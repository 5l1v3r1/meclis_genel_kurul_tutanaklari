



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 91’inci
Birleşim
 24
Nisan 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Yaşar Tüzün’ün, Millî Egemenlik
Haftası’na, Türkiye Büyük Millet Meclisinin açılışının 98’inci yıl dönümüne ve
23 Nisan Millî Egemenlik ve Çocuk Bayramı’na ilişkin konuşması
2.- Oturum Başkanı TBMM Başkan Vekili Yaşar Tüzün’ün, Başkanlık Divanı
olarak Adıyaman Samsat’ta meydana gelen depremde yaralanan vatandaşlara acil
şifalar ve geçmiş olsun dileğinde bulunduklarına ilişkin konuşması
3.- Oturum Başkanı TBMM Başkan Vekili Yaşar Tüzün’ün, İYİ PARTİ grup
temsilcileri olarak Kayseri Milletvekili Yusuf Halaçoğlu ile Balıkesir Milletvekili
İsmail’in Ok’un Başkanlık Divanına müracaatları olduğuna ilişkin konuşması
4.- Oturum Başkanı TBMM Başkan Vekili Yaşar Tüzün’ün, 26’ncı Yasama
Döneminin kendisi tarafından yönetilen son birleşimi olması nedeniyle Başkanlık
Divanı olarak bütün milletvekillerine, Hükûmete, Meclis çalışanları ile
Parlamento muhabirlerine teşekkür ettiğine ilişkin konuşması

IV.- AÇIKLAMALAR
1.- Manisa Milletvekili Erkan Akçay’ın, Başkandan, Cumhuriyet Halk
Partisinden istifa ederek başka bir partiye geçen 15 milletvekilinin mensubu
oldukları siyasi partiye tahsis edilen sıralarda oturmaları konusunda gereken
uyarıyı yapmasını istirham ettiğine ilişkin açıklaması
2.- Bursa Milletvekili Bennur Karaburun’un, CHP Genel Başkanı Kemal
Kılıçdaroğlu’nun Gazi Meclisin 98’inci kuruluş yıl dönümünde yaptığı
konuşmasındaki AK PARTİ kadın milletvekillerini hedef alan ifadelerini
kınadığına ve gerçekten cesursa ve demokrasiye inanıyorsa kendisini 24
Haziranda Cumhurbaşkanlığı adaylığı için meydanlara çıkmaya davet ettiğine
ilişkin açıklaması
3.- Kastamonu Milletvekili Murat Demir’in, darbe gecesi gösterilen
kahramanlıkların ortada olduğuna ve aziz milletin 24 Haziranda, Cumhurbaşkanına
ve Başbakana iftiralarda bulunan Özgür Özel ve onun gibilere mutlaka hesabını
soracağına ve haddini bildireceğine ilişkin açıklaması
4.- Çankırı Milletvekili Muhammet Emin Akbaşoğlu’nun, 23 Nisan özel
oturumunda CHP’li hatiplerce dile getirilen yalan ve yanlış ifadelerin kabul
edilmesinin asla mümkün olmadığına ilişkin açıklaması
5.- Mersin Milletvekili Yılmaz Tezcan’ın, Ana Muhalefet Partisi Genel
Başkanı Kemal Kılıçdaroğlu’nun Yörük, Türkmen ve Osmanlı’yla ilgili sözlerini
kınadığına ilişkin açıklaması
6.- İstanbul Milletvekili Ali Şeker’in, üniversitelerin bölünmesinin
ülkenin geleceğine ihanet olduğuna ilişkin açıklaması
7.- Osmaniye Milletvekili Suat Önal’ın, Türkiye Büyük Millet Meclisinin
kuruluşunun 98’inci yıl dönümünde Cumhurbaşkanına karşı yapılan saygısız
hareketi kınadığına ve aziz milletin 24 Haziranda sandıkta vereceği cevapla
gerekeni yapacağına, saygısız parmakları kımıldamaz hâle getireceğine ilişkin
açıklaması
8.- Kayseri Milletvekili İsmail Tamer’in, başta Gazi Mustafa Kemal
Atatürk olmak üzere ilk Meclisin milletvekilleri ile şehitleri rahmetle yâd
ettiğine, Meclisin 98’inci kuruluş yıl dönümü ile 23 Nisan Ulusal Egemenlik ve
Çocuk Bayramı’nı kutladığına, Adıyaman’da meydana gelen depreme ve Mecliste Cumhurbaşkanına
karşı yapılan konuşmaları kınadığına ilişkin açıklaması
9.- Mersin Milletvekili Ali Cumhur Taşkın’ın, CHP sözcülerinin Cumhurbaşkanı
ile bayan milletvekillerine yaptıkları saygısızlıkları kınadığına, Adıyaman
Samsat’ta meydana gelen deprem dolayısıyla bölge halkına geçmiş olsun
dilediğinde bulunduğuna, İstiklal Harbi’nin şehit ve gazileriyle birlikte tüm
şehitleri rahmet ve minnetle yâd ettiğine ve 24 Haziran seçimlerinin hayırlı
olmasını dilediğine ilişkin açıklaması
10.- İstanbul Milletvekili Mahmut Tanal’ın, Maliye Bakanından, çiftçinin
artan maliyetle nasıl üretim yapacağını ve Türkiye’yi faiz lobisine teslim edip
etmediklerini öğrenmek istediğine ilişkin açıklaması
11.- Kayseri Milletvekili Sami Dedeoğlu’nun, Mecliste Cumhurbaşkanına
karşı yapılan hakareti nefretle kınadığına ilişkin açıklaması
12.- Kütahya Milletvekili İshak Gazel’in, Mecliste Cumhurbaşkanı ile
Konya Milletvekili Hüsnüye Erdoğan’a yapılan saygısızlığı kınadığına ve
milletin bütün bu saygısızlıkların cevabını 24 Haziranda sandıkta vereceğine
ilişkin açıklaması
13.- İzmir Milletvekili Mustafa Ali Balbay’ın, üniversiteleri bölmenin
bilime hakaret olduğuna, İstanbul Üniversitesi Akademik Kurulunu yaptığı
açıklama nedeniyle kutladığına ve üniversitelerin bölünmesine izin
vermeyeceklerine ilişkin açıklaması
14.- İzmir Milletvekili Kerem Ali Sürekli’nin, özel oturumda
Cumhurbaşkanına, Başbakana ve bayan vekillere yapılan saygısızlığı şiddetle
kınadığına ve 23 Nisan Ulusal Egemenlik ve Çocuk Bayramı’nı kutladığına ilişkin
açıklaması
15.- Adana Milletvekili İbrahim Özdiş’in, Çalışma ve Sosyal Güvenlik
Bakanından, taşeron işçilerin durumunu düzeltip hak ettikleri değeri ne zaman
vereceklerini öğrenmek istediğine ilişkin açıklaması
16.- Konya Milletvekili Hüsnüye Erdoğan’ın, CHP Genel Başkanı Kemal
Kılıçdaroğlu’nun kadın vekillere yaptığı hakareti asla kabul etmediklerine,
şiddetle kınadıklarına ve kadın vekiller olarak özür beklediklerine ilişkin
açıklaması

17.- Kahramanmaraş Milletvekili Fahrettin Oğuz Tor’un, Başbakandan, FETÖ
soruşturması nedeniyle haklarında takipsizlik veya beraat kararı verilenlerden
kararları Olağanüstü Hâl Komisyonuna intikal ettirilenlerin dosyalarının
görüşülmesine öncelik verilmesi yönünde bir çalışmanın olup olmadığını öğrenmek
istediğine ilişkin açıklaması
18.- Sivas Milletvekili Ali Akyıldız’ın, Sivas’taki Özbelsan TOKİ
sitesinde okul, cami ve market olmadığına ve Numune Hastanesinin yıkılarak
yerine cami yapılmasının doğru olmadığına ilişkin açıklaması
19.- Adıyaman Milletvekili Behçet Yıldırım’ın, Adıyaman Samsat’ta
meydana gelen depremden etkilenen hemşehrilerine geçmiş olsun dileğinde
bulunduğuna ilişkin açıklaması
20.- Kahramanmaraş Milletvekili İmran Kılıç’ın, Adıyaman Samsatlı
vatandaşlara deprem nedeniyle geçmiş olsun dileğinde bulunduğuna, 93 Harbi ile
23 Nisan Millî Egemenlik ve Çocuk Bayramı’nın yıl dönümlerine ilişkin
açıklaması
21.- İstanbul Milletvekili Tülay Kaynarca’nın, CHP Genel Başkanı Kemal
Kılıçdaroğlu’nun kadına yönelik nefret ve ayrımcılık içeren sözlerini
kınadığına ve kendisini özür dilemeye davet ettiğine ilişkin açıklaması
22.- Uşak Milletvekili Özkan Yalım’ın, Çalışma ve Sosyal Güvenlik
Bakanından, sigortalılık öncesi yapılan doğumlar için Sosyal Güvenlik
Kurumundan borçlanma hakkının kadınlara verilmesini talep ettiğine ve CHP Genel
Başkanı Kemal Kılıçdaroğlu kadar kadınlara değer veren bir kişinin daha
olmadığına ilişkin açıklaması
23.- Balıkesir Milletvekili İsmail Ok’un, Yüksek Seçim Kurulunun
Yargıtay Cumhuriyet Başsavcılığından gelen listeye göre oy pusulalarını
hazırlaması gerekirken Türkiye Büyük Millet Meclisinde millî iradenin temsil
edilmesinin önünü kesmek için entrikalar içine girdiğine, Cumhuriyet Halk Partisinden
15 milletvekilinin İYİ PARTİ saflarına katılarak bu oyunu bozduğuna, isimlerini
Türk demokrasi tarihine altın harflerle yazdıran 15 milletvekiline teşekkür
ettiğine, İkinci Dünya Savaşı’nda Ermenilerin 500 binden fazla Müslüman Türk’ü
katlettiğine ve İYİ PARTİ’nin seçim yardımı almayacağına ilişkin açıklaması
24.- Manisa Milletvekili Erkan Akçay’ın, Adıyaman’da meydana gelen
deprem nedeniyle geçmiş olsun dilediğinde bulunduğuna, 24 Haziran seçimlerinin
hayırlı olmasını temenni ettiğine, Avrupa Konseyi Parlamenterler Meclisinin
seçimlerin demokratik ortamda düzenlenemeyeceği değerlendirmesinin yok hükmünde
olduğuna, Amerika Birleşik Devletleri Dışişleri Bakanlığının 2017 İnsan Hakları
Raporu’nun Türkiye değerlendirmesinin kabul edilemez itham ve iddialar
içerdiğine ve ABD yönetimine, destek verdikleri terör örgütlerinin insan hakkı
ihlallerini görmesini ve teröre destek olmaktan vazgeçmelerini tavsiye
ettiklerine ilişkin açıklaması
25.- Adana Milletvekili Meral Danış Beştaş’ın, 24 Nisanın Ermeni halkı
için anlamının ve atlatılamayan travmasının çok büyük olduğuna,
Türkiye Büyük Millet Meclisinin bu hakikatle yüzleşmek yerine inkâr etmeyi
tercih ettiğine, Ermeni halkının acılarını paylaştıklarına, Sevag Balıkçı’yı
ölümünün 7’nci yıl dönümünde anarken adaletin tesis edilmesinin ve hakikatlerle
yüzleşmenin gereğini bir kez daha vurguladıklarına, deprem nedeniyle Adıyaman
halkına geçmiş olsun dilediğinde bulunduklarına, Cumhurbaşkanının grup
toplantısında bir partinin grup başkan vekilini hedef göstermesinin şiddete
teşvik olduğuna ve Özgür Özel’e geçmiş olsun dileklerini iletmek istediklerine
ilişkin açıklaması
26.- Manisa Milletvekili Özgür Özel’in, her partiden parti yöneticileri
ile milletvekillerinin iyi dileklerine teşekkür ettiğine, Adıyaman Samsat’ta
meydana gelen depremde yaralananlara Allah’tan şifa dilediklerine, Çanakkale
kara savaşlarının 103’üncü yıl dönümüne ve başta Gazi Mustafa Kemal Atatürk
olmak üzere o savaşlardaki şehit ve gazileri rahmet ve minnetle andıklarına
ilişkin açıklaması
27.- Aksaray Milletvekili İlknur İnceöz’ün, AK PARTİ Grubunun genelini
töhmet altında bırakacak bir açıklamayı reddettiklerine, Özgür Özel’in
kendisine söylenmesini istemediği sözlerle ithamda bulunmasını kınadığına,
Adıyaman Samsat’ta meydana gelen depremden sonra milletvekillerinin depremzede
vatandaşlarla beraber olduğuna, Şırnak’ta şehit olan Jandarma uzman çavuşa
Allah’tan rahmet dilediğine ve Avrupa Konseyi Parlamenterler Meclisinin
Türkiye’deki seçimle ilgili aldığı kararı kınadıklarına ilişkin açıklaması
28.- Giresun Milletvekili Bülent Yener Bektaşoğlu’nun, Türk halkının 24
Haziranda Türkiye Büyük Millet Meclisini saf dışı bırakarak demokrasi ve
cumhuriyete paralel saray devleti kurmak isteyenlere izin vermeyeceğine,
demokrasiye kurulan tuzak ve kumpasları bozan başta CHP Genel Başkanı Kemal
Kılıçdaroğlu olmak üzere 15 milletvekilini kutladığına ve onları hedef
göstererek saldıranları kınadığına ilişkin açıklaması
29.- Denizli Milletvekili Kazım Arslan’ın, Başbakandan, OHAL’siz bir
seçimin yapılmasını sağlayıp sağlamayacağını, Cumhurbaşkanı ile Başbakanın 24
Haziran seçimlerinde örtülü ödenek kullanmayacaklarını taahhüt edip
etmeyeceklerini, çiftçilere “Mazotun yarısı bizden.” uygulamasını ne zaman
başlatacaklarını öğrenmek istediğine, Başbakanın 15 Temmuzda nerede bulunduğuna
ilişkin ve İçişleri Bakanının komşu ülkenin hava sahasında uçtuğu yönündeki
iddialarla ilgili bir açıklama yapmasını istediklerine ilişkin açıklaması
30.- Manisa Milletvekili Özgür Özel’in, Adalet Bakanı Abdulhamit Gül’ün
553 sıra sayılı Kanun Teklifi’nin tümü üzerindeki soru-cevap işlemi sırasındaki
bazı ifadelerine ilişkin açıklaması
31.- Manisa Milletvekili Erkan Akçay’ın, Mecliste kimin nerede
oturacağına kendilerinin karar vermediğine fakat Meclisteki yerleşik kural ve
teamülleri hatırlatmakta yarar gördüklerine ilişkin açıklaması
32.- Kayseri Milletvekili Yusuf Halaçoğlu’nun, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
33.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
34.- Aksaray Milletvekili İlknur İnceöz’ün, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
35.- Denizli Milletvekili Kazım Arslan’ın, Aksaray Milletvekili İlknur
İnceöz’ün yaptığı açıklamasındaki bazı ifadelerine ilişkin açıklaması
36.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
37.- Kayseri Milletvekili Yusuf Halaçoğlu’nun, Van Milletvekili Adem
Geveri’nin 553 sıra sayılı Kanun Teklifi’nin 2’nci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
38.- Adana Milletvekili Meral Danış Beştaş’ın, Kayseri Milletvekili
Yusuf Halaçoğlu’nun yaptığı açıklamasındaki bazı ifadelerine ilişkin açıklaması
39.- Aksaray Milletvekili İlknur İnceöz’ün, Adana Milletvekili Meral
Danış Beştaş’ın 553 sıra sayılı Kanun Teklifi’nin ikinci bölümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
40.- Adana Milletvekili Meral Danış Beştaş’ın, Aksaray Milletvekili
İlknur İnceöz’ün yaptığı açıklamasındaki bazı ifadelerine ilişkin açıklaması
41.- Manisa Milletvekili Erkan Akçay’ın, İstanbul Milletvekili Mahmut
Tanal’ın 553 sıra sayılı Kanun Teklifi’nin 7’nci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
42.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
43.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
44.- Mersin Milletvekili Aytuğ Atıcı’nın, köklü üniversitelerin
bölünmesine izin vermeyeceklerine ve karanlığın ancak eğitimle yok edileceğine
ilişkin açıklaması
45.- Adalet Bakanı Abdulhamit Gül’ün, Mersin Milletvekili Aytuğ
Atıcı’nın yaptığı açıklamasındaki bazı ifadelerine ilişkin açıklaması

V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Balıkesir Milletvekili Namık Havutça’nın, Balıkesir’in sorunlarına
ilişkin gündem dışı konuşması
2.- Bitlis Milletvekili Mizgin Irgat’ın, son siyasal gündem ve seçime
ilişkin gündem dışı konuşması
3.- Uşak Milletvekili Özkan Yalım’ın, ülkemizdeki emeklilerin durumuna
ilişkin gündem dışı konuşması

VI.- SATAŞMALARA İLİŞKİN KONUŞMALAR
1.- Maliye Bakanı Naci Ağbal’ın, Uşak Milletvekili Özkan Yalım’ın
yaptığı gündem dışı konuşması sırasında şahsına sataşması nedeniyle konuşması
2.- Uşak Milletvekili Özkan Yalım’ın, Maliye Bakanı Naci Ağbal’ın
sataşma nedeniyle yaptığı konuşması sırasında şahsına sataşması nedeniyle
konuşması
3.- Manisa Milletvekili Özgür Özel’in, AK PARTİ Grubundan bazı
milletvekillerinin yaptıkları açıklamaları sırasında CHP Grup Başkanına ve
şahsına sataşmaları nedeniyle konuşması
4.- Aksaray Milletvekili İlknur İnceöz’ün, Manisa Milletvekili Özgür
Özel’in sataşma nedeniyle yaptığı konuşması sırasında AK PARTİ Grup Başkanına
sataşması nedeniyle konuşması
5.- Manisa Milletvekili Özgür Özel’in, Aksaray Milletvekili İlknur
İnceöz’ün sataşma nedeniyle yaptığı konuşması sırasında CHP Grup Başkanına
sataşması nedeniyle konuşması
6.- Aksaray Milletvekili İlknur İnceöz’ün, Manisa Milletvekili Özgür
Özel’in sataşma nedeniyle yaptığı konuşması sırasında şahsına sataşması
nedeniyle konuşması
7.- Manisa Milletvekili Özgür Özel’in, Aksaray Milletvekili İlknur
İnceöz’ün sataşma nedeniyle yaptığı konuşması sırasında CHP Grup Başkanına, CHP
Grubuna ve şahsına sataşması nedeniyle konuşması
8.- Aksaray Milletvekili İlknur İnceöz’ün, Manisa Milletvekili Özgür
Özel’in sataşma nedeniyle yaptığı konuşması sırasında şahsına sataşması
nedeniyle konuşması
9.- Balıkesir Milletvekili İsmail Ok’un, Aksaray Milletvekili İlknur
İnceöz’ün sataşma nedeniyle yaptığı konuşması sırasında İYİ PARTİ’ye sataşması
nedeniyle konuşması
10.- Manisa Milletvekili Özgür Özel’in, Aksaray Milletvekili İlknur
İnceöz’ün sataşma nedeniyle yaptığı konuşması sırasında CHP Grup Başkanına ve
Cumhuriyet Halk Partisine sataşması nedeniyle konuşması
11.- Aksaray Milletvekili İlknur İnceöz’ün, Manisa Milletvekili Özgür
Özel’in sataşma nedeniyle yaptığı konuşması sırasında Adalet ve Kalkınma
Partisine ve şahsına sataşması nedeniyle konuşması
12.- Manisa Milletvekili Özgür Özel’in, Aksaray Milletvekili İlknur
İnceöz’ün sataşma nedeniyle yaptığı konuşması sırasında CHP Grup Başkanına
sataşması nedeniyle konuşması
13.- Manisa Milletvekili Erkan Akçay’ın, Ankara Milletvekili Murat
Emir’in 553 sıra sayılı Kanun Teklifi’nin tümü üzerinde CHP Grubu adına yaptığı
konuşması sırasında MHP Grup Başkanına ve Milliyetçi Hareket Partisine
sataşması nedeniyle konuşması
14.- Ankara Milletvekili Murat Emir’in, Manisa Milletvekili Erkan
Akçay’ın sataşma nedeniyle yaptığı konuşması sırasında şahsına sataşması
nedeniyle konuşması
15.- Kayseri Milletvekili Yusuf Halaçoğlu’nun, Manisa Milletvekili Erkan
Akçay’ın sataşma nedeniyle yaptığı konuşması sırasında İYİ PARTİ’ye sataşması
nedeniyle konuşması

VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Türkiye Büyük Millet
Meclisi Başkan Vekili Ahmet Aydın’ın Filistin Parlamentosunun 23’üncü Dönem
açılış toplantısına katılmak üzere 30 Nisan-2 Mayıs 2018 tarihleri arasında
Filistin’e resmî bir ziyarette bulunmasına ilişkin tezkeresi (3/1569)

B) Önergeler
1.- Çanakkale Milletvekili Muharrem Erkek’in, (2/2021) esas numaralı 298
Sayılı Seçimlerin Temel Hükümleri ve Seçmen Kütükleri Hakkında Kanunda
Değişiklik Yapılması Hakkında Kanun Teklifi’nin doğrudan gündeme alınmasına
ilişkin önergesi (4/148)

VIII.- ÖNERİLER
A) Siyasi Parti Grubu Önerileri
1.- HDP Grubunun, Mardin Milletvekili Erol Dora ve arkadaşları
tarafından, ülkemizde çocukları korumaya yönelik sorunun bütün boyutlarıyla
araştırılması amacıyla 24/4/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 24 Nisan 2018 Salı günkü birleşiminde yapılmasına ilişkin önerisi
2.- AK PARTİ Grubunun, bastırılarak dağıtılan 553 sıra sayılı Kanun
Teklifi’nin kırk sekiz saat geçmeden gündemin “Kanun Tasarı ve Teklifleri ile
Komisyonlardan Gelen Diğer İşler” kısmının 1’inci sırasına, yine bu kısımda
bulunan 551 sıra sayılı Kanun Tasarısı’nın ise bu kısmın 2’nci sırasına
alınmasına ve diğer işlerin sırasının buna göre teselsül ettirilmesine; Genel
Kurulun çalışma saatlerinin yeniden düzenlenmesi ve 553 ve 551 sıra sayılı
Kanun Tekliflerinin temel kanun olarak görüşülmesine ilişkin önerisi

IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- İstanbul Milletvekili Mustafa Şentop ve Konya Milletvekili Mustafa
Kalaycı’nın Seçimlerin Temel Hükümleri ve Seçmen Kütükleri Hakkında Kanun ile
Bazı Kanunlarda Değişiklik Yapılmasına Dair Kanun Teklifi (2/2312) ve Anayasa
Komisyonu Raporu (S. Sayısı: 553)

X.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu’nun, Kamu Gözetimi,
Muhasebe ve Denetim Standartları Kurumu Başkanlığının 2014-2017 arası
düzenlenen tören, fuar ve organizasyonlarına ilişkin Başbakandan sorusu ve
Maliye Bakanı Naci Ağbal’ın cevabı (7/25518)
2.- İzmir Milletvekili Murat Bakan’ın, 2018 Şubat ayında enflasyonun
çift hanede kalmasına ilişkin sorusu ve Ekonomi Bakanı Nihat Zeybekci’nin
cevabı (7/25861)
3.- İstanbul Milletvekili Mustafa Sezgin Tanrıkulu’nun, 2015-2018
yılları arasında Bakanlıkta görevden alınan üst düzey bürokratlara ilişkin
sorusu ve Ekonomi Bakanı Nihat Zeybekci’nin cevabı (7/25863)
4.- Niğde Milletvekili Ömer Fethi Gürer’in, hazır beton ve çimento fiyatlarındaki
artışa ilişkin sorusu ve Ekonomi Bakanı Nihat Zeybekci’nin cevabı (7/25865)
24 Nisan 2018 Salı
BİRİNCİ OTURUM
Açılma Saati: 15.02
BAŞKAN: Başkan Vekili Yaşar TÜZÜN 
KÂTİP ÜYELER : Bayram ÖZÇELİK (Burdur), Bülent ÖZ (Çanakkale)
-------0-------
BAŞKAN – Türkiye
Büyük Millet Meclisinin 91’inci Birleşimini açıyorum.
Toplantı yeter
sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Yaşar Tüzün’ün, Millî Egemenlik
Haftası’na, Türkiye Büyük Millet Meclisinin açılışının 98’inci yıl dönümüne ve
23 Nisan Millî Egemenlik ve Çocuk Bayramı’na ilişkin konuşması
BAŞKAN
– Değerli milletvekilleri, uygun görürseniz Millî Egemenlik Haftası’yla ilgili
duygu ve düşüncelerimi sizlerle paylaşmak istiyorum.
Türkiye Büyük
Millet Meclisinin açılışının 98’inci yıl dönümü ve 23 Nisan Millî Egemenlik ve
Çocuk Bayramı’nız kutlu olsun.
Değerli
milletvekilleri, bundan doksan sekiz yıl evvel Meclis binası ve eşyaları
gösterişsizdi ama dava büyüktü, cephelerdeki düşmanla olduğu kadar yoklukla da
savaşanlar vardı. Bizler bugün, onların yüce makamlarında ve huzurlarındayız;
yurtseverlik duygusu içinde yokluğa göğüs geren cephedeki askerin siperlerde
uyuduğunu bilip tahta sıralar üzerinde uyumayı lüks sayanların Meclisindeyiz;
cephedeki asker tütününü iyi kâğıtlara sararak sigara içebilsin diye Meclis
tutanaklarını dilekçe kâğıtlarına, mektup kâğıtlarına, kese kâğıtlarına
basanların görev yaptığı bir Meclisteyiz. 
Bizim
Meclisimize her fırsatta “Gazi Meclis” diyoruz. Böylesine bir Mecliste Gazi’yi
anmamayı ise abesle iştigal sayıyoruz. (CHP sıralarından alkışlar) O sebeple,
sizlere seslendiğim bu yüce makamın seçilmiş ilk Başkanı, Meclis Başkanımız
Gazi Mustafa Kemal Atatürk’ü ve arkadaşlarını saygıyla ve rahmetle anıyorum.
(CHP sıralarından alkışlar)
Değerli
milletvekilleri, 23 Nisan, millî egemenliğin yıl dönümü. 24 Nisan da yani bugün
de başka şeylerin yıl dönümüdür. Bugün güneş sistemi teorisinin kurucusu
Kopernik’in ölüm yıl dönümüdür. Onun teorisine dikkat edelim, göreceğiz ki
dünya, güneşin etrafında dönüyor, birilerinin değil. Millî iradenin
tecelligâhının millî iradenin istikametine doğru yön vermesi tek dileğimizdir
çünkü Meclis demek millet demektir, Meclis demek cesaret ve zafer demektir. Bu
Meclis Yunanlıların top sesleri duyulduğunda bile cesaretini terk etmemiştir. 
Sayın
milletvekilleri, o gün, 90’lı yaşlarında, Mecliste çıkıp söz alan Dersim
Milletvekili Diyap Ağa şöyle diyordu: “Biz buraya kaçmaya gelmedik, düşmanla
savaşmak için geldik. Bir yere kıpırdamayız.” Bugün onların cesareti
Meclisimize ışık olsun. Bu sebeple zafer “Zafer benimdir.” diyebilenlerindir ve
millî egemenlik her zaman ama her zaman kutlu olacaktır. 
Sayın
milletvekilleri, Gazi Meclisimizin başarısının sırrı özgürlük sevdalısı
milletimizi tek vücut hâline getirebilmesi ve millî iradeyi demokratik olgunluk
içerisinde yaşatabilmesinde saklıdır. Millî irade bir bütündür. İktidar ve
muhalefet de millî iradenin parçasıdır. Milletimiz adına kullanılan bu yetkiyi
daraltacak, kullanımını engelleyebilecek veya sınırlandıracak başka bir güç
yoktur. İktidarların seçimden çıkması demokrasiyi güvence altına almaya yetmez.
Demokrasilerde iktidarların denetlenebilir ve hesap verebilir olması gerekir.
Millî egemenliğin demokrasiye dönüşebilmesi için bağımsız, güçlü bir yargıya,
hukukun üstünlüğü anlayışına ihtiyaç vardır. Aksi hâlde, millî egemenlik ve
millî irade anlayışı kolayca bir vesayete dönüşebilir. Demokrasi tarihleri bu
türden örneklerle doludur. Tarihin tekerrür etmemesi için doğru okunması gerekir
diye düşünüyorum. 
Sayın
milletvekilleri, bir kez daha, bundan doksan sekiz yıl önce bir cuma günü,
Ulus’taki taş binada, umutsuzluk, yoksulluk ve yılgınlık içindeki insanımıza
umut ışığı yakan, ufkunu açan Gazi Mustafa Kemal Atatürk'ü, silah arkadaşlarını
ve millî irade yolunda hayatını veren tüm kahramanlarımızı saygıyla anıyorum.
(CHP sıralarından alkışlar) 
İyi
ve verimli bir hafta diliyorum değerli arkadaşlar.
ERKAN
AKÇAY (Manisa) – Sayın Başkan, sözünüzü kesmiş olmayayım, tamamladıktan sonra
söz istiyorum.
BAŞKAN
– Gündem dışıları bitirip ondan sonra söz versem olmaz mı? 
ERKAN
AKÇAY (Manisa) – Ondan evvel söz alırsam daha iyi olur. 
BAŞKAN
– Buyurun Sayın Akçay.
IV.- AÇIKLAMALAR
1.- Manisa Milletvekili Erkan Akçay’ın, Başkandan, Cumhuriyet Halk Partisinden
istifa ederek başka bir partiye geçen 15 milletvekilinin mensubu oldukları
siyasi partiye tahsis edilen sıralarda oturmaları konusunda gereken uyarıyı
yapmasını istirham ettiğine ilişkin açıklaması
ERKAN AKÇAY
(Manisa) – Sayın Başkan, malumunuz olduğu üzere geçtiğimiz pazar günü
Cumhuriyet Halk Partisinin 15 milletvekili Sayın Genel Başkanlarının talimatı
üzerine bir başka partiye geçmişler ve kaydolmuşlardır ve bu geçtikleri
partinin de Mecliste grubu kurulmuştur. Cumhuriyet Halk Partisinden istifa eden
15 sayın milletvekili Sayın Kemal Kılıçdaroğlu’nun talimatı üzerine bir başka
partiye geçmişler ve bu parti de Türkiye Büyük Millet Meclisinde grubunu
oluşturmuş ve Meclis Başkanlığı tarafından da bir sıra, bölüm tahsis
edilmiştir. Dün ve bugün de görüyoruz ki Cumhuriyet Halk Partisinden istifa
eden bu sayın milletvekilleri Cumhuriyet Halk Partisi sıralarında oturmaya
devam etmektedir. 
NAMIK HAVUTÇA
(Balıkesir) – Hani nerede?
ERKAN AKÇAY
(Manisa) – Oysa gruplarına tahsis edilen sıralarda oturmaları gerekir, teamül
ve uygulama budur. O bakımdan, Meclis Başkan Vekili olarak bu milletvekillerine
mensubu oldukları siyasi partiye tahsis edilen sıralarda oturmaları konusunda
gereken uyarıyı yapmanızı istirham ediyorum.
BAŞKAN
– Teşekkür ederim Sayın Akçay, gündeme geçtiğimizde dikkate alacağım.
Sayın
milletvekilleri, gündeme geçmeden önce üç sayın milletvekiline gündem dışı söz
vereceğim.
Gündem
dışı ilk söz, Balıkesir’in sorunları hakkında söz isteyen Balıkesir
Milletvekilimiz Sayın Namık Havutça’ya aittir.
Buyurun
Sayın Havutça. (CHP sıralarından alkışlar)
Süreniz
beş dakika. 
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Balıkesir Milletvekili Namık Havutça’nın, Balıkesir’in sorunlarına
ilişkin gündem dışı konuşması
NAMIK
HAVUTÇA (Balıkesir) – Çok teşekkür ederim Değerli Başkanım.
Değerli
milletvekili arkadaşlarım, ben de Balıkesir’in sorunlarıyla ilgili söz almış
bulunuyorum. Yüce heyetinizi saygıyla selamlıyorum. 
Buradan
bir kez daha, ben de Sayın Başkanın ifade ettiği aynı duygularla, ulusal
egemenliğimizi saltanatı yıkarak, saltanatın elinden zorla alarak Türk
milletine “Egemenlik kayıtsız şartsız milletindir.” diyen ve bize
egemenliğimizi veren başta Gazi Mustafa Kemal Atatürk ve silah arkadaşlarını
şükranla, minnetle, saygıyla anıyorum.
Değerli
milletvekili arkadaşlarım, Balıkesir Kuvayımilliye’nin başkenti. O, Çanakkale
savaşlarında 276 kilo topu kaldırarak emperyalizmi Boğaz’ın sularına gömen
Seyit Ali Onbaşı’nın memleketi. Ve şu anda o Seyit Ali Onbaşı’nın memleketinde
neler oluyor, bakın, söyleyeyim. Hani Sayın Başbakan “Eşek ölür kalır semeri,
insan ölür kalır eseri.” diyordu, “Sizin bu ülkeye bir çiviniz var mı?” diyordu
ya, vallahi ben Balıkesir’de on altı yıldan beri sizin bir çivi çaktığınızı
görmedim, bir çiviniz yok. (CHP sıralarından alkışlar) 
Bakın,
Bandırma’da 4 tane fabrika kapandı. TEKEL fabrikası kapandı.
AYŞE
SULA KÖSEOĞLU (Trabzon) – İnsaf, insaf!
NAMIK
HAVUTÇA (Devamla) – 3 tane yağ fabrikası kapandı. Balıkesir’de 7 fabrika
kapandı.
AYŞE
SULA KÖSEOĞLU (Trabzon) – Bizim çivi çakmadığımız yer mi var Türkiye’de?
NAMIK
HAVUTÇA (Devamla) – Sayın Başkanım…
BAŞKAN
– Rica ediyorum sayın milletvekili, lütfen…
AYŞE
SULA KÖSEOĞLU (Trabzon) – Ama sataşıyorsunuz Sayın Vekilim, olmaz böyle bir
şey!
NAMIK
HAVUTÇA (Devamla) – Hanımefendi, gelirsiniz, cevap verirsiniz burada.
AYŞE
SULA KÖSEOĞLU (Trabzon) – Olmaz böyle bir şey!
NAMIK
HAVUTÇA (Devamla) – Hayır, ben gerçekleri söylüyorum.
BAŞKAN
– Siz Genel Kurula hitap edin. 
Buyurun.
AYŞE
SULA KÖSEOĞLU (Trabzon) – Bizim çivi çakmadığımız bir yer yok bu Türkiye’de,
çivi çakmadığımız bir yer yok.
NAMIK
HAVUTÇA (Devamla) – Bakın, Balıkesir’e bir tek çivi çakılmadı, bir tek. Gelsin,
burada Balıkesir milletvekili cevap versin. Yok. Bakın, rakamlar veriyorum:
Bandırma’da 4 fabrika. 
AYŞE
SULA KÖSEOĞLU (Trabzon) – O yüzden millet oy veriyor. 
NAMIK
HAVUTÇA (Devamla) – Bizim beyaz et üreticisinin merkezi olan Bandırma’da Şeker
Piliç fabrikası iflas etti, battı. Banvit gibi marka bir şirketimiz
Brezilyalıların eline geçti. TEKEL fabrikasını kapattınız, bu memleketin
sigarasını, tütününü ABD emperyalizmine teslim ettiniz. Sizin işçiye, köylüye
bir hayrınız var mı? 
Bakın, rakam
veriyorum: “Stratejik Derinlik” diye Türkiye’yi Suriye’de çukura gömdünüz. Tam
115 milyar lira paramızı Suriyeli mültecilere harcadığınızı Hükûmet söylüyor.
Peki, buradan, kürsüden defalarca bağırdık, çağırdık: Ya kardeşim, 350 bin
emeklimizin, emeklilikte yaşa takılanların bu Suriyeli mülteciler kadar değeri
yok mu sizin nazarınızda? Bu insanlar Yunan vatandaşı mı? Nerede bu insanlar?
Niye bunlara vermiyorsunuz? 
Siz iktidara
geldiğinizde mazot 1 liraydı, şu anda 6 lira. Daha iki ay önce zeytin gübresi
60 liraydı, bugün 75 lira. Bu rakamlar burada. Bakın, rakamlar yalan
söylemiyor. Siz iktidara geldiğinizde çiftçilerin borcu… Bunlar yalan mı?
Takiye değil. 
Buradan bir ağaç
için yolunu değiştiren bir zihniyetle, bir ağaç için köşkünü yürüten
zihniyetle, sırf kendi iktidarı için 1,5 milyon üniversiteye hazırlanan
öğrencinin emeğini, geleceğini yok sayarak seçimleri onların sınav haftasında
yapmanızı… Buradan bizi dinleyen 1,5 milyon öğrenciye sesleniyorum: Sizin
varlığınızı yok saydı bu Hükûmet. Sizin üniversite sınavınızın olacağı gün
seçim yapmaya kalktı, siz aklına bile gelmediniz. 
Ey sevgili
gençlerim, 18 yaşına girmiş, bu sene üniversite sınavına girecek gençlere
sesleniyorum: O mührü öyle bir çakın ki o otoriter zihniyeti saraydan sallayın
gitsin, sallayın gitsin. (CHP sıralarından alkışlar) 
Balıkesir’de bir
SEKA’mız vardı bizim, SEKA kâğıt fabrikası. Ne oldu şimdi? 1,1 milyon dolara
sattınız, şu anda çürüdü fabrika ve oraya her yıl Balıkesir’de olmayan 5 bin
ton kömürü getirip Balıkesir halkını zehirliyorsunuz. Hani, ağlayarak,
sızlayarak bir başkanınızı metal yorgunluğundan attınız ya, hani
televizyonlarda ağladı, sızladı. Yok öyle yağma! Yargının önüne çıkaracaksınız,
yargının. Balıkesir’de 1 milyar dolar parayı harcadı, ortada bir şey yok. Öyle
“metal”dir, şudur, budur… Yargının önüne çıkaracaksınız, hesap soracağız: “O
paralar nereye gitti?” Nasıl bizim belediye başkanlarımız hesap veriyor… Bizim
belediye başkanlarımızın bütçelerini gasbettiniz ya! Edremit Belediyesinin
bütçesi yüzde 40 azaldı. Her yaz oradaki nüfus 500 bin oluyor. Aynı parayla
benim başkanım hizmet etmeye çalışıyor. Peki, büyükşehirler o paraları ne
yaptılar?
Onun
için, ben buradan Balıkesir halkına sesleniyorum: On altı yıllık iktidarlarında
Balıkesir’e bir çivi çakmayanlardan hesap sorma günü geldi, 24 Haziran… Haydi
bakalım! (CHP sıralarından alkışlar)
BAŞKAN
– Teşekkür ediyorum Sayın Havutça.
Gündem
dışı ikinci söz, son siyasal gündem ve seçim hakkında söz isteyen Bitlis
Milletvekili Mizgin Irgat’a aittir. 
Buyurun
Sayın Irgat. (HDP sıralarından alkışlar)
Süreniz
beş dakika.
2.- Bitlis Milletvekili Mizgin Irgat’ın, son siyasal gündem ve seçime
ilişkin gündem dışı konuşması
MİZGİN
IRGAT (Bitlis) – Teşekkür ederim.
Sayın
Başkan, değerli milletvekilleri; hepinizi saygıyla selamlıyorum.
Sayın
Başkan, açılış konuşmanızda önemli bir vurgu yaptınız. Bundan doksan sekiz yıl
önce gayet mütevazı bir binada, taş binada Meclisin ilk kuruluşunu anlattınız,
ilk ruhunu anlattınız. Evet, maalesef bugün o mütevazı Meclisten geriye eser
kalmadığını buradan söylemek istiyorum. Evet, o taş bina da, o mütevazı Meclis
de gerçekten bu coğrafyanın, Mezopotamya ve Anadolu halklarının emeğiyle,
fedakârlığıyla oluşturmuş olduğu, çoğulculuğun ön planda olduğu ve bütün
halkların kendisini içerisinde gördüğü ve bu anlamda gerçekten kapsayıcılığının
en iyi şekilde yansıtıldığı bir Meclis olarak tarihte kalmıştır. Ama maalesef
1924 Anayasası’yla bu çoğulculuk teke indirilmiş ve bugüne kadar da bu ülkede
bu acıların önünü kapatacak ve bu anlamda Meclisin ilk ruhunu hayata geçirecek
bir Hükûmet de maalesef yönetime gelmemiştir. 1921 Anayasası’na baktığımızda, hiçbir
etnik vurgunun olmadığı, gerçekten Meclisin kuruluş aşamasına uygun bir
Anayasa’nın yazıldığını görüyoruz ama 1924’te bu çoğulculuktan vazgeçildi ve
her şey teke indirildi ve o günden bugüne de Meclis maalesef hem
mütevazılığından hem duruşundan hem çoğulculuğundan ödün vererek bugüne kadar
gelmiştir. Biz bu temelde bu değerli görevin, önümüzdeki seçimlerde, 24
Haziranda halklarımızın hep beraber iradesini ortaya koyarak gerçek bir
anayasanın oluşumu noktasında kendisini sandığa yansıtacağını biliyoruz.
Değerli
milletvekilleri, bundan yüz üç yıl önce Ermeni halkının yaşadığı büyük bir
trajedi vardı. Bu trajedilerini, acılarını ve yaslarını buradan biz de bir kez
daha paylaşıyoruz. 
22
Nisan 1898’de Kahire’de yani bu topraklardan çok uzakta, sürgünde Bedirhan
kardeşler Kürt gazeteciliğinin, modern Kürt edebiyatının çok önemli bir adımını
attılar, Kürdistan gazetesini kurdular. Kürdistan gazetesi çok az sayıda çıktı,
maalesef var olan sorunlar nedeniyle ve imkânsızlıklar
nedeniyle topraklarından çok uzaklarda, her bir sayısı başka ülkelerde
çıkarılarak söz konusu gazete halklarla ve insanlıkla buluşturulmaya çalışıldı.
O günden bugüne baktığımızda, Kürt gazeteciliği bugün bile hâlâ aynı baskı
altında yaşamını devam ettirmeye çalışmaktadır. Kürtçe gazete olan Azadiya Welat
gazetesi bu ülkede ilk Kürtçe gazete olma vasfıyla bir zamanlar AKP
temsilcilerinin ceplerinde yurt dışına götürdükleri bir gazeteyken, “Buyurun,
Kürtlerin de bir gazetesi var ve biz bunu taşıyoruz.” propagandasını
yaparlarken, maalesef, yirmi altı yıl sonra işte bu Azadiya Welat gazetesini de
kapatan bu iktidar oldu. Diğer taraftan, Kürt Enstitüsü ve bu anlamda yayın
yapan bütün gazetelerin bugün kapatılmış olması, matbaalarının
dahi kapatılmış olması Kürt gazeteciliği üzerindeki baskıların o günden bugüne
hiç de azalmadığını… AKP iktidarının çokça, özgürlükçü olduğu, basın özgürlüğü
ve özgürlükleri önemsediği söylemlerine karşın, maalesef, baskılar şu an devam
etmekte, cezaevlerinde sayısız gazeteci bulunmaktadır. 
Değerli
milletvekilleri, bizler OHAL koşullarında bir seçime gideceğiz. Şu an birçok
ilde, benim ilim de dâhil olmak üzere yaylalara çıkış yasağı bulunmakta yani
köylerde dışarı çıkmak, herhangi bir seyahate çıkmak yasak iken, sizler “Seçimi
yaparız.” diyorsunuz. Eğer koşullar uygunsa, OHAL’i gerektirecek bir durum yok
ise OHAL’i neden uzattınız? Yok, OHAL’i gerektiren bir durum var ise, seçimi
yapma imkânı hiçbir şekilde bulunmadığı hâlde neden ülkeyi baskın bir seçime
sürüklüyorsunuz? Bu soruları buradan sormak isteriz. Ya OHAL’i kaldırın, seçim,
miting ve diğer çalışma koşullarını yapılacak hâle getirin ya da bu seçimi
yapmayın; ikisinden birini tercih etmek durumundayız ama her şeye rağmen
Türkiye halkları bu seçime hazır, iradesini…
(Mikrofon
otomatik cihaz tarafından kapatıldı) 
MİZGİN IRGAT
(Devamla) – Başkan, toparlayabilir miyim?
BAŞKAN – Buyurun
Sayın Irgat.
MİZGİN IRGAT
(Devamla) – Bizler çalışmalarımızı devam ettireceğiz. Halklarımız, bu seçimde
bütün gücüyle, iradesiyle, var olan bu sistemi değiştirecek, gerçek anlamda,
Sayın Başkanın da dile getirdiği gibi, o mütevazı ve bütün Türkiye'yi kapsayan,
önümüzde duran bütün siyasal sorunları çözen başta Kürt meselesi olmak üzere,
ekonomik, siyasal, dil ve inanç özgürlüğünü sağlayan bir meclisi kuracaktır. 
Bu temelde, ben,
buradan bütün halkımızı yeniden saygıyla selamlıyorum. (HDP sıralarından
alkışlar)
BAŞKAN –
Teşekkür ederim Sayın Irgat.
Gündem dışı
üçüncü söz, ülkemizdeki emeklilerin durumları hakkında söz isteyen Uşak
Milletvekilimiz Sayın Özkan Yalım’a aittir. 
Buyurun Sayın
Yalım. (CHP sıralarından alkışlar)
Süreniz beş
dakika. 
3.- Uşak Milletvekili Özkan Yalım’ın, ülkemizdeki emeklilerin durumuna
ilişkin gündem dışı konuşması
ÖZKAN YALIM
(Uşak) – Teşekkür ederim Sayın Başkanım.
Sayın Divanı,
çok değerli çalışma arkadaşlarımı ve de bizi izleyen, Türkiye’de yaşayan tüm
vatandaşlarımızı en içten duygularımla, sevgi ve saygılarımla selamlıyorum. 
Maalesef
dün gece Adıyaman ilimizde deprem oldu. Depremde Allah’tan, Allah’a şükür ki
herhangi bir can kaybımız yok. Bütün Adıyamanlı vatandaşlarımıza geçmiş olsun
diyorum. 
Aynı
şekilde, dün, Uşak Banaz ilçesi Büyükoturak köyümüzden Jandarma Astsubay Sadık
Akın kardeşimiz maalesef Şırnak’ta şehit olmuştur. Buradan şehidimize Allah’tan
rahmet, ailesine sabırlar ve başsağlığı diliyorum.
Değerli
arkadaşlar, bizi izleyen tüm vatandaşlarımıza sesleniyorum. Bugünkü konumuz
değerli emekli ağabeylerimiz, babalarımız, annelerimiz yani bu kişiler, bu
kişilerin çektiği sorunlar. Burada bu güzel tablolar artık kalmadı, bu
görüntüler bitti. Neden? Çünkü on altı yıllık AK PARTİ hükûmetlerinin
emeklileri ne hâle getirdiğini hep birlikte biliyoruz. 
Ben
buradan ilk önce… Bu konularla alakalı birincil sıkıntıyı hem Uşak’ta hem
Türkiye’de yaşayan çok sayıda vatandaşımız var, esnaf kardeşlerimiz var, işçi
kardeşlerimiz var, primlerini doldurmuş, günlerini doldurmuş ancak emekli
olamayan vatandaşlarımız var. İnşallah 24 Haziranda bizler iktidara
geldiğimizde, prim günlerini doldurmuş, gününü bekleyen, yaş gününü bekleyen,
yaşını doldurmayı bekleyen tüm vatandaşlarımızı bir defaya mahsus emekli
edeceğiz. 
Diğer
bir taraftan, özellikle -Sayın Maliye Bakanımız da burada- AK PARTİ grup başkan
vekillerine de sesleniyorum: Türkiye’de 12 milyon emekli var. Bu 12 milyon
emeklinin 6 milyonu maalesef asgari ücretten daha az maaş alıyor. Ben buradan
sesleniyorum Sayın Maliye Bakanına: Yaklaşık 1,5 milyon emeklimiz bin TL’nin
altında maaş alıyor. Bakın, 5 bin gününü doldurmuş, 5 bin günden emekli olmuş,
6 bin günden veya 7 bin günden emekli olmuş çok sayıda emeklimiz bin TL’nin altında
emekli maaşı alıyor. 
MALİYE
BAKANI NACİ AĞBAL (Bayburt) – Yanlış.
ÖZKAN
YALIM (Devamla) – Onun için aynen onlara da sesleniyorum: 24 Haziranda biz
iktidara gelelim, asgari ücretten aşağı maaş alan tüm emeklilerimizi asgari
ücret seviyesine yani 1.600 TL seviyesine getireceğiz. Diğer bir taraftan, bu
emeklilerimize, biliyorsunuz, Haziran 2015 seçimlerinden önce Sayın Genel
Başkanımız Kemal Kılıçdaroğlu ne demişti? Bir taahhütname vermişti
biliyorsunuz. Tüm emeklilerimize Ramazan ve Kurban Bayramı’nda birer ikramiye
taahhüt etmişti noterlikten. Aynı sözümüz geçerlidir. Biz 24 Haziranda iktidar
olduktan sonra ilk Ramazan Bayramı’nda ve akabinde Kurban Bayramı’nda her
emekliye birer ikramiye vereceğimizi buradan taahhüt ediyoruz ve de sözümüzün
arkasındayız.
Aynı şekilde,
ben şahsım olarak emeklilikte yaşa takılanların ve de asgari ücretten aşağı
emekli maaşı alanların hepsinin asgari ücret seviyesine getirilmesini… Buradan
gerekli önergeyi verdim. Umarım, AK PARTİ Grubundan da bu önerime destek gelir.
Değerli
arkadaşlar, bu güzel görüntüler, bu gördüğünüz görüntüler maalesef çok çok
geride kaldı. On altı yıllık AK PARTİ Hükûmetinde artık bu dede bu torununa
maalesef hediye veremiyor.
MALİYE BAKANI
NACİ AĞBAL (Bayburt) – Yalnız, başka bir ülkede mi çekilmiş o fotoğraf? Çam
ağaçları var.
ÖZKAN YALIM
(Devamla) – Bakın, önceden bir emekli hediye alırdı, hediye kutusu dolu olurdu.
Eğer torunu kız çocuğuysa içinden ya bir bebek çıkardı veya torunu erkekse bir
araba çıkardı ama günümüzde, bakın, emeklinin aldığı kutudan ne çıkıyor; işte
bakın. Emeklinin aldığı kutudan boş çıkıyor arkadaşlar, boş. (CHP sıralarından
alkışlar) Emekli artık torununa hediye alamaz hâle geldi.
ALİ ŞEKER
(İstanbul) – Para da mı yok!
MALİYE BAKANI
NACİ AĞBAL (Bayburt) – Fotoğrafı bir daha göstersene!
ALİ ŞEKER
(İstanbul) – Ayakkabı kutusu mu o?
ÖZKAN YALIM
(Devamla) – Bunu maalesef sizler bu hâle getirdiniz. Onun için bu emeklilerin
kesinlikle bir an önce sorunlarını çözmeniz gerekiyor.
MALİYE BAKANI
NACİ AĞBAL (Bayburt) – Fotoğrafı bir daha gösterir misiniz?
ALİ ŞEKER
(İstanbul) – Ayakkabı kutusu, ayakkabı kutusu!
BAŞKAN – Sayın
milletvekilleri…
ÖZKAN YALIM
(Devamla) – En azından her emeklinin 1.604 TL olan asgari ücret seviyesine
getirilmesi gerekiyor.
HÜSNÜYE ERDOĞAN
(Konya) – Cumhurbaşkanımızın elinden alıyorlar bebekleri, satrançları.
MALİYE BAKANI
NACİ AĞBAL (Bayburt) – Fotoğrafı bir daha göster!
ÖZKAN YALIM
(Devamla) – Sayın Bakanım, siz bana sataşacağınıza biraz sonra gelirsiniz, her
emekliyi eğer asgari ücret seviyesine getirecekseniz buradan gerekli taahhüdü
verirsiniz, kesinlikle gerekli taahhüdü verirsiniz, buyurun. (CHP sıralarından
alkışlar)
MALİYE BAKANI
NACİ AĞBAL (Bayburt) – Fotoğrafı göster, fotoğrafı göster!
BAŞKAN – Sayın
Bakan, lütfen… 
ÖZKAN YALIM
(Devamla) – Sayın Başkan, birazdan Sayın Bakanımız gelsin…
MALİYE BAKANI
NACİ AĞBAL (Bayburt) – Sen niye gösteremiyorsun o fotoğrafı?
BAŞKAN – Siz
Genel Kurula hitap edin Sayın Özkan, buyurun.
ÖZKAN YALIM
(Devamla) – Asgari ücretten aşağı emekli maaşı alanların hepsinin maaşını asgari
ücret seviyesine getirsin. 
MALİYE BAKANI
NACİ AĞBAL (Bayburt) – Fotoğrafı göster, fotoğrafı; fotoğrafı görmek istiyoruz.
ÖZKAN YALIM
(Devamla) – Bizler buna direkt “evet” vereceğiz, getirin yeter ki. Biz burada
emeklileri düşünüyoruz, kesinlikle bizim derdimiz emekliler.
MAHMUT TANAL
(İstanbul) – Özkan, o 23 Nisanın bakanıdır. Sen boş ver.
MİHRİMAH BELMA
SATIR (İstanbul) – Bir şey yok ki.
İLKNUR İNCEÖZ
(Aksaray) – “Fotoğrafı göster.” diyor.
ÖZKAN YALIM
(Devamla) – Onun için, emeklileri göz ardı etmeyiniz diyoruz, sizler de
annelerinizi, babalarınızı unutmayınız diyoruz. 
(Mikrofon
otomatik cihaz tarafından kapatıldı) 
İLKNUR İNCEÖZ
(Aksaray) – Fotoğrafı göstersene! 
MALİYE BAKANI
NACİ AĞBAL (Bayburt) – Fotoğrafı görelim, fotoğrafı. 
HÜSNÜYE ERDOĞAN
(Konya) – Sayın Cumhurbaşkanımızın elinden alıyorlar bebeklerini, satranç
takımlarını; sıkıntı yok. 
ÖZKAN YALIM
(Devamla) – Sayın Başkanım, bir dakika ek süre rica ediyorum. 
BAŞKAN – Buyurun
Sayın Yalım. 
ÖZKAN YALIM
(Devamla) – Biliyorsunuz, ben şeker komisyonunda görev alan bir vekilinizdim ve
de 25 tane fabrikayı gezerek, halkımızı uyandırarak gerekli uyarılarımızı
yaptık ama, maalesef, Hükûmetin paraya ihtiyacı olduğu için özelleştirmedeki 14
tane fabrikamızın şu anda belirli bir bölümünü sattılar. 
MALİYE BAKANI
NACİ AĞBAL (Bayburt) – Fotoğrafı alalım, fotoğrafı. 
ÖZKAN YALIM
(Devamla) – Yozgat Şeker Fabrikası 275 milyon, Kırşehir Şeker Fabrikası 330
milyon, Bor Şeker Fabrikası 336 milyon, Çorum Şeker Fabrikası 528 milyon,
Turhal Şeker Fabrikası 596 milyon, Ilgın Şeker Fabrikası 637 milyon; toplam 2
milyar 702 milyon. 
ALİ ŞEKER
(İstanbul) – Şekeri alana fabrika bedava! 
KADİM DURMAZ
(Tokat) – 420 milyon cirosu var, Turhal Şeker Fabrikasının bu seneki cirosu 420
milyon. 
ÖZKAN YALIM
(Devamla) – Ben buradan soruyorum, Sayın Maliye Bakanım, soruyorum: Bu paraları
nereye kullanacaksınız? Onun için, önümüzde seçim var, aman ha dikkat edin de
yanlış yerlere kullanmayalım. 
ALİ ŞEKER
(İstanbul) – Şekeri alana fabrikası bedava. 
ÖZKAN YALIM
(Devamla) – Bunu da özellikle soru önergesiyle soruyorum. Yani şeker
fabrikalarının satışından gelen bu 2 milyarı nerede kullanacaksınız; bunu bütün
halkımız merak ediyor. 
ALİ YİĞİT
(İzmir) – Seçimde! 
ÖZKAN YALIM
(Devamla) – Biz tabii ki şeker fabrikalarının satılmasına karşıyız. 24
Hazirandan sonra… 
(Mikrofon
otomatik cihaz tarafından kapatıldı) 
ÖZKAN YALIM
(Devamla) – …satılan bu şeker fabrikalarını da gene özelleştireceğiz diyorum,
hepinize saygı ve sevgilerimi sunuyorum. (CHP sıralarından alkışlar) 
ALİ ŞEKER
(İstanbul) – Millîleştireceğiz, millîleştireceğiz. 
ALİ YİĞİT
(İzmir) – Devletleştireceğiz. 
MAHMUT TANAL
(İstanbul) – Millîleştireceğiz hepsini. 
ÖZKAN YALIM
(Uşak) – Hepsini kamulaştıracağız. 
MALİYE BAKANI
NACİ AĞBAL (Bayburt) – Fotoğrafı göremedik fotoğrafı. 
BAŞKAN –
Teşekkür ederim Sayın Yalım. 
İLKNUR İNCEÖZ
(Aksaray) – Sayın Bakanın söz talebi var. 
MAHMUT TANAL
(İstanbul) – Sayın Başkan, Sayın Bakan yerinden laf atarak… Böyle konuşma hakkı
olmaz. 
BAŞKAN –
Arkadaşlar, lütfen… 
Sayın Ağbal,
buyurun efendim. 
MALİYE BAKANI
NACİ AĞBAL (Bayburt) – Sayın Başkanım, biraz önce hatip İç Tüzük’ün 69’uncu
maddesi çerçevesinde sataşmada bulundu. 
ÖZGÜR ÖZEL
(Manisa) – Hayır olmaz. 
LEVENT GÖK
(Ankara) – Sataşmadan olmaz efendim. 
MALİYE BAKANI
NACİ AĞBAL (Bayburt) – Söz almak istiyorum. 
MAHMUT TANAL
(İstanbul) – Hükûmet adına söz alabilir; 69’a göre olmaz, yanlış. 
BAŞKAN – Maliye
Bakanımız Hükûmet adına söz alabilir. 
Buyurun Sayın
Ağbal. (AK PARTİ sıralarından alkışlar) 
ÖZGÜR ÖZEL
(Manisa) – Sayın Başkan, Sayın Bakanın sözü sataşmadan değil, gündem dışı
konuşmalara İç Tüzük’ün ilgili maddesi gereği Hükûmetin cevap hakkından
dolayıdır değil mi? 
MAHMUT TANAL
(İstanbul) – Yanlış madde söyledi Sayın Bakan. 
İLKNUR İNCEÖZ
(Aksaray) – Hayır, hayır; adını söyledi. Hatip konuşmasında Sayın Bakanın adını
zikrederek…
ÖZGÜR ÖZEL
(Manisa) – Hayır, bilelim. Sayın Bakan, konuşmanızdan yanayız, bir itiraz yok
ama Sayın Başkan, sataşmadan mı aldı sözü? 
İLKNUR İNCEÖZ
(Aksaray) – Hayır, hayır; hatip konuşmasında… 
BAŞKAN –
Efendim, Sayın Bakan buyursun lütfen. 
Sizler de
oturun, buyurun. 
LEVENT GÖK
(Ankara) – Hangi maddeye göre konuşacağımızı bileceğiz. 
İLKNUR İNCEÖZ
(Aksaray) – Sayın Başkan, hatip konuşmasında Bakanın adını zikretti, Bakan Bey
de cevap veriyor. 
ÖZGÜR ÖZEL
(Manisa) – Hayır, konuşabilir, yirmi dakika da konuşabilir ama hangisinden? 
BAŞKAN – Buyurun
Sayın Ağbal. 
MAHMUT TANAL
(İstanbul) – Sataşma üç dakikadır, Hükûmet adına yirmi dakikadır. Biz yirmi
dakika konuşsun diyoruz ya, bilmiyorsunuz siz. 
VI.- SATAŞMALARA İLİŞKİN KONUŞMALAR
1.- Maliye Bakanı Naci Ağbal’ın, Uşak Milletvekili Özkan Yalım’ın
yaptığı gündem dışı konuşması sırasında şahsına sataşması nedeniyle konuşması
MALİYE BAKANI
NACİ AĞBAL (Bayburt) – Sayın Başkan, değerli arkadaşlar; sözlerime başlarken
hepinizi saygıyla selamlıyorum. 
Biraz önce
burada hatip söz alarak, hiç de gerçekçi olmayan, hiç de inandırıcı olmayan
birtakım vaatlerde bulunmuştur. Böyle belgeleri sallayarak, taahhüt
mektuplarını sallayarak siyaset yapıldığı için zaten…
ÖZKAN YALIM
(Uşak) – Noterden verdik Sayın Bakan, noterden verdik. Sayın Genel Başkanımız
noterden verdi. 
MALİYE BAKANI
NACİ AĞBAL (Devamla) – Değerli kardeşim, sen onu gösterdiğinde vatandaş sana
inandı mı? İnandırıcılığın yok, inandırıcılığın yok. 
ÖZKAN YALIM
(Uşak) – 24 Haziranda verecek Sayın Bakan. 24 Haziranda bunun gereğini
alacaksınız.
MALİYE BAKANI
NACİ AĞBAL (Devamla) – Sonra, biraz önce burada bir fotoğraf kullanıldı. Sayın
hatibin tekrar gelip o fotoğrafı göstermesini istiyoruz. Anladığım kadarıyla,
bu ülkede yaşamıyor, başka bir ülkede yaşıyor. Gitmiş öyle bir fotoğraf bulmuş
ki benim gördüğüm o fotoğraf bu ülkeye ait olan bir fotoğraf değil. 
ÖZKAN YALIM
(Uşak) – Göstereceğim. Bakanım, göstereceğiz.
MALİYE BAKANI
NACİ AĞBAL (Devamla) – Anladığım kadarıyla, bir yılbaşı arifesinde çekilmiş bir
fotoğraf.
ÖZKAN YALIM
(Uşak) – Bu, bu ülkede yaşayan bir vatandaşın fotoğrafı. 
MALİYE BAKANI
NACİ AĞBAL (Devamla) – Diğer fotoğrafı görelim, diğer fotoğrafı.
ÖZKAN YALIM
(Uşak) – Bu ülkede yaşayan bir vatandaşın fotoğrafı, buyurun. (AK PARTİ
sıralarından “Diğerini göster, diğerini.” sesleri) Buyurun efendim.
MALİYE BAKANI
NACİ AĞBAL (Devamla) – Diğer fotoğrafı görelim.
ÖZKAN YALIM
(Uşak) – Diğerini de göstereceğim. 
MALİYE BAKANI
NACİ AĞBAL (Devamla) – Diğer fotoğrafı görelim.
ÖZKAN YALIM
(Uşak) – Buyurun, aynı şekilde, buyurun. (AK PARTİ sıralarından gürültüler) 
BAŞKAN – Sayın
milletvekilleri, lütfen…
Buyurun Sayın
Bakan.
MALİYE BAKANI
NACİ AĞBAL (Devamla) – Dolayısıyla, değerli arkadaşlar, ülkenin gerçeklerine
kapalı, gözleri görmeyen, kulakları duymayan, AK PARTİ olarak on altı yıldır bu
ülkeye yaptığımız hizmetleri anlama idraki olmayan bir siyasetle karşı
karşıyayız. (CHP sıralarından gürültüler)
BAŞKAN – Sayın
milletvekilleri, Sayın Bakan konuşuyor kürsüde, lütfen…
MALİYE BAKANI
NACİ AĞBAL (Devamla) – On altı yıldır ülkemizde milletimizin refahını biz
artırdık. Emeklilerin refahını biz artırdık, çalışanların refahını biz
artırdık. Daha buraya getirip kürsüde salladığınız fotoğrafın ne olduğunu bile
bilemeyecek kadar olaylardan uzaksınız. (AK PARTİ sıralarından “Bravo” sesleri,
alkışlar)
(Mikrofon
otomatik cihaz tarafından kapatıldı) 
MALİYE BAKANI
NACİ AĞBAL (Devamla) – Ayrıca, biraz önce burada hatip emekli aylıklarına
ilişkin rakamlar verdi. Sayın hatibi bilirim; geçmişte de bu kürsüye çıktığında
mali konularda ve sayısal konularda ne kadar zayıf olduğunu bildiğim için, bir
defa daha beni yanıltmadı, emekli aylıklarına ilişkin yanlış rakamlar verdi.
(AK PARTİ sıralarından alkışlar) 
Dolayısıyla,
değerli arkadaşlar, merak etmeyin, vatandaş sizin söylediklerinize zaten
inanmıyor, inandırıcılığınız yok. Bin imza değil 5 bin imza da verseniz
vatandaş nezdinde bir karşılığı yok.
Saygılar
sunuyorum. (AK PARTİ sıralarından alkışlar)
BAŞKAN –
Teşekkür ederim Sayın Ağbal.
Sayın Yalım,
buyurun. 
ÖZKAN
YALIM (Uşak) – Sayın Başkanım, Sayın Bakanımıza göre ben yalan söylemişim,
yanlış söylemişim. Özellikle geçmişteki konuşmalarımdan… Bundan dolayı burada
açık seçik sataşma vardır, söz istiyorum.
BAŞKAN
– “Yalan söylediniz.” demedi Sayın Yalım.
ÖZKAN
YALIM (Uşak) – “Yanlış söyledi.” dedi.
BAŞKAN
– Bir saniye efendim.
İLKNUR
İNCEÖZ (Aksaray) – Hayır “Rakamlar konusunda zayıfsınız.” dedi.
MAHMUT
TANAL (İstanbul) – Sayın Başkan “Bilgisiz, bu konuları bilmiyor.” dedi.
BAŞKAN
– “Yanlış fotoğraf gösterdin.” dedi, “Yalan söyledin.” demedi, “İnandırıcı
değil.” dedi.
ÖZKAN
YALIM (Uşak) – Yanlış fotoğraf gösterdiğimi, artı, geçmişte de yanılttığımı
söyledi.
BAŞKAN
- Sayın Yalım, bir sakin olun lütfen.
MALİYE
BAKANI NACİ AĞBAL (Bayburt) – O fotoğrafı nerede buldun, nerede? Fotoğraftan
bahset.
BAŞKAN
- Arkadaşlar, rica ediyorum, lütfen…
Sayın
milletvekilleri, İç Tüzük’ümüzün 69’uncu maddesine göre… 
YILMAZ
TUNÇ (Bartın) - Taktik veriyor...
ALİ
ŞEKER (İstanbul) – Taktik, strateji, her şey var bizde.
BAŞKAN
- Arkadaşlar, lütfen.
İç
Tüzük’ümüzün 69’uncu maddesine göre her milletvekilimiz, bakan da olsa
sataşmadan dolayı söz alabilir.
İLKNUR
İNCEÖZ (Aksaray) – Kesinlikle. 
BAŞKAN
- Rica ediyorum, bir dinleyin lütfen.
Ayrıca,
İç Tüzük’ümüzün 59’uncu maddesinin birinci fıkrasına göre Hükûmet adına her
konuşmaya bakanlar cevaplar verebilir. Sayın Bakan da sataşmadan söz istedi,
biz de ona sataşmadan dolayı iki dakika söz verdik. Gündem dışı konuşmaya
Hükûmet adına cevap verme talebi olsaydı yirmi dakika söz verilecekti. Konu
bundan ibarettir.
Buyurun
Sayın Özel.
ÖZGÜR
ÖZEL (Manisa) – Sayın Başkan, Sayın Yalım’ın konuşmasından sonra Sayın Bakan
sataşmadan söz aldı. Konuşmasının son kısmında daha önceden kendisini
tanıdığını, ekonomi konularında yetersiz olduğunu, bu konuda bihaber olduğunu
söyleyerek kendisine sataşmıştır. İç Tüzük 69’a göre hatibimize söz talep
ediyoruz efendim.
BAŞKAN
– Buyurun Sayın Yalım. (CHP sıralarından alkışlar) 
2.- Uşak Milletvekili Özkan Yalım’ın, Maliye Bakanı Naci Ağbal’ın
sataşma nedeniyle yaptığı konuşması sırasında şahsına sataşması nedeniyle
konuşması
ÖZKAN
YALIM (Uşak) – Teşekkür ederim Sayın Başkan.
YILMAZ
TUNÇ (Bartın) – Fotoğrafı bir göster bakalım.
İLKNUR
İNCEÖZ (Aksaray) – Fotoğrafı göster.
MALİYE
BAKANI NACİ AĞBAL (Bayburt) – Fotoğraf, fotoğraf…
ÖZKAN
YALIM (Devamla) – Göstereceğim.
Değerli
arkadaşlar, şimdi, bu memleketin -dünyada olduğu gibi- Türkiye Cumhuriyeti’nin
de noterinin güvenilirliği konusunda herhâlde hiçbirinizin itiraz edecek hâli
yok. Sayın Genel Başkanımız 7 Haziran 2015 öncesi yani tam tarih 23 Mart
2015’te taahhütname verdi. Bu neydi? Her emekliye Ramazan ve Kurban Bayramı’nda
birer ikramiye verilmesiydi. Eğer siz buna “yalan” diyorsanız, noterleri
tanımıyorsanız, gelin, buyurun bunu buradan söyleyin. Bu birincisi.
Biraz
önce gösterdiğim fotoğrafın, bunun Türkiye’ye ait olmadığını söyledi. (AK PARTİ
sıralarından “Öbür fotoğraf” sesleri)
ÖZKAN
YALIM (Devamla) – Onu da göstereceğim. Bir saniye…
MUHAMMET
EMİN AKBAŞOĞLU (Çankırı)- Noter sadece sözü tasdik eder, yalan da olsa doğru da
olsa sözü tasdik eder.
BAŞKAN
– Sayın milletvekilleri…
ÖZKAN
YALIM (Devamla) – Bu fotoğraf Türkiye’deki bir ailenin, torunuyla birlikte bir
dedenin fotoğrafıdır. Bu fotoğraf Türkiye’dedir. Evet, bu fotoğraf yabancıdır
çünkü yabancı bir ailenin mutluluğunu gösteriyor, tamam mı? (AK PARTİ
sıralarından gürültüler)
MUHAMMET EMİN
AKBAŞOĞLU (Çankırı) – İtiraf ettin, yabancı olduğunu sen de itiraf ettin. Demek
ki Sayın Bakan doğru söylemiş. 
ÖZKAN YALIM
(Devamla) – Siz bunu anlayamayacak kadar... İşte bu kadarsınız. Yani
Türkiye’deki bir aile, yabancı bir aile, işte ikisinin arasındaki mutluluk
farkı. (AK PARTİ sıralarından gürültüler)
MUHAMMET EMİN
AKBAŞOĞLU (Çankırı) – Demek ki Sayın Bakan doğru söylemiş. 
BAŞKAN – Sayın
milletvekilleri, lütfen...
ÖZKAN YALIM
(Devamla) – Onun için bir kere neyin nereye vardığını iyi biliniz. (CHP
sıralarından alkışlar) 
Buradan tekrar
söylüyorum: Siz, Türkiye’deki emeklileri mutsuz ettiniz, Türkiye’deki
emeklileri buradan rencide ettiniz. (AK PARTİ sıralarından gürültüler) Allah
size... Ben başka bir şey demiyorum ama 24 Haziranda bu emekliler, 12 milyon
emekli, sandığa gittiğinde size gerekli cevabı verecektir. (AK PARTİ
sıralarından gürültüler) Ama biz söylüyoruz, bir, yaşa takılan bütün
emeklilerimizin, emekli adaylarımızın gün problemlerini, yaş problemlerini
çözeceğiz. 
İki, asgari
ücretin altında maaş alan tüm emeklileri asgari ücrete yani 1.604 TL’ye
getireceğiz. 
Üç, biraz önce
de gösterdiğim gibi, tüm emeklilere Ramazan ve Kurban Bayramı’nda birer maaş
vereceğiz. 
Gelin siz de
bunu vermeyi taahhüt edin, hadi gelin. (CHP sıralarından alkışlar)
BAŞKAN –
Teşekkür ederim Sayın Yalım.
MUHAMMET EMİN
AKBAŞOĞLU (Çankırı) – Biz zaten taahhüt etmiyoruz, biz yapıyoruz, yapıyoruz.
BAŞKAN - Sayın
milletvekilleri...
FUAT KÖKTAŞ
(Samsun) - Ne fotoğrafın doğru ne sözün doğru be!
MUHAMMET EMİN
AKBAŞOĞLU (Çankırı) – Aynı zamanda fotoğraf doğru, yabancıymış değil mi?
Dolayısıyla Sayın Bakanımızın söylediği haklıymış, doğruymuş; bu kadar. 
BAŞKAN – Rica
ediyorum sayın milletvekilleri...
Şimdi sisteme
giren milletvekillerimize yerlerinden birer dakika süreyle söz vereceğim. 
Bu sözlerin
ardından sayın grup başkan vekillerimizin söz taleplerini karşılayacağım. 
Sayın Karaburun,
buyurun efendim. 
IV.- AÇIKLAMALAR (Devam)
2.- Bursa Milletvekili Bennur Karaburun’un, CHP Genel Başkanı Kemal
Kılıçdaroğlu’nun Gazi Meclisin 98’inci kuruluş yıl dönümünde yaptığı
konuşmasındaki AK PARTİ kadın milletvekillerini hedef alan ifadelerini
kınadığına ve gerçekten cesursa ve demokrasiye inanıyorsa kendisini 24
Haziranda Cumhurbaşkanlığı adaylığı için meydanlara çıkmaya davet ettiğine
ilişkin açıklaması
BENNUR KARABURUN
(Bursa) – Sayın Başkan, kıymetli milletvekilleri; dün Gazi Meclisimizin 98’inci
kuruluş yıl dönümü vesilesiyle gerçekleşen özel oturumda CHP Genel Başkanı
Sayın Kemal Kılıçdaroğlu’nun son derece çirkin üslubunu, AK PARTİ kadın
milletvekillerimizi hedef alan ifadelerini ve Türkiye Cumhuriyeti’ni temsil
eden Sayın Cumhurbaşkanımız Recep Tayyip Erdoğan’a el kol hareketleri yapmasını
şiddetle kınıyorum. CHP Genel Başkanı Kemal Kılıçdaroğlu İYİ PARTİ için
kiraladığı 15 vekilin hesabını 15 Temmuz gecesi kontrollü kaçışında olduğu gibi
verememiş ve art niyetli olarak provokasyon çıkarmıştır.
ALİ ŞEKER
(İstanbul) – Bizde satılık, kiralık yok.
BENNUR KARABURUN
(Bursa) - Son derece çirkin bu hadiselerin hesabını milletimiz 24 Haziranda
sandıkta soracaktır. 
Sayın
Kılıçdaroğlu eğer gerçekten cesursa ve demokrasiye yürekten inanıyorsa 24
Haziranda Cumhurbaşkanlığı adaylığı için kendisini meydanlara çıkmaya davet
ediyoruz. 
Teşekkür
ediyorum Sayın Başkan. 
ALİ ŞEKER
(İstanbul) – Bizde yok; satılık, kiralık yok.
BAŞKAN –
Teşekkür ederim Sayın Karaburun.
Sayın Demir…
3.- Kastamonu Milletvekili Murat Demir’in, darbe gecesi gösterilen
kahramanlıkların ortada olduğuna ve aziz milletin 24 Haziranda, Cumhurbaşkanına
ve Başbakana iftiralarda bulunan Özgür Özel ve onun gibilere mutlaka hesabını
soracağına ve haddini bildireceğine ilişkin açıklaması
MURAT DEMİR
(Kastamonu) – Sayın Başkan, dün bu salonda Sayın Cumhurbaşkanımız ve
Başbakanımıza yalan yanlış iftiralarda bulunan Cumhuriyet Halk Partisi Grup
Başkan Vekili Özgür Özel’e benim de bir çift lafım var: Sayın Özel, o gece
senin Genel Başkanına tanklar refakat edip yol açarken, oradan da Belediye
Başkanının evine misafirliğe giderken Marmaris’ten uçağa binip Atatürk
Havalimanı’na gelen Cumhurbaşkanımıza ve “Hainleri vurun.” diye pilotlara
talimat veren Başbakanımıza laf söylemek senin asla ve asla haddin değildir,
önce bunu bir kere bil, olsa olsa hayallerin ve iftiraların haddidir. 
BÜLENT YENER
BEKTAŞOĞLU (Giresun) – Öyle değil, öyle değil.
MAHMUT TANAL
(İstanbul) – Sayın Başkan, bu, iktidar milletvekili. Listeler yapılıyor.
Cumhurbaşkanının gözüne girmek için bu tür şeyleri söylüyor.
MURAT DEMİR
(Kastamonu) – Darbe gecesi gösterilen kahramanlıklar ortadadır. Bu aziz millet
24 Haziranda Özgür Özel ve onun gibilerine mutlaka hesabını soracak ve haddini
bildirecektir. 
Bunu söylemek
istedim.
Teşekkür ederim.
BAŞKAN –
Teşekkür ederim Sayın Demir.
Sayın Akbaşoğlu…
4.- Çankırı Milletvekili Muhammet Emin Akbaşoğlu’nun, 23 Nisan özel
oturumunda CHP’li hatiplerce dile getirilen yalan ve yanlış ifadelerin kabul
edilmesinin asla mümkün olmadığına ilişkin açıklaması
MUHAMMET EMİN
AKBAŞOĞLU (Çankırı) – Teşekkürler Başkanım.
Dün Mecliste 23
Nisan özel oturumunda CHP’li hatiplerce dile getirilen yalan ve yanlış
ifadelerin kabul edilmesi asla mümkün değildir. Hitler’in Propaganda Bakanı
Goebbels’in “Tekrar eden yalanlarla kitleleri aldatarak kendinizi haklı
gösterebilirsiniz.” taktiğini uygulayan ve gerçeği örtmeye çalışan CHP
temsilcilerine, dün “Zırva tevil götürmez.” diye haykırarak özlü bir cevap
vermiştik. Belirtmek gerekir ki 15 Temmuzda Sayın Cumhurbaşkanımızın bulunduğu
Yeşilköy ve Sayın Başbakanımızın bulunduğu Ilgaz ikinci istiklal mücadelemizin
karargâhlarıdır. Bu sebeple, Çankırı’mızda istiklal ve istikbalimizin sembol
eseri olan Ilgaz Tüneli’ne şehitlerimize vefanın bir nişanesi olarak “Ilgaz 15
Temmuz İstiklal Tüneli” ismini verdik. İşte gerçek budur. Yalan başka, gerçek
başka.
Saygılarımla.
(AK PARTİ sıralarından alkışlar)
BAŞKAN –
Teşekkür ederim Sayın Akbaşoğlu. 
Sayın Tezcan…
5.- Mersin Milletvekili Yılmaz Tezcan’ın, Ana Muhalefet Partisi Genel
Başkanı Kemal Kılıçdaroğlu’nun Yörük, Türkmen ve Osmanlı’yla ilgili sözlerini
kınadığına ilişkin açıklaması
YILMAZ TEZCAN
(Mersin) – Sayın Başkan, değerli milletvekilleri; tüm Yörükleri, Türkmenleri ve
vatandaşlarımızı saygıyla selamlıyorum. 
22 Nisan Pazar
günü memleketim olan Mersin Silifke’de CHP’li Silifke Belediyesi tarafından
düzenlenen toplantıda konuşan Ana Muhalefet Partisi Genel Başkanı Sayın
Kılıçdaroğlu’nun Yörük, Türkmen ve Osmanlı’yla ilgili sarf ettiği kırıcı,
incitici, ayrıştırıcı, kin ve nefret kokan gerçek dışı sözlerini kınıyorum.
Yörükler ve Türkmenler Oğuz boylarıdır, Oğuzlara “Müslüman Türk” denir. Oğuzlar
yani Türkler, Türkmenler ve Yörükler tarih boyunca büyük devletler kurmuştur;
Büyük Selçuklu devleti, Anadolu Selçuklu devleti, Osmanlı devleti ve Türkiye
Cumhuriyeti devleti gibi. 
Sayın Kılıçdaroğlu
bilmiyorsa öğrensin, Osmanlı devletinin öz dili Türkçedir. Türkçe konuşulur
ancak Osmanlıca yazılır. Türkler, biz Yörükler binlerce yıldır Türkçe
konuşuruz. Ayrıca Farsça dili edebî bir dildir, şiir ve mesneviler Farsça
yazılır. 
Sayın
Kılıçdaroğlu bilmiyorsa bunları tarih kitaplarından okusun. Osmanlı hiçbir
zaman, hiçbir milletin diline, dinine, mezhebine ve yaşantısına müdahale
etmemiştir. 
Saygılarımla.
BAŞKAN –
Teşekkür ederim Sayın Tezcan. 
Buyurun Sayın
Şeker…
6.- İstanbul Milletvekili Ali Şeker’in, üniversitelerin bölünmesinin
ülkenin geleceğine ihanet olduğuna ilişkin açıklaması
ALİ ŞEKER
(İstanbul) – Sayın Başkanım, “Bölünmüş kara yolları yapacağız.” dediler, ülkeyi
böldüler, vatandaşları böldüler, meslek birliklerini bölüyorlar, şimdi de sıra
üniversiteleri bölmeye geldi.
İstanbul
Üniversitesi bölünerek Çapa Tıp Fakültesi ve Cerrahpaşa Tıp Fakültesi ayrı ayrı
üniversitelere aktarılmak isteniyor. İstanbul Üniversitesinde çok değerli
hizmetler veren Kardiyoloji Enstitüsü kapatılıyor, Onkoloji Enstitüsü
kapatılıyor. İstanbul Üniversitesinin Çocuk Sağlığı Enstitüsü kapatılıyor.
İstanbul Üniversitesi kökleri olan, çok değerli ve yurt dışına en çok yayın
yapan üniversitelerden biri. Bu üniversitemizin İşletme İktisadı Enstitüsü de
dâhil birçok bölümünü kapatmak bu ülkenin geleceğine ihanettir, üniversitelere
dokunmayın, üniversiteleri bölmeyin. 
BAŞKAN –
Teşekkür ediyorum Sayın Şeker. 
Sayın Önal,
buyurun.
7.- Osmaniye Milletvekili Suat Önal’ın, Türkiye Büyük Millet Meclisinin
kuruluşunun 98’inci yıl dönümünde Cumhurbaşkanına karşı yapılan saygısız
hareketi kınadığına ve aziz milletin 24 Haziranda sandıkta vereceği cevapla
gerekeni yapacağına, saygısız parmakları kımıldamaz hâle getireceğine ilişkin
açıklaması
SUAT ÖNAL
(Osmaniye) – Teşekkür ederim Sayın Başkan.
Dün Türkiye
Büyük Millet Meclisinin kuruluşunun 98’inci yıl dönümünü, Ulusal Egemenlik ve
Çocuk Bayramı’nı tüm Türkiye’de kutladık. 
Dün burada özel
oturumla bu millî günümüzü kutlarken de maalesef Meclisin saygınlığına
yakışmayacak konuşmalara şahit olduk. Adı Özgür olsa da kendisi özgürlüğün
sınırlarını bilmeyen, özgürlüğü içselleştiremeyen birisi, bu asil milletin
oylarıyla Cumhurbaşkanlığına seçilen ve milletin her zaman sevgi ve teveccühüne
mazhar olan Sayın Cumhurbaşkanımıza karşı el ve parmak hareketleriyle kendisine
yakışan ama bu millete asla yakışmayacak bir üslupla saygısızca ifadelerde
bulundu. Anayasa’nın 104’üncü maddesine göre devletin başı olan Sayın
Cumhurbaşkanımıza karşı saygısızca yapılan bu hareket ve çirkefliği şiddetle
kınıyorum. 
(Mikrofon
otomatik cihaz tarafından kapatıldı) 
SUAT ÖNAL
(Osmaniye) – Aziz milletimiz 24 Haziranda sandıkta vereceği cevapla gerekeni
yapacak ve o saygısız parmakları kımıldamaz hâle getirecektir.
Saygılarımla.
(AK PARTİ sıralarından alkışlar)
BAŞKAN –
Teşekkür ederim Sayın Önal.
Sayın Tamer…
8.- Kayseri Milletvekili İsmail Tamer’in, başta Gazi Mustafa Kemal
Atatürk olmak üzere ilk Meclisin milletvekilleri ile şehitleri rahmetle yâd
ettiğine, Meclisin 98’inci kuruluş yıl dönümü ile 23 Nisan Ulusal Egemenlik ve
Çocuk Bayramı’nı kutladığına, Adıyaman’da meydana gelen depreme ve Mecliste
Cumhurbaşkanına karşı yapılan konuşmaları kınadığına ilişkin açıklaması
İSMAİL TAMER
(Kayseri) – Teşekkür ediyorum Değerli Başkanım. 
Başta Gazi
Mustafa Kemal Atatürk olmak üzere Kurtuluş Savaşı’nı sevk eden ilk Meclisin
milletvekilleri ile şehitlerimizi rahmet ve minnetle yâd ediyorum. İkinci kez
gazi olan Meclisimizin 98’inci kuruluş yıl dönümünü kutluyorum.
Ayrıca, yine
dünyada ilk defa Mustafa Kemal Atatürk tarafından geleceğimizin teminatı olan
çocuklarımıza armağan edilen 23 Nisan Ulusal Egemenlik ve Çocuk Bayramı’nı da
kutluyorum. 
Dün gece
itibarıyla Adıyaman’da meydana gelen depremde vatandaşlarımızın burnunun
kanamamış olması hepimizin gönlüne su serpmiştir. İnşallah, bundan sonraki
dönem içerisinde de aynı şekilde tedbirler alınarak depremden en az zararla
çıkmayı temenni ediyorum. 
Yolları
birleştirdik, gönülleri birleştirdik, hiçbir zaman biz kişileri bölmedik, bunun
da böyle bilinmesini istiyorum. 
(Mikrofon otomatik
cihaz tarafından kapatıldı) 
İSMAİL TAMER
(Kayseri) – Ayrıca, Mecliste dün Cumhurbaşkanına yapılan bu konuşmaları, parmak
sallamayı da kınıyorum.
Teşekkür
ediyorum. 
BAŞKAN –
Teşekkür ederim Sayın Tamer.
Sayın Taşkın…
9.- Mersin Milletvekili Ali Cumhur Taşkın’ın, CHP sözcülerinin
Cumhurbaşkanı ile bayan milletvekillerine yaptıkları saygısızlıkları
kınadığına, Adıyaman Samsat’ta meydana gelen deprem dolayısıyla bölge halkına
geçmiş olsun dilediğinde bulunduğuna, İstiklal Harbi’nin şehit ve gazileriyle
birlikte tüm şehitleri rahmet ve minnetle yâd ettiğine ve 24 Haziran
seçimlerinin hayırlı olmasını dilediğine ilişkin açıklaması
ALİ CUMHUR
TAŞKIN (Mersin) – Teşekkür ederim Sayın Başkan.
Dünkü oturumda
CHP sözcülerinin Sayın Cumhurbaşkanımıza ve bayan milletvekillerimize
yaptıkları saygısızlıkları kınayarak sözlerime başlamak istiyorum.
Dün gece
Adıyaman Samsat’ta meydana gelen deprem dolayısıyla bölge halkına geçmiş olsun
diyor, depremde yaralanan vatandaşlarımıza acil şifalar diliyorum.
Yine dün, 23 Nisan
Gazi Meclisimizin açılışının 98’inci yıl dönümünü, Ulusal Egemenlik ve Çocuk
Bayramı’nı tüm yurtta büyük bir coşkuyla kutladık. 23 Nisan 1920, aziz
milletimizin vatanı, bayrağı, ezanı, istiklali ve istikbali için diriliş ve
şahlanışının tarihidir. Bu vesileyle İstiklal Harbi’mizin şehit ve gazileriyle
birlikte tüm şehitlerimizi rahmetle, minnetle yâd ediyorum.
Geçtiğimiz
hafta, ülkemizdeki istikrar ve güven ortamını güçlendirecek Cumhurbaşkanı ve
milletvekili genel seçiminin 24 Haziranda yapılmasına ilişkin önerge Meclis
Genel Kurulunda kabul edilerek yasalaştı. Aziz milletimize yeni bir dönemin
kapısını açacak bu tarihî seçimlerin hayırlı olmasını diliyor, Genel Kurulu
saygıyla selamlıyorum.
BAŞKAN –
Teşekkür ederim Sayın Taşkın.
Sayın Tanal…
10.- İstanbul Milletvekili Mahmut Tanal’ın, Maliye Bakanından, çiftçinin
artan maliyetle nasıl üretim yapacağını ve Türkiye’yi faiz lobisine teslim edip
etmediklerini öğrenmek istediğine ilişkin açıklaması
MAHMUT TANAL
(İstanbul) – Teşekkür ederim Sayın Başkan.
Sizin
vasıtanızla, şu anda Meclis Genel Kurulunda oturan Maliye Bakanına şu soruları
yöneltmek istiyorum: Aralık 2002’de benzin 1 lira 66 kuruştu, motorin 1 lira 30
kuruştu; Aralık 2017’de benzin 5 lira 62 kuruş, motorin 5 lira 17 kuruş. Lüks
yatlardaki KDV’yi, ÖTV’yi sıfırladınız, çiftçilerin mazotunu göz ardı ettiniz.
Bu maliyetle çiftçi nasıl üretim yapacak? 
Aynı zamanda,
devlet bugüne kadar, on altı yılda kaç milyar dolar faiz ödedi? 757 milyar
dolar faiz ödedi mi, ödemedi mi? Vatandaşımızın ödediği faiz oranı 368 milyar
TL mi, değil mi? Türkiye’yi faiz lobisine teslim ettiniz mi, etmediniz mi? 
(Mikrofon
otomatik cihaz tarafından kapatıldı)
MAHMUT TANAL
(İstanbul) – Kaynaklar yatırıma değil faize gitti, işsizlik, yoksulluk rekor
kırdı. Bunlara cevap verir misiniz Sayın Maliye Bakanı?
BAŞKAN –
Teşekkür ederim Sayın Tanal.
Sayın Dedeoğlu…
11.- Kayseri Milletvekili Sami Dedeoğlu’nun, Mecliste Cumhurbaşkanına
karşı yapılan hakareti nefretle kınadığına ilişkin açıklaması
SAMİ DEDEOĞLU
(Kayseri) – Teşekkür ediyorum Sayın Başkan.
Dün Mecliste
Cumhurbaşkanımıza yapılan hakareti nefretle kınıyorum, ben de onu bir şiirle
dile getirmek istiyorum: Gazi Meclisi borsa yapanlar utanmalı/ Yolundan en
keskince sapanlar utanmalı/ Bu milletten git gide kopanlar utanmalı/ Değişmez
tek kural, doğru yol her zaman tektir/ Hüllenizi bu millet asla kabul
etmeyecektir/ Bir emirle 15 tane vekili transfer etmeniz kimin aklı?/
Kumandanız ta FETÖ’ye takılı/ Ona bağlı olmanız bu millete ihanettir...
MAHMUT TANAL
(İstanbul) – Hırsızlığa parmak kaldırmadılar ya, yolsuzluğa parmak
kaldırmadılar ya; hırsızlığa parmak kaldıran milletvekillerini kınıyorum,
demokrasiye değil.
BAŞKAN – Sayın
Tanal, lütfen…
SAMİ DEDEOĞLU
(Kayseri) – ...Hüllenizi bu millet asla kabul etmeyecektir/ Hani yapmak yoktu ya
hiçbir abidik gubidik/ “Yurtta sulh” bilirdik, sanki bizler de yedik/ Biz daima
Türkiye, millet dedik/ Bu millet cevabını sandıkta verecektir/ Hüllenizi bu
millet asla unutmayacaktır/ Dedeoğlu, söyle ki âlem duysun bu sesi/ Ve bu
oynanan oyuna uyandıran herkesi/ 24 Haziranda onların tüm hevesi kursaklarında
kalacak. (AK PARTİ sıralarından “Bravo” sesleri, alkışlar) Bu açık ve nettir,
hüllenizi bu millet…
(Mikrofon
otomatik cihaz tarafından kapatıldı)
BAŞKAN –
Teşekkür ederim Sayın Dedeoğlu.
Buyurun Sayın
Gazel.
12.- Kütahya Milletvekili İshak Gazel’in, Mecliste Cumhurbaşkanı ile
Konya Milletvekili Hüsnüye Erdoğan’a yapılan saygısızlığı kınadığına ve
milletin bütün bu saygısızlıkların cevabını 24 Haziranda sandıkta vereceğine
ilişkin açıklaması
İSHAK GAZEL
(Kütahya) – Teşekkür ediyorum Sayın Başkan.
Dün Gazi
Meclisimizin 98’inci kuruluş yıl dönümünü kutladık ancak özel gündemle toplanan
Mecliste maalesef bu Meclisin mehabetine, Meclisin temsil ettiği değerlere
yakışmayan bir sürü olay oldu. Sayın Cumhurbaşkanımız bu milletin
Cumhurbaşkanıdır, cumhurun başkanıdır, hiçbir parti ayrımı gözetmeden herkesin
başkanıdır. Ona yapılan saygısızlık millete yapılan saygısızlıktır, bu
saygısızlığı kınıyorum. 
Ayrıca CHP Genel
Başkanı kürsüde konuşurken Konya Milletvekilimize de anlamsız bir şekilde bir
sataşmada bulundu. Bir hanımefendiye böyle bir sataşmada bulundu, gerçekten bu
saygısızlığı da kınıyorum. Ondan bir gün önce de tarihe “15’ler olayı” olarak
geçecek bir olay yaşandı, bunu da tarih yazacak, tarih bunun da cevabını
verecektir. 
(Mikrofon
otomatik cihaz tarafından kapatıldı)
İSHAK GAZEL
(Kütahya) – Milletimiz bütün bu saygısızlıkların cevabını da 24 Haziranda
sandıkta verecektir.
BAŞKAN –
Teşekkür ederim Sayın Gazel.
Sayın Balbay…
13.- İzmir Milletvekili Mustafa Ali Balbay’ın, üniversiteleri bölmenin
bilime hakaret olduğuna, İstanbul Üniversitesi Akademik Kurulunu yaptığı
açıklama nedeniyle kutladığına ve üniversitelerin bölünmesine izin
vermeyeceklerine ilişkin açıklaması
MUSTAFA ALİ
BALBAY (İzmir) – Teşekkür ediyorum Sayın Başkan. 
Sayın Başkan,
sayın milletvekilleri; iktidarın bölmediği bir üniversiteler kalmıştı,
kutuplaştırmadığı bir üniversiteler kalmıştı. Şimdi Türkiye’nin köklü hatta
Türkiye’nin kuruluşundan da önce kurulmuş olan, Fatih Sultan Mehmet’in kuruluşunu
gerçekleştirdiği İstanbul Üniversitesi bölünüyor, Gazi Üniversitesi bölünüyor,
İnönü Üniversitesi bölünüyor. Ayıptır diyorum, bu bilime bir hakarettir
diyorum. İktidar eğer buralarda yeni makamlar yaratacaksa yeni üniversiteler
kursun, başka bir yerde kursun ama Cumhurbaşkanının, AKP Genel Başkanının İnönü
için “Adını anmak istemiyorum.” deyip yanına Turgut Özal Üniversitesi kurması,
Gazi Üniversitesinin yanına bir Hacı Bayram Veli kurması, İstanbul
Üniversitesinin yerine İbni Sina’yı kurması... Niye bu tür insanları, tarihi
karşı karşıya getirmekte? 
Bugün İstanbul
Üniversitesi Akademik Kurulunun yaptığı açıklamayı kutluyorum. Üniversitelerden
bir ses çıkmıştır, sağlıklı bir ses çıkmıştır, bunu sürdürmelerini diliyorum. 
(Mikrofon
otomatik cihaz tarafından kapatıldı) 
MUSTAFA ALİ
BALBAY (İzmir) – Türkiye’nin her şeyini böldünüz, her şeyini sattınız, buna
izin vermeyeceğiz diyorum. (CHP sıralarından alkışlar) 
BAŞKAN –
Teşekkür ederim Sayın Balbay.
Sayın Sürekli...
14.- İzmir Milletvekili Kerem Ali Sürekli’nin, özel oturumda
Cumhurbaşkanına, Başbakana ve bayan vekillere yapılan saygısızlığı şiddetle
kınadığına ve 23 Nisan Ulusal Egemenlik ve Çocuk Bayramı’nı kutladığına ilişkin
açıklaması
KEREM ALİ
SÜREKLİ (İzmir) – Teşekkür ediyorum Sayın Başkan.
Dünkü özel
oturumda Sayın Cumhurbaşkanımıza, Başbakanımıza ve bayan vekillerimize yapılan
saygısızlığı şiddetle kınıyorum. 
Demokrasinin
kalbi ve millî iradenin temsil makamı olan Gazi Meclisimizin kuruluşunun
98’inci yıl dönümü olan 23 Nisan tarihi Türk milletinin var olma mücadelesinin
en önemli adımıdır. 23 Nisan Ulusal Egemenlik ve Çocuk Bayramı vesilesiyle
güçlü Türkiye’nin mimarlarının, geleceğin doktorlarının, öğretmenlerinin,
milletvekillerinin ve hatta cumhurbaşkanlarının yani üzerine titrediğimiz çocuklarımızın
bayramını kutluyorum. Biliyoruz ki şanlı tarihi tanıyan ve zirvedeki Türkiye
imzasını daha ileri taşıyacak bir nesil yetişiyor. Teşekkürler çocuklar.
BAŞKAN –
Teşekkür ederim Sayın Sürekli.
Sayın Özdiş...
15.- Adana Milletvekili İbrahim Özdiş’in, Çalışma ve Sosyal Güvenlik
Bakanından, taşeron işçilerin durumunu düzeltip hak ettikleri değeri ne zaman
vereceklerini öğrenmek istediğine ilişkin açıklaması
İBRAHİM ÖZDİŞ
(Adana) – Teşekkür ediyorum Sayın Başkan.
Sorum Sayın
Çalışma ve Sosyal Güvenlik Bakanına.
“Taşerona kadro”
adı altında yaptığınız düzenlemeye nereden baksak elimizde kalıyor. Aynı iş
yerinde farklı iş kolunda kurulu sendikaların örgütlenmesine ve birden fazla
toplu iş sözleşmesi yapmasına imkân verilmesinin sendikal kargaşaya neden olacağı
ifade ediliyor. Ayrıca belediyelerde çalışan taşeron işçiler Haziran 2020,
kamudaki taşeron işçiler ise Ekim 2020 tarihine kadar altı ayda bir sadece
yüzde 4 zam alabilecekler. İşçilerin ücretine enflasyon farkı dâhil başka
hiçbir yüzdelik zam yapılmayacak. Taşeron işçilerimizin kadro sevinci hep yarım
kaldı, önlerine hep bir engel konuldu. Bu durumu ne zaman düzeltip taşerona hak
ettiği değeri vereceksiniz?
Teşekkür
ediyorum Sayın Başkan.
BAŞKAN –
Teşekkür ederim Sayın Özdiş. 
Sayın Erdoğan…
16.- Konya Milletvekili Hüsnüye Erdoğan’ın, CHP Genel Başkanı Kemal
Kılıçdaroğlu’nun kadın vekillere yaptığı hakareti asla kabul etmediklerine,
şiddetle kınadıklarına ve kadın vekiller olarak özür beklediklerine ilişkin
açıklaması
HÜSNÜYE ERDOĞAN
(Konya) – Teşekkür ediyorum. 
Sayın Başkan,
değerli milletvekilleri; dün CHP Genel Başkanı kürsüde konuşurken
tahammülsüzlüğünü bir kez daha göstermiş oldu; teamül gereği burada herkesin
yaptığı işi biz de yapmıştık ve “Vekillerinizi kiraya mı verdiniz?” sözümüz
üzerine hakikaten kendisine de yakışmayan ama terbiye sınırlarını da aşan bir
şekilde şahsıma ve burada bulunan kadın vekillere hakaret etti. Bu hakareti
asla kabul etmiyoruz, şiddetle kınıyoruz. Kadın hakları deyince mangalda kül
bırakmayan zihniyetin nasıl kendine söz sarf edilince buna karşılık hakarete
varacak derecede bunu karşılıksız bırakmaması da hakikaten Meclis tarihine kötü
bir şekilde geçti. Buradan tekrar kendisini nefretle, şiddetle kınadığımızı da
açıkça belirtmek istiyorum. Kadın vekiller olarak özür beklediğimizi de tekrar
beyan ediyorum. 
BAŞKAN –
Teşekkür ederim Sayın Erdoğan. 
Sayın Küçükcan…
Yok. 
Sayın Tor,
buyurun. 
17.- Kahramanmaraş Milletvekili Fahrettin Oğuz Tor’un, Başbakandan, FETÖ
soruşturması nedeniyle haklarında takipsizlik veya beraat kararı verilenlerden
kararları Olağanüstü Hâl Komisyonuna intikal ettirilenlerin dosyalarının
görüşülmesine öncelik verilmesi yönünde bir çalışmanın olup olmadığını öğrenmek
istediğine ilişkin açıklaması
FAHRETTİN OĞUZ
TOR (Kahramanmaraş) – Sayın Başkan, teşekkür ederim. 
Vasıtanızla
sorum Sayın Başbakanadır. Sorum FETÖ soruşturması kapsamında takipsizlik veya
beraat kararı alanlar ve Olağanüstü Hâl Komisyonuyla ilgilidir. Haklarında adli
merciler nezdinde soruşturma açılan bazı kimseler takipsizlik veya beraat
kararları verildiğinden bahisle görevlerine dönmek istediklerini, oysa
Olağanüstü Hâl Komisyonunun yavaş çalıştığını, bu gidişata göre durumlarının
Komisyonda görüşülmesinin yıllar süreceğini, bu durumun da mağduriyetlerini ve
yaşadıkları ağır psikolojik, ekonomik ve sosyal sorunlarını devam ettireceğini
beyan etmektedirler. Haklarında takipsizlik veya beraat kararı verilenlerden
kararları Komisyona intikal ettirenlerin dosyalarının görüşülmesine öncelik
verilmesi yönünde bir çalışma var mıdır? 
Teşekkür
ediyorum. 
BAŞKAN –
Teşekkür ederim Sayın Tor. 
Sayın Akyıldız…
18.- Sivas Milletvekili Ali Akyıldız’ın, Sivas’taki Özbelsan TOKİ
sitesinde okul, cami ve market olmadığına ve Numune Hastanesinin yıkılarak
yerine cami yapılmasının doğru olmadığına ilişkin açıklaması
ALİ AKYILDIZ
(Sivas) – Teşekkür ediyorum Sayın Başkan. 
Sivas’ta iki yıl
önce teslim edilen 920 dairenin bulunduğu ve yaklaşık 4 bin kişinin yaşadığı
Yukarı Tekke karşısındaki Özbelsan TOKİ Sitesi’nde okul yok, cami yok ve market
yok. Bu bölgede yaşayan yaklaşık 4 bin Sivaslı kardeşim mağdur durumda
yaşamaktadır.
Daha önce
burada, Mecliste basın açıklamasıyla da soru önergeleriyle de gündeme
getirdiğim cumhuriyetten kalan nadide bir eser olan Numune Hastanesinin
yıkılarak yerine cami yapılmasının doğru olmadığını, “Sivas’ın akciğerlerini
katletmeyin.” dediğimi hatırlatıyorum ve tekrar buradan yetkilileri uyarıyorum:
Oradaki yeri, akciğerleri katletmeyin, gelin TOKİ’nin ihtiyaç olan bölgesine
cami yapın diyorum, yüce heyetinizi sevgiyle selamlıyorum. 
BAŞKAN –
Teşekkür ederim Sayın Akyıldız.
Sayın
Yıldırım... 
19.- Adıyaman Milletvekili Behçet Yıldırım’ın, Adıyaman Samsat’ta
meydana gelen depremden etkilenen hemşehrilerine geçmiş olsun dileğinde
bulunduğuna ilişkin açıklaması
BEHÇET YILDIRIM
(Adıyaman) - Teşekkürler Başkanım. 
Dün gece Samsat
ilçemizde 5,1 şiddetinde deprem meydana gelmiştir, çok şükür ki can kaybı
yaşanmamıştır. Yaralılara acil şifalar dileyerek hayvanları telef olan, ev ve
iş yerleri hasar gören, depremden etkilenen tüm hemşehrilerime geçmiş olsun
diyorum.
Geçen yıl
yaşanan depremin yaraları daha sarılmamışken artçı depremler ve dün gece
yaşanan deprem hepimizi derinden etkilemiştir. Samsat’taki hasarları gidermek
için kanun hükmünde kararname çıkarmak gerekmez. Halk kaderine terk edilmemeli,
bilimsel veriler ışığında üniversitelerden, bilim insanlarından yardım
istenmeli, gerekiyorsa, Samsat’ın mevcut yerleşim yeri riskli ise halk ve bilim
çevrelerinin ortak kararıyla başka bir alana taşınmalı, iktidar da üstüne düşen
görevi ivedilikle yapmalıdır. Adıyaman’da sıcakların başladığı bu mevsimde
depremzedelerin mağdur olmaması için başta su ve barınma sorunları olmak üzere
her türlü yardımlar derhâl başlatılmalıdır.
Tekrar,
depremden etkilenen tüm halkımıza çok geçmiş olsun diyorum.
BAŞKAN -
Teşekkür ederim Sayın Yıldırım.
Buyurun Sayın
Kılıç.
20.- Kahramanmaraş Milletvekili İmran Kılıç’ın, Adıyaman Samsatlı
vatandaşlara deprem nedeniyle geçmiş olsun dileğinde bulunduğuna, 93 Harbi ile
23 Nisan Millî Egemenlik ve Çocuk Bayramı’nın yıl dönümlerine ilişkin
açıklaması
İMRAN KILIÇ
(Kahramanmaraş) - Teşekkür ederim.
Sayın Başkanım,
değerli milletvekilleri; Adıyaman Samsatlı vatandaşlarımıza geçmiş olsun
diyorum.
24 Nisan 1877,
93 Harbi olarak da bilinen ve hezimetimize, imparatorluğumuzun parçalanmasına
yol açan Osmanlı-Rus savaşlarının başladığı tarihtir. 
Dün Millî
Egemenlik ve Çocuk Bayramını kutladık. Kim demiş çocuk küçük bir şeydir, belki
çocuk en büyük bir şeydir. Biz insanlara sayısız nimetler verilmiştir,
bunlardan biri de çocuktur. Çocuk, dünya hayatının süsü, milletin en büyük ümit
ve istikbal kaynağıdır. Çocuklarını iyi yetiştirip iyi terbiye etmeyen
milletler yarınlarına güvenle bakamazlar. Çocuklar bedenen ve ruhen iyi
yetiştirilmelidirler. Zira çocuk sadece bir aileyi değil tüm milleti ve
topyekûn insanlığı ilgilendirir. Çocuklarımızı gereği gibi yetiştirmek geleceğe
umutla bakmanın tek çıkar yoludur. Çocuklarda sorumluluk duygusunu
geliştirmeli, yapabilecekleri görevleri yapmalarına fırsat tanınmalı, onlara
model oluşturmalı, olumlu davranışlarını pekiştirmeliyiz. 
“Annesi gül
koklasa ağzı gül kokan çocuk.
Ağaç içinde ağaç
geliştiren tomurcuk.
Çocukta,
uçurtmayla göğe çıkmaya gayret;
Karıncaya göz
atsa niçin, nasıl ve hayret.
Fatihlik
nimetinden yüzü bir nurlu mühür.
Biz akıl tutsağıyız
çocuktur ki asıl hür.”
BAŞKAN -
Teşekkür ederim Sayın Kılıç.
Sayın Kaynarca…
21.- İstanbul Milletvekili Tülay Kaynarca’nın, CHP Genel Başkanı Kemal
Kılıçdaroğlu’nun kadına yönelik nefret ve ayrımcılık içeren sözlerini
kınadığına ve kendisini özür dilemeye davet ettiğine ilişkin açıklaması
TÜLAY KAYNARCA
(İstanbul) - Teşekkürler Sayın Başkanım.
CHP Genel
Başkanı Kemal Kılıçdaroğlu’nun sıkça başvurduğu kadına yönelik nefret ve
ayrımcılık içeren sözlerini kınıyorum. Hatırlarsanız daha önce vahim bir cümle
kullanmıştı: “Adam iş bulamayınca ne yapacak? Karısını dövecek elbette.” gibi.
Dün de aziz milletimizin karşısında, Gazi Meclisimizde, bu kürsüde kendisine
itiraz eden kadın milletvekillerimize, sözlerine itiraz eden vekillerimize
karşı “Evde misin?” “mahallede” “dedikoducu” gibi şiddet dili kullanmıştır ve
bu dil ayrımcıdır, ötekileştiricidir, bu dil cinsiyetçidir, aşağılayıcıdır.
Kendisini kınıyorum ve özür dilemeye davet ediyorum. (AK PARTİ sıralarından
alkışlar)
BAŞKAN -
Teşekkür ederim Sayın Kaynarca.
Sayın Yalım…
22.- Uşak Milletvekili Özkan Yalım’ın, Çalışma ve Sosyal Güvenlik
Bakanından, sigortalılık öncesi yapılan doğumlar için Sosyal Güvenlik
Kurumundan borçlanma hakkının kadınlara verilmesini talep ettiğine ve CHP Genel
Başkanı Kemal Kılıçdaroğlu kadar kadınlara değer veren bir kişinin daha
olmadığına ilişkin açıklaması
ÖZKAN YALIM
(Uşak) - Teşekkür ederim Sayın Başkan. 
Sayın Çalışma ve
Sosyal Güvenlik Bakanına sesleniyorum: Sayın Bakan, çok değerli kadınlarımız
için sigortalılık öncesi yapılan doğumlar için Sosyal Güvenlik Kurumundan
borçlanması hakkının sayın kadınlarımıza verilmesini talep ediyoruz. 
Biraz
önceki hatip için de… Sayın Genel Başkanımız kadar mütevazı, Sayın Genel
Başkanımız kadar kadınlara değer veren bir kişi daha yoktur, o sözleri de sayın
hatibe iade ediyoruz. 
İLKNUR
İNCEÖZ (Aksaray) – O sözler Genel Başkanınızın söylediği sözler. 
BAŞKAN
- Teşekkür ederim Sayın Yalım. 
Sayın
milletvekilleri, şimdi sayın grup başkan vekillerimizin ve…
ÖZGÜR
ÖZEL (Manisa) – Sayın Başkan, tabii, haklı olarak sayın grup başkan vekillerine
geçiyorsunuz ancak bir dakikalık konuşmalar sırasında defalarca adım ve Genel
Başkanımızın ismi zikredilerek ve eleştiri sınırlarının ötesinde, cevap
vermemiz gereken ve tekrar etmek istemeyeceğim ifadeler kullanıldı. Dilerseniz
birkaçını ifade edebilirim. Cevap hakkını kullanmak istiyorum. 
BAŞKAN
– Buyurun Sayın Özel. (CHP sıralarından alkışlar)
VI.- SATAŞMALARA İLİŞKİN KONUŞMALAR (Devam)
3.- Manisa Milletvekili Özgür Özel’in, AK PARTİ Grubundan bazı milletvekillerinin
yaptıkları açıklamaları sırasında CHP Grup Başkanına ve şahsına sataşmaları
nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; dün 23 Nisan oturumunda
yaşananlar elbette hoş değildi. Bir Sayın Genel Başkan oturumu önemsemiş,
gelmiş konuşmasını yapıyor. Kendisine “Son Başbakan” diyen -bence doğrudur ama
partisinin son Başbakanıdır, bu ülke parlamenter sistemde nice başbakanlar
seçecektir- birisi 23 Nisan oturumunda konuşma yapmıyor ve Genel Başkanımızın
konuşmasına cevaben Sayın Elitaş söz alıp Sayın Genel Başkanın darbe gecesi
durumuyla ilgili son derece aşağılayıcı ve o gecenin birlik, beraberlik ruhunu
zedeleyici bir konuşma yapıyor. Her şey böyle başladı. Ardından biz çıktık ve
bazı ifadeler…
MUHAMMET
EMİN AKBAŞOĞLU (Çankırı) – Öncesinde Sayın Kılıçdaroğlu’nun konuşması var.
“İradelerinizi başkasına ipotek ettiniz.” dendi, oradan başladı. 
BAŞKAN
– Sayın Milletvekili, lütfen…
ÖZGÜR
ÖZEL (Devamla) – Müsaade edin, siz de cevap verirsiniz, müsaade edin. 
Sayın
pek çok milletvekili buradaydı, şahit oldu. 
MUHAMMET
EMİN AKBAŞOĞLU (Çankırı) – Şahidiz. 
ÖZGÜR
ÖZEL (Devamla) – Ardından Adalet ve Kalkınma Partisinin Genel Başkanı hem
resepsiyonda hem bugünkü konuşmasında şahsımı hedef göstererek ve son derece
ağır, tekrarlamaktan utanç duyacağım ifadeler kullandı. Burada söylemek
istediğim şudur: Hepiniz milletvekilisiniz. Tutanaklar hepinize açık. Bugün
basına bu tutanakları dağıttık. Darbe Komisyonu 3 Kasım 2016 tutanağı, isteyene
çoğaltacağım. Dün Başbakanla ilgili söylediğimiz her şeyin tamamı bu tutanakta.
İfadeyi veren Başbakanlık Müsteşar Yardımcısı Doktor Ergin Ergül; tane tane
anlatıyor, ne söylediysem, bir kelime farkı yok. (CHP sıralarından alkışlar)
Sonra 1 Kasım 2016 tutanağı. O tutanakta da tane tane anlatılıyor.
MALİYE BAKANI
NACİ AĞBAL (Bayburt) – Hâlâ “Cumhurbaşkanımız” demiyorsunuz. Hâlâ aynı kafa
gidiyorsunuz. Hâlâ aynı şeyleri söylüyorsunuz. Ayıp ya!
ÖZGÜR ÖZEL
(Devamla) – Cumhurbaşkanı ile İstanbul Valisi Vasip Şahin arasında geçen
konuşmalar, eksiği fazlası yok; bunlar basın mensuplarında, bunlar Meclis
stenografları tarafından kaydedilmiş, bunlar Meclis tutanaklarında. Ha, mesele
nedir? Mesele şudur arkadaşlar…
(Mikrofon
otomatik cihaz tarafından kapatıldı) 
ÖZGÜR ÖZEL
(Devamla) – Parmak sallama polemiğini sürdürebilirsiniz, onda bir sıkıntı yok.
Başkanım,
müsaade eder misiniz.
BAŞKAN –
Tamamlayınız Sayın Özel, buyurun.
ÖZGÜR ÖZEL
(Devamla) – Geçmişte başbakanlara, cumhurbaşkanlarına fıkralar, plastip
şovlar, kuklalar, karikatürler derken şimdi hakkında fıkra anlatılamayan,
hakkında eleştiri yapılamayan, kuklası bile yapılıp bir televizyona konulamayan
bir Cumhurbaşkanına, işaret edilemeyen bir Cumhurbaşkanına doğru evrildiniz;
bunun adı başka bir şeydir. 
MUHAMMET EMİN
AKBAŞOĞLU (Çankırı) – İşaret başka, parmak sallamak başka. 
ÖZGÜR ÖZEL
(Devamla) – Ayrıca, ayrıca bakın, böyle gösterilen… Gösteriyorum ve şunu
söylüyorum: Alev Alatlı okuyorsunuz, “Schrödinger’in Kedisi” kitabı -2000’li
yıların başlarında- ne der biliyor musunuz? “Parmağın ucuna bakmayın, parmağın
işaret ettiği yere bakın.” Arkadaşlar, bu parmağın işaret ettiği yerde bir tek
adam rejiminin emareleri var. Parmak sallanamayacak bir Cumhurbaşkanı, parmak
sallanan da işaret edilen de meselenin tek adam rejimi boyutudur.
MUHAMMET EMİN
AKBAŞOĞLU (Çankırı) – Tek adam rejimini Sayın Kılıçdaroğlu temsil ediyor, bir talimatıyla
15 kişi bir yerden bir yere geçiyor.
ÖZGÜR ÖZEL
(Devamla) – Bunu konuşulamaz kılmaya çalışmak tam da bizim eleştirdiğimiz tek
adam rejimine siyasi kişiliklere kutsiyet atfetmektir, siyasi kişiliklere
kutsiyet atfetmektir.
(Mikrofon
otomatik cihaz tarafından kapatıldı) 
ÖZGÜR ÖZEL
(Devamla) – Bu yaptığınız iş, kişinin kendisine de ülkeye de demokrasiye de
büyük haksızlıktır. 
MUHAMMET EMİN
AKBAŞOĞLU (Çankırı) – Bu Goebbels’in taktiği, Goebbels’in taktiği. Evet,
Hitler’in Propaganda Bakanı Goebbels’in taktiğinden bir vetire izledik şu anda.

MEHMET DEMİR
(Kırıkkale) – 15 milletvekili, 15... 
BAŞKAN – Sayın
milletvekilleri, lütfen…
ÖZGÜR ÖZEL
(Devamla) – Şunu söyleyelim: Bu parmağın gösterdiği, parmağın ucu ve sahibi
önemli değil, gösterdiği yerde sizin tek adama dönüştürdüğünüz bir genel
başkanınız var. 
MUHAMMET EMİN
AKBAŞOĞLU (Çankırı) – Tek adam Kılıçdaroğlu, millî şef, millî şef. 
BAŞKAN – Sayın
Akbaşoğlu… 
ÖZGÜR ÖZEL
(Devamla) – Türkiye’yi aldığınız yerden getirdiğiniz yer diktatörlüktür.
Saygılar
sunuyorum. (CHP sıralarından alkışlar)
BAŞKAN –
Teşekkür ederim Sayın Özel. 
MUHAMMET EMİN
AKBAŞOĞLU (Çankırı) – Tek adamlık sizin hikâyeniz, sizin.
BAŞKAN – Sayın
Akbaşoğlu, bakın, rica ediyorum…
MUHAMMET EMİN
AKBAŞOĞLU (Çankırı) – Ben de cevap hakkımı kullanıyorum ama. 
BAŞKAN – Bakın,
rica ediyorum, Genel Kurulun mehabetini bozacak…
MUHAMMET EMİN
AKBAŞOĞLU (Çankırı) – Benim sözlerime de cevap verdi, ben de sözlere cevap
veriyorum. 
BAŞKAN – Sayın
Akbaşoğlu… Sayın Akbaşoğlu…
MUHAMMET EMİN
AKBAŞOĞLU (Çankırı) – Goebbels’in bir taktiği bu; yalan, tekrar tekrar yalan! 
BAŞKAN –
Birleşime on beş dakika ara veriyorum.
Kapanma Saati: 16.06
İKİNCİ OTURUM
Açılma Saati: 16.23
BAŞKAN: Başkan Vekili Yaşar TÜZÜN 
KÂTİP ÜYELER : Bayram ÖZÇELİK (Burdur), Bülent ÖZ (Çanakkale)
-------0-------
BAŞKAN – Türkiye
Büyük Millet Meclisinin 91’inci Birleşiminin İkinci Oturumu açıyorum.
İLKNUR İNCEÖZ
(Aksaray) – Sayın Başkan…
BAŞKAN - Buyurun
Sayın İnceöz.
İLKNUR İNCEÖZ
(Aksaray) – Sayın Başkan, az evvel ana muhalefet partisinin grup başkan vekili
konuşmasında Sayın Genel Başkanımızı işaret etmek suretiyle “tek adam”
ifadelerini kullanmıştır ve buna cevap vermek zorunluluğu doğmuştur. 69’a göre
sataşmadan söz talep ediyorum.
BAŞKAN – Buyurun
Sayın İnceöz. (AK PARTİ sıralarından alkışlar) 
4.- Aksaray Milletvekili İlknur İnceöz’ün, Manisa Milletvekili Özgür
Özel’in sataşma nedeniyle yaptığı konuşması sırasında AK PARTİ Grup Başkanına
sataşması nedeniyle konuşması
İLKNUR İNCEÖZ
(Aksaray) – Şimdi, Sayın Başkan, değerli milletvekilleri; dün burada gerçekten
Meclisimizin tarihine yakışmayacak, özel gündemle, oturumla toplanmış olmasına
yakışmayacak şekilde bir oturum yaşandı. Biraz evvel ana muhalefet partisinin
grup başkan vekilinin söylediği şekilde Sayın Mustafa Elitaş’ın cevap vermesi
vesaireyle değil, burada Ana Muhalefet Partisinin Genel Başkanı, çok
kışkırtıcı, çok ayrıştırıcı ve her zaman olduğu gibi kutuplaştırıcı, toplumu
bölmeye yönelik bir dille bu kürsüde ve yine özel gündemin mehabetine, durumuna
uygun olmayacak bir şekilde kürsüye el vurmak suretiyle, aynı zamanda 15 Temmuz
darbe girişimine, özellikle OHAL uygulaması vesaireyle, bununla beraber buna
“darbe” demek suretiyle çok inanılmaz, Türkiye gerçeklerine yakışmayacak
şekilde bir konuşma yapmıştır. 
İBRAHİM ÖZDİŞ
(Adana) – 20 Temmuz, Sayın Başkan Vekili, 20 Temmuzla ilgili söyledi Sayın
Genel Başkan.
İLKNUR İNCEÖZ
(Devamla) – Bir kere kışkırtıcı olan, Meclisin özel gündemine uygun olmayan
konuşmayı yapan kişi Sayın Genel Başkanınızdır. 
İBRAHİM ÖZDİŞ
(Adana) – Sayın Elitaş, Elitaş…
İLKNUR İNCEÖZ
(Devamla) – Şimdi, burada eğer bir tek adam görmek istiyorsanız Sayın Grup
Başkan Vekili, öncelikle Cumhuriyet Halk Partisinin tarihine bakacaksınız,
Millî Şef dönemine bakacaksınız “tek adam” derken.
İBRAHİM ÖZDİŞ
(Adana) – Hadi ya! Anayasa’yı değiştirdiniz Sayın Başkan Vekili.
BAŞKAN – Sayın
Özdiş, lütfen efendim, rica ederim.
RECEP
ŞEKER (Karaman) – Bir dinle, bir dinle ya.
KAZIM
ARSLAN (Denizli) - O zaman çok partili dönem mi vardı, demokrasi mi vardı?
İLKNUR
İNCEÖZ (Devamla) – Yine “tek adam” derken, 2 grup başkan vekiliniz televizyona
çıkıp da 15 milletvekilini arkaya alıp gözyaşları içerisinde 15 milletvekilini
istifa ettirmek zorunda kaldığında “tek adam” derken grup başkan vekiliniz
aynen şu ifadeleri kullanıyor, “Genel Başkanın talimatıyla.” diyor. Bir kere,
Genel Başkanınıza bakacaksınız, tek adam. 
KAZIM
ARSLAN (Denizli) – Biz kime bakacağımızı biliyoruz.
İLKNUR
İNCEÖZ (Devamla) – Şimdi, sizin kastettiğiniz “tek adam” öyle mi? On altı yıl
ta gençlik kollarından gelecek, ülkesi ve milleti için adanmış bir ömür
sürecek, bu ömrün içerisinde iktidara geldiği günden itibaren de darbelerle,
muhtıralarla mücadele edecek... 
Soruyorum
ben size: Darbe kime karşı yapılır?
KAZIM
ARSLAN (Denizli) – Millete karşı yapılır.
İLKNUR
İNCEÖZ (Devamla) - Darbeler kime karşı yapılır? Seçilmiş millet iradesine karşı
yapılır ve hepsinden önemlisi sürekli “kontrollü darbe” söylemleriyle
küçültmeye çalıştığınız, âdeta şehitlerimizin yakınlarının da ruhlarını
özellikle incittiğiniz…
(Mikrofon
otomatik cihaz tarafından kapatıldı)
SÜREYYA
SADİ BİLGİÇ (Isparta) – 81 milyonun, 81 milyonun…
İLKNUR
İNCEÖZ (Devamla) – Ek süre talep ediyorum, lütfen.
BAŞKAN
- Buyurun Sayın İnceöz.
İLKNUR
İNCEÖZ (Devamla) - ...ve şehitlerimizin kemiklerini sızlatmak suretiyle o
darbeye “kontrollü darbe” demeniz var ya, tarih sizi gerçekten bununla
yazacaktır. 252 şehidimiz var ve o gece “tek adam” dediğiniz Sayın
Cumhurbaşkanımızı -Sayın Genel Başkanımızı- öldürmek üzere 2 tane Skorsky
helikopter... Tek adam bu mu? Milletini sokağa çağıran, milletin iradesinden
başka hiçbir iradeyi tanımayan mı tek adam? Ve “tek adam” dediğiniz Sayın
Cumhurbaşkanımız -Sayın Genel Başkanımız- o gece havalimanında, ölümle burun buruna
darbecilere, işgal girişiminde bulunanlara karşı meydanlardaydı ama tek adam
görmek istiyorsanız saat 23.17’de havalimanından “kontrollü darbe” diyen Genel
Başkanınız tankların arasında evet, tek adam olarak Bakırköy Belediye
Başkanınızın evinde oturmaktaydı. 
KAZIM
ARSLAN (Denizli) – Başbakanınız neredeydi?
İLKNUR
İNCEÖZ (Devamla) - İşte “tek adam” dersen kendinize bakmanız lazım, Genel
Başkanınıza bakmanız lazım. 
İBRAHİM
ÖZDİŞ (Adana) – Aynaya bakın Sayın Grup Başkan Vekili, aynaya, aynaya. Anayasa
değişikliği yaptınız.
BAŞKAN
– Sayın Özdiş… 
İLKNUR
İNCEÖZ (Devamla) – “Tek adam” söylemini reddediyoruz. Özellikle demokrasiyi,
hak ve özgürlükleri güçlü kılmak için on altı yıldır çalışan, millet iradesini
egemen kılmak için çalışan Genel Başkanımız Sayın Cumhurbaşkanımızdır.
(Mikrofon
otomatik cihaz tarafından kapatıldı)
İLKNUR
İNCEÖZ (Devamla) – Bir dakika daha süre istiyorum, istirham ediyorum.
BAŞKAN
– Buyurun Sayın İnceöz.
KAZIM
ARSLAN (Denizli) – İçişleri Bakanınız neredeydi, Başbakanınız neredeydi?
İLKNUR
İNCEÖZ (Devamla) - Ve siz Özgür Özel, ana muhalefet partisinin Grup Başkan
Vekili olmak… Burada Sayın Genel Başkan sıfatıyla Sayın Cumhurbaşkanımıza söz
söyleyebilirsiniz belki, had ve sınırlar içerisinde, saygı sınırları
içerisinde, anayasal sınırları içerisinde ama bu ülkenin Cumhurbaşkanına Meclis
özel gündemle toplandığında elinizi havaya kaldırarak Sayın Cumhurbaşkanımızı
işaret etmek suretiyle dünyanın gözü önünde bir tiyatro sergilemenize ve
hepsinden önemlisi anayasal bir hak olarak bütün grubumuzla beraber sesimizi
yükseltiyor ve sizi özür dilemeye davet ediyoruz, özür dilemeye ve özür
dileyinceye kadar da görüşmelere gerekirse ara verilecek. (AK PARTİ
sıralarından alkışlar) 
BAŞKAN
– Teşekkür ederim Sayın İnceöz.
ÖZGÜR
ÖZEL (Manisa) – Sayın Başkanım...
BAŞKAN
– Buyurun Sayın Özel.
ÖZGÜR
ÖZEL (Manisa) - Çok açık sataşmalarda bulundu efendim. Hem son Genel
Başkanımıza hem Türkiye Cumhuriyeti’nin İkinci Cumhurbaşkanı Millî Mücadele
kahramanı İsmet İnönü’ye. 
BAŞKAN
– Buyurun Sayın Özel. (CHP sıralarından alkışlar) 
5.- Manisa Milletvekili Özgür Özel’in, Aksaray Milletvekili İlknur
İnceöz’ün sataşma nedeniyle yaptığı konuşması sırasında CHP Grup Başkanına
sataşması nedeniyle konuşması
ÖZGÜR
ÖZEL (Manisa) – Sayın İnceöz, bir ülkede siyaset insanlarının kalitesi ve
siyasetin kalitesine bakacaksanız, ilk önce o ülkenin kurucu babalarına, kurucu
kadrolarına saygılı davranıyorlar mı ona bakacaksınız. (CHP sıralarından
alkışlar) Bir ülkenin son Cumhurbaşkanı, bir ülkenin “İkinci Cumhurbaşkanının
adını anmak istemiyorum.” diyorsa, sonra dönüp de “Birlik, beraberlik, hep
birlikte Türkiye’yiz.” bunları diyemezsiniz. “Ötekileştirici dil” dediğiniz bu
dilin ta kendisidir.
Şimdi,
bugün bir soru soruyorsunuz. Ya, hakikaten, hani bugün sizi sizin mahalleden
eleştirenler var ya “Ah o danışmanlar!” diye eleştirenler... İlknur Hanım,
mesela “Sayın Genel Başkanınız şu saatte neredeydi?” diye laf edecekseniz o
zaman... Darbe Araştırma Komisyonunun 12’nci toplantısının tutanağında Ergin
Ergül şöyle söylüyor, bakın: “Başbakanımız krizi konuttan yönetme imkânı
kalmadığını görünce kara yoluyla Ankara’ya doğru hareket etti.” Cümlenin
devamını okuyayım: “Krizi bir süre Bolu Karayolları şantiyesinden yönetti. Bu
arada Sayın Bahçeli, Sayın Kılıçdaroğlu ve Sayın Perinçek desteklerini
telefonla ilettiler.” Şimdi “Sizin Genel Başkanınız 23.15’te neredeydi?”
diyorsunuz ya sizin Müsteşar Yardımcınız Başbakanınıza destek telefonu açtığını
söylüyor. Sizin Başbakanınız... Ben şu ayrımı net koymak istiyorum, yüz kere
söyledim, bin kere söyleyeceğim: Hepimizin Genel Başkanlarını İçişleri
Bakanlığı koruyor, onun personeli koruyor, elinizde bütün bilgiler var, o
personeli bir çağırdığınızda sorguya çekebilirsiniz. O personel güvenlik için
ne telkin etmiştir bakarsınız.
Bizim
itirazımız: “Tankın üstüne niye çıkmadın? Neden evde oturdun?” Bakın, bu soruyu
sorarsanız, peşi sıra -benim böyle bir eleştirim yok- Sayın Devlet Bahçeli’nin
vekilleri geldi, Sayın Devlet Bahçeli Genel Merkezden izledi, “Neden sokağa
çıkmadınız?” demek lazım. Madem tankın üstüne çıkılacaktı, müsteşar yardımcısı
“5 tank geliyor diye gittik, aldık Başbakanımızı, başka yere götürdük.”
diyorken, hazır tank geliyor, bekle evin önünde, üstüne çık. (CHP sıralarından
alkışlar) 
(Mikrofon
otomatik cihaz tarafından kapatıldı) 
ÖZGÜR ÖZEL
(Devamla) – Sayın Başkan, müsaadenizle… 
BAŞKAN – Buyurun
Sayın Özel. 
ÖZGÜR ÖZEL
(Devamla) – Hazır tank geliyor, gelsin tank, çık üstüne. “Kılıçdaroğlu niye
tankın üstüne çıkmadı, niye?” E, sen, eve geliyor diye gidiyorsun. Bakın, ben
şunu söylemiyorum…
SÜREYYA SADİ
BİLGİÇ (Isparta) – Nereye gidiyor, nereye? Ankara’ya gidiyor, belediye
başkanının evine sığınmaya gitmiyor. 
ÖZGÜR ÖZEL
(Devamla) – Tünele gidiyor, tünele. 
SÜREYYA SADİ
BİLGİÇ (Isparta) – Başkente gidiyor, başkente. 
ÖZGÜR ÖZEL
(Devamla) – Tünelde saklanıyor sabaha kadar.
BAŞKAN – Sayın
milletvekilleri, lütfen…
SÜREYYA SADİ
BİLGİÇ (Isparta) – Başkente gidiyor. Saklanmıyor, sizin gibi saklanmıyor! 
ÖZGÜR ÖZEL
(Devamla) – İkincisi: Sayın Cumhurbaşkanı aşağısı temizlenmeden uçaktan
inmiyor. Ya, neden? 
SÜREYYA SADİ
BİLGİÇ (Isparta) – Sığınmıyor Sayın Özgür Özel!
ÖZGÜR ÖZEL
(Devamla) – Ya, bakın, normalde “İnsin.” denmez. Bir ülkenin Cumhurbaşkanı
darbe girişimi sırasında korunacak tabii.
SÜREYYA SADİ
BİLGİÇ (Isparta) – Darbecilerle pazarlık yapmıyor. 
ÖZGÜR ÖZEL
(Devamla) – Ama sen dersen ki: “Sen niye tanka çıkmadın?”
SÜREYYA SADİ
BİLGİÇ (Isparta) – Darbecilerle pazarlık yapıyorsunuz, pazarlık! 
ÖZGÜR ÖZEL
(Devamla) – Biz de deriz ki: “Sen neden zamanında gelip tankın tepesine
çıkmadın?”
BAŞKAN – Sayın
Bilgiç, rica ediyorum efendim, rica ediyorum. 
SÜREYYA SADİ
BİLGİÇ (Isparta) – Ama efendim, söylediklerinin hepsi yanlış, tutar bir tarafı
yok. 
İBRAHİM ÖZDİŞ
(Adana) – Hepsi doğru, hepsi. 
ÖZGÜR ÖZEL
(Devamla) – Bakın, bunların hepsi sadece…
BAŞKAN –
Arkadaşlar, sayın milletvekilleri…
SÜREYYA SADİ
BİLGİÇ (Isparta) – Ama bunlar seni kurtarmaz.
BAŞKAN - Sayın
Bilgiç…
ÖZGÜR ÖZEL
(Devamla) – 15 Temmuzun ertesi günü… İnsan biraz utanır ya, biraz utanır.
SÜREYYA SADİ
BİLGİÇ (Isparta) – Özgür Özel, bunlar seni kurtarmaz. 
ÖZGÜR ÖZEL
(Devamla) – Söz alıp gelip konuşursun burada.
SÜREYYA SADİ
BİLGİÇ (Isparta) – Bunlar seni kurtarmaz. 
İBRAHİM ÖZDİŞ
(Adana) – Özgür Özel’in kurtarılmaya ihtiyacı yok. 
ÖZKAN YALIM
(Uşak) – Darbecileri besleyen büyüten sizlersiniz. 
ÖZGÜR ÖZEL
(Devamla) – Bak, sıkıntınız şu: Benim söylediğim her sözün ne manaya geldiğini
biliyorsun, ondan. 
SÜREYYA SADİ
BİLGİÇ (Isparta) – O kadar istiyorsan, istersen 15’lilerin içerisine gir! 
ÖZGÜR ÖZEL
(Devamla) – Hadi o zaman, hadi. 
BAŞKAN – Sayın
Bilgiç, rica ediyorum efendim. Siz deneyimli bir siyasetçi arkadaşımızsınız,
rica ediyorum. 
SÜREYYA SADİ
BİLGİÇ (Isparta) – Ama efendim, dayanamadım artık. 
ÖZGÜR ÖZEL
(Devamla) – Sayın Başkan, o çok deneyimli, lafın nereye geldiğini bildiği için
böyle yapıyor. 
BAŞKAN – Buyurun
Sayın Özel, Genel Kurula hitap edin. 
ÖZGÜR ÖZEL
(Devamla) – Sayın Başkan, mesele şudur.
(Mikrofon
otomatik cihaz tarafından kapatıldı) 
BAŞKAN – Açalım
mikrofonu. 
Lütfen
sözlerinizi tamamlayın Sayın Özel. 
ÖZGÜR ÖZEL (Devamla)
– Tamam. 
15 Temmuzun
ertesi günü Kılıçdaroğlu’na, Sayın Genel Başkana tebrik telefonları açıp,
“Grubunuzu benim için tebrik eder misiniz?” deyip, bizim o gece buradaki
tavrımıza demokrasi öpücükleri verip, yere göğe sığdıramayıp, sonra konjonktür
ayrı bir noktaya geldiğinde: “Efendim ne yapacağız? Cumhuriyet Halk Partisine
‘darbeci’ diyelim.” Kardeşim, biz bu konularda tarihimizle, tarihte ödediğimiz
bedellerle, mücadelemizle ve darbelere şehitler vermiş…
SÜREYYA SADİ
BİLGİÇ (Isparta) – Bir örnek göster. 
ÖZGÜR ÖZEL
(Devamla) – …darağacında ve namlu ucunda şehitler vermiş bir siyasi hareket
olarak, evlatları sakat kalmış bir siyasi hareket olarak darbeye
muhalefetteyken direndik. 
SÜREYYA
SADİ BİLGİÇ (Isparta) – Nerede, ne zaman mağdur olduğunuzu bir göster ya.
RAMAZAN
CAN (Kırıkkale) – Ne zaman? 
MEHMET
DEMİR (Kırıkkale) – Geç onları. 
ÖZGÜR
ÖZEL (Devamla) - Siz, yetiştirdiğiniz, beslediğiniz, İlknur Hanım, kutsal bir
yere gitmiş gibi başınızı karşısında örttüğünüz teröristin yaptığı darbeye
sebep oldunuz, oradan mağduriyet yaratıyorsunuz. (CHP sıralarından alkışlar)
Bir mağdur varsa millettir. Siz, faile yataklık eden, besleyen, onu başımıza
bela edenlersiniz. (CHP sıralarından ‘Bravo’ sesleri, alkışlar)
Teşekkür
ediyorum Sayın Başkan. (CHP sıralarından alkışlar)
İLKNUR
İNCEÖZ (Aksaray) – Sayın Başkan, söylememe gerek var mı?
BAŞKAN
– Teşekkür ederim Sayın Özel. 
Sayın
İnceöz, buyurun.
İLKNUR
İNCEÖZ (Aksaray) – 69’a göre sataşmadan söz talep ediyorum.
KAZIM
ARSLAN (Denizli) – Referans için FETÖ’ye gidenler önce hesap versin.
BAŞKAN
– Buyurun Sayın İnceöz. 
6.- Aksaray Milletvekili İlknur İnceöz’ün, Manisa Milletvekili Özgür
Özel’in sataşma nedeniyle yaptığı konuşması sırasında şahsına sataşması
nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri; bir kere “saygı”
lafını, kelimesini ağzınıza almamanızı özellikle temenni ediyorum. 
ÖZKAN
YALIM (Uşak) – Hadi ya! 
KAZIM
ARSLAN (Denizli) – Siz de almayın o zaman. 
İLKNUR
İNCEÖZ (Devamla) – Saygınız, Türkiye Cumhuriyeti’nin Sayın Cumhurbaşkanına
yaptığınız o hareketle saygı sınırlarının, ölçünün haddi ve hakkı noktasında ne
kadar yetersiz olduğunuzu gösterdiniz. Öncelikle bunu belirtmek istiyorum, bu
bir. 
MAHMUT
TANAL (İstanbul) – Cumhurbaşkanı değil, AKP’nin Genel Başkanı, Cumhurbaşkanı
değil. 
NECİP
KALKAN (İzmir) - Fark etmez. Sizin Genel Başkanınıza biz de öyle yapıyoruz o
zaman. 
BAŞKAN
– Sayın milletvekilleri, Sayın Tanal…
İLKNUR
İNCEÖZ (Devamla) – Bu konuda Anayasa ve İç Tüzük gereğince, 161’inci madde
gereğince gerekenin yapılmasını Sayın Başkan ve Divandan talep ettiğimi
özellikle belirtmek istiyorum. Burada Grubumuzun beklentisi de budur. 
Bunun
dışında, dün Sayın Başbakanımız buradaydı, sorduğunuz sorulara çok net bir
şekilde burada ifadede gördünüz, tüm Türkiye gördü, tüm dünya duydu; ifadeleri
çok netti, nereye gittiği belliydi. Her hangi bir şekilde…
İBRAHİM
ÖZDİŞ (Adana) – Tutanaktan okudu, tutanaktan. Özgür Bey tutanaktan okudu. 
İLKNUR
İNCEÖZ (Devamla) – Ya, bir insan akıl ve mantık yürütse, hiçbir şey bilmese, evinden
çıkacak ve Ilgaz Tüneli’ne sığınmaya gidecek. Yani buna gerçekten çocuklar bile
güler. Daha inandırıcı…
KAZIM ARSLAN
(Denizli) – FETÖ’den referans alanlar konuşamaz bu Mecliste. 
ÖZGÜR
ÖZEL (Manisa) – Tutanakta yazıyor, tutanakta. 
ÖZKAN
YALIM (Uşak) – Emniyet müdür yardımcısı yazıyor ya. 
İLKNUR
İNCEÖZ (Devamla) – Başka bir şey söylüyorum: Dün Genel Başkanınız buradaydı ve
biz şunu söyledik size, dedik ki: O gece 23.17’de havalimanına indiniz,
etrafınızda o günkü danışmanlarla, vesaire, tanklar, askerlerle görüşüldü, size
yol açıldı İstanbul’da ve Bakırköy’e kadar, Belediye Başkanınızın evine kadar
bir şekilde götürüldünüz ve sonra basına bunlar servis edildi.
SÜREYYA
SADİ BİLGİÇ (Isparta) – Pazarlık yapıldı, pazarlık.
ÖZGÜR
ÖZEL (Manisa) – Yok öyle bir şey, yok.
İLKNUR
İNCEÖZ (Devamla) – Şimdi, ben size dün de söyledim buradan, dedim ki: “Hazır
Genel Başkanınız buradayken bizim bu sorularımıza cevap versin.” Bakın, Sayın
Başbakanımız ne yaptı orada? Siz sordunuz, cevap verdi. 
KAZIM
ARSLAN (Denizli) – Cevap veremedi. 
İLKNUR
İNCEÖZ (Devamla) – Sayın Cumhurbaşkanımız ne yaptı akşam? Resepsiyonda size
-gerçekten Sayın Cumhurbaşkanımızın ağzına ve yüreğine sağlık- az bile söyledi.
Öncelikle onu belirtmek istiyorum çünkü yaptığınız şey bir kere “genel başkan”
sıfatıyla değil, Sayın Cumhurbaşkanımıza, “Cumhurbaşkanı” sıfatıyla aziz
milletimizin yüzde 52 desteğini almış Cumhurbaşkanımıza anayasal olarak
yaptığınız terbiye yoksunluğudur. Özellikle söylüyorum. 
İBRAHİM
ÖZDİŞ (Adana) – Bir Cumhurbaşkanına yakışmayacak laflar söyledi Sayın
Cumhurbaşkanı. “Az bile söylemişmiş!”
İLKNUR
İNCEÖZ (Devamla) – Ve bakın, burada görüntüler, Genel Başkanlarını nasıl…
(Mikrofon
otomatik cihaz tarafından kapatıldı) 
BAŞKAN
– Buyurun Sayın İnceöz.
İLKNUR
İNCEÖZ (Devamla) – Elbette ki havalimanından kontrollü bir şekilde çıkan ana
muhalefetin Genel Başkanı, 20 Temmuz OHAL bahanesiyle de “kontrollü darbe”
demekten, darbeyi, işgal girişimini küçümsemekten, aşağılamaktan ve bu
söylemlerini eylemleriyle de birlikte sürdürmekten hiç çekinmemekte. Şimdi sizi
çok iyi anlıyorum. 
MUSTAFA
SEZGİN TANRIKULU (İstanbul) – Darbe raporunu niye basmıyorsunuz?
İLKNUR
İNCEÖZ (Devamla) – Seçim yaklaşıyor, beklenmedik bir tarihte. Suçluluk
psikolojisiyle… 
İBRAHİM
ÖZDİŞ (Adana) – Darbe raporu niye ortada yok, darbe raporu?
İLKNUR
İNCEÖZ (Devamla) – Gelelim, gelelim FETÖ meselesine. Bakın, bunu söylemekten
çekinmeyeceğiz. Er meydanı burada. Alnımızda en ufak bir şey yok. Ağzımız… Acı
yemedik ki ekşiyelim? [CHP sıralarından alkışlar(!)]
BÜLENT
YENER BEKTAŞOĞLU (Giresun) – Bravo!
ÖZKAN
YALIM (Uşak) – O resim ne, resim?
İLKNUR
İNCEÖZ (Devamla) – Biz, 17-25 Aralıkta “Paralel yapı bu.” dedik ve devlet
içerisinde bir sızıntıdan bahsettik o dönemde. 
KAZIM
ARSLAN (Denizli) – FETÖ’ye giden kim?
İLKNUR
İNCEÖZ (Devamla) – Biz “Paralel yapı.” dedik, “Bunun temizlenmesi gerekiyor.”
dedik. 
İBRAHİM
ÖZDİŞ (Adana) – Fehmi Koru’yu Pensilvanya’ya gönderdiniz, Fehmi Koru’yu,
barışmak için. 
İLKNUR
İNCEÖZ (Devamla) – Siz ne yaptınız? Gittiniz o mücadele dönemlerinde… 
İBRAHİM
ÖZDİŞ (Adana) – Arayı tekrar düzeltmek için Fehmi Koru’yu gönderdiniz, Sayın
Grup Başkan Vekili.
İLKNUR
İNCEÖZ (Devamla) – …aranızda televizyonlarına giden, basınına giden, kafa
kafaya veren, ağlayan, âdeta aldığı talimatlarla “kontrollü darbe” söylemini
söyleyen bugün Pensilvanya’daki zatın diliyle ve…
(Mikrofon
otomatik cihaz tarafından kapatıldı) 
ÖZKAN
YALIM (Uşak) – Pensilvanya’ya siz gittiniz Sayın İlknur İnceöz.
İBRAHİM
ÖZDİŞ (Adana) – Fehmi Koru’yu gönderdiniz.
BAŞKAN
– Sayın milletvekilleri, lütfen…
İLKNUR
İNCEÖZ (Devamla) – Ve her sıkıştığınızda… 
(Mikrofon
otomatik cihaz tarafından kapatıldı) 
İBRAHİM
ÖZDİŞ (Adana) – Barışmak için Fehmi Koru’yu gönderdiniz Sayın Grup Başkan
Vekili.
İLKNUR
İNCEÖZ (Devamla) – Ne yaparsanız yapın, tarih, sizi bugün terör örgütlerine…
(AK PARTİ sıralarından alkışlar) 
BAŞKAN
– Teşekkür ederim Sayın İnceöz.
MUHAMMET
EMİN AKBAŞOĞLU (Çankırı) – Sayın Başkanım, ben söz istiyorum. 
BAŞKAN
– Neyle ilgili?
MUHAMMET
EMİN AKBAŞOĞLU (Çankırı) – Biraz evvel konuşmamda Sayın Başbakanımızın Ilgaz’da
bulunuşunun sebebini anlatmıştım.
BAŞKAN
– Evet.
MUHAMMET
EMİN AKBAŞOĞLU (Çankırı) – Ancak biraz evvel o sözlere istinaden bir sataşma
söz konusu oldu.
ÖZGÜR
ÖZEL (Manisa) – Hiç öyle bir şey yapmadık efendim. 
ÖZKAN
YALIM (Uşak) – Yok öyle bir şey.
MUHAMMET
EMİN AKBAŞOĞLU (Çankırı) – Sayın Başbakanımızın Ilgaz Tüneli’ne sığındığı,
saklandığıyla ilgili bir cümle sarf edildi, bunu tavzih etmek, doğrusunu ortaya
koymak için söz talep ediyorum.
BAŞKAN – Sayın
Özel böyle bir cümle kullanmadı.
MUHAMMET EMİN
AKBAŞOĞLU (Çankırı) – Kullandı efendim, tutanaklara bakınız. Tutanaklara bakın.
BAŞKAN –
Tutanaklara bakalım, tamam. Öyle bir şey kullandıysa söz veririm.
MUHAMMET EMİN
AKBAŞOĞLU (Çankırı) – Tutanaklara bakın.
BAŞKAN – Sayın
Özel, buyurun.
ÖZGÜR ÖZEL
(Manisa) – Sayın İnceöz’ün beyanlarındaki sataşmaya cevap vermek için İç Tüzük
69’a göre…
İLKNUR İNCEÖZ
(Aksaray) – Ben hiçbir şey söylemedim. Hiç sataşmadım. 
SÜREYYA SADİ
BİLGİÇ (Isparta) – Sataşmadı ki efendim, hepsi gerçek söylediklerinin.
BAŞKAN – Sayın
milletvekilleri, sayın grup başkan vekillerimiz, bakın, haftanın ilk
günündeyiz...
İLKNUR İNCEÖZ
(Aksaray) - O söyledi ben cevabını verdim.
BAŞKAN –
Efendim, bir saniye Sayın İnceöz…
ÖZGÜR ÖZEL
(Manisa) – Hayır, istemiyorsa konuşmayayım. “Cevap ver, cevap ver…” dediniz
diye cevap vereceğim yoksa…
İLKNUR İNCEÖZ
(Aksaray) – Yok, Genel Başkanın cevap verecek sen değil.
BAŞKAN – Sayın
milletvekilleri, haftanın ilk mesai günündeyiz. Önümüzde gerçekten seçimle
ilgili çıkarmamız gereken kanunlar var ve artık, bilemiyorum ama, 26’ncı
Dönemin ya son haftasındayız veya bir dahaki haftaya belki de Meclisimizi
kapatmak durumunda kalacağız. 
Lütfen, bu
Meclisimize, Gazi Meclisimize yakışır bir davranış içerisinde olmanızı
özellikle rica ediyorum.
SÜREYYA SADİ
BİLGİÇ (Isparta) – Sayın Başkan, bari şu on beş gün içerisinde Cumhuriyet Halk
Partisi kürsüye çıktığında bir kez doğru bir şey söylesin. Yalan, yalan, yalan…

ÖZKAN YALIM
(Uşak) – Ne yalanı ya, her şey doğru!
SÜREYYA SADİ
BİLGİÇ (Isparta) - Kurgu, kurgu, kurgu…
BAŞKAN – Buyurun
Sayın Özel, sizin talebinizi alayım önce.
SÜREYYA SADİ
BİLGİÇ (Isparta) – Bak, on beş günün kaldı Özgür kendini düzeltmek için.
ÖZGÜR ÖZEL
(Manisa) – Hani bazısına yakışır da sana hakikaten yakışmıyor yani. 
İLKNUR İNCEÖZ
(Aksaray) – Yok, senin yaptığının yanında hiçbir şey değil.
BAŞKAN – Sayın
Özel, bana hitap edin efendim.
Buyurun.
ÖZGÜR ÖZEL
(Manisa) – Sayın Başkan, Sayın İnceöz’ün konuşması sırasında şahsımıza,
grubumuza sataşmaları, “Genel Başkanınız şuna cevap versin, buna cevap versin…”
BAŞKAN – Buyurun
Sayın Özel, yalnız, yeni bir sataşmaya mahal vermeyin lütfen. (CHP sıralarından
alkışlar) 
Bu konu son
olsun, bundan sonra kapatıyoruz.
7.- Manisa Milletvekili Özgür Özel’in, Aksaray Milletvekili İlknur
İnceöz’ün sataşma nedeniyle yaptığı konuşması sırasında CHP Grup Başkanına, CHP
Grubuna ve şahsına sataşması nedeniyle konuşması
ÖZGÜR ÖZEL
(Manisa) – Sayın Başkan, Sayın İnceöz’ün içinde bulunduğu durumu görüyorum,
anlıyorum, büyük bir sıkıntı içinde olduğu çok belli ama…
MEHMET UĞUR
DİLİPAK (Kahramanmaraş) – Siz sıkıntıdasınız, siz!
ÖZGÜR ÖZEL
(Devamla) – Öyle şeyler söylüyor ki bazı şeyleri hatıra getiriyor, ondan sonra
söyleyince alınıyor, kızıyor, hiddetleniyor, şiddetleniyor.
Önce şunu
söyleyelim: Seçim kararı alındı ya, geldik tam destek verdik. Bugün tarihimizde
belki ilk kez –Sayın Doğan Kubat şahitlik eder- grup önerisi vermedik. Neden?
Bu gündemi istiyoruz. Seçimin bir an önce yapılabilmesi için Seçim Kanunu’ndaki
değişiklikler gelsin, görüşülsün, eleştirilerimizi söyleyelim ama seçimin
geriye kalmaması lazım. 
Sayın İlknur
İnceöz diyor ki: “Efendim, gerekirse şunu yaparız bunu yaparız…” AKP mahkûm
olduğu, mahkûm edildiği, pişman olduğu bir seçimden kaçıyorsa bilmem. 
MEHMET
UĞUR DİLİPAK (Kahramanmaraş) – Hadi oradan!
YUSUF
SELAHATTİN BEYRİBEY (Kars) – Siz grubunuzdaki milletvekillerine sahip çıkın!
ÖZGÜR
ÖZEL (Devamla) – Cumhuriyet Halk Partisi tüm kadrolarıyla 24 Haziranda bu zulüm
dönemine son vermek için sandık başında olacak. (CHP sıralarından alkışlar) 
MUHAMMET
EMİN AKBAŞOĞLU (Çankırı) - Sayın Özel, zulüm dönemi sizin döneminizdi, sizin.
ÖZGÜR
ÖZEL (Devamla) - Şimdi, tutanaklar burada, bir daha okumayacağım, tutanakları
Sayın İnceöz’e yollayacağım. Ama Sayın İnceöz, bakın, illa soruyorsunuz ya FETÖ
elebaşı, FETÖ elebaşı… Ömrümde gördüysem namerdim, elini tuttuysam şerefsizim,
yan yana gelen alçaktır; karşısında baş bağlayana ne demek lazım ya? Allah
aşkına ya, Allah aşkına ya! (CHP sıralarından alkışlar) Başı bağlı bütün
kardeşlerimin, annelerimin elinden öpüyorum ama sen burada baş bağlamazken bu
namussuzun karşısında niye baş bağladın kardeşim, onu sorarlar ya? Daha ne
diyeyim, dana ne diyeyim ya? Bu kadar konuşuyorum, bu kadar. 
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Özel. 
İLKNUR
İNCEÖZ (Aksaray) – Sayın Başkanım, yani hem ismimi zikretti hem… 
ÖZKAN
YALIM (Uşak) – Ama bunda savunulacak bir şey yok ki, gittiniz mi gitmediniz mi?

BAŞKAN
– Buyurun Sayın İnceöz.
Sizin
de bu sefer son olsun, rica ediyorum, gündemimiz yoğun. 
8.- Aksaray Milletvekili İlknur İnceöz’ün, Manisa Milletvekili Özgür
Özel’in sataşma nedeniyle yaptığı konuşması sırasında şahsına sataşması
nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri… 
Asıl
ben seni anlıyorum, gerçekten, bulunduğun psikoloji çok zor çünkü grubunuzun
içerisinde teröre özellikle destek veren, açıklamalarda bulunan,
şehitlerimizden rahatsız olan, ezanlardan rahatsız olan, sonra Özgür Suriye
Ordusuna terörist demekten çekinmeyen ama YPG’ye ve PYD’ye geldiğinde bunun
için delil arayan milletvekilleriniz olduğu için. Atatürk’ün partisinde,
gerçekten rahatsız edici bir durum.
ÖZKAN
YALIM (Uşak) – Habur’da biz oturduk! Habur’da kim oturdu? Habur’da kim görüştü
PKK’yla?
İBRAHİM
ÖZDİŞ (Adana) - Özgür Suriye Ordusu terörist değil mi ya?
BAŞKAN
– Sayın milletvekilleri…
İLKNUR
İNCEÖZ (Devamla) - Dolayısıyla, bu psikolojiyle seçime gidiyor olmaktan, her
fırsatta “Seçim, seçim” dendiğinde bir anda böyle bir seçim tarihinin alınmış
olmasından, 24 Hazirandan elbette ki bir rahatsızlığınız olabilir. 
ÖZKAN
YALIM (Uşak) – Habur ile Dolmabahçe’yi unuttunuz mu İlknur Hanım?
İLKNUR
İNCEÖZ (Devamla) - Rahatsızlık o kadar had safhaya çıkmış ki bugün bir partiye
burada grup oluşturabilmek için 15 milletvekilinizi arkanıza alıyorsunuz ve o
milletvekillerinin gerçekten -hakikaten üzüldüm- 2’si gözyaşlarını tutamıyor o
görüntüler içerisinde, talimatla bir başka partiye… 
ÖZKAN
YALIM (Uşak) – Siz konuyu değiştirmeyin de Amerika’ya, Fetullah Gülen’in yanına
niye gittiniz onu söyleyin?
BAŞKAN
– Sayın Yalım…
İLKNUR
İNCEÖZ (Devamla) - Ki duyduk ki bugün orada bile oturamıyorlar. Arkadaşlar,
görebiliyor musunuz onları yerlerinde? Neredeler bu 15 milletvekili? Çok
üzülüyorum. 
NURHAYAT
ALTACA KAYIŞOĞLU (Bursa) – Buradayım. 
İLKNUR
İNCEÖZ (Devamla) - Daha birkaç yıl önce Genel Başkanınız diyor ki: “Partimizden
bir başka partiye geçenler olursa millî iradeye ihanet eder.” Bunu Genel
Başkanınız söylüyor. Ama bir bakıyorum ki 15 milletvekili bugün orada. Dün
görebildik mi arkadaşlarımızı yerlerinde? 
İBRAHİM
ÖZDİŞ (Adana) – Demokrasi, demokrasi…
İLKNUR
İNCEÖZ (Devamla) – Bugün görebildik mi yerlerinde? Nerede millî iradeyi…
Zannediyorum hazineden de 25 milyon gibi bir yardım almışlar. Gerçekten çok
içler acısı. Bir başka parti… Eğer biraz daha sabretseydiniz Yargıtay
Başsavcılığı kararı göndermiş ve YSK kararı açıklayacaktı. Ama yaptığınız şey
gerçekten seçime giderken bir panik havası. 
Bak
ben sana bir şey söyleyeyim mi Sayın Özgür Özel, hiç panik havam yok,
elhamdülillah çünkü bizim tek derdimiz Sayın Cumhurbaşkanımız, Genel
Başkanımızın söylediği gibi…
(Mikrofon
otomatik cihaz tarafından kapatıldı)
ÖZKAN
YALIM (Uşak) – İlknur Hanım, niye gittiniz siz Fetullah Gülen’in yanına, niye
gittiniz? Terör örgütü başının yanına niye gittiniz?
BAŞKAN
– Buyurun Sayın İnceöz.
İLKNUR
İNCEÖZ (Devamla) – …ülkemiz ve milletimizin geleceği söz konusuysa kendi
geleceğimizin asla ve kata önemi yoktur ve 17-25 Aralıktan sonra bu “paralel
yapılanma” dediğimizde siz neredeydiniz? Paralel yapılanmanın arkasında destektiniz.
15 Temmuz gecesi biz burada milletvekillerimiz –sizden de vardı- aslanlar gibi…
BÜLENT YENER
BEKTAŞOĞLU (Giresun) – Biz neredeydik?
İLKNUR İNCEÖZ
(Devamla) – …bombaların altında FETÖ işgalcilerine karşı burada meydan okuduk,
ölüme meydan okuduk. Yine ölüme meydan okumaya hazırız ama asla onların
sözcüleri olmayacağımıza aziz milletimizin huzurunda bir kez daha yemin
ediyorum. (AK PARTİ sıralarından alkışlar) 
BAŞKAN –
Teşekkür ederim Sayın İnceöz.
İSMAİL OK
(Balıkesir) – Sayın Başkan…
BAŞKAN – Sayın Ok,
buyurun.
İSMAİL OK
(Balıkesir) – Hatip İYİ PARTİ Grubuna sataşmıştır. Dolayısıyla ben de o söze
cevap vermek istiyorum.
HALİL ETYEMEZ
(Konya) – Öyle bir grup mu var ya? Nerede grup?
RECEP ŞEKER
(Karaman) – Var mı öyle bir grup?
BAŞKAN – Ne dedi
efendim? Ben mi duyamadım?
İSMAİL OK
(Balıkesir) – O bize geçen 15 milletvekili arkadaşımıza hakaret… (AK PARTİ
Grubundan “Nerede? Nerede?” sesleri, gürültüler)
BAŞKAN –
Arkadaşlar, lütfen…
İSMAİL OK
(Balıkesir) – Sizinle konuşmuyoruz. Müsaade edin de biz anlatalım meramımızı,
tamam mı?
BAŞKAN – Rica
ediyorum…
İSMAİL OK
(Balıkesir) – Tahammül etmeyi öğrenin. 
BAŞKAN – Sayın
Ok, söylediğiniz hiçbir şeyi duyamadım.
Arkadaşlar,
lütfen…
İSMAİL OK
(Balıkesir) – İYİ PARTİ’yi de kirli pazarlığın içerisine sokmakla itham etmiştir.
Dolayısıyla cevap vermek istiyorum, İç Tüzük’teki hakkımızı kullanmak
istiyorum.
BAŞKAN – Evet,
sayın milletvekilleri, Divanımıza yapılan müracaat doğrultusunda İYİ PARTİ Grup
Temsilcisi İsmail Ok’tur. Dolayısıyla temsilci olarak ona söz veriyorum.
Buyurun Sayın
Ok.
9.- Balıkesir Milletvekili İsmail Ok’un, Aksaray Milletvekili İlknur
İnceöz’ün sataşma nedeniyle yaptığı konuşması sırasında İYİ PARTİ’ye sataşması
nedeniyle konuşması
İSMAİL OK
(Balıkesir) – Sayın Başkan, teşekkür ediyorum.
Saygıdeğer,
muhterem, değerli arkadaşlarım; gerçekten, üzülerek, burada demokrasi adına
demokrasinin katledildiğini, bizler olduğu gibi, yüce Türk milleti de ekranları
başında izlemektedir. 
ALİM TUNÇ (Uşak)
– Doğru, katledenleri de görüyor, katledenleri görüyor.
İSMAİL OK
(Devamla) – Maalesef, saray entrikalarıyla, sarayın derin, loş, karanlık
ışıkları altında bir darbe yapılmak istendi. 
YUSUF SELAHATTİN
BEYRİBEY (Kars) – Şu Meclise kaç defa geldin, şu Meclise? Üç yıl içerisinde şu
Meclise kaç gün geldin?
BAŞKAN – Arkadaşlar,
lütfen…
YUSUF SELAHATTİN
BEYRİBEY (Kars) – Burada tanıyan var mı bu arkadaşı milletvekili olarak?
Tanıyan var mı içimizde hiç, gören var mı arkadaşlar?
İSMAİL OK
(Devamla) – Bu darbe, 23 Nisan Ulusal Egemenlik Bayramı arifesinde, yüce
Meclisin, iradesine sahip çıkarak engellediği bir darbedir. Bunu öncelikle
doğru koyacağız, bir.
HASAN BASRİ KURT
(Samsun) – Sandık geliyor, sandık!
İSMAİL OK
(Devamla) – İki: Yüksek Seçim Kurulu, Yargıtay Cumhuriyet Başsavcılığına “Hangi
siyasi partiler seçime katılabilme yeterliliğine sahiptir?” diye resmî olarak
müracaat ediyor, Yüksek Seçim Kurulu da İYİ PARTİ’yi de “Kuruluş işlemlerini
tamamlamıştır.” diye 24 Haziranda seçime katılabilecek partiler arasında
yazmasına rağmen… 
SALİH CORA
(Trabzon) – O zaman, transfer niye?
İSMAİL OK
(Devamla) – Yüksek Seçim Kurulu, görevi olmadığı hâlde, yaptığı oylamayla -5,
5- cumartesi günü karar almadan, pazartesi günü toplanmak üzere dağılıyor. Bu
durumdan rahatsız olan Yüksek Seçim Kurulu, millî iradenin Türkiye Büyük Millet
Meclisinde temsil edilmesinin önünü kesmek için birtakım entrikalar içerisine
girmiştir. (AK PARTİ sıralarından gürültüler) 
HALİL ETYEMEZ
(Konya) – Sen ne zaman temsil ettin, ne zaman? Bu Meclisi ne zaman temsil
ettin?
YUSUF SELAHATTİN
BEYRİBEY (Kars) – Üç yıldır neredeydin? Niye görünmedin hiç burada?
İSMAİL OK
(Devamla) – Ve pazartesi günü toplanmak…
(Mikrofon
otomatik cihaz tarafından kapatıldı) 
HALİL ETYEMEZ
(Konya) – Millî iradenin temsili, neredeydin sen?
YUSUF SELAHATTİN
BEYRİBEY (Kars) – Şu ana kadar neredeydin?
İSMAİL OK
(Devamla) – Pazartesi günü toplanmak üzere karar almasına rağmen…
YUSUF SELAHATTİN
BEYRİBEY (Kars) – Yeni, dün mü seçildin? Neredeydin üç yıldır?
HALİL ETYEMEZ
(Konya) – CHP mi seçti sizi, CHP’mi seçti?
İSMAİL OK
(Devamla) – Vallahi, sakin olun, alışacaksınız.
YUSUF SELAHATTİN
BEYRİBEY (Kars) – Biz sakiniz. 
İLYAS ŞEKER
(Kocaeli) – Biz sakiniz, sen sakin ol.
YUSUF SELAHATTİN
BEYRİBEY (Kars) – Üç yıldır neredeydin, merak ettik.
BAŞKAN – Sayın
milletvekilleri…
MUHAMMET EMİN
AKBAŞOĞLU (Çankırı) – Siz sakin olun, siz, siz! Siz sakin olun!
İSMAİL OK
(Devamla) – Stres yapmayın. Siz buna alışacaksınız, tamam mı?
İLYAS ŞEKER
(Kocaeli) – Siz vekil misiniz? İlk defa görüyoruz sizi. Üç yıldır ilk defa
görüyoruz sizi. 
İSMAİL OK
(Devamla) – Sizin saraydan başka bir şeyi gözünüz görmüyor. Katlanacaksınız. 
YUSUF
SELAHATTİN BEYRİBEY (Kars) – Biz sizi ilk defa görüyoruz.
MUHAMMET
EMİN AKBAŞOĞLU (Çankırı) – Siz Beyaz Sarayın entrikalarını çeviriyorsunuz,
Beyaz Sarayın entrikalarını.
BAŞKAN
– Sayın Ok, lütfen sözlerinizi tamamlayınız.
Buyurun.
İLYAS
ŞEKER (Kocaeli) – Hangi ilin vekilisiniz siz ya?
İSMAİL
OK (Devamla) – Ben sözlerimi tamamlamak istiyorum ama arkadaşlar tahammül
edemiyor. Eğer müsaade ederlerse, lütfederlerse sözlerimi tamamlamak istiyorum.
(AK PARTİ sıralarından gürültüler) 
YUSUF
SELAHATTİN BEYRİBEY (Kars) – Üç sene görmedik.
İLYAS
ŞEKER (Kocaeli) – Sizi tanımıyoruz ki kimsiniz?
İSMAİL
OK (Devamla) – Sayın Başkan, görüyorsunuz.
BAŞKAN
– Arkadaşlar, gerçekten yakışmıyor. Rica ediyorum.
İSMAİL
OK (Devamla) – Tahammül edeceksiniz arkadaşlar, tahammül edeceksiniz.
Hazmedeceksiniz.
İLYAS
ŞEKER (Kocaeli) – Tanımıyoruz ki arkadaşı, tanımıyoruz.
BAŞKAN
– Sayın Şeker, rica ediyorum. 
İSMAİL
OK (Devamla) – Hazmedeceksiniz, tadını çıkarmaya bakın.
HALİL
ETYEMEZ (Konya) – Tanımıyoruz, bir yemin etsin.
BAŞKAN
– Sayın Ok, buyurun, Genel Kurula hitap edin lütfen. 
İSMAİL
OK (Devamla) – Ama nasıl hitap edeyim Sayın Başkan, bunlar…
BAŞKAN
– Sayın milletvekilleri, lütfen…
YUSUF
SELAHATTİN BEYRİBEY (Kars) – Mecliste ilk defa görünce merak ettik, kimsin diye
merak ettik.
BAŞKAN
– Buyurun efendim.
İSMAİL
OK (Devamla) – Evet, sizler sadece kaçak saraydakine baktığınız için başka bir
şeyi göremezsiniz. (AK PARTİ sıralarından gürültüler) 
YUSUF
SELAHATTİN BEYRİBEY (Kars) – Yok, hep buradayız. 
İSMAİL
OK (Devamla) – Bak, hâlâ konuşmamı engelliyorlar. 
YUSUF
SELAHATTİN BEYRİBEY (Kars) – Söylediğin için söylüyorum. Buradaki herkes bizi
tanır.
İSMAİL
OK (Devamla) – O zaman konuşmayayım. 
BAŞKAN
– Sayın Ok, buyurun.
İSMAİL
OK (Devamla) – Millet iradesinin burada temsil edilmesini istemiyorsanız
konuşmayalım. 
YUSUF
SELAHATTİN BEYRİBEY (Kars) – “Kendini bir tanıt da tanıyalım.” diyoruz.
AHMET
HAMDİ ÇAMLI (İstanbul) – Millet iradesini yeni mi hatırladın? Kimse tanımıyor
seni ya.
BAŞKAN
– Sayın milletvekilleri…
Sayın
Ok, buyurun.
AHMET
HAMDİ ÇAMLI (İstanbul) – Yeni mi hatırladın?
İSMAİL
OK (Devamla) – Sen ne dersen serbest, sen ne dersen serbest, sen yayın yapmaya
bak, tamam mı? (CHP sıralarından alkışlar) 
AHMET
HAMDİ ÇAMLI (İstanbul) – Ne serbest? Yeni mi hatırladın millet iradesini? Üç
senedir yoksun.
İSMAİL
OK (Devamla) – Sayın Başkan, vallahi konuşacağım ama…
BAŞKAN
– Sayın Ok, buyurun.
İSMAİL
OK (Devamla) – Müsaadeniz var mı, müsaadeniz?
YUSUF
BAŞER (Yozgat) – Şov yapmasına izin verme şunun!
BAŞKAN
– Müsaadeyi ben veriyorum Sayın Ok, rica ederim, lütfen.
RECEP
ŞEKER (Karaman) – Meclise gelmediği için bilmiyor Başkanım kimden müsaade
alındığını. 
CEYHUN
İRGİL (Bursa) – Arkadaşlar, tahammül edin de konuşsun insanlar. Tahammül edin
biraz. 
BAŞKAN
– Sayın Ok, buyurun, Genel Kurula hitap edin efendim.
İSMAİL
OK (Devamla) – Pazartesi günü toplanmak üzere dağılan Yüksek Seçim Kurulu, ne
hikmetse, yüksek tepelerden aldığı talimatı yerine getirmek üzere, pazar günü
öğleden sonra alelacele toplandı ama Türkiye Büyük Millet Meclisindeki,
demokrasiye inanan, haktan, hukuktan, adaletten yana olan…
YUSUF
SELAHATTİN BEYRİBEY (Kars) – Ne? Ne?
RECEP
ŞEKER (Karaman) – Ne?
İSMAİL
OK (Devamla) – …Cumhuriyet Halk Partisindeki 15 milletvekili “Söz konusu
vatansa gerisi teferruat.” dedi ve İYİ PARTİ saflarına katılarak…(CHP
sıralarından alkışlar)
RECEP
ŞEKER (Karaman) – Hani nerede? 
İSMAİL
OK (Devamla) – …saray darbesinin, saray entrikasının önünü kesti.
RECEP
ŞEKER (Karaman) – Nerede? Nerede? Nerede oturuyorlar?
YUSUF
SELAHATTİN BEYRİBEY (Kars) – Nerede?
İSMAİL
OK (Devamla) – Dolayısıyla bunlara “kiralık” demek kimsenin haddi değildir.
Onlar demokrasi kahramanıdır. Bunlara tahammül edeceksiniz. (CHP sıralarından
alkışlar) 
HALİL
ETYEMEZ (Konya) – CHP’nin Grubunda oturuyorlar, CHP’nin.
RECEP
ŞEKER (Karaman) – Bak, bak, oradalar, oradalar.
İSMAİL
OK (Devamla) – Bitmedi, bitmedi, bitmedi. Tahammül edin, bitmedi. 
BAŞKAN –
Teşekkür ederim. 
HALİL ETYEMEZ
(Konya) – Ya, CHP Grubunda oturuyorlar, sen grubunda yalnız başınasın, tek
başınasın.
İSMAİL OK
(Devamla) – Tek başıma hepinize yeterim evelallah. Allah’ın izniyle…
BAŞKAN –
Teşekkür ederim Sayın Ok. 
MUHAMMET EMİN
AKBAŞOĞLU (Çankırı) – Sayın Başkan, kaç dakika verdiniz?
İSMAİL OK
(Devamla) – Biz Allah’a inanıyoruz, sizden korkmuyoruz. (CHP sıralarından
alkışlar)
RECEP ŞEKER
(Karaman) – Niye 15 kişi orada o zaman?
BAŞKAN –
Teşekkür ederim efendim, tamam. 
MUHAMMET EMİN
AKBAŞOĞLU (Çankırı) – Sayın Başkan, bizim sözümüz ne oldu, söz talebimiz? Evet,
bir cevap istiyorum, istirham ediyorum söz talebimle ilgili. 
BAŞKAN –
Tutanakları istedim, geliyor tutanaklar efendim. 
İLYAS ŞEKER
(Kocaeli) – Utanıyorlar, orada oturmaya utanıyorlar. 
BAŞKAN –
Teşekkür ederim Sayın Ok. 
İSMAİL OK
(Devamla) – Allah’ımıza şükürler olsun, hiç utanacak bir şeyimiz yok. 
İLYAS ŞEKER
(Kocaeli) – Oraya oturmaya utanıyorlar.
İSMAİL OK
(Devamla) – Burada, yolsuzluk yapan bakanları aklamadılar onlar, onlar
demokrasiyi korudular. (CHP sıralarından alkışlar, AK PARTİ sıralarından gürültüler)

BAŞKAN –
Teşekkür ederim Sayın Ok.
İSMAİL OK
(Devamla) – Müsaade edin de sözümü tamamlayayım.
SÜREYYA SADİ
BİLGİÇ (Isparta) – Siyasi partiler içinde…
İSMAİL OK
(Devamla) – Vallahi… Sayın Bilgiç, müsaade edin. 
HALİL ETYEMEZ
(Konya) – Ya, tek başına otur, tek başına otur. 
BAŞKAN – Sayın
Ok, teşekkür ederim. Yerinize alalım lütfen. 
İSMAİL OK
(Devamla) – Hayır, sözümü tamamlayayım. Söz hakkımı kullanmadım. 
BAŞKAN – Sayın
Ok… 
HALİL
ETYEMEZ (Konya) – Siz Meclise herhâlde ilk defa geldiniz. 
İSMAİL
OK (Devamla) – Söz hakkımı kullanmadım. 
BAŞKAN – Sayın
milletvekilleri…
HALİL ETYEMEZ
(Konya) – Meclise herhâlde ilk defa geldiniz.
AHMET HAMDİ
ÇAMLI (İstanbul) – Unutmuşsun bugüne kadar konuşmayı, üç yıldır gelmediğin
için. 
BAŞKAN – Sayın
Ok, az sonra temsilci olarak söz vereceğim, o zaman da söyleyebilirsiniz.
Süreniz tamamlandı. 
AHMET HAMDİ
ÇAMLI (İstanbul) – Üç yıldır gelmediğin için unutmuşsun.
BAŞKAN –
Teşekkür ederim.
İSMAİL OK
(Devamla) – Ama Sayın Başkan…
BAŞKAN – Ek iki
dakika da verdim. 
İSMAİL OK
(Devamla) – Bir dakika, lütfen…
BAŞKAN – Sayın
Ok, iki dakika ek süre verdim. Rica ediyorum. 
İSMAİL OK
(Devamla) – Ama Sayın Başkan…
BAŞKAN – Tekrar
veririz, ihtiyaç duyulursa tekrar veririz. 
YUSUF BAŞER
(Yozgat) – Böyle bir usul yok. 
İSMAİL OK (Devamla)
– Sizlerin demokrasi anlayışınız bu. Alkışlıyorum sizleri. (CHP sıralarından
alkışlar, AK PARTİ sıralarından gürültüler)
İLYAS ŞEKER
(Kocaeli) – Vekilleriniz partinizden utanıyor be! Grubunuza oturmuyor.
Utanıyorlar. 
İSMAİL OK
(Balıkesir) – Alkışlıyorum sizi. 
BAŞKAN –
Arkadaşlar…
Sayın Ok,
teşekkür ederim. 
ÖZGÜR ÖZEL
(Manisa) – Sayın Başkan…
BAŞKAN – Sayın
Özel, buyurun, sizi dinliyorum. 
ÖZGÜR ÖZEL
(Manisa) – 15 milletvekilimiz için ağır ifadeler kullandı. Aynı anda söz
istediği için verildi. 
RECEP ŞEKER
(Karaman) – Sizin değil o, sizin değil. Sizin değil o, sen niye savunuyorsun? 
ÖZKAN YALIM
(Uşak) – O zaman bizimdi. 
HALİS DALKILIÇ
(İstanbul) – Ayrıldılar sizden Özgür Bey, ayrıldılar. (AK PARTİ ve CHP
sıralarından gürültüler)
ÖZGÜR ÖZEL (Manisa)
– Durun arkadaşlar…
BAŞKAN – Sayın
milletvekilleri...
CEYHUN İRGİL
(Bursa) – Arkadaşlar, siz göze mi girmeye çalışıyorsunuz? 
ÖZGÜR ÖZEL
(Manisa) – Sayın Başkan, Genel Başkanımızı… (AK PARTİ ve CHP sıraları arasında
karşılıklı laf atmalar)
RECEP ŞEKER (Karaman)
– Sizin değil o.
BAŞKAN – Sayın
milletvekilleri, rica ediyorum. 
RAMAZAN CAN
(Kırıkkale) – Sayın Başkanım, bu 15 milletvekili kimin; bunların mı, bunların
mı?
BAŞKAN –
Arkadaşlar, bakın, iki gruba da söylüyorum: Grup başkan vekillerimiz ayakta, talepleri
var; sizlerin arkadaki gürültülerinden onları duyamıyorum. 
Sayın Özel,
dinliyorum sizi. 
İLKNUR İNCEÖZ
(Aksaray) – Özgür Bey, sizin mi, oranın mı? Açıklayın. 
ÖZGÜR ÖZEL
(Manisa) – Milletvekillerimizin… 
HALİL ETYEMEZ
(Konya) – Hangisinin?
RECEP ŞEKER
(Karaman) – Hangi milletvekilleri?
HALİS DALKILIÇ
(İstanbul) – Devre mülk olarak dönemsel kiralık.
ÖZGÜR ÖZEL
(Manisa) – …partimizden istifa edip İYİ PARTİ’ye katılmaları süreciyle ilgili
olarak ağır ithamlarda bulundular Genel Başkanımıza ve partimizin yetkili
organlarına. 
Bu sebepten söz
istiyorum Sayın Başkan. (AK PARTİ ve CHP sıralarından gürültüler)
HALİS DALKILIÇ
(İstanbul) – Özgür Bey, devre mülkten mi bahsediyorsun?
BAŞKAN – Sayın
İnceöz… 
Nasıl
yöneteceğiz Meclisi Sayın İnceöz, Sayın Özel.
ÖZGÜR ÖZEL
(Manisa) – Sayın Başkanım, ben ne yaptım? (AK PARTİ sıralarından gürültüler) 
BAŞKAN – Sevgili
milletvekilleri…
Buyurun,
dinliyorum Sayın Özel.
ÖZGÜR ÖZEL
(Manisa) – Sayın Başkanım, 15 milletvekilinin istifa ederek İYİ PARTİ’ye
katılma sürecinde Sayın Genel Başkanımızın, partimizin kurumsal kimliğinin
aldığı tavır, söylediği söz üzerinden ağır eleştirilerde bulunmuştur, cevap
hakkımı kullanmak istiyorum.
BAŞKAN – Sayın
İnceöz’ün söylediklerine cevaben?
ÖZGÜR ÖZEL
(Manisa) – Evet efendim.
Buyurun Sayın
Özel.
10.- Manisa Milletvekili Özgür Özel’in, Aksaray Milletvekili İlknur
İnceöz’ün sataşma nedeniyle yaptığı konuşması sırasında CHP Grup Başkanına ve
Cumhuriyet Halk Partisine sataşması nedeniyle konuşması
ÖZGÜR ÖZEL
(Manisa) – Değerli arkadaşlar, Sayın Başkan; birincisi şu İlknur Hanım, eğriye
eğri, doğruya doğru… Bir kez, bir grup başkan vekili çıkardığı yasayı bilecek.
Seçim Kanunu ek madde 1: Hazine yardımı yüzde 3 oy, bir önceki seçim. Var mı şu
anda? Yok. Hazine yardımı diye bir şey yok. Bunu spekülasyondan, trolden
öğrendiğini konuşma, aç kanunu bak.
İLKNUR İNCEÖZ
(Aksaray) – Keşke o söyleseydi.
ÖZGÜR ÖZEL
(Devamla) – İki: 2002’de Erkan Mumcu; 2007, Ertuğrul Günay, Ayşe Nur
Bahçekapılı; 2011, Numan Kurtulmuş, Has Parti; 2011 Süleyman Soylu, Demokrat
Parti; 7 Haziran Tuğrul Türkeş, MHP; tamamı, geldikten sonra kırmızı plaka; ya
bakan ya Meclis başkan vekili ya grup başkan vekili. Sizin transfer
ettiklerinizden altına devlet imkânıyla kırmızı plakalı araba çekmediğiniz yok.
(AK PARTİ sıralarından gürültüler)
ALİM TUNÇ (Uşak)
– Bizimkiler seçimle geldi, seçimle. 
BAŞKAN – Sayın
milletvekilleri…
ÖZGÜR ÖZEL
(Devamla) – Bizim arkadaşlarımız Cumhuriyet Halk Partilidir. Bizim
arkadaşlarımız demokrasiye kurduğunuz kumpasa, tuzağa, demokrasiye açtığınız çukura,
hendeğe sizi düşürmüşlerdir. Her birisi Cumhuriyet Halk Partisinin evladıdır,
hepsini alınlarından öpüyoruz, alınlarından. 
Teşekkür ederim.
(CHP sıralarından alkışlar)
BAŞKAN –
Teşekkür ederim Sayın Özel.
İLKNUR İNCEÖZ
(Aksaray) – Sayın Başkan…
BAŞKAN – Buyurun
Sayın İnceöz.
Son olsun, rica
ediyorum. (AK PARTİ sıralarından gürültüler) 
Arkadaşlar grup
başkan vekiliniz kürsüde.
11.- Aksaray Milletvekili İlknur İnceöz’ün, Manisa Milletvekili Özgür
Özel’in sataşma nedeniyle yaptığı konuşması sırasında Adalet ve Kalkınma
Partisine ve şahsına sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri; az evvel özellikle o
rakamı telaffuz ederken çok bile isteye telaffuz ettim. Öyle mi acaba diye de
soru sorarak aslında söyledim…
ÖZGÜR ÖZEL
(Manisa) – İnsan utanır ya! Kanunu bilmiyorsun!
İLKNUR İNCEÖZ
(Devamla) - …buna cevap veren hangi parti olacak diye ama gördüğüm üzere
alınmışsınız, çok alınmışsınız ve cevap verme zarureti… 
ÖZGÜR ÖZEL
(Manisa) – Çıkan kanunu ezbere bilir bu kardeşin, ezbere! Senin gibi dört dönem
önceki kanunla konuşmaz!
İLKNUR İNCEÖZ
(Devamla) – Bile isteye söyledim, çok net biliyorum, bir.
ÖZGÜR ÖZEL
(Manisa) – Ek madde 1… 
İLKNUR İNCEÖZ
(Devamla) - Dinle, dinle…
ÖZGÜR ÖZEL
(Manisa) – Yok, kanun önümde yok. 
İLKNUR İNCEÖZ
(Devamla) - İkinci olarak şunu söylemek istiyorum…
ÖZGÜR ÖZEL
(Manisa) – Ek madde 1… Kanun önümde yok, ezberden okuyayım. 
BAŞKAN – Sayın
Özel…
İLKNUR İNCEÖZ
(Devamla) - Genel Başkanınız 23 Haziran 2016’da Veyis Ateş’e bir röportaj veriyor,
okuyorum bak aynen kendi cümlesini, hiç bozmuyorum, bir kısmını okuyacağım:
“Ama şöyle bir duyum da alıyoruz, onu rahatlıkla ifade edeyim: Özellikle MHP
içindeki bu çalkantılardan 15-16 milletvekilinin AKP’ye, AK PARTİ’ye transfer
edileceği şeklinde bir duyum da var. Bu duyum sadece benim duyumum değil, pek
çok çevrede yaygın olarak da konuşuluyor. Böyle bir karakterde, yeni bir
karakterde milletvekili çıkar mı? İnanmak istemiyorum. Kendi partisine ihanet
eden, kendi seçmenine ihanet eden karakterde bir milletvekili grubunun hele bu
boyutta çıkacağına…” (AK PARTİ sıralarından “Ooo(!)” sesleri) Daha ne kadar
önce demiş? Daha bir buçuk yıl kadar önce demiş. Kim demiş? Ana muhalefet
partisinin Genel Başkanı. Kim demiş? Şimdi, çıkıyorsun, burada diyorsun ki… 
HAYATİ TEKİN
(Samsun) – Hani seçim isteyen haindi? 
İLKNUR İNCEÖZ
(Devamla) - Bak, burada böyle bir milletvekili, millî iradeyi Genel Başkanının
talimatıyla burada ipotek edecek bir milletvekili yok. Milletvekili şahsi başka
bir şey yapabilir, öyle olsaydı belki bu çok daha kıymetli olurdu, onu
söyleyeyim. 
Şimdi, deniliyor
ya… Tarihte, bundan çok öncesinde 1977 seçimlerinden sonra bir Güneş Motel
olayı vardı, hepimiz hatırlarız. 16 Nisan referandumunda da dedik ki: Kapalı
kapılar ardında, karanlık odalarda pazarlıklar yapılmasın. 16 Nisan Anayasa
değişikliğini biz niye yaptık? İttifaklar milletimizin gözü önünde cereyan
etsin, milletimiz -bu ittifakların kendi aralarında anlaşmalarla- neye oy
vereceğini bilerek ve isteyerek versin ama kapalı kapılar ardında pazarlıklar
olmasın dedik.
(Mikrofon
otomatik cihaz tarafından kapatıldı)
BAŞKAN – Lütfen
tamamlayınız Sayın İnceöz.
İLKNUR İNCEÖZ
(Devamla) - Bizimkisi bu, millî iradenin bu şekilde kendi söylem ve
eylemleriyle bir başka partiye… Önemli değil, burada gerçekten
milletvekillerinin bugün oralarda oturamamış olması… Arıyor gözlerimiz,
arkalarda oturuyorlar. Kim onların yerinde olmak ister? Kimse talimatla da
böyle bir geçiş yapmak istemez doğrusu; hatırlatmak istediğimiz şey buydu.
Teşekkür
ediyorum. (AK PARTİ sıralarından alkışlar)
BAŞKAN –
Teşekkür ederim Sayın İnceöz.
ÖZGÜR ÖZEL
(Manisa) – Sayın Başkan, Sayın Genel Başkanın geçmiş konuşmasını alıp aynen
naklettiği sırada gerçekleri çarptırmak suretiyle Sayın Genel Başkanımızı
tutarsızlıkla suçlamıştır, cevap hakkımı kullanmak istiyorum. 
BAŞKAN – Yeni
bir sataşmaya mahal vermemek üzere ve son olmak üzere Sayın Özel, buyurun. (CHP
sıralarından alkışlar)
12.- Manisa Milletvekili Özgür Özel’in, Aksaray Milletvekili İlknur
İnceöz’ün sataşma nedeniyle yaptığı konuşması sırasında CHP Grup Başkanına
sataşması nedeniyle konuşması
ÖZGÜR ÖZEL
(Manisa) – Şimdi, İlknur Hanım, bir grup başkan vekili olarak hata yapar mıyız?
Sözle yapılan işte hata olur. Olur, hata yaparsak hiç olmazsa grup başkan
vekilleri olarak yalana sığınmayız. Deriz ki: “Yanlış hatırlamışım,
bilememişim, hatırımda eskisi kalmış.” Ama dönüp de “Ben onu bilerek yanlış
söyledim.” derseniz böyle gülünç duruma düşersiniz. 
ALİM TUNÇ (Uşak)
– Senin düştüğün gibi. 
İLKNUR İNCEÖZ
(Aksaray) – “Yanlış söyledim.” demedim, “Söyledim.” dedim. 
ÖZGÜR ÖZEL
(Devamla) - Çok net bir şey söylüyorum, çok net: “Seçim isteyen vatan
hainidir.” Kim demiş bunu? Recep Tayyip Erdoğan. “Erken seçim istemek vatana
ihanettir.” demiş. Bugün ne oldu? Erken seçime gittik. Daha altı ay önce…
MUHAMMET EMİN
AKBAŞOĞLU (Çankırı) – Siz istediniz diye gidiyoruz, siz istediniz. “Hodri
meydan” dediniz onun için gidiyoruz.
ÖZGÜR ÖZEL
(Devamla) – Yemin et biz istedik diye yapıyorsan, yemin et.
MUHAMMET EMİN
AKBAŞOĞLU (Çankırı) – Evet, siz istiyorsunuz. Ya kendi isteklerinizi
görmüyorsunuz, işin öncesini görmeden sonrasını söylüyorsunuz. 
ÖZGÜR ÖZEL
(Devamla) – Altı ay önce Konya’da diyor ki: “Niçin erken seçim yapalım? Erken
seçim yapmanın şartı bellidir. Daktilolar –‘daktilo’ dediği yazar kasa-
Başbakanlığın önüne mi atılıyor? Erken seçim istemek vatan hainliğidir, erken
seçim yapmak bir iflasın, siyasi ve mali iflasın kabulü manasındadır.” diyor.
AHMET HAMDİ
ÇAMLI (İstanbul) – Niye zoruna gidiyor, niye? Örgütler gerekli hazırlığı
yapamadı mı?
ÖZGÜR ÖZEL
(Devamla) – Şimdi, birileri erken seçim istiyor da siz onlara vatan haini mi
diyorsunuz?
ALİM TUNÇ (Uşak)
– Ne alakası var, ne alaka?
BAŞKAN – Sayın
Tunç…
ÖZGÜR ÖZEL
(Devamla) – Onlarla vatana ihanette mi birleştiniz ve hem madden, hem manen, hem
siyaseten iflas ettiğinizi mi kabul ediyorsunuz? Bizim arkadaşlarımız ne Soylu
ne Numan Kurtulmuş ne Ayşe Nur Bahçekapılı ne Ertuğrul Günay ne Tuğrul
Türkeş’tir.
AHMET HAMDİ
ÇAMLI (İstanbul) – Hazırlıksız mı yakalandı örgütler yoksa?
ÖZGÜR ÖZEL
(Devamla) – Bizim arkadaşlarımız ne kırmızı plakaya, ne makam vaadine, ne
koltuğa; demokrasiye sahip çıkmışlardır. (CHP sıralarından alkışlar) 
MUHAMMET EMİN
AKBAŞOĞLU (Çankırı) – Alakası yok, alakası yok. 
ÖZGÜR ÖZEL
(Devamla) – Kendileri açısından zor bir kararı büyük bir vakurlukla ve büyük
bir gururla vermişlerdir.
MUHAMMET EMİN
AKBAŞOĞLU (Çankırı) – Tek adam rejimi sayesinde o 15 kişi kendi partisinden
ayrılmış ve de başka partiye geçirilmiştir; emirle, talimatla.
ÖZGÜR ÖZEL
(Devamla) – Kendileri bu ülkenin demokrasi tarihinde AKP’yi gönderen, AKP’nin
büyük kumpasına dur deyip AKP’yi hak ettiği yere gönderen bu sürecin mimarları
olarak tarihe geçmişlerdir. Alınlarından öpüyoruz onları. (CHP sıralarından
alkışlar)
BAŞKAN –
Teşekkür ediyorum Sayın Özel.
Sayın milletvekilleri,
şimdi...
İLKNUR İNCEÖZ
(Aksaray) – Sayın Başkanım, en azından kayıtlara girsin diye söylüyorum.
Sayın
Cumhurbaşkanımız, Sayın Genel Başkanımız her zaman erken seçime karşı olduğunu
söylemiştir konuşmalarıyla. 
KAZIM ARSLAN
(Denizli) – Söylediklerini söyledi, başka bir şey söylemedi. “Seçim istemek
hainliktir.” demedi mi? Cumhurbaşkanı da dedi, bakanlar da dedi.
İLKNUR İNCEÖZ
(Aksaray) – Biz, böyle sabah başka, akşam başka ya da iki yıl önce başka, başka
zaman başka şekilde konuşmuyoruz fakat burada öyle bir durum gelişti ki 16
Nisan referandumundan sonra...
İsterseniz
kürsüden cevap vereyim ya da mikrofonu açarsanız oturduğum yerden cevap
vereyim. 
BAŞKAN – Rica
ediyorum. Sayın İnceöz, kayıtlara geçecek kadar... 
Tamamlayınız,
buyurun.
İLKNUR İNCEÖZ
(Aksaray) – 16 Nisan referandumunda, gerçekten partilerimizin -milletimizin
gözü önünde cereyan edecek şekilde- kapalı kapılar ardında herhangi bir anlaşma
yapılmasının önü kapatıldı. Dolayısıyla, burada, özellikle 15 Temmuzdan sonra
duruşuyla ülkesi, milleti ve bekası söz konusu olduğunda millî, yerli bir tavır
sergileyen Milliyetçi Hareket Partisiyle beraber bir seçim ittifakı yapıldı ve
bu ittifak doğrultusunda, geçtiğimiz haftalarda grup toplantısında MHP bir
çağrı yaptı. O çağrı üzerine, daha bizden herhangi bir açıklama gelmeden
buradan “Hodri meydan!” denildi.
ÖZKAN YALIM
(Uşak) – Hodri meydan!
İLKNUR İNCEÖZ
(Aksaray) – Ve diğer partiler de aynı şekilde beyanatta bulundu. Daha biz
ittifak kurduğumuz partinin çağrısına cevap vermeden buralardan ses çıkınca
artık öyle bir ortamda seçim kararı almak kaçınılmaz oldu. 
BAŞKAN –
Teşekkür ederim Sayın İnceöz.
İLKNUR İNCEÖZ
(Aksaray) – Söylendiği şekilde konuşuldu, anlaşıldı ve 24 Haziranın en uygun
tarih olacağına karar verildi.
ÖZKAN YALIM
(Uşak) – Tamam gidiyoruz, el sıkıştık.
İLKNUR İNCEÖZ
(Aksaray) – 24 Haziranda sandık kurulacak. Darbe ve darbecilere karşı,
özellikle terör örgütlerine karşı mücadele sürdürdüğümüz bu süreçte...
BAŞKAN –
Teşekkür ederim Sayın İnceöz.
İLKNUR İNCEÖZ
(Aksaray) – ...24 Haziranda, egemenliğin kayıtsız ve şartsız millet iradesinde
olduğu inşallah ortaya çıkacaktır. (AK PARTİ sıralarından alkışlar)
BAŞKAN –
Teşekkür ederim Sayın İnceöz.
Sayın
milletvekilleri, şimdi grup başkan vekillerimizin ve temsilcilerimizin söz
taleplerini karşılayacağım. 
İlk söz, İYİ
PARTİ grup temsilcisi Balıkesir Milletvekilimiz Sayın İsmail Ok’a aittir.
Sayın Ok,
buyurun.
IV.- AÇIKLAMALAR (Devam)
23.- Balıkesir Milletvekili İsmail Ok’un, Yüksek Seçim Kurulunun
Yargıtay Cumhuriyet Başsavcılığından gelen listeye göre oy pusulalarını
hazırlaması gerekirken Türkiye Büyük Millet Meclisinde millî iradenin temsil
edilmesinin önünü kesmek için entrikalar içine girdiğine, Cumhuriyet Halk
Partisinden 15 milletvekilinin İYİ PARTİ saflarına katılarak bu oyunu bozduğuna,
isimlerini Türk demokrasi tarihine altın harflerle yazdıran 15 milletvekiline
teşekkür ettiğine, İkinci Dünya Savaşı’nda Ermenilerin 500 binden fazla
Müslüman Türk’ü katlettiğine ve İYİ PARTİ’nin seçim yardımı almayacağına
ilişkin açıklaması
İSMAİL OK
(Balıkesir) – Teşekkür ederim Sayın Başkan.
Biraz önce
kürsüde bütün engellemelere rağmen, sizler sağ olun, benim konuşmam için
yardımcı olmaya çalıştınız ama farklı seslere alışık olmayan arkadaşlarımız
sözlerimi tamamlattırmadı. Müsaadenizle şimdi bir iki konuya açıklık getirmek
istiyorum. 
Yüksek Seçim
Kurulunun Yargıtay Cumhuriyet Başsavcılığından “Hangi siyasi partiler seçime
katılma hakkını elde etmiştir?” diye istedikten sonra oylama yapma gibi bir
yetkisi yoktur. Yüksek Seçim Kurulunun yapması gereken, Yargıtay Cumhuriyet
Başsavcılığından gelen listeye göre oy pusulalarını hazırlamaktır. Dolayısıyla
Yüksek Seçim Kurulu, Türkiye Büyük Millet Meclisinde millî iradenin temsil
edilmesinin önünü kesmek için birtakım entrikalar, oyunlar içerisine girmiştir
ve Cumhuriyet Halk Partisinden 15 milletvekili arkadaşımız da İYİ PARTİ
saflarına katılarak bu oyunu bozmuştur. Bir kez daha kendilerine teşekkür
ediyorum, isimlerini Türk demokrasi tarihine altın harflerle yazdırmışlardır.
(CHP sıralarından alkışlar) Bu, bir makam, saltanat işi değil, yolsuzlukları
aklama işi değil; bu, Türk demokrasisinin önünü açmak üzere 15 arkadaşımızın
yaptığı fedakârlıktır. Bunu, kalın harflerle altını çizerek tutanaklara geçmesi
için ifade ediyorum. 
AHMET HAMDİ
ÇAMLI (İstanbul) – Güneş Motel de aynıydı.
İSMAİL OK
(Balıkesir) – İkinci konu: Bugün 24 Nisan. Malumunuz, bütün dünyada 24 Nisanda
sözde “Ermeni soykırımı yapılmıştır.” diye emperyal güçler birtakım oyunlar
tezgâhlamaktadırlar. Oysa İkinci Dünya Savaşı’nda Ermeniler 500 binden fazla
Müslüman Türk’ü katletmişlerdir. Bizim tarihimizde utanılacak bir şey yoktur.
(Mikrofon
otomatik cihaz tarafından kapatıldı) 
İSMAİL OK
(Balıkesir) – Kendilerine güveniyorlarsa hodri meydan diyoruz; gelsinler,
arşivleri onlarla birlikte Türk milletinin ve hür dünyanın gözü önünde
inceleyelim diyoruz. 
BAŞKAN – Lütfen,
mikrofonunuzu açacağım, tamamlayınız Sayın Ok. 
İSMAİL OK
(Balıkesir) – Bir diğer konu: Bu arkadaşlarımızın İYİ PARTİ’ye katılmasını
küçümseyen ve oyunlarının bozulmasından rahatsız olan troller, bunu İYİ
PARTİ’nin seçim yardımı alacağı yönünde çarpıtmaya çalışmaktadırlar. Biraz önce
AK PARTİ Grubu adına konuşan sayın hatip özellikle bunu burada zikretmiştir.
Siyasi partilerin nasıl yardım alacağı bellidir; bu arkadaşlarımızın İYİ PARTİ
saflarına katılmasıyla İYİ PARTİ hazine yardımı almayacaktır. Bizlerin parayla
turayla işi yoktur. Parayı sevenler, işte, milleti yanıltmaya çalışıyorlar. 
Ben İYİ PARTİ
Grubu adına…
HASAN TURAN
(İstanbul) – Hani grup nerede? Grup nereye gitti?
İSMAİL OK
(Balıkesir) - …burada Türk milletinin, demokrasinin, adaletin, hukukun sözcüsü
olacağımızı tekrar ifade ediyorum, şahsınızda herkesi selamlıyorum. 
BAŞKAN –
Teşekkür ederim Sayın Ok. 
HASAN TURAN
(İstanbul) – Hani grup nerede?
İSMAİL OK
(Balıkesir) – Rahatsız olma kardeşim. 
HASAN TURAN
(İstanbul) – Grup hangi tarafta?
İSMAİL OK
(Balıkesir) – Rahatla ya, rahat ol. 
HASAN TURAN
(İstanbul) – Hangi grup söylüyor?
İSMAİL OK
(Balıkesir) – Varsa problemin gel. 
HASAN TURAN
(İstanbul) – Grup nerede?
BAŞKAN – Şimdi
söz sırası, Milliyetçi Hareket Partisi Grup Başkan Vekili Manisa
Milletvekilimiz Sayın Erkan Akçay’a aittir. 
Sayın Akçay,
buyurun efendim. 
HASAN TURAN
(İstanbul) – Hani grubu nerede?
İSMAİL OK
(Balıkesir) – Çok komiksin, çok. 
BAŞKAN – Lütfen
Sayın Ok…
ERKAN AKÇAY
(Manisa) – Sükûneti sağlayınız Sayın Başkan, ondan sonra konuşmama devam
edeyim.
BAŞKAN – Sayın
milletvekilleri, lütfen. 
Buyurun Sayın
Akçay. 
24.- Manisa Milletvekili Erkan Akçay’ın, Adıyaman’da meydana gelen
deprem nedeniyle geçmiş olsun dilediğinde bulunduğuna, 24 Haziran seçimlerinin
hayırlı olmasını temenni ettiğine, Avrupa Konseyi Parlamenterler Meclisinin
seçimlerin demokratik ortamda düzenlenemeyeceği değerlendirmesinin yok hükmünde
olduğuna, Amerika Birleşik Devletleri Dışişleri Bakanlığının 2017 İnsan Hakları
Raporu’nun Türkiye değerlendirmesinin kabul edilemez itham ve iddialar
içerdiğine ve ABD yönetimine, destek verdikleri terör örgütlerinin insan hakkı
ihlallerini görmesini ve teröre destek olmaktan vazgeçmelerini tavsiye ettiklerine
ilişkin açıklaması
ERKAN
AKÇAY (Manisa) – Sayın Başkan, değerli milletvekilleri; bugün sabah saatlerinde
Adıyaman’da 5,1 büyüklüğünde bir deprem meydana gelmiştir. Depremde 13
vatandaşımız yaralanmıştır. Milliyetçi Hareket Partisi Grubu adına tüm
Adıyamanlı hemşehrilerimize geçmiş olsun diyoruz, yaralı insanlarımıza da acil
şifalar temenni ediyoruz. 
Sayın
Başkan, Türkiye Büyük Millet Meclisi tarafından 20 Nisan Cuma günü, seçimlerin
24 Haziran Pazar gününe -erkene- alınmasına ilişkin karar alınmıştır. Türkiye
Büyük Millet Meclisinde 386 milletvekilinin kabul oyuyla bu karar alınmıştır ve
kararı veren Türkiye Büyük Millet Meclisidir ve açık oylama yapılmıştır,
kimlerin oylamaya katıldığı ve verdiği… Öncelikle, bu seçimlerin ülkemize,
milletimize hayırlı uğurlu olmasını temenni ediyoruz. 
Yalnız,
bugün, Avrupa Konseyi Parlamenterler Meclisinin 24 Haziran seçimlerinin
ertelenmesi çağrısında bulunduğunu ve seçimlerin sözüm ona demokratik ortamda
düzenlenemeyeceği değerlendirmesinde bulunduğunu esefle öğrendik. Avrupa
Konseyi Parlamenter Meclisinin birtakım siyasi hesaplarla yapılmış, kötü
niyetli ve saygısız açıklaması bizim bakımımızdan yok hükmündedir, bu
değerlendirme küstah bir açıklamadır. Türkiye’de seçimlerin ertelenmesi
çağrısını yapmak kimsenin hakkı ve haddi değildir millî iradenin dışında.
Hiçbir şart altında kabul edilemez bu kararı şiddetle kınıyor ve reddediyoruz.
Türk demokrasisine dışarıdan müdahaleler, parmak sallamalar ve birtakım vesayet
odaklarının bunu kendilerine vazife görmeleri hiçbir şekilde kabul edilemez.
(Mikrofon
otomatik cihaz tarafından kapatıldı)
BAŞKAN – Buyurun
Sayın Akçay.
ERKAN AKÇAY
(Manisa) – Avrupa, eski alışkanlıklarını depreştirmiş, kendisini sömürge valisi
zannetmektedir. Herkes haddini ve yerini bilecek. Türkiye, köklü ve yerleşik
demokratik geleneğe sahip, kendi iradesine sahip, tam bağımsız bir ülkedir.
Köklü demokratik kurumlarıyla geçmişte pek çok defa yaptığı seçimlerden birini
daha 24 Haziran 2018 tarihinde demokrasi şöleni şeklinde gerçekleştirecektir. 
Ayrıca, 20 Nisan
Cuma günü Amerika Birleşik Devletleri Dışişleri Bakanlığı tarafından 2017 İnsan
Hakları Raporu yayınlanmış. Raporun Türkiye değerlendirmesi kabul edilemez
itham ve iddialar içermektedir; özellikle Türkiye’nin DEAŞ, PKK/YPG, FETÖ ve
DHKP-C gibi terör örgütleriyle mücadelesinde gerçeklerden uzak bir şekilde
terör örgütlerinin söylemlerini içermektedir; ayrıca, terörle mücadele “iç
çatışma” olarak adlandırılmaktadır. 
Terör, en büyük
insanlık suçlarından biridir.
(Mikrofon
otomatik cihaz tarafından kapatıldı)
ERKAN AKÇAY
(Manisa) – Tamamlıyorum Sayın Başkan.
BAŞKAN –
Tamamlayınız lütfen Sayın Akçay, buyurun.
ERKAN AKÇAY
(Manisa) – Terör, başlı başına bir insan hakkı ihlalidir. İnsan haklarına
ilişkin bir raporda terörle mücadelenin desteklenmesi beklenirdi. Türkiye,
uluslararası yükümlülüklerine bağlı bir hâlde temel hak ve özgürlüklerinin
güçlendirilmesi çerçevesinde kapsamlı bir şekilde terörle mücadele etmektedir.
Öte yandan PKK/YPG’nin ABD’de yasal faaliyetler yürütmek amacıyla ABD
Hükûmetine tescil başvurusu yaptığı da kamuoyuna yansımıştır. ABD’nin bu terör
örgütüne silah, mühimmat ve para desteğini bilmeyen yoktur. Ancak YPG’yi resmî
bir muhatap olarak tescil etmek, Suriye’de binlerce masum insanı öldüren,
yüzlerce insanı evlerinden uzaklaştıran bir terör örgütüne destek olmak
suretiyle en büyük insan hakkı ihlallerinden biri yapılmaktadır. ABD yönetimine
tavsiyemiz, destek verdikleri terör örgütlerinin insan hakkı ihlallerini
görmesi ve teröre destek olmaktan acilen vazgeçmeleridir. 
Teşekkür ederim.

BAŞKAN –
Teşekkür ederim Sayın Akçay. 
Şimdi Halkların
Demokratik Partisi Grubu Başkan Vekili Adana Milletvekilimiz Sayın Meral Danış
Beştaş… 
Buyurun Sayın
Danış Beştaş. 
25.- Adana Milletvekili Meral Danış Beştaş’ın, 24 Nisanın Ermeni halkı
için anlamının ve atlatılamayan travmasının çok büyük olduğuna, Türkiye Büyük
Millet Meclisinin bu hakikatle yüzleşmek yerine inkâr etmeyi tercih ettiğine,
Ermeni halkının acılarını paylaştıklarına, Sevag Balıkçı’yı ölümünün 7’nci yıl
dönümünde anarken adaletin tesis edilmesinin ve hakikatlerle yüzleşmenin
gereğini bir kez daha vurguladıklarına, deprem nedeniyle Adıyaman halkına
geçmiş olsun dilediğinde bulunduklarına, Cumhurbaşkanının grup toplantısında
bir partinin grup başkan vekilini hedef göstermesinin şiddete teşvik olduğuna
ve Özgür Özel’e geçmiş olsun dileklerini iletmek istediklerine ilişkin
açıklaması
MERAL DANIŞ
BEŞTAŞ (Adana) – Teşekkürler Sayın Başkan. 
Bugün 24 Nisan.
Bugünün Ermeni halkı için anlamı ve atlatılamayan travması hakikaten çok büyük.
Bundan tam 103 yıl önce, 23 Nisanı 24 Nisana bağlayan gece yarısı sayıları
250’ye yakın Ermeni siyasetçi, aydın, gazeteci, yazar, sanatçı evlerinden
alınarak tutuklandı; Çankırı ve Ayaş cezaevlerine sürgün edildiler, daha sonra
ise büyük bir çoğunluğu katledildi. Bilahare çıkarılan Tehcir Kanunu’yla
Ermeniler ana vatanları olan bu topraklardan sürülmüşlerdir. Bu süre zarfında
yüz binlerce Ermeni yok edilmiştir. O günden bugüne değin Türkiye Büyük Millet
Meclisi yaşanan bu büyük felaketin, facianın, trajedinin adını koymamış; bu
hakikatle yüzleşmek yerine inkâr etmeyi tercih etmiştir. Oysa bir hakikat ne
kadar inkâr edilirse edilsin yok olmaz, yok sayılamaz; üstelik travması daha da
fazla artar. Nitekim bu inkâr, acıları daha da derinleştirmiş, nefretin ve ayrışmanın
kapılarını aralamıştır. 
Bizler
Ermeni halkının acılarını paylaşıyoruz. Nitekim dünyadaki birçok parlamento bu
olayı gündemine almıştır. Bu, bir halkın acısını paylaşma adına ve hakikatle
yüzleşme adına önemlidir. Bu adalete karar verecek tek merci ise halk
egemenliğini temsil ettiğini söyleyen ve eden bu Parlamentodur, Türkiye Büyük
Millet Meclisidir. Geçmişle yüzleşmenin halkların barışı adına önemini bir kez
daha önemle vurgulamak istiyorum. Bakınız, hâlâ tüm deliller ortaya saçılmışken
Hrant Dink davasında aşama kaydedilmedi, gerçek failler bulunamadı. Adaletin
tecellisi geçmişle yüzleşmenin de önemli bir aşamasıdır. Dünyanın her yerinde
yaşayan Ermeniler de Türkiye'deki Ermeniler de hâlâ adalet beklemektedir. 
Sayın
Başkan, geçmişle yüzleşme yaşanmadıkça derinleşme ve kırılganlıklar artarken
tarihin tecellisi dediğimiz bazı olaylar da bu etkiyi artırır tıpkı Batman’da
askerliğini yaptığı sırada bir 24 Nisan günü, bundan tam yedi yıl önce yaşamını
yitiren Sevag Balıkçı gibi. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Danış Beştaş.
MERAL
DANIŞ BEŞTAŞ (Adana) – Sevag Balıkçı zorunlu askerliğini yaptığı sırada Kıvanç
Ağaoğlu’nun silahından çıkan, kazara çıkan kurşunla kazara öldürüldü. Böyle
iddia ediliyor. Onun ölümü, kuşkusuz çok acı bir ölümdü ve elbette, Ermeni
halkı için bir kırılmanın yıl dönümüne denk gelmesi ise bu acıyı katbekat
artırmıştır. Sevag Balıkçı’yı da ölümünün 7’nci yılında bir kez daha anarken
adaletin bir an önce tesis edilmesini ve hakikatlerle yüzleşmenin gereğini bir
kez daha vurgulamak istiyorum. Bu güzelim topraklara, bu topraklarda yaşayan
halklarımıza borcumuzu ancak böylece ödeyebiliriz. Geçmiş ortaya çıkmalı ki
geleceğimiz daha umutlu olabilsin. 
Değerli
Başkan, bugün bir deprem de yaşadık Adıyaman’ın Samsat ilçesinde. Depremin
ardından ilçe merkezi ve bağlı köylerde yapıların bazıları yıkılmış ve depremde
13 kişi yaralanmıştır. Ancak dikkat çeken bir ayrıntı, deprem neticesinde eski
yapıların yanı sıra yeni yapıların da yıkılması olmuştur. Yine, 150 küçükbaş
hayvan da bu deprem sonucu ölmüştür. Öncelikle, Adıyaman halkına geçmiş olsun
dileklerimizi iletmek istiyorum. Diğer yandansa Türkiye deprem kuşağında
olmasına ve pek çok deprem geçirmesine rağmen, bu realiteden uzak yaklaşımlar
söz konusu. Gerek zemin etütleri…
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Adana) – Toparlayacağım Sayın Başkan.
BAŞKAN
– Lütfen sözlerinizi tamamlayınız Sayın Başkan.
MERAL
DANIŞ BEŞTAŞ (Adana) – Gerekli etütler yapılmadan depreme dayanıksız binalar
yapılmaya devam edildiği müddetçe depremler tehlike yaratmaya devam edecektir.
Bu nedenle, depremin olası risklerinin azaltılmasına yönelik çok yönlü bir
çalışmanın yapılması gerekmektedir. Bu konuda büyük bir hassasiyetin ivedi
olarak yaşama geçirilmesini istiyoruz. 
Son
olarak da, dün, 23 Nisanda burada çok farklı olaylar yaşandı olmaması gerektiği
kadar ve bugün grup toplantısında bu ülkenin Cumhurbaşkanı bir partinin grup
başkan vekilini hedef gösterdi. Ben de grup toplantısını izledim ve gerçekten
çok büyük bir -nasıl ifade edilir, bilmiyorum- rahatsızlık duydum, üzüldüm.
Neden? Özgür Özel bir partinin grup başkan vekili. Ve şu cümle çok dikkat
çekiciydi: “Ben olsaydım aşağıya iner, gereğini yapardım.” Bu, başka bir
dildir. Bu, şiddete teşviktir. Bu, hedef göstermektir. Bir halkın temsilcisini,
bir partinin grup başkan vekilini bu şekilde hedef göstermek kabul edilemez.
Bunun hiçbir izahı…
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Adana) – Bitireyim bari.
BAŞKAN
– Buyurun, kayıtlara geçsin, açmayayım artık, son cümlenizi alayım. 
MERAL
DANIŞ BEŞTAŞ (Adana) – Sesim çıkar mı, bilmiyorum. 
BAŞKAN
– Buyurun Sayın Beştaş, tamamlayın lütfen. 
SÜREYYA
SADİ BİLGİÇ (Isparta) – Meral Hanım böyle algılamış ama çok kötü algılamışsınız.

MERAL
DANIŞ BEŞTAŞ (Adana) – Ben öyle algıladım, evet.
Bu
Parlamentoda sözün özgürlüğü yoksa, düşünceler özgürce ifade edilemeyecekse bu
Parlamento halkı temsil edemez. Üstelik, bu Parlamentoda bizim
milletvekillerimizin kolu kırılmışken iktidar grubu vekillerinin saldırısı
sonucu ve buna benzer birçok şiddet olayı bu çatı altında yaşanmışken açıkçası
bu hedef göstermenin sorumluluğu ve vebali çok büyüktür. Bu dilden derhâl
vazgeçilmesi gerekiyor.
Biz,
Özgür Özel’e bu yönüyle dayanışmamızı ve geçmiş olsun dileklerimizi iletmek
istiyoruz. 
Teşekkür
ediyorum. 
BAŞKAN
– Teşekkür ederim Sayın Danış Beştaş. 
Şimdi
söz sırası, Cumhuriyet Halk Partisi Grubu adına Grup Başkan Vekilimiz Manisa
Milletvekilimiz Sayın Özgür Özel’e aittir. 
Sayın
Özel, buyurun efendim. 
26.- Manisa Milletvekili Özgür Özel’in, her partiden parti yöneticileri
ile milletvekillerinin iyi dileklerine teşekkür ettiğine, Adıyaman Samsat’ta
meydana gelen depremde yaralananlara Allah’tan şifa dilediklerine, Çanakkale
kara savaşlarının 103’üncü yıl dönümüne ve başta Gazi Mustafa Kemal Atatürk
olmak üzere o savaşlardaki şehit ve gazileri rahmet ve minnetle andıklarına
ilişkin açıklaması
ÖZGÜR ÖZEL
(Manisa) – Sayın Başkan, Meral Hanım’ın şahsında tüm muhalefet partilerinden
yöneticilerin, milletvekillerinin ve -belki ilerleyen zamanlarda bir anı
yazarsak- bugünkü iktidar partisinden bazı dostların kaygılarını paylaştıkları
ve o dilin ne sonuçlar doğurabileceğiyle ilgili uyarılarda bulunup üzüntülerini
ilettikleri çok sayıda…
SÜREYYA SADİ
BİLGİÇ (Isparta) – Başkanım, ithamda bulunuyor, isim vermesi lazım; AK PARTİ
Grubunu itham ediyor, isim vermesi lazım. 
İLKNUR İNCEÖZ
(Aksaray) – Bizim gruptan kimse, tek tek söylesin. 
ÖZGÜR ÖZEL
(Manisa) - ….bu dönemin ve geçmiş dönemde görev yapmış milletvekillerimizin ve
her partiden parti yöneticilerinin iyi dileklerine teşekkür ediyoruz. 
SÜREYYA SADİ
BİLGİÇ (Isparta) – Bu doğru bir davranış değil. 
İLKNUR İNCEÖZ
(Aksaray) – Etik değil, hiç doğru değil. Hiçbir şeye uymaz. 
ÖZGÜR ÖZEL
(Manisa) - Tabii, bir yandan da Adalet ve Kalkınma Partisinin Sayın Grup Başkan
Vekilinin gün boyu sürdürdüğü ve anlaşılmaz değil son derece anlaşılır, gelecek
kaygısıyla fırsata çevirmeye çalıştığı bu durumdaki tavrını, bir dakika sonra
mikrofon kullanacak olmasına rağmen, oradan buraya sataşmasını da gerçekten
üstün bir gayret olarak görüyorum ama İlknur İnceöz’ün geçmiş sicili gelecekte
milletvekili olmasına engel olacak mı yoksa bu çabalar fayda verecek mi, hep
beraber göreceğiz. 
RADİYE SEZER
KATIRCIOĞLU (Kocaeli) – Gündeme gelin, gündeme. 
ÖZGÜR ÖZEL
(Manisa) - Adıyaman’ın Samsat ilçesinde bu sabah 5,1 büyüklüğünde bir deprem
yaşandı. Bu 5,1 büyüklüğündeki depremde yürekler ağzımıza geldi ama çok şükür
ki can kaybı yok, yaralılar var. Yaralılarımıza Allah’tan şifa diliyoruz ve bu
korkunç doğa olayının can kayıpsız atlatılmasından duyduğumuz memnuniyeti ifade
ediyoruz. Bunu, beklenmekte olan, ne kadar geç olursa o kadar hazırlıklı
olacağımızı ümit ettiğimiz depremden önce, başta İstanbul olmak üzere
Türkiye'nin pek çok metropolünün depreme hazırlıklı hâle gelmesiyle ilgili
bütün çabaların yeniden gözden geçirilmesi fırsatını yaratacak bir gün olarak
değerlendiriyoruz ve yetkilileri bir kez daha bu konuda uyarıyoruz.
Ve son olarak,
25 Nisan, kara savaşlarının 103’üncü yıl dönümü; 25 Nisanda başlayan ve dokuz
ay süren Çanakkale kara savaşlarının yıl dönümündeyiz. 18 Mart zaferinin
ardından büyük bir yenilgiye uğrayan müttefik güçlerinin, zaferden otuz sekiz
gün sonra, 25 Nisan sabahı Çanakkale’yi karadan geçebilmek amacıyla girişimde bulunmalarıyla
başlayan ama Çanakkale’yi hiçbir yoldan geçemeyeceklerini anladığı savaşların
yıl dönümüdür 25 Nisan.
(Mikrofon
otomatik cihaz tarafından kapatıldı)
ÖZGÜR ÖZEL
(Manisa) – Bitiriyorum Sayın. 
BAŞKAN – Buyurun
Sayın Özel.
ÖZGÜR ÖZEL
(Manisa) – Çanakkale ruhunun hiçbir biçimde yenilemeyeceğini bir kez daha
tarihe yazan kara savaşlarının 103’üncü yıl dönümünde, başta Gazi Mustafa Kemal
Atatürk olmak üzere, o savaşlarda tarihin en büyük direnişlerinden bir tanesini
göstermiş kahraman şehitlerimizi ve o savaşların gazilerini, şimdi hayatta
olmayan gazilerimizi ayrı ayrı rahmetle, minnetle anıyoruz. Çanakkale ruhunun
ve orada tüm görüşlerden, tüm inançlardan, tüm mezheplerden, tüm etnik
kökenlerden kucak kucağa, koyun koyuna yatan şehitlerimizin birlikteliğinin
önümüzdeki süreçte Türkiye'de yeniden hâkim olması için irademizi bir kez daha
tekrarlıyoruz.
Teşekkür ederim.
BAŞKAN -
Teşekkür ederim Sayın Özel.
SÜREYYA SADİ
BİLGİÇ (Isparta) – Sataşmadan söz istiyoruz.
BAŞKAN - Şimdi,
söz sırası, Adalet ve Kalkınma Partisi Grubu adına Grup Başkan Vekilimiz
Aksaray Milletvekilimiz Sayın İlknur İnceöz’e aittir.
Buyurun Sayın
İnceöz.
27.- Aksaray Milletvekili İlknur İnceöz’ün, AK PARTİ Grubunun genelini
töhmet altında bırakacak bir açıklamayı reddettiklerine, Özgür Özel’in
kendisine söylenmesini istemediği sözlerle ithamda bulunmasını kınadığına,
Adıyaman Samsat’ta meydana gelen depremden sonra milletvekillerinin depremzede
vatandaşlarla beraber olduğuna, Şırnak’ta şehit olan Jandarma uzman çavuşa
Allah’tan rahmet dilediğine ve Avrupa Konseyi Parlamenterler Meclisinin
Türkiye’deki seçimle ilgili aldığı kararı kınadıklarına ilişkin açıklaması
İLKNUR İNCEÖZ
(Aksaray) – Sayın Başkan, teşekkür ediyorum.
Ben de Özgür
Bey’in son cümlesinden, özellikle konuşmasının başındaki o cümleden başlayarak
söylemek istiyorum. Bir şey söylüyorsanız… Özellikle grubumuzu itham ve ilzam
edici bir beyanatta bulundu. Burada söylenen şey… Süreyya Başkanın da söylediği
şekilde, varsa bir şey isim ver, bizim söylediğimiz şey de isim vermesiydi.
Öyle “Söyledim.” “Yaptım.” “Ettim.” şeklinde ve geneli töhmet altında bırakacak
bir açıklamayı reddettiğimizi özellikle… Tepkimiz buna ilişkindi. Diğer konuda…
SÜREYYA SADİ
BİLGİÇ (Isparta) – Sadece reddetmiyoruz, isim de istiyoruz.
ÖZGÜR ÖZEL
(Manisa) – Bir isim veririm, başın derde girer.
İLKNUR İNCEÖZ
(Aksaray) – Evet, hem reddediyoruz konuşmayı…
Artı, bir şey
söylüyorsanız o kişilerin isimlerini de verin, hodri meydan bu konuda, konuşun;
hiç şeyimiz yok bizim, tamam mı? Öyle konuşup, bütün grubu töhmet altında
bırakacak bir açıklamayla kenara çekilip “İsim verirsem şöyle olur, böyle
olur.” demenin hakikaten siyaseten, ahlaken, etik açıdan hiçbir şekilde
yakışmadığını özellikle belirtmek istiyorum.
Sonra, burada,
AK PARTİ Grubunun, iktidar partisinin Grup Başkan Vekiliyim. Biz ne zaman
buralarda herhangi bir şey söylendiğinde sessiz kaldık, cevap vermedik vesaire?
Bir grup başkan vekili olarak, grubuma ilzam ve ithamda bulunulduğu süre
içerisinde elbette ki buna ilişkin söyleyecek sözlerimiz olacaktır. Bunu, şimdi
yaklaşan ve alınan seçim kararı içerisinde değerlendirmek… Bakın, 2007’den beri
biz milletvekiliyiz, partimiz kurulduğundan beri siyasetin içerisindeyiz ve
siyaseti de sadece milletvekili olmaktan ibaret görmediğimizi, geçmiş dönemde
teşkilatlarda çalıştığımızı, bundan sonraki sürecin nasıl bir mecra içerisinde
ilerleyeceği… Ama ne olursa olsun, Sayın Genel Başkanımızın, Sayın
Cumhurbaşkanımızın da ifadesi gibi, ülkemiz ve milletimiz söz konusu olduğunda
bizim nerede olduğumuz değil; tarafımızla milletimiz için, ülkemiz için,
bekamız için millî ve yerli bir duruş içerisinde mücadele etme gayreti
içerisinde olmanın altını özellikle çizmek istiyorum ki bir şey söylendiğinde,
doğrular can yaktığında kişiselleştirmeyi ve muhatabına yakıştıramayacak
şekilde kendisine söylenmesini istemediği sözlerle ithamlarda bulunmasını da
özellikle kınadığımı belirtmek istiyorum. 
(Mikrofon
otomatik cihaz tarafından kapatıldı) 
BAŞKAN – Buyurun
Sayın İnceöz.
İLKNUR İNCEÖZ
(Aksaray) – Bunun dışında, Adıyaman’ın Samsat ilçesinde deprem oldu dün gece.
Orada bir can kaybı olmadığını, bazı binalarda hasar olduğunu öğrendik.
Milletvekili arkadaşlarımız Adıyaman’da, bölgede depremzede vatandaşlarımızla
beraber. Orada hiçbir endişeye mahal vermeyecek ve ihtiyaçlarını karşılayacak
bir şekilde hazırlıklar yapılmış. Milletvekili arkadaşlarımız da Adıyaman
milletvekillerimiz de orada vatandaşlarımızla beraber.
Şırnak’ta dün
terör örgütlerine yönelik bir operasyon sırasında yaralanan Jandarma uzman
çavuşumuz kaldırıldığı Şırnak Devlet Hastanesinde bugün şehit oldu. Kahraman
şehidimize Allah’tan rahmet, ailesine ve milletimize de başsağlığı diliyorum;
ruhu şad olsun derken bütün şehitlerimize, özellikle ülkemizin kuruluşunda,
vatan kılınmasında, bu toprakların muhafazasında, birlik ve beraberliğinde
şehit düşen tüm şehitlerimize de Allah’tan rahmet diliyorum.
Bununla
birlikte, Avrupa Konseyi Parlamenterler Meclisinin almış olduğu bir karar var.
Bu kararı çok küstahça bulduğumuzu, kınadığımızı özellikle belirtmek istiyorum.
Uzun süredir, 14 Kasım 2015 tarihinden beri, Fransa, tek bir olaya karşı, tek
bir terör olayına karşı olağanüstü hâl ilan etti ve bunu defaatle uzattı.
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayınız lütfen Sayın İnceöz.
Buyurun. 
İLKNUR İNCEÖZ
(Aksaray) – Ve Fransa, tek bir terör olayı karşısında almış olduğu OHAL
kararını defalarca uzattı ve son olarak şöyle bir şey yaptı. Burada, ülkemizin,
vatandaşlarımızın bilgilenmesi anlamında da bu açıklamanın çok kıymetli
olduğunu düşünüyorum. Daha sonra da Fransa, OHAL’i uzatmak yerine OHAL
döneminde uygulanan düzenlemeleri kanunlaştırdı. Aslında, bugün OHAL yok gibi
ama OHAL kanunlarını yasalaştırmak suretiyle, OHAL’de uyguladığı düzenlemeleri
yasalaştırmak suretiyle kalıcı bir şekilde, sınırsız ve süresiz bir şekilde
OHAL’i ilan etmiş oldu. Ve aynı Fransa, “OHAL kararı” adı altında, “OHAL
uygulamaları” adı altında -ki çok ciddi anlamda hak ve özgürlükleri bertaraf
eden düzenlemelerdi Fransa’da uygulanan OHAL kanunları, bugün de yerleşik bir
şekilde kanun hâline geldi- Cumhurbaşkanını seçti o dönemde. 
Şimdi, Avrupa
Parlamentosu Fransa’ya tek laf etmeyecek, bu seçimler gerçekleşirken Avrupa
Konseyi Parlamenterler Meclisinin böyle bir kararı olmayacak, Türkiye'deki
seçim kararına… Kaldı ki ülkemizdeki OHAL’in ilan edilişi… 252 şehidimiz var,
gazilerimiz var. 15 Temmuz gecesi işgal ve darbe girişimine karşı… Kırk yıldır
ülkemiz içerisinde devletin kurumlarının içerisine sızmış, âdeta kendini
kamufle eden ve hâlâ…
(Mikrofon
otomatik cihaz tarafından kapatıldı) 
BAŞKAN – Buyurun
Sayın İnceöz.
İLKNUR İNCEÖZ
(Aksaray) – …bugün dahi pek çok kriptoların varlığını bildiğimiz, tespit
ettiğimiz, zaman zaman yeni ihraçlara da hep birlikte tanık olduğumuz gerçekten
çok gizli bir örgütün, eli kanlı olduğuna da 15 Temmuz gecesi hep birlikte
tanık olduğumuz bir örgütün temizlenmesi için ve diğer terör örgütleriyle de
PKK’sıyla, YPG’siyle, PYD’siyle, DEAŞ’ıyla, FETÖ’süyle mücadelenin hızlı,
süratli, etkin sonuç alınabilmesi için OHAL ilan edildi. 
Özellikle bireysel
hak ve özgürlükler noktasında herhangi bir kısıtlamanın, vatandaşımıza dönük
herhangi bir uygulamanın olmadığı ancak teröre, terör örgütüne yardım, yataklık
ve sözcülük yapanlar için de elbette ki bu OHAL’in gerekenleri neyse yapıldığı
süreçlerden geçtiğimiz bir dönemde Avrupa Parlamentosunun bu tarz çifte
standart kararını kınıyoruz, bu küstahça kararı reddediyoruz. Aynı küstahlıkla
bizim de onları misliyle reddedip kınadığımızı belirtiyorum.
Teşekkür
ediyorum. 
BAŞKAN
– Teşekkür ederim Sayın İnceöz.
Grup
başkan vekillerimizin konuşmaları tamamlanmıştır sayın milletvekilleri.
ABDULKADİR AKGÜL
(Yozgat) – Sayın Başkanım…
SÜREYYA SADİ
BİLGİÇ (Isparta) – Sayın Başkanım, bir söz talebi var burada.
ABDULKADİR AKGÜL
(Yozgat) – Başkanım, kayıtlara geçsin diye bir söz talep ediyorum sizden.
BAŞKAN
– Nedir? Gerekçesini alayım. 
ABDULKADİR AKGÜL
(Yozgat) – Gerekçesi şudur: Grup başkan vekilleri konuşurken, birileri Ermeni
tehcirinin yanlış ifade edildiğini söylerken birileri Ermeni tehcirini
savunarak konuştu. Sizin de demokrasi anlayışınıza hayran kaldım, yarım saat
dinleyebildiniz bunu. 
MERAL DANIŞ
BEŞTAŞ (Adana) – Dinlememeli miydi?
ABDULKADİR AKGÜL
(Yozgat) – Ben bunun Türklere ihanet olduğunu ve bu cümlelerin Türkiye Büyük
Millet Meclisinde hiçbir şekilde konuşulmaması gerektiğini ifade etmek
istiyorum. 
MERAL DANIŞ
BEŞTAŞ (Adana) – Neden? Siz mi veriyorsunuz kararı?
BAŞKAN – Kimin
söylediği sözlere atıfta bulundunuz Sayın Vekilim?
ABDULKADİR AKGÜL
(Yozgat) – Tabii, şimdi, burada bir sözde İYİ PARTİ vardı, temsilcisi gitmiş… 
ÖZKAN YALIM
(Uşak) – Sözde değil, basbayağı var. 
ABDULKADİR AKGÜL
(Yozgat) – …öbürleri durmadığı gibi temsilcisi gitmiş. İYİ PARTİ’nin temsilcisi
burada “Bu 24 Nisan Ermeni iftirasının yıl dönümü.” diye konuştu ve bunu Avrupa
ülkelerinin yanlış yaptığını söyledi. Ondan sonra söz alan grup başkan vekili
de bir saat boyunca Türklerin tehcir ettirdiğini, Ermenileri katlettiğini
söyledi. 
MERAL DANIŞ
BEŞTAŞ (Adana) – Bir saat mi?
ABDULKADİR AKGÜL
(Yozgat) – Bunlar aynı anda bir araya gelen insanlar. Bunlara da…
BAŞKAN – Maksat
hasıl olmuştur. 
ABDULKADİR AKGÜL
(Yozgat) – Olmuş mudur?
BAŞKAN –
Konuşmanız tutanaklara geçmiştir.
Teşekkür ederim
Sayın Milletvekilim.
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Yaşar Tüzün’ün, Başkanlık Divanı
olarak Adıyaman Samsat’ta meydana gelen depremde yaralanan vatandaşlara acil
şifalar ve geçmiş olsun dileğinde bulunduklarına ilişkin konuşması
BAŞKAN – Sayın
milletvekilleri, bugün merkezi Adıyaman ili Samsat ilçesi olan depremde
yaralanan vatandaşlarımıza biz de Meclis Başkanlık Divanı olarak acil şifalar
dileriz. Can kaybı olmamasından teselli duyuyoruz. Adıyaman’a ve bütün
Türkiye’ye geçmiş olsun dileklerimizi iletiyoruz. 
Sayın
milletvekilleri, gündeme geçiyoruz. 
Başkanlığın
Genel Kurula sunuşları vardır.
Türkiye Büyük
Millet Meclisi Başkanlığının bir tezkeresi vardır, okutup oylarınıza sunacağım:
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Türkiye Büyük Millet
Meclisi Başkan Vekili Ahmet Aydın’ın Filistin Parlamentosunun 23’üncü Dönem
açılış toplantısına katılmak üzere 30 Nisan-2 Mayıs 2018 tarihleri arasında
Filistin’e resmî bir ziyarette bulunmasına ilişkin tezkeresi (3/1569)
Türkiye Büyük Millet Meclisi Genel Kuruluna
Türkiye Büyük
Millet Meclisi Başkan Vekili Ahmet Aydın’ın Filistin Parlamentosunun 23’üncü
Dönem açılış toplantısına katılmak üzere 30 Nisan-2 Mayıs 2018 tarihleri
arasında Filistin’e resmî ziyarette bulunması hususu, 28/3/1990 tarihli ve 3620
sayılı Türkiye Büyük Millet Meclisinin Dış İlişkilerinin Düzenlenmesi Hakkında
Kanun’un 6’ncı maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi 
 Başkanı
BAŞKAN –
Tezkereyi kabul edenler… Kabul etmeyenler… Kabul edilmiştir.
Birleşime on beş
dakika ara veriyorum.
Kapanma Saati: 17.31 
ÜÇÜNCÜ OTURUM
Açılma Saati: 17.55
BAŞKAN: Başkan Vekili Yaşar TÜZÜN 
KÂTİP ÜYELER : Bayram ÖZÇELİK (Burdur), Bülent ÖZ (Çanakkale)
-------0-------
BAŞKAN – Türkiye
Büyük Millet Meclisinin 91’inci Birleşiminin Üçüncü Oturumunu açıyorum.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VIII.- ÖNERİLER
A) Siyasi Parti Grubu Önerileri
1.- HDP Grubunun, Mardin Milletvekili Erol Dora ve arkadaşları
tarafından, ülkemizde çocukları korumaya yönelik sorunun bütün boyutlarıyla
araştırılması amacıyla 24/4/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 24 Nisan 2018 Salı günkü birleşiminde yapılmasına ilişkin önerisi
24/4/2018
Türkiye Büyük Millet Meclisi Başkanlığına
Danışma Kurulu
24/4/2018 Salı günü (bugün) toplanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
 Meral
Danış Beştaş
 Adana
 HDP
Grubu Başkan Vekili
Öneri: 
24 Nisan 2018
tarihinde Mardin Milletvekili Sayın Erol Dora ve arkadaşları tarafından ülkemizde
çocukları korumaya yönelik sorunun bütün boyutlarıyla araştırılması amacıyla
Türkiye Büyük Millet Meclisine verilmiş olan 7566 sıra numaralı Meclis
Araştırması Önergesi’nin diğer önergelerin önüne alınarak görüşmelerinin
24/4/2018 Salı günkü birleşimde yapılması önerilmiştir. 
BAŞKAN – İlk
söz, önerinin gerekçesini açıklamak üzere, Halkların Demokratik Partisi Grubu
adına, öneri sahibi Mardin Milletvekilimiz Sayın Erol Dora’ya aittir. 
Buyurun Sayın
Dora. (HDP sıralarından alkışlar) 
Süreniz beş
dakika. 
HDP GRUBU ADINA
EROL DORA (Mardin) – Sayın Başkan, değerli milletvekilleri; dün, Türkiye Büyük
Millet Meclisinin kuruluşunun ve Ulusal Egemenlik Bayramı’nın çocuklara armağan
edilişinin 98’inci yıl dönümüydü. Bu vesileyle, umudumuz, yarınlarımız olan bütün
çocuklarımızın bayramını bir kez daha kutluyorum. 
Değerli
milletvekilleri, Türkiye’de çocuk olmanın ve çocuk olarak yaşamanın zorlukları
her geçen gün daha da artmaktadır. Türkiye’de çocuk olmanın acı reçetesine
çocukları korumaya yönelik politikaların yetersiz kalması eklenince çocukların
uğradığı ayrımcılık ve sömürü giderek büyümektedir. Bu olgu, eğitim
yoksunluğunu, çocuk işçiliğini, çocukların suça ve şiddete sürüklenmesini,
beslenme yetersizliklerini ve bu yetersizliklere bağlı olarak gelişen sağlık
sorunlarını karşımıza çıkarmaktadır.
Değerli
milletvekilleri, bakınız, ülkemizde 2012 yılından itibaren çocuk işçi sayısı
artış göstermektedir. 2012 yılında 601 bin olan 15-17 yaş arası çocuk işçi
sayısı, 2016 TÜİK verilerine göre, 709 bin olmuştur. SGK’nin yayınladığı Aralık
2016 verilerine göre, çırak işçi sayısı 1 milyon 170 bindir. Bu veriler
ülkemizde çalışan çocuk sayısının 2 milyona yaklaştığını göstermektedir. Çocuk
işçilerin yüzde 78’i yani 558 bin çocuğumuz kayıt dışı çalıştırılmaktadır. Her
10 çocuktan 8’inin kayıt dışı ve köle emeği koşullarında çalıştırıldığı bu
düzensiz ve güvencesiz sistem, çocuk emeği sömürüsünün giderek daha fazla
derinleşmesine yol açmaktadır.
Değerli
milletvekilleri, dikkatinizi çekerim, artık neredeyse bütün şehirlerimizde,
küçücük bedenleriyle çalışmak zorunda bırakılan çocuk işçilere savaştan kaçıp
aileleriyle Türkiye’ye sığınan Suriyeli mülteci çocuklar da eklenmiştir. Günlük
10-15 lira için en az on üç saat çalışan, eğitimine ara vermek zorunda kalan ya
da okulu terk eden, tekinsiz sokaklarda her türlü istismara ve şiddete maruz
kalan çocuklar gerçekliğiyle karşı karşıya kalınmıştır. Türkiye’de okul çağında
yaklaşık 850 bin Suriyeli çocuk yaşamaktadır. 490 binden fazla Suriyeli çocuğun
ülkenin çeşitli yerlerinde okullara kayıtlı görünmesine karşın, 280 binden
fazla çocuk okula gidememektedir. Bu durum, yüz binlerce Suriyeli mülteci
çocuğun -kayıp kuşak olduğundan- her türlü istismarla yaşamak zorunda
kaldıklarının, korunmadıklarının da ilanıdır. 
Sayın Başkan,
değerli milletvekilleri; Adalet Bakanlığı verilerine göre Türkiye’de çocuk
istismarıyla ilgili dava sayısı son on yılda yaklaşık 3 kat artmıştır. Adli
sicil kayıtlarına göre ise son beş yılda çocuk istismarı dava sayısında yüzde
50 oranında artış kaydedilmiştir. Adalet Bakanlığı verileri yılda ortalama 8
bin çocuğun cinsel istismara uğradığını ortaya koymaktadır. 2018 yılının Ocak
ayında -basına yansıyan haberlerden- 147, Şubat ayında 30 ve Mart ayında ise
269 çocuğun cinsel istismara uğradığı bilgilerine ulaşılabilmektedir. Oysa her
çocuğun korunma ve bakımdan yararlanma hakkına sahip olduğu ve devletin ise her
türlü istismara ve şiddete karşı çocukları koruyucu tedbirleri almak ve gerekli
teşkilatı kurmakla ödevli olduğu Anayasa’mızın 41’inci maddesinde de açıkça
vurgulanmaktadır. 
Değerli
milletvekilleri, bakınız, Adalet Bakanlığının Ağustos 2017 verilerine göre
Türkiye’de ceza infaz kurumlarında 12-17 yaş arası toplam 2.800 çocuk tutuklu
veya hükümlü bulunmaktadır. Diğer taraftan, anneleriyle cezaevinde bulunan
çocuk sayısı ise 624 olarak açıklanmıştır. İnsan Hakları Derneğinin verilerine
göre, çocuk tutuklu ve hükümlülere kötü muamele ve işkence iddialarıyla ilgili
birimlere 2015 ve 2016 yıllarında 4’er ve 2017 yılında ise 10 başvuru yapıldığı
kaydedilmiştir. Maalesef, Türkiye’de değişen yasalara ve uygulamalara rağmen
adalet sistemi içindeki çocukların durumlarında bir gelişme olmadığı gibi
sorunları da kamuoyuna tüm boyutlarıyla yansıtılamamaktadır. 
Sayın Başkan,
değerli milletvekilleri; Türkiye’de çocukları korumaya yönelik politikalar
yetersizdir. Sosyal ve ekonomik politikalardaki adaletsizlikler de çocukların
içerisinde bulunduğu vahim tabloyu gün geçtikçe daha da ağırlaştırmaktadır. Bu
temelde, uluslararası çocuk hakları sözleşmeleri de dikkate alınarak ülkemizde
çocukları korumaya yönelik sorunun bütün boyutlarıyla araştırılması ve
çocuklarımızın sağlıklı bireyler olarak yetiştirilmesi hususunda alınabilecek
önlemlerin ortaya konulması bağlamında vermiş olduğumuz araştırma önergesinin
desteklenmesini bütün vekillerimizden bekliyor, hepinizi saygıyla selamlıyorum.
(HDP sıralarından alkışlar) 
BAŞKAN –
Teşekkür ederim Sayın Dora.
Milliyetçi
Hareket Partisi Grubu adına Aydın Milletvekilimiz Sayın Deniz Depboylu
konuşacak.
Buyurun Sayın
Depboylu. (MHP sıralarından alkışlar) 
Süreniz üç
dakika.
MHP GRUBU ADINA
DENİZ DEPBOYLU (Aydın) – Teşekkür ediyorum.
Sayın Başkan,
değerli milletvekilleri; çocukları korumaya yönelik politikaların yetersizliği
hakkında verilmiş önerge üzerinde konuşmak niyetiyle Milliyetçi Hareket Partisi
Grubumuz adına söz almış bulunmaktayım. Konuşmama başlamadan önce aziz Türk
milletini ve Gazi Meclisi saygıyla selamlıyorum. 
Değerli
milletvekilleri, çocuklarla ilgili her tedbirin alınması ve yapılacak
çalışmaların planlanması Milliyetçi Hareket Partisi olarak ilkelerimiz arasında
olan ve desteklediğimiz millî bir yaklaşımdır. Millî bir çocuk politikası,
çocukların sağlığını, esenliğini, güvence altında büyümelerini,
potansiyellerinin gelişmesini destekleyen ve onların her türlü imkândan faydalanmasını
sağlayan bir politika sürecidir. Çocuğun yüksek yararını temel ilke olarak
benimsemeli ve devletin en üst düzeydeki kurumu tarafından da güvence altına
alınmalıdır. 
Ancak son
yıllarda özellikle istatistiklere baktığımızda aslında çocuklarımızı da çok
fazla koruyamadığımızı, onları gelişimi için tam anlamıyla destekleyemediğimizi
görüyoruz. Hatta bazı istatistiklere bakıyoruz, kurumdan kuruma farklılık
gösterdiğini de fark edince demek ki bu çocuklarımızı korumakla yükümlü ve
onların durumunu araştıran kurumlar arasında da koordinasyon eksiklikleri var
muhtemelen diyoruz ve bunun da eksikliğini fark ediyoruz. 
İhmal ve
istismar, çocuk işçiliği, çocuk yaş evlilikleri; bunlar hâlâ bizim önümüzde
ciddi sorunlar. Yine, eğitim hakkını elde edemeyen çocuklarımızın hâlâ var
olduğunu bilmek tabii ki bizi üzüyor. Suriyeli çocuklar ayrı bir konu tabii ki.
Ülkemize gelip sığınan ailelerin çocuklarının durumu da kolay değil. Ancak
çocukları korumak için ciddi politikalar üretirken bu politikaları da destekleyen,
kurum ve kuruluşları denetleyen, bununla ilgili yasa ve yönetmelikleri de
irdeleyen bir komisyon oluşması lazım. Ancak bizim kanaatimize göre, bu işleri
yapabilecek olan, çalışacak olan Türkiye Büyük Millet Meclisinde kurulacak
komisyonların geçici süreli olmasının çok bir faydası yok; biz o kanaatteyiz. O
sebeple de Türkiye Büyük Millet Meclisi çatısı altında “çocuk hakları
komisyonu” adı altında daimî bir komisyon oluşturulması gerektiği
kanaatindeyiz. Biz bunun için bir kanun teklifi verdik, 7/10/2016 tarihinde de
gündeme getirdik kanun teklifimizi ama ne yazık ki reddedildi. Bu komisyonun
kurulması lazım.
Yine önemli bir
konu çocuk ombudsmanlığı. Gelişmiş birçok ülkede sadece çocuklara has, onların
haklarını arayan bir ombudsmanlık mekanizması var, bizde de olmalı. Ancak Çocuk
İstismarlarını Araştırma Komisyonunun yaptığı çalışmaları da değerlendirerek
umutlu olduğumuzu ifade etmek istiyorum ve en yakın zamanda daimi bir komisyon
kurulması gerektiği noktasını da size tekrar hatırlatmak istiyorum.
Saygılarımla
sizleri selamlıyorum. (MHP sıralarından alkışlar) 
BAŞKAN -
Teşekkür ederim Sayın Depboylu.
Şimdi söz sırası
Cumhuriyet Halk Partisi Grubu adına Ankara Milletvekilimiz Sayın Şenal
Sarıhan'a aittir. 
Buyurun Sayın
Sarıhan. (CHP sıralarından alkışlar)
Süreniz üç
dakika. 
CHP GRUBU ADINA
ŞENAL SARIHAN (Ankara) - Değerli Başkan ve değerli hazırun; hepinizi saygıyla
selamlıyorum.
Özünde, benden
önce konuşan hem Depboylu hem de Dora arkadaşlarımızın önerilerine katılıyorum.
Bu önerileri toparlayıp yani muhakkak bu konunun araştırılması gerektiği
konusundaki olumlu düşüncemizi söylemek isterim. 
Şu anda elimizde
bulunan Çocuk Koruma Yasası’nın mutlaka yeniden gözden geçirilmesine ve bir
genişlemeye ihtiyacı var, koruyucu ilkeleri sağlamaya gereksinim var. 
Ayrıca Çocuk
Koruma Yasası dışında, çocuk hakları daimi komisyonunun mutlaka Türkiye Büyük
Millet Meclisi içinde kurulması gerekiyor, çocuk ombudsmanlığının oluşturulması
gerekiyor ve daha ileri bir istemle çocuk bakanlığının kurulması gerekiyor. 
Ben, bugün
arkadaşlarımızın önerilerinin, esas dün 23 Nisanı kutlamış olmamızdan
kaynaklandığını düşünüyorum. 23 Nisan bizim için iki önemli değeri ifade
ediyor. Bir, Ulusal Egemenlik Bayramı olması yani -sıkça kullanılan- millî
iradeyi temsil eden bir bayram olması; aynı zamanda Çocuk Bayramı olması. 1921
yılında -daha önce konuşuldu- Millî Egemenlik Bayramı olarak, 1929
yılında da Çocuk Bayramı olarak değerlendirilmiş. Fakat altını çizmek istediğim
nokta, Türkiye Büyük Millet Meclisinin açılışının asıl nedeni millî mutabakatı
sağlamak yani Anadolu'nun göbeğinde, Anadolu’nun ortasında Kurtuluş Savaşı’nı
verebilmek için bir birliği sağlamak yani biz bir millî mutabakat Meclisiyiz.
Ancak dün burada bu iki güzel değeri korumak için özel olarak toplandığımızda
yaşanan olaylara ilişkin görüşlerimi izin verirseniz kısaca ifade etmek
istiyorum.
Değerli
arkadaşlar, bir kuraldır ki bir genel başkanın konuşması sırasında herhangi bir
müdahale yapılamaz. İster kadın olalım ister erkek olalım, buradaki ortak
kimliğimizin bir Türkiye Büyük Millet Meclisi üyesi olduğunu unutmamak ve bu
disiplin içinde hareket etmek gerekir. 
Ayrıca bir başka
konu -biraz önce Meral arkadaşımız tarafından da ifade edildi- Değerli Grup
Başkan Vekilimize Sayın Cumhurbaşkanı tarafından söylenmiş olan sözleri kabul
etmemiz mümkün değildir çünkü bu sözler, bu niteleme açıkça şiddeti
önermektedir. Şiddetin bir Cumhurbaşkanı tarafından önerilmesinin, bir çocuk
bayramında yani şiddetsiz bir toplumu yaratmak için bilinçlendireceğimiz bir
bayramda ifade edilmesinin bir talihsizlik olduğunu söylemek isterim. 
İzin verirseniz
Başkanım, bir dakikalık bir ek süreye de ihtiyacım olacak.
Şunu da
ekleyeceğim: Arkadaşlar, size bir savunmadan söz edeceğim. Dün yapılmış bir
savunmadan birkaç cümleyi aktaracağım. 
(Mikrofon
otomatik cihaz tarafından kapatıldı)
BAŞKAN – Buyurun
Sayın Sarıhan.
ŞENAL SARIHAN
(Devamla) - Şöyle diyor: “Düşünce özgürlüğü ve ifade özgürlüğü demokrasinin
temel ilkesidir. AİHM’e göre saldırgan, şok edici, rahatsız edici düşünceler
çoğulculuğun, hoşgörünün ve açık fikirliliğin gereğidir. Bunlar olmaksızın
demokratik toplum olmaz.” Şimdi, bu savunma kime ilişkin bir savunma? Size
ifade edeyim: Bu savunma, Sayın Cumhurbaşkanının
avukatı tarafından yapılmış olan bir savunma, Cumhurbaşkanının şu sözlerine
ilişkin olarak yapılmış olan bir savunma: “Hain, ahlaksız, adi, terör
yardakçısı.” 170 aydının mektubuna ilişkin olarak yaptıkları değerlendirme.
Böyle sözlere ilişkin olarak düşünce özgürlüğü kriterlerini, ifade özgürlüğü
kriterlerini anımsamak ama burada bizim kendi düşüncelerimizin ifade edilmesi
karşısında şiddeti önermek, birbirimizin sözünü kesmek, burada 23 Nisanın
temeli olan o mutabakatı, millî mutabakatı savunamayacağımızın bir işaretidir,
keşke böyle olmasaydı diyorum. 
Saygıyla
selamlıyorum. (CHP sıralarından alkışlar)
BAŞKAN
- Teşekkür ederim Sayın Sarıhan. 
İLKNUR
İNCEÖZ (Aksaray) – Sayın Başkan, kayıtlara girsin diye bir cümle edeceğim.
BAŞKAN
- Sayın İnceöz, bir saniye efendim. 
Buyurun.

İLKNUR
İNCEÖZ (Aksaray) – Kayıtlara girmesi açısından bir cümleyle ifade edeceğim,
sataşmadan söz almayacağım ama… Sayın hatip konuşması içerisinde
Cumhurbaşkanımızın bir cümlesinden bahsetti. “170 aydın” dediği o kişilerin,
zaten o cümlesinde “terör yardakçısı” demek suretiyle nereye ait olduklarını
göstermiştir Sayın Cumhurbaşkanımız. 
BAŞKAN
– Peki, teşekkür ederiz Sayın İnceöz. 
ÖZGÜR
ÖZEL (Manisa) – Sayın Başkan…
BAŞKAN
– Buyurun. 
ÖZGÜR
ÖZEL (Manisa) – Tabii ki tutanaklara geçsin de tutanaklara geçsin fırsatıyla
olmayacak ifadelerin söylenmesi doğru değil. Sayın Şenal Sarıhan, Adalet ve
Kalkınma Partisi Genel Başkanı Recep Tayyip Erdoğan’ın avukatının yaptığı bir
savunmada düşünce özgürlüğünün ne kadar geniş ele alınması gerektiğiyle ilgili
onun ifadelerini tekrarlamıştır. Konuşmanın özü anlaşılmadan bu ifadeler yine
bir düşünce özgürlüğüne tahammülsüzlük…
İLKNUR
İNCEÖZ (Aksaray) – Sayın Cumhurbaşkanımızın ifadeleri diye okudu. 
ÖZGÜR
ÖZEL (Manisa) – …ve kendi Genel Başkanını ve onun yapılan savunmasını tekzipten
öteye gitmemiştir. 
Teşekkür
ediyorum. 
BAŞKAN
– Teşekkür ederim Sayın Özel. 
Şimdi
söz sırası Adalet ve Kalkınma Partisi Grubu adına Kocaeli Milletvekilimiz
Radiye Sezer Katırcıoğlu’na aittir. 
Buyurun
Sayın Katırcıoğlu. (AK PARTİ sıralarından alkışlar)
Süreniz
üç dakika.
AK
PARTİ GRUBU ADINA RADİYE SEZER KATIRCIOĞLU (Kocaeli) - Teşekkür ederim. 
Sayın
Başkan, değerli milletvekilleri; dün 23 Nisanı, geleceğimizin teminatı olan
çocuklarımıza armağan edilen en anlamlı bayramı hep birlikte kutladık, tekrar
çocuklarımızı tebrik ediyorum. 
Çocuklar
nüfusumuzun hem vicdanen hem hukuken korunması gereken en büyük parçasını
oluşturuyor. Maalesef, dünyaya baktığımız zaman, çocukların dil, din, ırk ve
etnik köken ayrımı olmaksızın birçok sorunu yaşadığını hep birlikte görüyoruz.
Yetişkinlere nazaran bedensel ve zihinsel olarak çocuklarımızın korunmaya
herkesten çok daha fazla ihtiyacı olduğunu buradan ifade ediyorum ve bu
kapsamda uluslararası ölçekte ve ulusal ölçekte birçok çalışmamızı AK PARTİ
olarak hayata geçirdik. Son on beş yıla baktığımızda bu çalışmaların hızlıca
ilerlediğini hep birlikte görüyoruz. “Bunlar nedir?” diye bakarsak; Anayasa’nın
10’uncu maddesindeki kadınlara yönelik pozitif ayrımcılık ilkesine beraberinde
çocukları da getirdik. Bununla birlikte 2005 tarihinde 5395 sayılı Çocuk Koruma
Kanunu kabul edilmiştir. Bu kanunla birlikte korunma ihtiyacı olan çocuklar
arasında cinsel ve diğer yönlerden ayrım yapılmaksızın istismar edilen çocuklar
da sayılmış, koruma kapsamına alınmıştır. Ayrıca Birleşmiş Milletler Çocuk
Hakları Sözleşmesi ile Avrupa Konseyi Çocukların Cinsel Sömürü ve İstismara
Karşı Korunması Sözleşmesi’nin de tarafıdır. Bununla birlikte 2011 senesinde
Avrupa Konseyinin bu sözleşmesine de taraf olmuştur. 
Sayın
Başkan, değerli milletvekilleri; bu çalışmaların yanında geçtiğimiz hafta
birlikte hayata geçirdiğimiz, hayata geçirmek üzere uğraştığımız bir konu var
ki çocuğun cinsel istismarına yönelik Türk Ceza Kanunu’ndaki kanuni
düzenlemedir. Bu da 6 bakanımızdan oluşan bir komisyon sonucunda (1/935) esas
numaralı Kanun Tasarısı'yla birlikte hayata geçirilmiştir ki Komisyonumuzda
geçtiğimiz hafta bunu görüştük. Bu Komisyonda alınan kararla birlikte
çocukların uğrayabileceği istismarı dünyanın en ağır cezasıyla cezalandırarak
bu süreçte cezayla birlikte caydırıcılığı hayata geçirmeyi planlamaktayız. 
Peki,
çocuk istismarıyla ilgili davalara baktığımızda, 2013 yılında 8.084 çocuk
istismarı davası olmuş, bugün 2017 verilerine baktığımızda ise 5.114 davanın
gerçekleştiğini görmekteyiz. Bu da bize gösteriyor ki çocuğa yönelik yapılan
düzenlemelerle birlikte bu istismarla ilgili davaların sayısının da azaldığını
hep birlikte görmüş oluyoruz. 
Ayrıca
2023 hedeflerimiz doğrultusunda çocuk işçiliğinin önlenmesi amacıyla birlikte
2018 yılı Çocuk İşçiliği ile Mücadele Yılı ilan edilmiştir, bu kapsamda
çalışmalar başlamıştır. 
Aynı
zamanda Suriyeli çocukları yedi yıldır ülkemizde misafir ediyoruz. Bu
çocukların toplamda 638 bininin okullaştığını görüyoruz yani yüzde 65 oranında.

(Mikrofon
otomatik cihaz tarafından kapatıldı) 
RADİYE
SEZER KATIRCIOĞLU (Devamla) – Son cümlelerimi toparlayayım.
BAŞKAN
– Buyurun.
RADİYE
SEZER KATIRCIOĞLU (Devamla) – Okullaşma oranına baktığımızda, yüzde 65
seviyelerinde ve en yüksek okullaşma oranının da ilkokulda olduğunu görüyoruz. 
Peki,
başka bir veriyi sizinle paylaşmak istiyorum; Göç ve Uyum Komisyonu Raporu’nda
da bu, kayıtlara geçmiştir. Avrupa Polis Örgütü Europol’un raporunda yer alan
şu rakam gerçekten beni çok derinden üzdü, sizlerle de paylaşmak istiyorum.
Raporda diyor ki: “10 bin mülteci çocuk kayıp. Avrupa’ya bir şekilde giren bu
çocukların 1.400’ü İsveç’te, 6 bini Almanya’da.” Bu, komisyon araştırma
raporunda da kayıtlarda vardır. Almanya, İsveç ve Avrupa bu çocukların kayıp
olduğunu kabul etmiştir; raporun içinde de vardır. 
Bizler,
gözümüzün nuru çocuklarımızı ilgili “şiddete yönelik sıfır tolerans” ilkesiyle
birlikte çalışmalarımıza devam edeceğiz ve onların üstün yararını gözeterek bu
süreçte hızlıca çalışmalarımızı tamamlayacağız diyerek sözlerime son veriyorum,
Genel Kurulu saygıyla selamlıyorum. 
Teşekkür ederim.
(AK PARTİ sıralarından alkışlar) 
BAŞKAN –
Teşekkür ederim Sayın Katırcıoğlu.
Sayın
milletvekilleri, öneriyi oylarınıza sunuyorum: Kabul edenler... Kabul
etmeyenler... Öneri kabul edilmemiştir. 
Adalet ve
Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- AK PARTİ Grubunun, bastırılarak dağıtılan 553 sıra sayılı Kanun
Teklifi’nin kırk sekiz saat geçmeden gündemin “Kanun Tasarı ve Teklifleri ile
Komisyonlardan Gelen Diğer İşler” kısmının 1’inci sırasına, yine bu kısımda
bulunan 551 sıra sayılı Kanun Tasarısı’nın ise bu kısmın 2’nci sırasına
alınmasına ve diğer işlerin sırasının buna göre teselsül ettirilmesine; Genel
Kurulun çalışma saatlerinin yeniden düzenlenmesi ve 553 ve 551 sıra sayılı
Kanun Tekliflerinin temel kanun olarak görüşülmesine ilişkin önerisi
24/4/2018
Türkiye Büyük Millet Meclisi Başkanlığına
Danışma Kurulu
24/4/2018 Salı günü (bugün) toplanamadığından, İç Tüzük’ün 19’uncu maddesi
gereğince grubumuzun aşağıdaki önerisinin Genel Kurulun onayına sunulmasını arz
ederim.
 İlknur
İnceöz
 Aksaray
 AK
PARTİ Grubu Başkan Vekili
Öneri:
Bastırılarak
dağıtılan 553 sıra sayılı Kanun Teklifi’nin kırk sekiz saat geçmeden gündemin
“Kanun Tasarı ve Teklifleri ile Komisyonlardan Gelen Diğer İşler” kısmının
1’inci sırasına, yine bu kısımda bulunan 551 sıra sayılı Kanun Tasarısı’nın ise
bu kısmın 2’nci sırasına alınması ve diğer işlerin sırasının buna göre teselsül
ettirilmesi, Genel Kurulun 24 Nisan 2018 Salı günkü (bugün) birleşiminde 553
sıra sayılı Kanun Teklifi’nin görüşmelerinin tamamlanmasına kadar, 26 Nisan
2018 Perşembe günkü birleşiminde 551 sıra sayılı Kanun Tasarısı’nın
görüşmelerinin tamamlanmasına kadar çalışmalarını sürdürmesi, 553 ve 551 sıra
sayılı Kanun Teklifi ve Tasarısı’nın İç Tüzük’ün 91’inci maddesine göre temel
kanun olarak görüşülmesi ve bölümlerinin ekteki cetvellerdeki şekliyle olması
önerilmiştir.



551 Sıra
  Sayılı
Ürün Güvenliği
  ve Teknik Düzenlemeler Kanunu Tasarısı
(1/934)




Bölümler


Bölüm
  Maddeleri


Bölümdeki
  Madde Sayısı




1.Bölüm


1 ila 12’nci
  maddeler arası


12




2.Bölüm



13 ila 27’nci
  maddeler arası
(Geçici Madde
  1 dâhil)


16




Toplam Madde
  Sayısı


28








553 Sıra
  Sayılı
Seçimlerin
  Temel Hükümleri ve Seçmen Kütükleri Hakkında Kanun ile Bazı Kanunlarda
  Değişiklik Yapılmasına Dair Kanun Teklifi
(2/2312)





Bölümler


Bölüm
  Maddeleri


Bölümdeki
  Madde Sayısı




1.Bölüm


1 ila 6’ncı
  maddeler arası


6




2.Bölüm



7 ila 10’uncu
  maddeler arası
(8’inci
  maddenin: birinci fıkrası; ikinci fıkrası, üçüncü fıkrasının (a) bendi; (b)
  bendi; (c) bendi dâhil)


8




Toplam Madde
  Sayısı


14




BAŞKAN –
Önerinin gerekçesini açıklamak üzere söz, öneri sahibi Adalet ve Kalkınma
Partisi Grubu adına Kırıkkale Milletvekilimiz Ramazan Can’a aittir. 
Buyurun Sayın
Can. (AK PARTİ sıralarından alkışlar)
Süreniz beş
dakika.
AK PARTİ GRUBU
ADINA RAMAZAN CAN (Kırıkkale) – Sayın Başkan, değerli milletvekilleri; Genel
Kurulu saygıyla selamlıyorum.
Grup önerimizde
553 sıra sayılı Seçimlerin Temel Hükümleri ve Seçmen Kütükleri Hakkında Kanun
ile Bazı Kanunlarda Değişiklik Yapılmasına Dair Kanun Teklifi’nin gündemin
1’inci sırasına alınmasını öneriyoruz. Bu teklif, iki bölüm hâlinde, temel yasa
şeklinde görüşülecek, 14 maddeden ibaret. 
Yine, grup
önerimizde, 551 sıra sayılı Ürün Güvenliği ve Teknik Düzenlemeler Kanunu
Tasarısı yine temel yasa şeklinde, 28 madde, iki bölümden ibarettir. Grup
önerimizde gündemin sırası bu şekilde.
Aynı zamanda, 24
Nisan 2018 Salı günü (bugün) 553 sıra sayılı -seçimle ilgili- Kanun Teklifi’nin
görüşmelerinin tamamlanmasına kadar, 26 Nisan 2018 Perşembe günkü birleşiminde
551 sıra sayılı -yani ürün güvenliğine ilişkin- Kanun Teklifi’nin
görüşmelerinin tamamlanmasına kadar Genel Kurulun çalışmasını öneriyoruz. Demin
de söylediğim üzere İç Tüzük’ün 91’inci maddesi kapsamında temel yasa olarak
görüşülecektir. 
Grup
önerimizi Genel Kurulun takdirine sunuyor, tekrar hepinizi saygıyla
selamlıyorum. (AK PARTİ sıralarından alkışlar) 
BAŞKAN
– Süreyi çok iyi kullandığınız için teşekkür ederim Sayın Can.
Şimdi
söz sırası İYİ PARTİ Grubu adına Balıkesir Milletvekilimiz Sayın İsmail Ok’a
aittir.
Buyurun
Sayın Ok.
Süreniz
üç dakika.
İYİ
PARTİ GRUBU ADINA İSMAİL OK (Balıkesir) – Sayın Başkan, saygıdeğer
milletvekilleri; öncelikle hepinizi selamlıyorum. 
Bugün
Avrupa Konseyi Parlamenterler Meclisi Türkiye'deki seçimlerin ertelenmesi için
bir karar almıştır. Amasız, lakinsiz Avrupa Konseyi Parlamenter Meclisinin
almış olduğu bu kararı kınıyoruz, kabul etmiyoruz, reddediyoruz. Bu, iki yüzlü
bir tutumdur. Türk ordusuna, kahraman Silahlı Kuvvetlerimizin -subaylarımızın,
astsubaylarımızın- mensuplarına kumpas kurulurken “Türkiye’ye demokrasi
geliyor.” diyen Avrupa’nın bu iki yüzlülüğünü asla kabul etmiyoruz. 
Evet,
bizler seçimden kaçmıyoruz. Türk milletinin hür iradesine müracaat edilmesini savunduk,
her zaman seçime hazır olduğumuzu ifade ettik. Lakin iktidar partisinin, tabiri
caizse, bir gece baskını şeklinde, maalesef hem Türkiye Büyük Millet Meclisinde
çıkarılması gereken kanunlar, düzenlemeler yapılmadan hem de üniversite
sınavlarının, kaldırdık dediğiniz TEOG sınavlarının en sıkıntılı sürecinde bunu
alelacele gündeme alması içinde bulunduğu durumu gözler önüne sermektedir. 
İSHAK
GAZEL (Kütahya) – Tarih yazacak bunu, tarih.
İSMAİL
OK (Devamla) - Yüce Türk milletinin gözünden bu durum kaçmamaktadır.
Dolayısıyla, İYİ PARTİ olarak bizler milletin hür iradesine, hakemliğine
başvurulmasını savunuyoruz. Bu süreçte hazırlanan sandık yerlerinin
değiştirilmesi, mobil sandık gibi garip uygulamalara rağmen, AK PARTİ
Hükûmetinin, Allah’ın izniyle, 24 Hazirandan sonra Türk milletinden gereken
dersi alacağına inanıyoruz.
AHMET
SAMİ CEYLAN (Çorum) – Geç bunları, geç!
AYŞE
SULA KÖSEOĞLU (Trabzon) – Rüyanızda görürsünüz.
İSMAİL
OK (Devamla) – Türk milleti gereken cevabı verecektir. Kendi kazdığınız tuzaklara,
oyunlara düşeceksiniz, bunları yaşayarak göreceğiz; az kaldı, iki aydan az
kaldı.
AHMET
SAMİ CEYLAN (Çorum) – Geç, geç!
İSMAİL
OK (Devamla) – Kısacası, Türk milleti “Ben yoruldum, artık ülkeyi
yönetemiyorum.” diyerek bir buçuk yıl önce kaçmak için fırsat kollayan AK PARTİ
Hükûmetini de 24 Haziranda göndermek için sabırsızlıkla mührün kendi eline
geçmesini beklemektedir. Bizler de işte bu duygularla bu yüce Meclisin almış
olduğu seçim kararını destekliyoruz.
AHMET
SAMİ CEYLAN (Çorum) – Sonuç yok!
İSMAİL
OK (Devamla) – Milletin iradesinin üzerinde bir irade olamaz, saray entrikaları
boşa çıkmıştır. 
Hepinizi
saygıyla selamlıyorum.
BAŞKAN
– Teşekkür ederim Sayın Ok.
BÜLENT
TURAN (Çanakkale) – Sayın Başkan...
BAŞKAN
– Buyurun Sayın Turan.
BÜLENT
TURAN (Çanakkale) – Sayın hatibin özellikle son cümlesinde “saray entrikaları”
diye ifade ettiği bölümü reddediyoruz. 
Burada
seçim kararını tüm partilerle beraber aldık. Yasal zemin içerisinde, YSK
takvimine ve kanuna uygun şekliyle sonucu beraber takip edeceğiz. Seçim akşamı
buradayız, ilk yemin töreninde buradayız. Halk, millet kimi baş tacı ederse
saygı duyacağız. İftira atarak, hakaret ederek, “entrika” diye ithamlarda
bulunarak hiçbir sonuca gidilmez. Kaldı ki son birkaç günde kimin entrika
yaptığını ve yapmadığını tüm kamuoyu görmüş oldu. Seçim akşamı zabıtları
çıkaracağız Sayın Başkanım. (AK PARTİ sıralarından alkışlar) 
BAŞKAN
– Teşekkür ederim Sayın Turan. 
İSMAİL
OK (Balıkesir) – Sayın Başkanım, İç Tüzük 69’a göre ben de söz istiyorum
kayıtlara geçmesi açısından.
BAŞKAN
– Efendim, yerinizden kısa bir açıklama yapınız.
İSMAİL
OK (Balıkesir) – AK PARTİ Genel Başkanı, Sayın Cumhurbaşkanı Recep Tayyip
Erdoğan dün maalesef hem de 23 Nisan resepsiyonunda, Türkiye Büyük Millet
Meclisinin kuruluş yıl dönümünde “Yüksek Seçim Kurulu bu kararı cumartesi günü
alsaydı İYİ PARTİ seçimlere giremeyecek.” demiştir. Tarihe de bu sözler,
maalesef, demokrasi adına bir kara leke olarak geçmiştir. Kayda geçmesi için…
BAŞKAN –
Teşekkür ederim Sayın Ok. 
BÜLENT TURAN
(Çanakkale) – Sayın Başkan…
BAŞKAN – Buyurun
Sayın Turan. 
BÜLENT TURAN
(Çanakkale) – Polemik uzasın istemiyorum ama dün Sayın Cumhurbaşkanının
söylediği, tüm kamuoyunca malum, bütün seçimlere hazırlık yapan tüm partiler
katılsın talebidir. Biz, hangi parti olursa olsun, yasal yükümlülüklerini
yerine getirmişse katılsın diyoruz.
Sayın
Cumhurbaşkanımız dün “YSK açıklamasını zamanında yapsaydı zaten bu entrikaya
gerek kalmazdı.” demiştir. Katılmaması bir tarafa, katılmasıyla ilgili kararı
erken versin demiştir.
Şimdiye kadar
milletten hiç korkmadık, millete rağmen bir iş yapmadık, milletin kararına
saygı duyduk. O yüzden, bir daha söylüyorum: YSK’nin kararlarına sığının bir
parti değiliz, aksine, bu kararlarla kavga ede ede gelen bir partiyiz; milletle
yürüyen partiyiz. Dün Sayın Cumhurbaşkanımızın ifade etmiş olduğu mesele de tüm
partilerin seçimlere girmesi talebidir. (AK PARTİ sıralarından alkışlar) 
BAŞKAN –
Teşekkür ederim Sayın Turan. 
ÖZGÜR ÖZEL
(Manisa) – Sayın Başkan…
BAŞKAN – Sayın
Özel, buyurun. 
ÖZGÜR ÖZEL
(Manisa) – Aslında Sayın Turan’ın cümlesinin sonunda söylediği söz, “son
günlerde yaşananlar, entrika” falan demesi partimize doğrudan sataşmadır ama
çokça kürsüye çıktık, sizin sabrınızı çok zorladık.
Ben de tutanağa
geçecek şekilde şunu ifade edeyim: Grup başkan vekilleri, genel başkanları
adına imza atarlar, söz söylerler. Sayın Elitaş’ın hafta sonu çok açık şekilde:
“İYİ PARTİ de o zaman çalışsın, gelecek seçimlere hazırlansın.” ifadeleri son
derece nettir. Sayın Cumhurbaşkanının dün resepsiyonda kullandığı ifadeler
-olumluya yorulmak- çok iyi niyetle dinlemeye, çok olumlu bir kulakla dinlemeye
muhtaçtır. Böyle, son derece sert bir vücut diliyle “Bu kararı cumartesiden
almış olsalardı.” ifadesinin ne olduğunu bütün millet anladı.
AYŞE SULA
KÖSEOĞLU (Trabzon) – Niye kötü niyetle dinliyorsunuz o zaman? Siz de iyi
niyetle dinleyin, niye kötü niyetle dinliyorsunuz? 
ÖZGÜR ÖZEL
(Manisa) – Dediğiniz gibi olsa… Bugün bütün köşe yazarları Adalet ve Kalkınma
Partisini “Ne bu şiddet, bu celal! Niye bu kadar panik yaptınız ve bu işi bu
kadar büyüttünüz?” diye eleştirmektedirler.
Çok net bir
durum vardır: Cumhuriyet Halk Partisi, karar alındığı anda -okuduğunu anlayan-
Adalet ve Kalkınma Partisini bugüne kadar tanımış bir siyasi muhatabı olarak
maksadı çözmüş, uyarısını yapmış; çukuru, tuzağı görmüş, buna karşı önlemini
almış, oyunu bozmuştur. Oyunu bozmamızın telaşına ve onun yükselttiği sinir kat
sayısına dört gündür şahitlik ediyoruz.
Teşekkür
ederim. (CHP sıralarından alkışlar)
BAŞKAN –
Teşekkürler Sayın Özel. 
BÜLENT TURAN
(Çanakkale) – Sayın Başkan…
MERAL DANIŞ
BEŞTAŞ (Adana) – Sayın Başkan…
BAŞKAN – Sayın
Beştaş, size sonra söz vereceğim efendim.
BÜLENT TURAN
(Çanakkale) – Sayın Başkan…
BAŞKAN – Buyurun
Sayın Turan. 
BÜLENT TURAN
(Çanakkale) – Arkadaşlar ısrarla niyet okumaya devam ediyorlar. Başından beri
söylüyoruz: Türkiye'de bütün siyasi partilerin seçime girmesini, milletin
karşısında boyunun ölçüsünü almasını talep eden partiyiz. Kimseden bu konuda
çekinecek bir hâlimiz yok. 
Sayın
Cumhurbaşkanımızın dünkü açıklamaları çok nettir. “YSK bu konudaki kararını
zamanında verseydi bu entrikaya gerek kalmazdı.”yı ifade etmiştir, çok açıktır
Sayın Başkan. 
NURETTİN DEMİR
(Muğla) – Vay, vay, vay! 
BAŞKAN –
Teşekkür ederim Sayın Turan. 
Sayın Danış
Beştaş, buyurun efendim. 
MERAL DANIŞ
BEŞTAŞ (Adana) – Teşekkürler Sayın Başkan. 
Demin iktidar
partisi grup başkan vekili konuşmasında 4 partinin birlikte seçim kararı
aldığını söyledi. 
BÜLENT TURAN
(Çanakkale) – Peki, 3 parti olsun Sayın Başkan. 
MERAL DANIŞ
BEŞTAŞ (Adana) – Yanlışlık var, 3 parti diyelim çünkü biz yani burada ifade
edildiği gibi seçim kararının, 24 Haziran tarihinin, bir oyunun sadece
sahnelerinden biri olduğunu düşünüyoruz. 
BÜLENT TURAN
(Çanakkale) – Tamam, 3 parti olsun. 
MERAL DANIŞ
BEŞTAŞ (Adana) – Biz seçime tabii ki hazırız, biz seçime katılacağız ve bu
oyunlarını bozacağız, bundan hiç kimsenin kuşkusu olmasın. Ama şuna da
inanmamızı beklemesinler: “Efendim, bir gün önce Devlet Bahçeli çağrı yaptı da,
muhalefet partileri de kabul etti; biz de gittik hemencecik orada yarım saat
toplandık, hiçbir hazırlığımız yoktu, 24 Hazirana da karar verdik.” Yani buna
sadece gülünür, sadece gülünür. Yani bu iktidar bu seçim kararıyla OHAL’le
bile, bütün baskı yöntemlerini kullanarak bile bu ülkeyi yönetemediğini kabul
etmiştir. 
BÜLENT TURAN
(Çanakkale) – Tamam, gülsünler Sayın Başkan, sorun yok. Son gülen, iyi güler.
MERAL DANIŞ
BEŞTAŞ (Adana) – Bu bir acizliktir ve seçime gitmesi de Türkiye'de ekonominin
de yoksulluğun da işsizliğin de Kürt meselesinin de uluslararası ilişkilerin de
dibe vurması anlamındadır, bunu özellikle ifade etmek istiyorum. Ama tabii ki
bu konuda en çok saldırıya maruz kalan, en çok üyesi tutuklanan, en çok hedef
gösterilen parti olarak da bunun hesabını 24 Haziranda soracağımızı da ifade
etmek istiyorum. 
BAŞKAN
– Teşekkür ederim Sayın Danış Beştaş.
İSMAİL
OK (Balıkesir) – Sayın Başkan…
BAŞKAN
– Sayın Ok, buyurun.
İSMAİL
OK (Balıkesir) – Sayın Turan son cümlesinde “Entrika yapmışlardır.” dedi.
Dolayısıyla bize bir sataşma vardır, söz hakkı istiyorum.
BÜLENT
TURAN (Çanakkale) – Kendi sözünü iade ettim Sayın Başkan.
İSMAİL
OK (Balıkesir) – Hayır, hayır. “Bu entrikayı yaptınız.” dedi. Dolayısıyla ben
de kayıtlara geçmesi açısından şimdi…
BAŞKAN
– Siz “sarayın entrikası” deyince… 
İSMAİL
OK (Balıkesir) – Evet. 
BÜLENT
TURAN (Çanakkale) – Onu iade ettim.
BAŞKAN
– Entrikayı yapanlar…
İSMAİL
OK (Balıkesir) – Bakın, iki defa -burada herhâlde Sayın Turan’ın dikkatinden
kaçtı, çok dikkatli olduğuna inanıyorum ama- Yargıtay Cumhuriyet Başsavcılığı
İYİ PARTİ’nin kuruluş işlemleri açısından bir eksiğinin olmadığını ve seçimlere
katılabilecek partiler listesinde YSK’ye göndermesine rağmen cuma günü,
cumartesi günü yapılan oylamada -ki oylama yapma hakları yok, YSK’nin böyle bir
yetkisi yok- 5-5, sonuç alınamadan, karar alınamadan dağılınmıştır. Dolayısıyla
İYİ PARTİ’nin seçime sokulmaması için -bütün kamuoyu biliyor- “Cumhurbaşkanı
öyle demek istemiştir, böyle demek istemiştir.” ama kendi arkadaşları grup
başkan vekili “İYİ PARTİ bir dahaki seçimlere hazırlansın.” diye ulusal
medyada, canlı yayınlarda gülerek söylemiştir. 
BAŞKAN
– Peki, teşekkür ederim. 
İSMAİL
OK (Balıkesir) – Dolayısıyla bu, doğru değildir. Biz entrikayı bozduk.
BAŞKAN
– Sayın Ok, maksat hasıl olmuştur, teşekkür ederim.
BÜLENT
TURAN (Çanakkale) – Kaç defa izah ettik Sayın Başkanım, herkes katılsın
seçimlere. 
İSMAİL
OK (Balıkesir) – Mesele yok o zaman. 
BÜLENT
TURAN (Çanakkale) – İYİ PARTİ, kötü parti, hepsi katılsın. Boyunun ölçüsünü
alacak milletin karşısında herkes.
BAŞKAN
– Sayın milletvekilleri, şimdi söz sırası, Halkların Demokratik Partisi Grubu
adına Diyarbakır Milletvekilimiz Sayın Ziya Pir’e aittir.
Buyurun
Sayın Pir. (HDP sıralarından alkışlar) 
Süreniz
üç dakika.
HDP
GRUBU ADINA ZİYA PİR (Diyarbakır) – Teşekkür ederim Sayın Başkan. 
Sayın
Başkan, dün 23 Nisan Ulusal Egemenlik ve Çocuk Bayramı’ydı. Bu bayramın “çocuk”
kısmını dün hep birlikte burada yaşadık, hep birlikte çok net bir şekilde
burada da görebildik. Meclisin özellikle bu kısmı, şu tarafı, yukarıdan da 2
misafirin el kol hareketiyle içindeki çocuğu ortaya çıkarttı ve ne kadar
çocuksu olduklarını, ne kadar yaramaz olduklarını burada gösterdiler. 23
Nisanın o kısmına söyleyeceğim bu kadardır.
Bir de “ulusal
egemenlik” kısmı vardır ki ona bir iki ifadede bulunmak istiyorum. Egemenliğin
tecelli ettiği yer, sayın milletvekilleri, bu Meclistir. Yurttaşlar bu
milletvekillerini seçer ve bir süreliğine buraya gönderir ve burada da bu
Meclisin, o milletvekillerine ve dolayısıyla egemenliğe sahip çıkması gerekir.
Ama gel gör ki bu Meclisin çıkardığı yasalar vesayet altındaki yargı tarafından
çiğnenerek yani yasalara ve Anayasa'ya aykırı olarak, milletin seçtiği
milletvekillerinin vekilliğini ceza vererek düşürüyor ve tutukluyor yani rehin
alıyor. Şu an bizim grubumuzun 11 milletvekilinin vekilliği düşürülmüştür, 9
milletvekilimiz, bizim grubun 9 milletvekili ve CHP Grubunun 1 milletvekili
cezaevindedir, rehin tutulmaktadır. Buradan, bu milletvekillerinin hepsini
saygı ve sevgiyle selamlıyorum. 
Bu Meclis,
yargının bu uygulamasının kendi çıkardığı yasalara ve Anayasa'ya aykırı
olduğunu çok iyi biliyor ve bunu bildiği hâlde hâlâ harekete geçmemiştir ve
böylelikle kendi saygınlığına gölge düşürmüştür. Bunu buradan defalarca
haykırdık ve protesto ettik ancak ne hikmetse sesimizi bugüne kadar duyuramadık.
Çünkü sizin bu arkamızdaki “Egemenlik kayıtsız şartsız milletindir.” cümlesiyle
herhangi bir bağınız kalmamıştır. 
Şimdi,
yine, “çocuk bayramı” kısmına dönmek istiyorum. Bugün medyaya yansıdı, Çalışma
Bakanınız “Çocuk işçiliğini ağır ve tehlikeli işlerde yasaklayacağız.” demiş.
Bu, bu Hükûmetin bugünkü, bu haftaki en büyük ayıbıdır. 
Değerli
arkadaşlar, çocuklar için bütün işler tehlikeli ve ağırdır. 
(Mikrofon
otomatik cihaz tarafından kapatıldı) 
ZİYA
PİR (Devamla) – Dolayısıyla çocuk işçiliğinin bütün alanlarda, bütün işler için
yasaklanması gerekiyor ama siz Çalışma Bakanınızın söylediğini bile
duymamışsınız, böyle karşımda ilgisizce seyrediyorsunuz. Bu da bu Meclisin
saygınlığının ne durumda olduğunu tekrar gösteriyor. 
Ben
de her şeye rağmen saygılar sunuyorum. (HDP sıralarından alkışlar) 
BAŞKAN
– Teşekkür ederim Sayın Pir. 
Cumhuriyet
Halk Partisi Grubu adına Manisa Milletvekilimiz Sayın Özgür Özel…
Buyurun
Sayın Özel. (CHP sıralarından alkışlar)
Süreniz
üç dakika. 
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri, sayın
bakanlar; hepinizi saygıyla selamlıyoruz. Bakanlar artık bu Mecliste
selamlanamayacak gelecek dönem. Biz, güçlü bir iktidar olarak, hep birlikte,
Cumhuriyet Halk Partisi olarak ve Cumhuriyet Halk Partisi gibi düşünen diğer
partilerle o Meclise gelip parlamenter sisteme hak ettiği değeri, 23 Nisan
1920’de kurulan ve halkın iradesinin tecelligâhına yeniden aynı ağırlığı
getirene kadar sayın bakanlar buraya sadece yemin etmek için uğrayacaklar,
sorulara cevap vermeyecekler, gensoru olmayacak, bir tek kişiye karşı sorumlu
olacaklar ve o kişinin iki dudağının arasında bakan olup iki dudağının arasında
bakanlıktan uzaklaştırılacak, hesap veremeyecekler. Aslında onlar da millî
iradenin bağrından çıkıp gelmiş olma meşruiyetini yaşayamayacakları için
bugünkü kadar güçlü olmayacak eksikli bir duruma işaret ediyor olacaklar, onun
altını çiziyor olacaklar. 
Bugün
bir grup önerisi tartışıyoruz. Gelecekte Mecliste grup önerileri elbette olacak
ama Meclis kendi gündemine hâkim olmak yerine, çıkarabileceği kanunları,
yapabileceği denetimleri azaltılmış, gri alanlar oluşturulmuş, birileri Meclis
adına yasama yetkisini bir başka merciye vermiş ve tanımlanmayan gri alanlarda
da Meclisin haklarına tecavüzü mümkün kılan bir sistem olacak. Bu olmasın diye
24 Haziranda bu yetkileri kullanmaya talip olan ve “Biz olacağız o
cumhurbaşkanı. OHAL’i kullanacağız. OHAL’de gelip de TÜRGEV’e el koyacağız,
şunu yapacağız, bunu yapacağız.” diyen bir aday yerine, biz demokrasiye
döneceğiz, biz yeniden parlamenter sistem diyeceğiz; biz denge, denetleme,
denetim, yetimin hakkının hesabının sorulması, bütçe hakkı, bunları savunan ve
bunun altına imza atabilecek bir cumhurbaşkanı adayıyla halkın karşısında
olacağız. Ve bu Meclis yeniden oluştuğunda artık birilerinin verdiği kararı
sadece uygulamak için ayın günü geldiğinde üç ayda bir maaşını alan değil,
gerçekten iradesini ortaya koyabilen, millî iradeyi burada temsil edebilen bir
Meclise dönüşsün diye mücadele edeceğiz ve elimizdeki Anayasa’yı istismar eden,
İç Tüzük’ü istismar eden değil… 
Örneğin, bugün,
bakın, bir kanun görüşeceğiz, bu kanun 10 maddelik bir kanun. Bu kanunu
istismarcı yönetim anlayışı, temel kanun diye getiriyor. Gerekçe? İlk 6 madde
ayrı görüşülecek, son 7, 8, 9, 10 tek bölüm. Temel kanun hakkı, İç Tüzük’te
Vergi Usul Kanunu gibi böyle 1.000 maddelik ve aynı hukuk dalını düzenleyen çok
uzun kanunlar için verilmiş ama siz burada önce bunu 30 maddeye, 40 maddeye
istismar ettiniz, bugün 10’a kadar indi. 4 maddelik bölüm var. Amaç ne?
Maddeler üzerinde konuşulmasın. Nasıl yönetiliyor? 
(Mikrofon
otomatik cihaz tarafından kapatıldı) 
ÖZGÜR ÖZEL
(Devamla) – Sayın Başkanım, bitirmeme müsaade ederseniz…
BAŞKAN – Buyurun
Sayın Özel. 
ÖZGÜR ÖZEL
(Devamla) – Birileri bir talimat veriyor. Sonra o talimatlar irdelenmeye
irdelenmeye, tartışılmaya tartışılmaya, yerine getirile getirile rutine
dönüşüyor. Bu kanunda sadece bir maddesinde önergesi var bizim grubun. Birçok
parti grubu maddeler üzerinde konuşmuyor. Sadece şunu deseniz: “Ya, biz bir utanca
imza atmayalım. 10 maddelik kanun, şu, şu maddelerde konuşalım.” diye bir
uzlaşı arasanız olacakken yine Meclisin, millî iradenin kolunu kıvırıp
zorlayarak temel kanun uygulaması yapıyorsunuz. Bu, bu Meclise hakaret, bu
Meclisin üyelerine hakaret. En çok iktidar partisi grubundaki milletvekillerine
hakaret. 
İşte bunlar
olmasın diye, kimse hakkı ve haddi olmadan milletin temsilcilerine gündem
dayatamasın diye, kimse hakkı ve haddi olmadan milletin temsilcilerine “Benim
senin kalbine, zihnine, yüreğine, beynine değil, sadece oyuna, sadece
parmağına, sadece şifre girmene ve oy vermene ihtiyacım var.” aşağılamasını
yapamasın diye 24 Haziranda “güçlü Meclis, parlamenter demokrasi” demek üzere
yola çıkıyoruz.
Teşekkür
ediyorum, saygılar sunuyorum. (CHP sıralarından alkışlar) 
BAŞKAN –
Teşekkür ederim Sayın Özel.
Sayın
milletvekilleri, öneriyi oylarınıza sunuyorum: Kabul edenler… Kabul etmeyenler…
Öneri kabul edilmiştir.
İç Tüzük’ün
37’nci maddesine göre verilmiş bir doğrudan gündeme alınma önergesi vardır, okutup
işleme alacağım ve oylarınıza sunacağım:
VII.- BAŞKANLIĞIN GENEL KURULA SUNUŞLARI (Devam)
B) Önergeler
1.- Çanakkale Milletvekili Muharrem Erkek’in, (2/2021) esas numaralı 298
Sayılı Seçimlerin Temel Hükümleri ve Seçmen Kütükleri Hakkında Kanunda Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/148)
Türkiye Büyük Millet Meclisi Başkanlığına
18/12/2017 tarih
ve 2/2021 esas numarasıyla Başkanlığınıza gelen 298 sayılı Seçimlerin Temel
Hükümleri ve Seçmen Kütükleri Hakkında Kanunda Değişiklik Yapılması Hakkında
Kanun Teklifi’yle ilgili olarak Türkiye Büyük Millet Meclisi İçtüzüğü’nün
37’nci maddesine göre işlem yapılması için gereğinin yapılmasını bilgilerinize
arz ederim.
 Muharrem
Erkek
 Çanakkale
BAŞKAN – Teklif
sahibi İzmir Milletvekilimiz Sayın Mustafa Ali Balbay. 
Buyurun Sayın
Balbay. (CHP sıralarından alkışlar)
Süreniz beş
dakika.
MUSTAFA ALİ
BALBAY (İzmir) – Sayın Başkan, sayın milletvekilleri; biz bu teklifle siyasi
propaganda eşitlik kurulu oluşturulmasını öneriyoruz. Bunu kabul etmeyeceğinizi
biliyoruz ancak tarihe bir not düşmüş ve 24 Hazirandan sonra kurulacak yeni
dönemde âdeta bir kurucu Meclis gibi oluşup bir kurucu Meclis gibi harekete
geçip Türkiye’nin yeniden inşa edileceği o döneme ilişkin bir gerçeğin altını
çizmiş olacağız. 
Neden? Sayın
milletvekilleri, en son 1 Kasım 2015 seçimlerinde, radyo ve televizyonların
tümünü geçtim, sadece TRT’de siyasi propaganda hakkını kullanma şekli şöyle
olmuştur: Adalet ve Kalkınma Partisi elli dokuz saat, Cumhuriyet Halk Partisi
beş saat, MHP bir saat on dakika, HDP on sekiz dakika. İşte, bu Meclisin
oluştuğu o 1 Kasım seçimleri öncesi propaganda listesi budur TRT’deki,
ötekileri geçtik. Peki, ondan sonra, örneğin 16 Nisanda niye yok? Çünkü bu
yasayı değiştirdiniz, denetimi tümüyle ortadan kaldırdınız açığa çıkmasın diye.

16 Nisan
referandumu öncesinde çıkardığınız yasayla Radyo ve Televizyon Üst Kurulunun
denetim yetkisini ortadan kaldırdınız, Yüksek Seçim Kurulunun işlevini tamamen
ortadan kaldırdınız ve artık denetimsiz bir seçime giriyoruz. Yani ilk kez
hiçbir denetimin yapılmadığı, biraz önce söylediğim gibi, 1 Kasım 2015’te
olduğu gibi kimin ne kadar konuştuğunun dahi ortaya çıkmayacağı bir seçime
gidiyoruz. Evet, her hâl ve şartta seçime varız ama koşulların ne olduğunun da
altını çizmek gerekiyor. Burada Yüksek Seçim Kurulu bunu kabul etti, bütün
denetim mekanizmalarının olmayacağı bir seçime gidiyoruz ama bir tek ricam var
Yüksek Seçim Kurulundan, kamu adına, toplum adına bir tek dileğim var: Cumhurbaşkanı
adayları başvurduğunda bütün cumhurbaşkanı adaylarının üniversite diplomalarını
yayınlamasını rica ediyoruz. (CHP sıralarından “Bravo” sesleri, alkışlar)
Sadece bunu yapsın, artık öteki denetim mekanizmalarından vazgeçtik. 
Sayın
milletvekilleri, iktidar, sadece propaganda alanında değil, toplumun her
alanında teraziyi kaldırdı, artık terazi diye bir şey yok siyasette,
propagandada, hiçbir alanda. Propaganda da bu. Örneğin 24 Haziranda seçime
gideceğiz ve o gün üniversite sınavları vardı. Tek adam dedi ki: “Erteleyin
gitsin.” 2 milyon 300 bin öğrencinin kaderiyle oynadınız. Bakın, 2 milyon 300
bin öğrenci, seçimlere -24 Hazirana- dokuz ay kala sınavın adının değiştiğini
öğrendi, YKS; sekiz ay kala sınavda tarih sorusunun da sorulacağını öğrendi
çünkü “Sorulmayacak.” denmişti; yedi ay kala sınav sorularının artırıldığını
öğrendi, 80’den 105’e çıktı; dört ay kala hesaplamanın değiştiğini öğrendi; iki
ay kala sınavın tarihinin değiştiğini öğrendi. Buradan gençlere sesleniyorum,
dersini verin bu Hükûmete. (CHP sıralarından “Bravo” sesleri, alkışlar) Siz 24
Haziranda sınava girecektiniz, oy kabinine gireceksiniz; orada bir ders verin. 
2 milyon 300 bin
gencin kaderiyle oynamaya ne hakkınız var? Her alandan, toplumun hiçbir
duyarlılığına karşılık vermiyorsunuz. Her alanda…
AYŞE SULA
KÖSEOĞLU (Trabzon) – Nasıl bir çaresizlik ya?
MUSTAFA ALİ
BALBAY (Devamla) - Buna biriniz “Doğru.” deyin, biriniz “Doğru.” deyin, “Biz
öğrencilerle oynadık, oynamak iyidir.” deyin.
YILMAZ TUNÇ
(Bartın) – Ya bir hafta daha fazla çalışacaklar.
HÜSNÜYE ERDOĞAN
(Konya) – Siz bırakın, ülkenin kaderiyle oynadınız ya, ülkenin kaderiyle
oynadınız sadece çocuklarla değil. 
MUSTAFA ALİ
BALBAY (Devamla) - Buradan 2 milyon 300 bin öğrenciye sesleniyorum. Sizin bütün
her alanda kaderinizle oynadılar. Bakın, İstanbul’da bugün Beyazıt Meydanı’nda
uzun zamandır ilk defa öğrenciler ve öğretim üyeleri sesini yükseltti, hukukun
dışına çıkmadan. Onları kutluyorum. 
Bakın, Fatih
Sultan Mehmet’in kurduğu İstanbul Üniversitesini parçalıyorsunuz. Bölmediğiniz
sadece üniversiteler kalmıştı şimdi ona da başladınız. (CHP sıralarından
alkışlar) Gazi Üniversitesini parçalıyorsunuz. Genel Başkanınız, “Adını anmak
istemiyorum.” dediği bu Cumhuriyetin İkinci Cumhurbaşkanının adına sahip
üniversiteyi parçalıyorsunuz. Bu mu sizin birleşik toplumunuz, bu mu sizin
üreten, bu mu sizin huzur içindeki Türkiye?
Bakın, bundan
iki yıl önce neden “evet” dediğinizin maddelerini sıralıyorum. “Hızlı ve etkili
icraat.” Yapamıyorsunuz ki seçime gidiyorsunuz. “Güçlü yasama, güçlü icraat.”
Yapamıyorsunuz ki “Her şey berbat oldu, seçime gitmek zorundayız.” dediniz.
HALİL ELDEMİR
(Bilecik) – Yapmak için geliyoruz, yapmak için. 
MUSTAFA ALİ
BALBAY (Devamla) - Bakın, dördüncü madde: “Güvenli ve huzurlu Türkiye.” Kaldı
mı? 
(Mikrofon otomatik
cihaz tarafından kapatıldı)
MUSTAFA ALİ
BALBAY (Devamla) - Sayın Başkanım…
BAŞKAN – Buyurun
Sayın Balbay.
MUSTAFA ALİ
BALBAY (Devamla) – Bakın sayın milletvekilleri, bu topluma söylediğiniz
yalanların duyulmaması için işte bu radyo-televizyon propaganda olanaklarının,
artık dengesizliğinden vazgeçtim, dengesiz olduğunun açıklanmasına da karşı
çıkan bir uygulama içindesiniz. 
BÜLENT TURAN
(Çanakkale) – Anayasa madde 101, şartlar belli, bunu mevzuat gösteriyor zaten. 
MUSTAFA ALİ
BALBAY (Devamla) - Bakın, üçüncü madde ne diyor: “Güçlü yasama, güçlü icraat.”
Oldu mu? Hayır, seçime kaçıyorsunuz. (AK PARTİ sıralarından gürültüler)
“Güvenli ve huzurlu Türkiye.” Oldu mu? Seçime kaçıyorsunuz. Devam edelim:
“Güçlü Meclis güçlü temsil.” Var mı? Seçime kaçıyorsunuz. En son: “Birlik ve
uzlaşma.” Neresinde birlik ve uzlaşma var şu anda Türkiye'nin? Daha 16 Nisanın
ikinci yılı dolmadan her alanda Türkiye'nin terazisini şaşırttınız. 
Bizim dileğimiz,
hiç değilse bu Etik Kurulunun propagandanın eşit yapılması ilkesini benimseyin.
Bir nebze olsun vicdana gelin diyorum.
Genel Kurulu
saygıyla selamlıyorum. (CHP sıralarından alkışlar)
BÜLENT TURAN
(Çanakkale) – Kaybettiğinizin itirafı.
BAŞKAN –
Teşekkür ederim Sayın Balbay.
Sayın
milletvekilleri, önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Sayın
Bektaşoğlu, sisteme girmişsiniz efendim, talebinizi alabilir miyim.
BÜLENT YENER
BEKTAŞOĞLU (Giresun) – Sayın Başkan, gündemde olan Türkiye Büyük Millet
Meclisinin kuruluşuyla ilgili 60’a göre bir dakikalık söz rica ediyorum.
BAŞKAN – Buyurun
Sayın Bektaşoğlu.
IV.- AÇIKLAMALAR (Devam)
28.- Giresun Milletvekili Bülent Yener Bektaşoğlu’nun, Türk halkının 24
Haziranda Türkiye Büyük Millet Meclisini saf dışı bırakarak demokrasi ve
cumhuriyete paralel saray devleti kurmak isteyenlere izin vermeyeceğine,
demokrasiye kurulan tuzak ve kumpasları bozan başta CHP Genel Başkanı Kemal
Kılıçdaroğlu olmak üzere 15 milletvekilini kutladığına ve onları hedef
göstererek saldıranları kınadığına ilişkin açıklaması
BÜLENT YENER
BEKTAŞOĞLU (Giresun) – Türkiye Büyük Millet Meclisi, Gazi Mustafa Kemal
Atatürk’ün önderliğinde Anadolu halkının emperyalizme karşı verdiği bağımsızlık
ve Kurtuluş Savaşı sırasında kurulmuştur. Bu özelliğiyle dünyada tektir ve yüce
bir Meclistir. Devrimlerden, millî iradeden, demokrasi ve cumhuriyetten aldığı
güçle doksan sekiz yıldır da varlığını sürdürmektedir. Hiçbir güç, kişi, zümre
bu yüce kurumu yok edememiş ve üstüne çıkamamıştır çünkü Türk halkı, buna
heveslenenlere hep engel olmuş, kendi kendini yönetme iradesine sahip
çıkmıştır. 24 Haziranda da bu kurumu saf dışı bırakarak demokrasi ve
cumhuriyete paralel saray devleti kurmak isteyenlere izin vermeyecektir.
Demokrasi ve yaşamımıza yönelen bu tehlikeyi hep birlikte oylarımızla bertaraf
edeceğiz. 
Bu süreçte, daha
başından yön vererek mücadele eden, müdahale eden, böylece demokrasiye kurulan
tuzak ve kumpasları bozanları başta Genel Başkanımız Sayın Kemal Kılıçdaroğlu
olmak üzere, genel merkez yöneticilerimizi, grup başkan vekillerimizi,
özellikle 15 arkadaşımızı kutluyor, alınlarından öpüyorum. Onları hedef
göstererek kirli cümlelerle saldıranları, tehdit savuranları ise kınıyorum. 
Teşekkür ederim.
(CHP sıralarından alkışlar)
BAŞKAN – Sayın
Arslan, siz de sisteme girmişsiniz. Önce talebinizi alayım.
KAZIM ARSLAN
(Denizli) – 60’a göre söz istiyorum Sayın Başkan.
BAŞKAN – Nedir
talebiniz?
KAZIM ARSLAN
(Denizli) – Önemli bir konu. Başbakanla ilgili bir soru soracağım. 
BAŞKAN – Buyurun
Sayın Arslan.
29.- Denizli Milletvekili Kazım Arslan’ın, Başbakandan, OHAL’siz bir
seçimin yapılmasını sağlayıp sağlamayacağını, Cumhurbaşkanı ile Başbakanın 24
Haziran seçimlerinde örtülü ödenek kullanmayacaklarını taahhüt edip
etmeyeceklerini, çiftçilere “Mazotun yarısı bizden.” uygulamasını ne zaman başlatacaklarını
öğrenmek istediğine, Başbakanın 15 Temmuzda nerede bulunduğuna ilişkin ve
İçişleri Bakanının komşu ülkenin hava sahasında uçtuğu yönündeki iddialarla
ilgili bir açıklama yapmasını istediklerine ilişkin açıklaması
KAZIM ARSLAN
(Denizli) – Başbakana soruyorum...
BÜLENT TURAN
(Çanakkale) – Başbakan yok Sayın Başkan, böyle bir usul yok ki. 
ÖZGÜR ÖZEL
(Manisa) – Başkan bunu yapacağını ilan etmişti.
KAZIM ARSLAN
(Denizli) – “Seçim yok.” diyerek koro hâlinde söylerken birdenbire acele baskın
seçim kararı aldınız. 
HASAN BASRİ KURT
(Samsun) – Seçimden ne korktunuz ya!
KAZIM ARSLAN
(Denizli) – Seçimin demokratik bir şekilde, baskısız, korkusuz bir şekilde,
oyların özgürce kullanılabilmesi için OHAL’i kaldırıp OHAL’siz bir seçimin
yapılmasını sağlayacak mısınız? 
Cumhurbaşkanı ve
Başbakan olarak örtülü ödenek kullanıyorsunuz. Örtülü ödeneklerinizi 24 Haziran
seçimlerinde kullanmayacağınızı taahhüt eder misiniz? 
Çiftçimize
“Mazotun yarısı bizden.” demiştiniz. Bu uygulamayı ne zaman başlatacaksınız? 
Başbakan olarak
15 Temmuzda nerede bulunduğunuza ilişkin şüpheler var. Bununla ilgili gerçekçi
bir açıklama yapar mısınız? 
İçişleri
Bakanının komşu ülkenin hava sahasında uçtuğu yönünde iddialar vardır. Bununla
ilgili olarak da bir açıklama yapar mısınız?
Teşekkür ederim.
BAŞKAN –
Teşekkür ederim. 
Sayın
milletvekilleri…
BÜLENT TURAN
(Çanakkale) – Sayın Başkan, izin verirseniz, zapta geçsin diye bir uyarıda
bulunmak istiyorum. 
Eğer sayın
vekiller, Başkanlığa soru sormak istiyorlarsa yani size soru sormak istiyorlarsa
madde 100, belli nasıl olacağı ama Hükûmete sormak istiyorlarsa -ki Hükûmete
soruyorlar- o zaman zaten kanun görüşmeleri içerisinde soru-cevap bölümü var.
Usule aykırı bir yöntemdir, tekrar hatırlatmak istiyorum Sayın Başkanım. 
BAŞKAN – Sayın Başkan,
usule aykırı bir yöntem yok, usule aykırı sadece ifade var, yöntem doğrudur. 
Sayın
milletvekilleri, alınan karar gereğince sözlü soru önergeleri ile diğer denetim
konularını görüşmüyor ve gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz. 
1’inci sıraya
alınan İstanbul Milletvekili Mustafa Şentop ve Konya Milletvekili Mustafa
Kalaycı’nın Seçimlerin Temel Hükümleri ve Seçmen Kütükleri Hakkında Kanun ile
Bazı Kanunlarda Değişiklik Yapılmasına Dair Kanun Teklifi ve Anayasa Komisyonu
Raporu’nun görüşmelerine başlayacağız.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- İstanbul Milletvekili Mustafa Şentop ve Konya Milletvekili Mustafa
Kalaycı’nın Seçimlerin Temel Hükümleri ve Seçmen Kütükleri Hakkında Kanun ile
Bazı Kanunlarda Değişiklik Yapılmasına Dair Kanun Teklifi (2/2312) ve Anayasa
Komisyonu Raporu (S. Sayısı: 553) (x)
BAŞKAN –
Komisyon? Yerinde.
Hükûmet?
Yerinde. 
Komisyon Raporu,
553 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince bu teklif, İç Tüzük’ün 91’inci maddesi
kapsamında temel kanun olarak görüşülecektir. Bu nedenle, teklifin tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır. 
Teklifin
tümü üzerinde söz isteyenler: Gruplar adına, Cumhuriyet Halk Partisi Grubu
adına Ankara Milletvekilimiz Sayın Murat Emir, Milliyetçi Hareket Partisi Grubu
adına Konya Milletvekilimiz Sayın Mustafa Kalaycı, İYİ PARTİ Grubu adına
Kayseri Milletvekilimiz Sayın Yusuf Halaçoğlu, Halkların Demokratik Partisi
Grubu adına Iğdır Milletvekilimiz Sayın Mehmet Emin Adıyaman; şahıslar adına,
Ankara Milletvekilimiz Sayın Levent Gök, Yozgat Milletvekilimiz Sayın Yusuf
Başer. 
Şimdi
ilk söz, Cumhuriyet Halk Partisi Grubu adına Ankara Milletvekilimiz Sayın Murat
Emir’e aittir. 
Buyurun
Sayın Emir. (CHP sıralarından alkışlar) 
Süreniz
yirmi dakika. 
CHP
GRUBU ADINA MURAT EMİR (Ankara) – Sayın Başkan, değerli milletvekilleri; Genel
Kurulu saygıyla selamlıyorum. 
Bu
vesileyle, dün 98’inci yılını kutladığımız Ulusal Egemenlik ve Çocuk
Bayramı’mızı ben de bir kez daha kutlamak istiyorum. Elbette 23 Nisanlarda,
geleceğimiz olan çocuklarımızla ilgili onlara umut vereceğimiz, onlara coşku
vereceğimiz günler yaşamamız, o anlamda kutlamalar yapmamız güzel olduğu kadar,
ulusal egemenliğimiz üzerinde de düşüneceğimiz, tartışacağımız günler olduğunu
bilmeliyiz. 
Dolayısıyla,
değerli arkadaşlar, bu Mecliste ulusal egemenliğin nasıl katledildiğine, nasıl
saraya kaçırıldığına, nasıl tek adama teslim edildiğine dönük tartışmaları 23
Nisanlarda da yapmak zorundayız ve bu kürsüler aslında bu tartışmayı her zaman
yapmak içindir çünkü ulusal egemenliğin tecelligâhı meclislerdir ve bu
egemenlik de bu Mecliste tartışılmayacaksa nerede tartışılacaktır?
Değerli
arkadaşlar, öncelikle ifade etmeliyim ki bu yasa tasarısına biz olumlu
bakıyoruz. Bir iki maddesinde çekincemiz var, onları birazdan anlatacağım ama
onun dışında, bu yasa teklifinin gelmiş olması olumludur, bir ihtiyaçtır. 
Bize göre 16
Nisan referandumu, aslında Türkiye’yi tek adam rejimine götüren bir
referandumdu, kuvvetleri tekleştiren, hiçbir denge, denetleme mekanizması
öngörmeyen, yargıyı bir kişiye bağlayan, yürütmeyi bir kişiye teslim eden ve
Meclisi de o kişinin şekillendirdiği bir düzenin getirildiği bir Anayasa
değişikliğiydi. Bununla da kalınmadı, mühürsüz bir seçimle, gayrimeşru bir
seçimle ve millet iradesi, milletin oyları gasbedilerek bu Anayasa referandumu
gerçekleştirildi. 
Bu Anayasa’da
ilk altı ay içerisinde gerekli uyum yasalarının yapılması yazıyordu ancak bu
Meclis burada da görevini yapmamıştır, özellikle Hükûmet, getirmesi gereken
neredeyse hiçbir uyum yasasını getirmemiştir ve bırakın altı ayı, 16 Nisan
sonrasında geçen bir yıl boyunca da neredeyse hiçbir uyum yasasını gündeme
getirmemiştir. Ve şimdi, alelacele bir seçim yasası geçtikten sonra, Türkiye
apar topar, panik hâlinde, sizin paniğiniz sonucunda bir seçime götürülürken
mecbur kalınmıştır bu yasa teklifine.
Değerli
arkadaşlar, bu yasa teklifinin oluşumunun, bu sürecin hızlı, yeteri kadar
tartışılmamış, yeteri kadar konuşulmamış olduğunu ifade etmek lazım. Ancak yine
de her şeye karşın biz Cumhuriyet Halk Partisi Grubu olarak, seçimlere
hazırlanmış Cumhuriyet Halk Partisi olarak ve seçimlere giderken Türkiye’yi
sizden bir an evvel kurtarmaya kararlı bir parti olarak bu yasanın da bir an
evvel bu Meclisten geçmesi için üzerimize düşen katkıyı yapacağız.
Değerli
arkadaşlar, özellikle bizim bu yasayla ilgili çekincemiz 7’nci maddeyle
ilgilidir. Bakınız, 7’nci madde aslında Anayasa’da öngördüğünüz o 100 bin oyla
seçilmeye dönük usulleri belirleyen madde. 100 bin oyla seçilmek niye
getirildi, nasıl anlattınız bunu? Şöyleydi: Demokrasi kurumsallaşacaktı,
yerleşecekti, Cumhurbaşkanlığı adaylığı Meclisin dışında da oluşabilecekti. Bu,
doğru bir yaklaşımdı. Türkiye’de ortalama bir hesapla 100 bin oyla bir
milletvekilinin seçildiği göz önüne alındığında, 100 bin imzanın bir cumhurbaşkanının
adaylığında söz konusu olabilmesi anlamlıdır ancak değerli arkadaşlar, burada
getirilen usul, âdeta “100 bin imzayla Cumhurbaşkanı adayı olunamasın.”ı
zorlayan bir usuldür. 
Bakınız,
öncelikle seçmenlerin yani imza verecek kişilerin kayıtlı olduğu ilçe seçim
kuruluna gitmesi zorunlu hâle getiriliyor. Biz bunu Komisyonda da konuştuk,
buna ihtiyaç yok. Eğer amaç burada kolaylaştırmaksa, amaç Cumhurbaşkanının
adaylaşmasının önündeki engelleri kaldırmaksa, amaç vatandaşın iradesine set
koymamaksa dilediği seçim kuruluna gidip rahatça imzasını atabilmesinin ve
dilediği adaya destek olabilmesinin önünü açmalıydık. Oysa burada sadece bir
yere gidebiliyor. Oysa büyük bir coğrafyada yaşıyoruz ve anlıyoruz ki süreyi de
kısa tutacaksınız. Bakın, bu yasa çıktıktan sonra seçim takvimi açıklanacak,
sıkışık bir takvimde seçime gideceğiz, belki bundan sonraki seçimler de sıkışık
olacak. Dolayısıyla burada, altıncı fıkradaki belirlenen süreyi de karmaşık,
müphem, bilinmez bir şekilde yazdığınız için işte burada bu kişilerin mutlaka
bağlı oldukları ilçe seçim kuruluna gitmeleri anlamsızdır. Mademki Yüksek Seçim
Kurulu bütün işlemleri on-line yapmaktadır, mademki bütün işlemler hangi
teşkilatta olursa olsun merkezde buluşmaktadır, o hâlde bu anlamsızdır. 
Bir diğer nokta,
değerli arkadaşlar, aday adaylarının ve imza verenlerin bunu nasıl takip
edeceğidir. İmza verenlere bir belge verileceği söyleniyor ama imza veren
kişinin “Benim imzam acaba son toplamda karşılığını buldu mu, sayıldı mı? Orada
bir bilgisayar oyunu oldu mu, olmadı mı?” Bunu araştırma hakkını elinden
alıyoruz. Bizim ısrarlarımızla bu maddeye taslağın dışında eklenen “Aday adayı
dilediğinde belgeler verilir.” ibaresi anlamlıdır, önemlidir, değerlidir. Ancak
yine de -buradan da tutanaklara geçirmek gerekir- kesinlikle ve kesinlikle hem
her imza verenin denetleyebileceği hem ilgililerin istedikleri anda
bakabilecekleri, vatandaşımızın bir imzasının bile boşa gitmeyeceği, herkesin
inanacağı bir sistemi kurmak zorundayız. Bunu kuramazsak ne olur? Bir aday adayının
98 bin imza topladığını iddia ettiğiniz anda Yüksek Seçim Kurulu da o günkü
siyasi iktidar da büyük bir vebal altında kalır. Dolayısıyla biz yasayı
yaparken daha açık, daha anlaşılabilir ve usulleri de ortaya koyan bir yöntem
seçmiş olmalıydık.
Değerli arkadaşlar,
bir diğer açık olmayan nokta, bir itiraz söz konusu olduğunda ne yapılacağıdır.
100 bin imza toplandığını varsayalım, sıkıntı çıktığını varsayalım, bir başka
vatandaş veya bir aday adayı itiraz ettiği zaman ne olacaktır? Yüksek Seçim
Kurulunun bu tip işlemlerinin hepsi itiraza tabidir, tekrar görüşülmeye
açıktır, kesin kararları dışındaki bütün işlemleri itiraza tabidir ama burada
bu olanağı vermiyoruz. Vatandaşımız, eğer imzasının o listede olmadığını
düşünüyorsa hangi yolla başvuracaktır, belli değil. Müphem bir şey yazıldı, bu
bizi tatmin etmiyor, “İtiraza ilişkin hususlar Yüksek Seçim Kurulu tarafından
belirlenir.” diyor.
Değerli
arkadaşlar, biz Yüksek Seçim Kuruluna hiçbir şekilde güvenmiyoruz. Bu Yüksek
Seçim Kurulu bizim güvenimizi hak etmiyor. Çünkü bu Yüksek Seçim Kurulu, mevcut
kanunu çiğnemiştir, 16 Nisan referandumunda kanunun açık hükmünü görmezden
gelmiştir, kendi genelgesini görmezden gelmiştir, kendi uygulamasını görmezden
gelmiştir; oy sandıkları 30 ilde açıldıktan sonra geriye yürüyen bir işlem
yapmıştır. Dolayısıyla bu yetkileri Yüksek Seçim Kuruluna vermek son derece
tehlikelidir ve bu seçimler üzerindeki şaibeyi de artırmaya adaydır.
Biraz önce
değindim, bir cümleyle değinmiş olayım, bir sıkışıklık yaşanacağı görülüyor,
“söylemedi” demeyin. Vatandaşı bir ilçe seçim kuruluna zorluyorsunuz; ilçe
seçim kurulları, özellikle büyük şehirlerde sadece bir mekânda, bir binada,
süreyi de kısa tutarsanız -ki o da anlaşılıyor, kısa tutacaksınız- sonuç ne
olacak? Sonuç, orada izdiham olacak, kavga olacak, güvensizlik olacak ve belki
-düşünmek istemiyorum ama- acaba bazılarının 100 bin imzayla adaylığının önüne
geçilmesi mi zorlanıyor diye de bazı kaygılar ortaya çıkacak. Dolayısıyla, bu
sürelerin de mutlaka belirli olması beklenirdi. 
Değerli
arkadaşlar, biz, her şeye rağmen bu teklifi destekliyoruz, en azından açık bir
muhalefet göstermiyoruz çünkü biz seçime hazırız çünkü bu seçim için bu yasaya
ihtiyaç var ve bunun sonrasında da biz, umuyorum ki, biliyorum ki, inanıyorum
ki Türkiye'yi sizlerden kurtaracağız.
Değerli
arkadaşlar, şimdi, erken seçim kararı alınırken çok acele edildi. Süreci
birazdan konuşuruz ama bir anlatıma ihtiyaç vardı; Sayın Bahçeli’ye söyletildi
veya kendisi söyledi, bilemiyoruz ama çoğunluğu olan bir iktidar, on altı ay önce,
hükmetmekten, iktidarından vazgeçiyor ve seçime gidiyor. Hem de nasıl bir
iktidar? Daha bir gün önce, hatta o gün bile o iktidarın sahibi “Seçimler
2019’da olacak.” diye 3 kere konuşmuş. 
Şimdi, elimdeki
seçim kararının gerekçesi, bakıyorsunuz gerekçeye, deniliyor ki: “Bölgemizde
yaşanan tarihî önemdeki hadiseler, AB’yle ilişkilerimiz, küresel süreçler,
belirsizliklerin aşılarak bir an önce Cumhurbaşkanlığı hükûmet sistemine
geçilmesini zorunlu kılmıştır.” 
Değerli
arkadaşlar, Türkiye ilk defa mı böyle tarihî önemdeki hadiselerle karşılaşıyor
veya siz, bu karardan daha bir gün öncesine kadar “2019’da seçim olacak.”
derken Türkiye'nin tarihî bir süreçten geçtiğinin farkında değil miydiniz? 
Bakın, yine
gerekçede diyor ki: “İç ve dış gündem yoğun, erken seçim kararını bir an önce
almamız gerekiyor.”
Değerli
arkadaşlar, bunun anlamı aslında şudur: Siz bu ülkeyi yönetemiyorsunuz, ağır
olmaktan öte hızlı adımlarla gelen ekonomik krizden kurtulmak için, siyasi
krizleri taşıyamadığınız için, dış politikanız duvara çarptığı için bir an
evvel, bu krizleri yaşamadan, biraz da böyle seçim hileleriyle, biraz da kanun
oyunlarıyla, biraz da YSK’nin marifetiyle, biraz da o havuzun içine tamamen
aldığınız medyanın gücüyle bu işi bitirmek istiyorsunuz ama öyle yağma yok,
bunu beceremeyeceksiniz.
Değerli
arkadaşlar, Türkiye bugün olağanüstü hâl koşullarında bir seçime götürülüyor.
Bazen soruluyor, “OHAL’de neyiniz eksik de sıkıntı duyuyorsunuz? Biz OHAL’i
aslında vatandaşımıza değil, devletimize, kendimize ilan ettik.” deniyor.
Değerli arkadaşlar, OHAL üzerinden Türkiye’deki neredeyse bütün temel hak ve
özgürlükler sınırlanmıştır. Toplantı ve gösteri yürüyüşlerinden tutun, bütün
siyaset alanları, toplumsal muhalefetin kullanacağı bütün alanlar OHAL
üzerinden tıkanmıştır. Hatta o kadar devam edilmiştir ki OHAL gerekçe
gösterilerek Meclis baypas edilmiş ve Türkiye, OHAL kararnameleriyle, saray
koridorlarında, sarayın karanlık odalarında birkaç kişinin hazırladığı
kararnamelerle yönetilme yoluna gidilmiştir.
İLKNUR İNCEÖZ
(Aksaray) – Her yer ışık, güneş ışığı.
MURAT EMİR
(Devamla) – Doğru, elektrik faturalarından her yerin ışıklı olduğunu anlıyoruz
ama oradaki “karanlık” dediğim, kafaların içindeki karanlık. (CHP sıralarından
alkışlar) 
İLKNUR İNCEÖZ
(Aksaray) – Siz beyninizin arkasındaki karanlıklardan bahsediyorsunuz. 
MURAT EMİR
(Devamla) – Bakın, biraz önce siz zaten kanun maddesini bilmediğinizi
göstererek kendinizi ifade ettiniz yeteri kadar. Şimdi de karanlığı
anlamadığınızı fark ediyorum. Biraz daha çalışmanız gerekiyor Sayın Grup Başkan
Vekili.
İLKNUR İNCEÖZ
(Aksaray) – Sizin de çok çalışmanız lazım.
ÖZGÜR ÖZEL
(Manisa) – Garibanın elektriği parasızlıktan kesilirken…
MURAT EMİR
(Devamla) – Değerli arkadaşlar, olağanüstü hâli o kadar ileri götürdünüz ki,
Türkiye’nin üzerine olağanüstü hâl yetkileriyle o kadar çöktünüz ki bakın, en
iyi itirafı üç dört gün önce işverenlerin önünde Cumhurbaşkanı yaptı. Ne dedi?
“Biz OHAL üzerinden grevleri engelledik. Siz de bu sayede para kazanıyorsunuz.”
dedi. İşte budur, AKP iktidarının Türkiye’yi getirdiği yer budur. Olağanüstü
hâl koşullarında medyayı denetim altına alacaksınız, herkesi kontrol
edeceksiniz, rektörleri siz atayacaksınız, üniversiteleri susturacaksınız,
basının üzerinde kılıç sallayacaksınız, gazetecileri tutuklayacaksınız, milletvekillerini
tutuklayacaksınız, kimseyi konuşturmayacaksınız, her gün televizyonda siz
konuşacaksınız ve onun üzerinden de seçim yapacaksınız. Buna da “Eşit ve adil
seçim.” diyeceksiniz. Ama ne yaparsanız yapın… Ben bunları siyasi
değerlendirmeler yapmak için söylüyorum, bu benim hakkım. Ama bu, bizim
olağanüstü hâl koşullarında seçimden korktuğumuz anlamına gelmez. Elbette ki
bizim tercihimiz, olağanüstü hâlin kaldırıldığı, gerçekten eşit koşulların,
demokratik bir ortamın olduğu, herkesin kendisini ifade edebildiği bir seçim
ortamıdır, olması gereken budur, Türkiye'nin hak ettiği budur. Ama bu olmasa da
biz kazanacağız. Ben buna niye inanıyorum? Çünkü önümüzdeki seçimler Tayyip
Erdoğan ile demokrasi arasında olacak, Tayyip Erdoğan ile hukukun üstünlüğü
arasında olacak, “Bir kişinin yüksek hâkimleri belirlemesindense yargı bağımsız
olsun.” diyenler arasında olacak. Dolayısıyla değerli arkadaşlar, bu
seçimlerde, demokrasiden yana olanlar, yargının bağımsızlığından yana olanlar,
“Türkiye'nin bir anayasası olsun ve bu anayasaya herkes uysun.” diyenler
kazanacak.
Değerli
arkadaşlar, bakınız, biz, sizin o kanun oyunlarınıza, sizin o hileli seçim
yasalarınıza karşı önemli bir hamle yaptık. 15 arkadaşımız sizin bu tuzağınızı,
demokrasiye kurduğunuz tuzağı bozmak için partimizden istifa etti ve İYİ
PARTİ’ye geçti. Bu sizin bütün kimyanızı bozdu, bütün dengenizi bozdu,
moralinizi bozdu. Şimdi sarayda yeni görüşmeler yaptığınızı görüyoruz. Bir plan
vardı, bu plana göre, siz muhalefeti hazırlıksız yakalayacaktınız ve seçimleri
bir şekliyle Türkiye’den kaçıracaktınız çünkü olağan seçimlerde
kazanamayacağınızı siz de biliyordunuz. Ama planın bu bölümü artık tutmadı,
çalışmadığınız yerden geldi. 
Bakınız, Sayın
Bahçeli bir açıklama yaptı, dedi ki: “Artık bu sistem taşınamıyor, bir an evvel
seçime gidelim.” Biz bunu Anayasa değişikliği sırasında söylemiştik, “Eğer
Türkiye'nin bekası sorunu var ise 2019’a kadar niye bekliyorsunuz?” demiştik.
“Eğer Türkiye 2019’a kadar bekliyor ise niye bu tek adam rejimini
getiriyorsunuz?” diye sormuştuk. “Yok.” demiştiniz. O zaman iki derdi vardı
Sayın Cumhurbaşkanının. Neydi? Bir an evvel partisinin genel başkanı olmak ve
partisini birinci elden kontrol etmek istiyordu; ikinci olarak da bir an evvel
yargının üzerine çökmek istiyordu, HSK yargıçlarını atamak istiyordu. Aceleniz
vardı ama bugün Sayın Bahçeli’nin “Artık götürülemiyor.” iddiasıyla erken
seçime gidiyoruz. 
Peki,
bugün bu kararın sahibi kimdir? Bakınız, birinci seçenekte, eğer bu bir
danışıklı dövüş ise, bu aranızda alınmış ortak bir kararın sonucu ise burada
Sayın Cumhurbaşkanı başta olmak üzere sizler ve Sayın Devlet Bahçeli millet
önünde tiyatro oynayan insanlar durumuna düştünüz; eğer bu ise tiyatro oynayan
insanlar durumuna düştünüz. Eğer bu değilse yani tam göründüğü gibiyse yani
Devlet Bahçeli bir gün “Ya bu sistem yürümüyor, ne yapalım? O zaman erken
seçime gidelim, ben nasılsa ortaklarıma anlatırım.” dediyse o zaman daha kötü
bir durum var. O zaman, o sizin reisiniz var ya, her şeye muktedir, hatta böyle
buradan olağan parmak sallamalarına dahi katlanamayacak bir reisiniz var ya,
her şeyi yapabilen, bir bakışıyla her şeyi yapabilen reisiniz var ya, Devlet
Bahçeli’nin bir sözüyle erken seçime giden bir Cumhurbaşkanı durumuna düşüyor. 
AYŞE
SULA KÖSEOĞLU (Trabzon) – Saygısızlık ayrı bir şey, seviyesizlik de ayrı bir
şey. Türkiye’nin Cumhurbaşkanına parmak sallayamazsınız, kusura bakmayın!
MURAT
EMİR (Devamla) – Bakın, bu çok önemli: Meclis çoğunluğunuz var, sarayda kendisi
oturuyor, yapamadığı hiçbir şey yok, “Türkiye’nin hangi sorununa hangi çözümü
bulacaktın da kim elinden tuttu?” dediğimiz zaman söyleyeceği hiçbir şey yok
ama buna rağmen seçime gidiyor. Niye? Devlet Bahçeli öyle istedi. Eğer bu ise
çok daha kötü. 
Şimdi
ben niye bunun üzerinde duruyorum biliyor musunuz? Çünkü 25 Haziran bizim
açımızdan demokrasimizin kurtulduğu, Meclisimizin tekrar onuruna ve
işlevselliğine kavuştuğu, millî egemenliğin saraydan alınıp tekrar bu Meclise
getirildiği ve Türkiye’nin aydınlığa kavuştuğu bir gün olurken sizin için kavga
günü olacak. Birbirinize soracaksınız “Kim yaptı bunu?” diye.
AYŞE
SULA KÖSEOĞLU (Trabzon) – Hep aynı hikâye her seçimden önce aynı şeyi
söylüyorsunuz.
İLKNUR
İNCEÖZ (Aksaray) – Niyet okuyuculuğu yapma da olanları söyle.
MURAT
EMİR (Devamla) – Buradan söyleyin, ortak mısınız değil misiniz? Ortak mı karar
aldınız? Bu plan kimin, bu planın sahibi kim? 
Tabii, biz o
planın sahiplerine teşekkür ediyoruz, bir an evvel bu milleti sizden
kurtarmamız için bize fırsat verdiği için kendilerine müteşekkiriz. 
ÖZKAN YALIM
(Uşak) – Allah razı olsun.
İLKNUR İNCEÖZ
(Aksaray) – Niye konuşma metninize yansıtmıyorsunuz? 
MURAT EMİR
(Devamla) - Ancak yine de bu planın sahibinin kim olduğunun burada açıklığa
kavuşması gerekiyor çünkü bir sonraki dönemde aranızda sürekli kavga
edeceksiniz, “Sen götürdün, ben götürdüm, yok, benim haberim yoktu, senin
yüzünden gittik.” diye tartışacaksınız. 
Değerli
arkadaşlar, bu anlayışla, herkesin demokratik bilinçle birbirine saygılı
olacağı ve özellikle Cumhurbaşkanı konumundaki kişinin Meclisin kendi içerisindeki
tartışmalara, kendi mehabeti içerisindeki, kendi koşulları içerisindeki
tartışmalara en azından başka tonda, başka şekillerde, hem de had bildirmek
gibi, böyle kelimelerle müdahale etmeyeceği bir sürecin olmasını diliyorum ve
Genel Kurulu saygıyla selamlıyorum. (CHP sıralarından alkışlar) 
BAŞKAN –
Teşekkür ederim Sayın Emir. 
AYŞE SULA
KÖSEOĞLU (Trabzon) – Cumhurbaşkanına parmak sallamak kimsenin haddi değil. 
FEVZİ ŞANVERDİ
(Hatay) – Edep herkese lazım, edep!
ERKAN AKÇAY
(Manisa) – Sayın Başkan… 
BAŞKAN – Buyurun
Sayın Akçay. 
ERKAN AKÇAY
(Manisa) – Sayın Başkan, konuşmacı konuşması esnasında…
FEVZİ ŞANVERDİ
(Hatay) – Bakar mısın, edep herkese lazım, edep, edep!
BAŞKAN – Rica
ederim arkadaşlar, lütfen…
FEVZİ ŞANVERDİ
(Hatay) – Ne demek yani!
AYŞE SULA
KÖSEOĞLU (Trabzon) – Yani Cumhurbaşkanına parmak sallamayı mı savunuyorsunuz
Sayın Başkan? Kusura bakmayın!
FEVZİ ŞANVERDİ
(Hatay) – Burada konuşurken bir şey demiyorsunuz da biz bir şey söyleyince mi
konuşuyorsunuz!
BAŞKAN –
Arkadaşlar, grup başkan vekilimiz konuşuyor, duyamıyorum. 
Pardon Sayın
Akçay, buyurun. 
ERKAN AKÇAY
(Manisa) – Sayın konuşmacı konuşması esnasında birden fazla defalar partimizi
ve Sayın Genel Başkanımızı kastederek sataşmada bulunmuştur, söz istiyorum. 
İLKNUR İNCEÖZ
(Aksaray) – Aynı şekilde ben de söz isteyeceğim Sayın Başkan. 
BAŞKAN – Buyurun
Sayın Akçay. (MHP sıralarından alkışlar) 
VI.- SATAŞMALARA İLİŞKİN KONUŞMALAR (Devam)
13.- Manisa Milletvekili Erkan Akçay’ın, Ankara Milletvekili Murat
Emir’in 553 sıra sayılı Kanun Teklifi’nin tümü üzerinde CHP Grubu adına yaptığı
konuşması sırasında MHP Grup Başkanına ve Milliyetçi Hareket Partisine
sataşması nedeniyle konuşması
ERKAN AKÇAY
(Manisa) – Sayın Başkan, değerli milletvekilleri; madde 1: “Bahçeli’ye
söyletildi veya kendisi söyledi, bilemiyorum.” diyor. Bilmediğin bir mevzuda
konuşmayacaksın, bilmediğiniz ve anlamadığınız mevzuda.
MURAT EMİR
(Ankara) – Ben bilemiyorum demedim. 
ERKAN AKÇAY
(Devamla) - Bu, çiğ ve saygısız bir ifadedir; bunu, bu ifadeyi Anayasa
Komisyonunda da tekrarladın. 
MEHMET TÜM
(Balıkesir) – Yorum, yorum. 
ERKAN AKÇAY
(Devamla) - Cumhur ittifakı açık, şeffaf, ilkeli bir ittifak kurmuştur. 
İBRAHİM ÖZDİŞ
(Adana) – Hadi ya!
ERKAN AKÇAY
(Devamla) – Her şey bütün milletimizin gözü önünde cereyan etmektedir. Dolayısıyla
17 Nisandaki erken seçim önerisi, teklifi kamuoyunun önünde ve sağlam
gerekçelerle dile getirilmiştir. Zaten erken seçim konusunu gündeme getirmeyen
iki parti Milliyetçi Hareket Partisi ve Adalet ve Kalkınma Partisi ancak 17
Nisan itibarıyla… Beş yüz altmış altı gün var ve bir yıl evvelinden, 16 Nisan
2017 tarihinden bu yana “Seçim isteriz, seçim isteriz.” “Erken seçim isteriz.”
“Hodri meydan, yüreğiniz yetiyorsa.” diyenlerde, ayrıca “100 bin imza değil de
milyonlarca imza toplarız.” “Bizim grup kurmak için, seçimlere girmek için
abidik gubidik işlere ihtiyacımız yok.” diyenlerde bir panik hâli meydana
geldi. (MHP ve AK PARTİ sıralarından alkışlar) 
Şimdi, aslında
Cumhuriyet Halk Partisi bu oylamalarda, erken seçim meselesinde de “evet” değil
de “havet” demiştir. Geçmiş itibarıyla, özellikle son iki aydır sürekli
Türkiye'nin gündemine erken seçim getirmenin ülkenin yararına olmayacağı
gerekçeleriyle ve dâhilî ve haricî şartlar da sayılmak suretiyle ve sağlam
gerekçelerle bu öneri getirilmiştir son derece ilkeli, demokratik, açık bir
şekilde. Ertesi günü de Sayın Cumhurbaşkanıyla istişareden sonra 24 Haziranda
bu seçimlerin yapılmasının daha uygun olacağı meydana çıktı.
(Mikrofon
otomatik cihaz tarafından kapatıldı) 
ERKAN AKÇAY
(Devamla) - Teklif yapıldı, Komisyonda ve Genel Kurulda da kabul edildi. Bunu
evirip çevirmeniz aslında bu erken seçimi, ikide bir “acele seçim” “baskın
seçim” görüşleri ve iddiaları gerçekte samimi olarak bu seçimi istemediğiniz
kanaatini kamuoyunda uyandırmaktadır. 
Teşekkür eder,
saygılar sunarım. (MHP sıralarından alkışlar) 
BAŞKAN -
Teşekkür ederim Sayın Akçay. 
ÖZGÜR ÖZEL
(Manisa) – Sayın Başkan…
BAŞKAN
- Buyurun Sayın Özel.
ÖZGÜR
ÖZEL (Manisa) – Tabii, Sayın Emir’in kendi söz hakkı baki olmak üzere sadece
tutanağa şunu geçelim çünkü aslında Sayın Akçay bu konularda kendi yüksek
hassasiyet gösterir “Bizim demediğimiz bir şeyi bize atfetmeyin.” falan… Seçimi
duyduğumuz anda “Hodri meydan!” dedik. “Bir senedir seçim istiyordunuz.” dedi,
istiyoruz çünkü bu baskı, zulüm, OHAL düzeninde vatandaş eziliyor; onu
söyledik. “Aslında istemediği hâlde ‘evet’ demektedir.” diyor. Bu, tamamen
bühtandır, tamamen gerçeği saptırmadır. Şu anda seçimi bizim kadar isteyip bu
kadar yüksek moralle karşılayan bir parti yok. Kendilerindeki ve gelecekte
ittifak kurmayı düşünüp de muvaffak olamayacakları partideki panik ve surat
asıklığı bu yüzdendir. Bizim tutanağa geçmesini istediğimiz, grubumuzun tavrı
budur.
Teşekkür
ediyorum.
BAŞKAN –
Teşekkür ederim Sayın Özel.
ERKAN AKÇAY
(Manisa) - Sayın Başkan…
MURAT EMİR
(Ankara) - Sayın Başkan…
YUSUF HALAÇOĞLU
(Kayseri) - Sayın Başkan…
BAŞKAN –
Efendim, bir saniye, acele etmeyin. 
MURAT EMİR
(Ankara) – Sayın Başkanım…
BAŞKAN - Sayın
Emir, bir dakika, acele etmeyin.
Buyurun Sayın
Akçay.
ERKAN AKÇAY
(Manisa) – Sayın Başkan, yani “hodri meydan” diyen bir partinin oylamalarda 100
küsur milletvekilinin büyük çoğunluğunun… Hepsi katılmayabilir, çeşitli
mazeretleri olabilir, yurt dışı görevinde olabilir vesaire. Fakat o gün
itibarıyla, hatırladığım kadarıyla, sadece 48 Cumhuriyet Halk Partili
milletvekilinin elektronik oylamada oy kullandığını biliyoruz. Peki, gerisi, 80
küsur milletvekili? Demek ki Cumhuriyet Halk Partisi Grubunda bir kafa
karışıklığı olduğu ve bir erken seçim arzusunun çok kuvvetli bir arzu olmadığı
anlaşılıyor.
Teşekkür ederim.
BAŞKAN –
Teşekkür ederim Sayın Akçay.
ÖZGÜR ÖZEL
(Manisa) – Sayın Başkan…
BAŞKAN – Buyurun
Sayın Özel.
ÖZGÜR ÖZEL
(Manisa) – Sayın Başkan, Sayın Akçay böyle hesaplara girerse, mesela çok önem
verilen ve ülke için ne kadar önemli olduğunu kendilerinin ifade ettikleri,
örneğin yurt dışına asker gönderme tezkerelerindeki 3 kişilik oyları falan
hatırlatılır ki o zaman çok sıkıntı olur. 
Ayrıca şunu çok
net söylemek isteriz: Halka, millete gerçek sözler verip 80 milletvekili almışken
daha sonra bir başka iş yapıp 40’a, bugün 33’e düşenlere, “136 milletvekilinin
48’i burada.” diye bakmak yerine, “Sen 80’le yola çıkmıştın, nasıl 33’e, 35’e
düştün, onu hesap et.” derler. (CHP sıralarından alkışlar)
Teşekkür
ediyorum efendim. 
BAŞKAN –
Teşekkür ederim Sayın Özel.
Buyurun Sayın
Akçay.
ERKAN AKÇAY
(Manisa) – Her parti o hesabı kendisi yapar Sayın Başkan. Cumhuriyet Halk
Partisi de kendi hesaplarını yapar.
ÖZGÜR ÖZEL
(Manisa) - Bizim adımıza seçim kanaati açıklamayın o zaman, bizim adımıza seçim
kararına kanaat bildirmeyin.
ERKAN AKÇAY
(Manisa) – Yalnız benim söylediğim bir hususun cevabı değil bu, yani
söyledikleri. 
BAŞKAN – Peki,
maksat hâsıl olmuştur.
ERKAN AKÇAY
(Manisa) – Hayır, maksat hâsıl olmadı Sayın Başkan.
BAŞKAN - Olmadı
mı? 
Buyurun.
ERKAN AKÇAY
(Manisa) – Ayrıca Milliyetçi Hareket Partisi Grubu o bahsedilen tezkerelerde,
uluslararası önemli oylamalarda çok büyük ekseriyetle oylamalara katılmıştır,
elektronik oylamalarda da durum sabittir veya işari oylamalarda da, yurt dışı görevi
veya önemli bir parti, komisyon görevi olmayan bütün arkadaşlarımız oylamalara
büyük bir iştiyakla katılıp oy kullanmışlardır.
Arz
ederim.
BAŞKAN
– Teşekkür ederim Sayın Akçay.
YUSUF
HALAÇOĞLU (Kayseri) – Sayın Başkan…
BAŞKAN
– Sayın Halaçoğlu, buyurun. 
YUSUF
HALAÇOĞLU (Kayseri) – Az önce kürsüden “abidik gubidik” ve “panik” gibi, bizim
Genel Başkanımızın da söylediği bir cümleyi kullanmak suretiyle sataşmada
bulunmuştur, söz istiyorum. 
İLKNUR
İNCEÖZ (Aksaray) – Söylemedi mi diyeceksiniz?
BAŞKAN
- Sayın Halaçoğlu, benim dinlediğim kadarıyla ve duyduğum kadarıyla “abidik
gubidik yöntemlerle” dedi. 
ERKAN
AKÇAY (Manisa) – Evet. 
BAŞKAN
- Yani partinizi ve şahsınızı kasteden bir cümle ifade etmedi. 
İLKNUR
İNCEÖZ (Aksaray) – Hayır, niye alınıyorsunuz?
BAŞKAN
– Ama tutanaklara bakayım, sataşmadan verebilirim. 
ERKAN
AKÇAY (Manisa) – Sayın Başkan, sataşma söz konusu değil. 
BAŞKAN
– Bakacağım efendim Sayın Akçay, bakacağım, ifade ettim. Buyurun, siz oturun. 
ERKAN
AKÇAY (Manisa) – Ama alınan varsa tabii, sataşmadan alınabilir. 
BAŞKAN
– Sayın Emir, sizi dinliyorum.
MURAT
EMİR (Ankara) – Sayın Başkan, sayın hatip benim çiğ yorumlar yaptığımı
söyleyerek yaralayıcı konuştu, dolayısıyla sataştı benim konuşmama. Bu nedenle
69’a göre söz istiyorum. 
BAŞKAN
– Buyurun Sayın Emir. (CHP sıralarından alkışlar)
14.- Ankara Milletvekili Murat Emir’in, Manisa Milletvekili Erkan
Akçay’ın sataşma nedeniyle yaptığı konuşması sırasında şahsına sataşması
nedeniyle konuşması
MURAT EMİR
(Ankara) – Şimdi, ben, tabii, Sayın Akçay’ı dinleyince şaşırıyorum. Basit bir
soru soruyorum ama cevap alamıyorum. Yani buradaki sorun seçimi kimin istediği
ise, seçimi bizim istediğimizi kendisi de söyledi, “Bakın, her defasında seçim
istiyordunuz.” dedi. Biz zaten hep istiyoruz, çok da istiyoruz, bir an evvel de
istiyoruz, üstelik de destek oluyoruz. 
ERKAN AKÇAY
(Manisa) – Öğrenmek istediğin ne Sayın Emir? Öğrenmek istediğin ne, onu bir
söyle!
MURAT EMİR
(Devamla) – Zaten salt çoğunlukla çıkacak bir karara da gerekli her türlü
katkıyı veriyoruz. Sorun bu değil. Ben sizden cevap istiyorum, cevap. Siz bana
cevap vermemek için kaçıyorsunuz, konuyu çarpıtıyorsunuz.
ERKAN AKÇAY
(Manisa) – Neyin cevabını istiyorsun? Onu bir söyle verelim.
MURAT EMİR
(Devamla) – Minderden kaçamazsınız. Cevap vermeniz gereken soru şudur: Bu
fiilin faili kim kardeşim? Faili kim, bilelim. Yarın bu suç olacak çünkü, yarın
kimin götürdüğü suç olacak, Bahçeli mi karar verdi, önce anlaşıp Bahçeli’ye mi
söyletildi? Şimdi bu soruya cevap veremeyince dönüp dönüp “CHP seçimden kaçıyor.”
Biz istedik, her defasında istedik, gene istiyoruz, seçimi gene istiyoruz. 
AHMET SELİM
YURDAKUL (Antalya) – Millete gitmekten korkmayın!
MURAT EMİR
(Devamla) – Dikkat edin, bakın, sizin öyle kimyanız bozuldu ki, belki de siz
“Ya nereden düştük bu işe? Acaba şu seçimleri bir yolunu bulsak da biraz
ertelesek mi?” noktasına bile gelebilirsiniz. Onu da söylemiş olayım çünkü
sizlerde şafak attı, renk değişti, beklemiyordunuz. 
“Abidik gubidik”
diyorsunuz ya, abidik gubidik ne biliyor musunuz? Bir önce getirdiğiniz seçim
yasası. Ne yaptınız? “Biz bir şekliyle barajdan kurtulalım, herkes baraja
kalsın.” (CHP sıralarından alkışlar) Bunun için “abidik gubidik” yasa yaptınız.
Biz burada bunu anlattık size “Bakın, bu millet bu oyunu bozar.” dedik. Biz
bozduk, 15 arkadaşımız bu oyunu şimdi bozdu, hamlelerimiz geliyor, bekleyin.
ÖZGÜR ÖZEL
(Manisa) – Bekleyin, bekleyin.
MURAT EMİR
(Devamla) – Öyle bize “Şunu da yap, bunu da yap.” kimse diyemez. Biz her şeyi
zamanında yaparız. Cumartesi olacak olan cumartesi, pazar olacak olan pazar
olur; haberiniz olsun. (CHP sıralarından alkışlar) Bekleyin. Niye? Çünkü söz
konusu olan vatansa gerisi teferruattır. 
İLKNUR İNCEÖZ
(Aksaray) – Vay! Vatan size kaldıysa vay hâline vatanın, vatan size kaldıysa
vay hâline! 
FEVZİ ŞANVERDİ (Hatay)
– Tebrik ediyorum(!) Vatanı hatırladınız yani.
MURAT EMİR
(Devamla) – Akıl bizde, inanç bizde, mücadele bizde, inanın buna. 
BAŞKAN –
Teşekkür ederim Sayın Emir.
Sayın Akçay… 
ERKAN AKÇAY
(Manisa) – Sayın Başkan, tutanaklara girmesi amacıyla, tutanaklara girmesi
bakımından ifade ediyorum. 
Şimdi, sorusuna
aslında cevap verdik de tabii, anlamayı isteyip istememekle ilgili. Son derece
açık, şeffaf, ilkeli bir siyaset uygulandığı, 17 Nisanda Sayın Genel
Başkanımızın bu öneriyi getirdiği, 18 Nisan Çarşamba günü de Sayın
Cumhurbaşkanı ile Sayın Genel Başkanımızın bir araya gelerek ortak bir kararla
24 Haziranda erken seçimlere karar verilmesinin daha uygun olacağı görüşünün
oluştuğu ifade edildi. Yani bu daha anlaşılamıyorsa bizim yapacak bir şeyimiz
yok. Fakat siyasetin paradigmaları değişmiştir; bundan böyle bu ittifak
sisteminin de getirdiği bir anlayışla siyasetin açık, şeffaf, ilkeli, dürüst
bir şekilde yapılması gerekiyor. Siyaset ve demokrasi hile ve hülle götürmez.
(MHP ve AK PARTİ sıralarından alkışlar) Aklı sadece hileye, hülleye çalışanlara
da diyecek bir şeyimiz yok.
BAŞKAN –
Teşekkür ediyorum Sayın Akçay.
ÖZGÜR ÖZEL
(Manisa) – Sayın Başkan, hile ve hülle varsa, bu işin profesörü AK PARTİ’yse
doçentlik tezini de vermiş olan bu dönemki Milliyetçi Hareket Partisidir.
Teşekkür ederim.
(CHP sıralarından alkışlar)
ERKAN AKÇAY
(Manisa) – Hangi hile, hangi hülle?
BAŞKAN –
Efendim, bu işin sonu gelmez böyle. Rica ediyorum.
YUSUF HALAÇOĞLU
(Kayseri) – Sayın Başkan…
BAŞKAN – Sayın
Halaçoğlu, buyurun…
ÖZGÜR ÖZEL
(Manisa) – Oyun barajın altında. “Almanlar kazanınca ben de kazanmış
sayılayım.” Birinci Dünya Savaşı o, hadi!
BAŞKAN –
Arkadaşlar… 
Sayın Halaçoğlu,
talebinizi alayım önce efendim, buyurun. Talebiniz neydi?
YUSUF HALAÇOĞLU
(Kayseri) – Talebimiz… Bakın, bizim herhangi şekilde “abidik gubidik” birtakım
olaylarla bir panik hâlinde olduğumuz iddia edildi. Sataşmadan dolayı söz talep
ediyorum.
BAŞKAN – Buyurun
Sayın Halaçoğlu. 
Yeni bir
sataşmaya mahal vermeyelim.
15.- Kayseri Milletvekili Yusuf Halaçoğlu’nun, Manisa Milletvekili Erkan
Akçay’ın sataşma nedeniyle yaptığı konuşması sırasında İYİ PARTİ’ye sataşması
nedeniyle konuşması
YUSUF HALAÇOĞLU
(Kayseri) – Teşekkür ederim Sayın Başkan.
Değerli
milletvekilleri, öncelikle Cumhurbaşkanına teşekkür ediyorum seçimi 24 Hazirana
aldığı için; çünkü, bir an önce kendilerinden kurtulma yolu açması sebebiyle bu
teşekkürde bulunuyorum.
Şimdi, “abidik
gubidik” diyorlar. Aslında şöyle düşünün: Biz parti olarak bütün şartları yerine
getirdik ve doğrudan doğruya Yargıtaya da başvuruda bulunduk; Yargıtay bizim
başvurularımızı kabul etti. Büyük kongremizi yaptık; ardından, 67 il ve onların
ilçelerinde teşkilatlandık ve bunu da Yargıtaya bildirdik ve Yargıtay kendi
sitesinde, katılabileceğimize de kanaat getirmiş olmalı ki, onay verdi. 
Şimdi, geçen
cuma günü Yargıtay, Seçim Kuruluna saat beşte, bizim İYİ PARTİ olarak seçime
katılacağımızı resmen bildirdi; işte “abidik gubidik” ondan sonra başladı çünkü
verilen bu yazı, Cumhuriyet Başsavcılığının verdiği yazı Seçim Kurulunda
oylamaya sunuldu. Yani, siz şöyle düşünün: “Gerekçeleri yerine getirmiştir,
şartları yerine getirmiştir.” demesine rağmen oylamaya sundular cumartesi günü.

ÖZGÜR ÖZEL
(Manisa) – 5-5 beraber.
YUSUF HALAÇOĞLU
(Devamla) - 5-5 ortada kaldı, 5-5. Sunulması bile gerekmeyen bir yazıyı
oylamaya sundu; 5-5. Ardından, pazartesi günü saat 14.00’te toplanmak üzere
karar aldı çünkü bir üye, hasta olduğu için gelememişti. 
MAHMUT TANAL
(İstanbul) – Yoksa o gün biterdi. 
YUSUF HALAÇOĞLU
(Devamla) - Şimdi, düşünün ki oylanması gerekmeyen bir şeyi oylamaya sunmak
zaten “abidik gubidik”in başlangıcıdır, birincisi.
MEHMET TÜM
(Balıkesir) - Evet, aynen öyle.
YUSUF HALAÇOĞLU
(Devamla) - İkincisi: Ertesi gün sabah biz düşündük ki bunlar bir “abidik
gubidik” çeviriyor. Dolayısıyla, bunun önüne geçmek adına…
(Mikrofon
otomatik cihaz tarafından kapatıldı) 
MAHMUT TANAL
(İstanbul) – Süre isteyin, süre.
YUSUF HALAÇOĞLU
(Devamla) – Lütfen…
ÖZGÜR ÖZEL
(Manisa) – Mümkünse…
FEVZİ ŞANVERDİ
(Hatay) – Allah Allah! Avukatlık yapıyorsun ya, bravo sana ya! Allah Allah,
sözcü müsün sen?
ÖZGÜR ÖZEL
(Manisa) – Demokrasi kardeşliği var aramızda.
BAŞKAN – Buyurun
Sayın Halaçoğlu.
YUSUF HALAÇOĞLU
(Devamla) – Hemen bitiriyorum.
Ondan sonra,
pazar günü -sağ olsun- Cumhuriyet Halk Partisi demokrasi adına 15 milletvekili
vermek suretiyle İYİ PARTİ’nin Türkiye Büyük Millet Meclisinde grup kurmasına
imkân tanıdı ve Seçim Kurulu pazartesi günü yapacağı toplantıyı nedense pazar
günü birdenbire yapmaya karar verdi ve bakın, bu defa dün oyladığı, bir gün
önce oyladığı, 5-5 kalan olayı da dâhil ederek, Yargıtayında “Bütün şartlarını
yerine getirmiştir ve grup kurmuştur.” diye, her iki meseleyi de gündeme
getirerek seçime gireceğimize karar verdi. İşte, “abidik gubidik” budur.
Nitekim, Cumhurbaşkanı da daha sonra “Efendim, cumartesi günü bunu Yüksek Seçim
Kurulu halletseydi bu işler olmayacaktı.” dedi.
Hepinize
saygılar sunuyorum. (İYİ PARTİ sıralarından alkışlar)
BAŞKAN –
Teşekkür ediyorum Sayın Halaçoğlu.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- İstanbul Milletvekili Mustafa Şentop ve Konya Milletvekili Mustafa
Kalaycı’nın Seçimlerin Temel Hükümleri ve Seçmen Kütükleri Hakkında Kanun ile
Bazı Kanunlarda Değişiklik Yapılmasına Dair Kanun Teklifi (2/2312) ve Anayasa
Komisyonu Raporu (S. Sayısı: 553) (Devam)
BAŞKAN - Sayın
milletvekilleri, şimdi söz sırası Milliyetçi Hareket Partisi Grubu adına Konya
Milletvekilimiz Sayın Mustafa Kalaycı’ya aittir. 
Buyurun Sayın
Kalaycı. (MHP sıralarından alkışlar)
Süreniz yirmi
dakika. 
MHP GRUBU ADINA
MUSTAFA KALAYCI (Konya) – Sayın Başkan, değerli milletvekilleri; görüşülmekte
olan 553 sıra sayılı Kanun Teklifi üzerine Milliyetçi Hareket Partisi Grubu
adına söz aldım. Bu vesileyle yüksek heyetinizi hürmetle selamlıyorum.
Türk milleti,
ülkemize yönelik artan risk ve tehditleri, bekamız üzerinde oynanan oyunları ve
yönetim sistemimizde karşılaşılabilecek sorunları görerek 16 Nisan halk
oylamasıyla Cumhurbaşkanlığı hükûmet sistemine onay vermiş, geleceğini bu
sistemin ruhuna göre planlamış ve tayin etmiştir. Cumhurbaşkanlığı hükûmet
sistemine geçişi düzenleyen Anayasa değişikliklerine uyum amacıyla siyasi
partiler ve seçim kanunlarında bazı değişikliklerin yapılması gerekmektedir. Bu
kanun teklifi, Anayasa değişikliğinde, özellikle birlikte yapılacak ilk
Cumhurbaşkanlığı ve Türkiye Büyük Millet Meclisi seçimlerine ilişkin takvimin
başladığı tarihte yürürlüğe girecek değişikliklere uyum amacıyla siyasi
partiler ve seçim kanunlarında bazı düzenlemeler yapılmasını öngörmektedir. 
Teklifin 1’inci
maddesiyle 298 sayılı Seçimlerin Temel Hükümleri ve Seçmen Kütükleri Hakkında
Kanun’da değişikliğe gidilerek yurt dışı seçmen kütüğüne kayıtlı seçmenlerin
daha rahat oy kullanabilmesi amacıyla bazı düzenlemeler yapılmaktadır. Yurt
dışı seçmen kütüğüne kayıtlı bulunan seçmenler kural olarak seçimin yapılacağı
günün kırk beş gün öncesinden başlamak üzere oy kullanabilmektedir.
Cumhurbaşkanı seçiminde ilk oylamada salt çoğunluk sağlanamadığı takdirde bu
oylamayı izleyen ikinci pazar günü ikinci oylama yapılacağı hükme
bağlandığından, yurt dışı seçmen kütüğüne kayıtlı seçmenlerin Cumhurbaşkanı
seçiminin ikinci oylamasına yönelik oy verme süresi çok kısıtlıdır. Bu nedenle,
yurt dışında Türkiye’deki oy verme gününden önceki yedinci güne kadar olan
süreye ilişkin, oy verme gününden önceki üçüncü güne kadar oy
kullanılabilmesine imkân sağlamak amacıyla değişiklik yapılmaktadır. 
Yurt
dışında yaşayan seçmenlerin Yüksek Seçim Kurulu tarafından belirlenen oy verme
günlerinden kendilerine uygun olan herhangi bir günde oy vermelerine imkân
sağlamak amacıyla randevuyla oy kullanılması usulünden vazgeçilmektedir. 
Oy
kullanma süresinin uzunluğu nedeniyle uygulamada ortaya çıkan zorlukların önüne
geçilebilmesi amacıyla siyasi partilerin yurt dışında her oy verme günü için
ayrı sandık kurulu üyesi bildirebilmelerine imkân tanınmaktadır. 
Teklifin
2’nci maddesiyle 2839 sayılı Milletvekili Seçim Kanunu'nda değişikliğe
gidilmektedir. Anayasa'da yapılan değişiklikle getirilen yeni hükûmet
sisteminde yürütme yetkisi Cumhurbaşkanına, yasama yetkisi Türkiye Büyük Millet
Meclisine ait olacağından, bir kimsenin aynı zamanda hem Cumhurbaşkanı adayı
hem de milletvekili adayı olamayacağı ve aday gösterilemeyeceğine ilişkin
olarak düzenleme yapılmaktadır. 
Teklifin
3’üncü, 4’üncü, 5’inci ve 6’ncı maddeleriyle 6271 sayılı Cumhurbaşkanı Seçimi
Kanunu’nda Anayasa'da yapılan değişiklikler çerçevesinde gerekli düzenlemeler
yapılmaktadır. 
Teklifin
3’üncü maddesine göre, Cumhurbaşkanı ve Meclis seçimlerinin beş yılda bir aynı
günde yapılması, bir kimsenin en fazla iki defa Cumhurbaşkanı seçilebilmesi,
Cumhurbaşkanının ikinci döneminde Meclis tarafından seçimlerin yenilenmesi
hâlinde Cumhurbaşkanının yeniden aday olabileceği hükme bağlanmaktadır.
Cumhurbaşkanı ve Türkiye Büyük Millet Meclisinin görev sürelerinin dolmasından
önceki son pazar gününün oy verme günü olması, görev süresinin birlikte yapılan
bir önceki seçim tarihi esas alınarak belirlenmesi ve oy verme gününden geriye
doğru hesaplanacak altmış günlük sürenin ilk günü seçimin başlangıç tarihi
olması düzenlenmektedir. Seçimlerin yenilenmesine karar verilmesi hâlinde, bu
karar kırk sekiz saat içinde Resmî Gazete’de yayımlanarak ilan olunacak, bu
kararın verildiği günden sonra gelen altmışıncı günü takip eden ilk pazar günü
Cumhurbaşkanı ve Türkiye Büyük Millet Meclisi genel seçimi birlikte
yapılacaktır. Cumhurbaşkanlığı makamının herhangi bir nedenle boşalması ve
genel seçime bir yıl veya daha az süre kalması hâlinde, Cumhurbaşkanı seçimi
boşalmayı takip eden altmışıncı günden sonraki ilk pazar günü Türkiye Büyük
Millet Meclisi seçimiyle birlikte yapılacaktır. Buna karşın, Cumhurbaşkanlığı
makamının herhangi bir nedenle boşalması ve Genel seçime bir yıldan fazla süre
kalması hâlinde ise Cumhurbaşkanı seçimi boşalmayı takip eden kırk beş gün
içindeki son pazar günü yapılacaktır. Bu şekilde seçilen Cumhurbaşkanı, Türkiye
Büyük Millet Meclisi seçim tarihine kadar görevine devam edecek ve kalan süreyi
tamamlayan Cumhurbaşkanı açısından bu süre dönemden sayılmayacaktır. 
Teklifin
4’üncü maddesine göre, Anayasa’da Cumhurbaşkanı seçiminin ikinci oylamasında
adaylardan birinin herhangi bir nedenle seçime katılmaması hâlinde aday
ikamesinin yapılacağı hükme bağlandığından kanunda gerekli düzenleme
yapılmaktadır. Özellikle yurt dışındaki vatandaşlarımızın oy kullanmalarını
temin etmek amacıyla ikamenin, geçici sonuçların ilanını takip eden gün saat
17.00’ye kadar yapılabileceği düzenlenmektedir. 
Referandum
şeklinde yapılan seçimde Cumhurbaşkanının seçilememesi hâlinde, sadece
Cumhurbaşkanı seçiminin yenileneceği hüküm altına alınmaktadır.
Cumhurbaşkanının görev süresinin dolması, seçimlerin tamamlanamaması veya
seçimlerin yenilenmesine karar verilmesi hâlinde yeni seçilen Cumhurbaşkanı
göreve başlayıncaya kadar mevcut Cumhurbaşkanının görevinin devam edeceği
düzenlenmektedir. 
Cumhurbaşkanının
varsa siyasi partisiyle ilişiğinin kesilmesine ilişkin hüküm kaldırılmakta ve
Cumhurbaşkanı seçilenin varsa milletvekilliğinin sona ereceği düzenlenmektedir.

Teklifin
5’inci maddesine göre, Anayasa değişikliğine uygun olarak Cumhurbaşkanlığına,
siyasi parti gruplarının en son yapılan genel seçimlerde toplam geçerli oyların
tek başına veya birlikte en az yüzde 5’ini almış olan siyasi partilerin ve en
az 100 bin seçmenin aday gösterebileceği hüküm altına alınmaktadır.
Teklifin 6’ncı
maddesine göre, Türkiye Büyük Millet Meclisinde gurubu bulunan siyasi partiler
grup kararıyla, grubu bulunmayan siyasi partiler ise tüzüklerinde gösterilen
yetkili organlarının kararıyla Cumhurbaşkanlığına aday gösterebileceklerdir.
Siyasi partiler
tarafından Cumhurbaşkanlığına aday gösterilme işleminde, Yüksek Seçim Kurulunun
ilan ettiği süre içinde adayların isimleri ve muvafakat belgeleri ile gerekli
diğer belgelerin Yüksek Seçim Kuruluna teslim edilmesi, bilgi ve belgelerde
eksiklik tespit edilmesi hâlinde, bu eksikliğin ilgili siyasi partilere
bildirilmesi, verilen süre içinde eksikliklerin giderilmemesi hâlinde ise
siyasi partilerin aday göstermeden vazgeçmiş sayılmaları hükme bağlanmaktadır.
Ayrıca, her siyasi parti veya parti grubunun ancak 1 aday için başvuruda
bulunabilmesi düzenlenmektedir.
Teklifin 7’nci
maddesinde, Anayasa değişikliğiyle hukuk sistemimize yeni getirilen
Cumhurbaşkanlığına seçmenler tarafından aday gösterilmesinin usul ve esasları
belirlenmektedir. Buna göre süreç seçmenlerce aday gösterilmek istenen kişinin
Yüksek Seçim Kuruluna başvurmasıyla başlayacaktır.
Seçmenlerce
Cumhurbaşkanı adayı gösterilmek istenen kişi tarafından kimlik ve açık adres bilgilerini
ihtiva eden başvuru dilekçesi ve seçilme yeterliliğine ilişkin bilgi ve
belgeler ile en yüksek derecedeki devlet memuruna mali haklar kapsamında
yapılmakta olan her türlü ödemelerin bir aylık brüt tutarının 10 katının ilgili
Maliye veznesine yatırıldığına dair makbuzun Yüksek Seçim Kuruluna sunulması
hükme bağlanmaktadır. Bu şartla seçim işlerini akamete uğratmaya yönelik ve
ciddi olmayan başvuruların önlenmesi amaçlanmaktadır.
Yüksek Seçim
Kurulunun başvuranın seçilme yeterliliğinin bulunmadığının tespit edilmesi
hâlinde başvuruyu reddetmesi, başvuranın bu kararın bildirilmesinden itibaren
iki gün içinde dilekçeyle yeniden inceleme talebinde bulunabilmesi ve Yüksek
Seçim Kurulunun bu talebi üç gün içinde kesin olarak karara bağlaması düzenlenmektedir.
Başvuranın bilgi
ve belgelerinde eksiklik bulunması hâlinde, bu eksikliklerin iki gün içinde
tamamlanması hususunun başvurana bildirilmesi ve bu süre içinde eksiklikler
tamamlanmaz ise başvurunun reddedilmesi öngörülmektedir. 
Yüksek
Seçim Kurulunun, başvurusunu kabul ettiği kişileri ilan ederek en az 100 bin
seçmenin imzasının toplanması aşamasını başlatması öngörülmektedir. Seçmenlerin
bu ilanda belirtilen kişilerden sadece 1’i için 1 kez teklifte bulunabilmeleri
kuralı getirilmektedir. 
Seçmenlerin
kayıtlı oldukları ilçe seçim kurulu başkanlığına bizzat başvurusu üzerine ilçe
seçim kurulu başkanlığının kişinin seçmen niteliğine sahip olup olmadığını ve
daha önce aday teklifinde bulunup bulunmadığını tespit ettikten sonra seçmene
ilan edilen listedeki kişiler arasından tercihini yaptırması, aday teklifinin
elektronik ortamda kaydedilerek Yüksek Seçim Kuruluna iletilmesi ve aday
gösterme formlarının fiziki olarak ilçe seçim kurullarında saklanması
öngörülmektedir. Ayrıca, formların ve bilgilerin aday gösterilen kişilere
verilmesi düzenlenmektedir. 
Yüksek
Seçim Kurulu tarafından belirlenen süre içinde 100 bin seçmen tarafından aday
gösterilen kişilerin geçici aday listesinde gösterilmeleri hükme
bağlanmaktadır. 
Başvuranın
adaylığının en az 100 bin seçmen tarafından teklif edilmesi veya ölümü hâlinde,
ilgililerin talebi üzerine Maliye veznesine yatırılan tutarın iadesi
öngörülmektedir. Diğer hâllerde, söz konusu tutar Hazineye gelir
kaydedilecektir. 
Ayrıca,
aday teklifine ilişkin işlemlerin hızlı ve etkin bir şekilde yürütülmesi
maksadıyla ilçe seçim kurullarında yeteri kadar personel görevlendirilmesi ve
gerekli tedbirlerin alınması hükme bağlanmakta, başvuru ve formların şekli ve
yurt dışı seçmen kütüğüne kayıtlı seçmenlerin aday göstermeleri dâhil, maddenin
uygulamasına ilişkin diğer usul ve esasların Yüksek Seçim Kurulu tarafından
belirlenmesi hüküm altına alınmaktadır. 
Teklifin
8’inci maddesinde 298 sayılı Kanun’da değişikliğe gidilerek yurt dışı seçmen
kütüğüne kayıtlı seçmenlerin yurt dışında bulunan herhangi bir temsilcilikte oy
kullanabilmelerine imkân sağlanmaktadır. 
Anayasa
değişiklikleriyle, Cumhurbaşkanı ve Meclis seçimlerinin beş yılda bir aynı
günde yapılmasının öngörülmesi, milletvekili sayısının 600 ve milletvekili
seçilme yaşının 18 olarak belirlenmesi dikkate alınarak bu hükümlere uyum
amacıyla 2839 sayılı Milletvekili Seçimi Kanunu'nda değişiklik yapılmaktadır. 
Değerli
milletvekilleri, Türk milleti 16 Nisan halk oylamasıyla Cumhurbaşkanlığı
hükûmet sistemini oylamış ve onaylamıştır. Milletimiz iradesini göstermiş,
kararını vermiş, bizlere ise layıkıyla uygulama görevi düşmüştür. Güçlü devlet,
güçlü yönetim, demokratik istikrar gayeleri yeni sistemin ana omurgasıdır.
Cumhurbaşkanlığı hükûmet sistemi, yasama, yürütme ve yargı organlarının
güçlendiği, siyasi ve toplumsal uzlaşmanın ön plana çıktığı, millî iradenin
doğrudan tecelli ve temerküz ettiği bir yönetim yapısıdır. 
Türk
milleti 15 Temmuzda birlik ve beraberlik şuuruyla FETÖ işgalini durdurmuş, 7
Ağustos Yenikapı ruhuyla kenetlenmiş, 16 Nisan halk oylamasıyla da bekamıza
yönelik tehditleri ezme iradesi göstermiştir. Yenikapı ruhundan kaçan, korkan,
kopan kim varsa uzlaşmadan ürkmüş, birlik ve beraberlikten uzaklaşmış, millî
iradeye menfi tavır almış demektir. Biz 7 Ağustos Yenikapı ruhuna sadığız, 16
Nisan halk oylamasının sonucuna bağlıyız, millî birlik ve beraberlik şuuruna
ise sonuna kadar sevdalıyız. Türk milletinin bekasını, geleceğin güçlü
Türkiyesini amaçlayan herkes de bu ruha sadık kalmalı, aziz milletimizin
yanında duracak feraset ve fikriyatı gösterebilmelidir. Bilinmelidir ki
milletin iradesini tanımayanı millet tanımaz. 
Cumhurbaşkanlığı
hükûmet sistemi, cumhurun bizzat kendi mimarisi, bizzat kendi eseridir. Yeni
hükûmet sistemi, husumet ve hıyanete karşı güvencedir, güvenlik kilididir,
millî bekanın sigortası, güvenli siperidir. 
Milliyetçi
Hareket Partisi olarak inancımız odur ki Cumhurbaşkanlığı hükûmet sistemiyle
Türkiye’nin önü açılacak, bölgesel ve küresel bir güç merkezi hâline gelmesi ve
lider ülke olması sağlanacaktır. 
Türkiye,
24 Haziran 2018’de sandığa gidecektir. Emperyalizmin sınırlarımıza demirlediği,
ülkemizle ilgili kirli senaryo ve karanlık planlamalar yaptığı bir dönemde
milletimiz bekasına, beraberliğine ve kaderine sahip çıkacaktır. Tuzaklar
nafiledir, oyunlar boşunadır. Siyaseti karaborsaya çeviren, karmaşık ve kaotik
zihniyetleriyle sistem bunalımı hatta rejim krizi çıkarmak için ellerini
ovuşturan müflis siyaset erbabına, Türk milleti hak ettiği cevabı verecek,
demokratik bedeli ödettirecektir.
Büyük Türkiye’ye
giden yol bizzat Cumhur İttifakı’ndan geçmektedir. Cumhur İttifakı, millî
iradeyle birleşip mukaddes ve muazzez bir mücadele şuuruyla iç ve dış
mihrakların melun hesaplarını altüst edecek, muhasım ve müstevli odaklarını bir
kez daha yenilgiye uğratacaktır. 
Cumhur İttifakı,
Türkiye Cumhuriyeti’ni kuruluş felsefesine müzahir biçimde geleceğe
taşıyacaktır. Hiçbir odak, hiçbir mahfil, hiçbir güruh, hiçbir siyasi düşük,
Cumhur İttifakı’nı engelleyemeyecektir. Fitne yayanlar “Sen onu söylemiştin, o
bunu söylemişti” diyenler ala ala ancak havalarını alacaklar, kirli avuçlarını
yalayacaklardır.
Cumhur İttifakı,
Türk milletinin tarihî uzlaşmasıdır. Cumhur İttifakı, istiklal ve
istikbalimizin teminatıdır. Kutlu bir diriliş ve yükseliş hamlesi önümüzdedir. Türkiye’nin
geleceği bizzat milletimiz tarafından tayin ve tescil edilecektir. Bundan kaçış
yoktur, bundan kurtuluş olmayacaktır.
Kanun teklifinin
ülkemiz, milletimiz ve partilerimiz için hayırlı sonuçlar getirmesini temenni
ediyorum.
Konuşmama son
verirken ekranları başında bizi izleyen aziz milletimizi ve muhterem heyetinizi
tekrar saygılarımla selamlıyorum. (MHP sıralarından alkışlar) 
BAŞKAN -
Teşekkür ediyorum Sayın Kalaycı.
Şimdi söz
sırası, İYİ PARTİ Grubu adına Kayseri Milletvekilimiz Sayın Yusuf Halaçoğlu'na
aittir. 
Buyurun Sayın
Halaçoğlu. (İYİ PARTİ sıralarından alkışlar)
Süreniz yirmi
dakika. 
İYİ
PARTİ GRUBU ADINA YUSUF HALAÇOĞLU (Kayseri) - Teşekkür ederim Sayın Başkan.
Değerli
milletvekilleri, aslında bir ucubenin konuşmasını yapıyoruz yani “Anayasa” adı
altında çıkarılan tek adam rejimiyle ilgili bir görüşme yapıyoruz, bunun
seçimle tekrar nasıl gündeme geleceğini belirliyoruz. 
Şimdi
eleştireceğim birtakım hususların ötesinde şunu özellikle belirtmek istiyorum,
şu anki taslağın 3’üncü maddesinin 2’nci fıkrasında aynen şu yazıyor: “Bir
kimse en fazla iki defa Cumhurbaşkanı seçilebilir. Ancak Cumhurbaşkanının
ikinci döneminde Meclis tarafından seçimlerin yenilenmesine karar verilmesi
hâlinde, Cumhurbaşkanı bir defa daha aday olabilir.” Birinci cümle düştü.
Şimdi, şu oyun oynanabilir mi bu cümleyle bağlantılı olarak? Bir kişi
cumhurbaşkanı iken tam seçime iki ay kala Meclisi feshettiyse veya Meclis
kendini feshettiyse üçüncü kez cumhurbaşkanı olabiliyor mu bu kişi? Evet,
olabiliyor. İşte, başladı saçmalık. Sonra, “Dördüncü kez olamaz.” demiyor.
Üçüncü kezin sonunda yine aynı şekilde bir seçim kararı verilirse tartışmalar
başlayacak. Bir, burada. 
İkincisi:
100 bin imzayla Cumhurbaşkanı adayı gösterilecek kişi için “En yüksek
derecedeki Devlet memuruna mali haklar kapsamında yapılmakta olan her türlü
ödemelerin bir aylık brüt tutarının on katının ilgili maliye veznesine emaneten
yatırıldığına dair makbuzla Yüksek Seçim Kuruluna bizzat başvurur.” deniyor.
Peki, bana söyler misiniz, partiler tarafından gösterilen diğer Cumhurbaşkanı
adayları bu parayı ödeyecek mi? Ödemeyecek. Peki, bu haksızlığı kim ortaya
koyuyor? Yani “Hiç kimse aday olamasın.” mı deniyor? Bir defa, buradaki
adaletsizlik ayrı bir mesele, bir de hâlihazırdaki Cumhurbaşkanının devlet imkânlarından
faydalanamayacağı ifadesi yok. Tüm imkânlardan faydalanacak ama 100 bin imzayla
aday gösterilen kişi faydalanamayacak. 
Şimdi,
değerli milletvekilleri, herkes samimiyetle ama gerçekten halisane duygularla
bir düşünsün, ellerinizi de vicdanınıza koyun: Yasama, yürütme ve yargının aynı
elde toplandığı yönetimlere ne ad verilir? Çünkü bu Anayasa yasamayı, yürütmeyi
ve yargıyı aynı kişide topluyor. Şimdi, hem Cumhurbaşkanısınız hem parti genel
başkanısınız, milletvekillerini siz belirliyorsunuz, her şey sizin elinizde.
Yargıdan yani Yüksek Hâkimler Kurulu dediğimiz HSK’nin 13 üyesinden 6’sını siz
atıyorsunuz, 7’si başvuru üzerine -sözde- Meclis tarafından atanıyor ama
komisyon gücü elinizde ve sizin kontrolünüzde bir yargı üst organı meydana
geliyor, hem de içinde siyaset olan yani bakanın ve müsteşarın olduğu bir kurul
oluşturuyorsunuz. Bana söyler misiniz, burada yargı bağımsız mıdır o zaman? O
siyasi gücün elinde olur mu, olmaz mı? Bunu Recep Tayyip Erdoğan için
düşünmeyin, kim gelirse gelsin, olur mu? Olur, onun kontrolünde olur. 
Peki, Anayasa
Mahkemesinin 15 üyesinden 12’sini kim atıyordu oradan? Cumhurbaşkanı atıyor.
Peki, aynı zamanda Yüce Divan. Cumhurbaşkanı yarın yürütmenin de başı olduğu
için “Yargılanabilir.” diyorsunuz ya Anayasa’da hani -imkânsız olan bir şey
aslında- 301 milletvekilinin imzasıyla soruşturma önergesi verebiliyorsunuz;
360 milletvekili “evet” derse soruşturma komisyonları kurulabiliyor; soruşturma
komisyonlarının onay vermesi hâlinde Mecliste 400 milletvekili “evet” diyecek
ve Yüce Divana gidecek. Peki, Yüce Divana gittiğinde ne olacak? 12 üyesini o
Cumhurbaşkanı atamış olacak. Hangi akılla alay ediyorsunuz Allah aşkına? Hani,
“Efendim, denetlenecek bir sistem getiriyoruz.” diyorsunuz, aslında
denetlenemeyecek veya oyun oynanacak, katakulli olacak bir sistem
getiriyorsunuz. 
Yasamanın,
yürütmenin ve yargının aynı elde toplandığı rejimler eninde sonunda
diktatörlükle sonuçlanır. 
Burada
yasama organı olarak 600 kişilik bir milletvekili Meclisi oluşacak, grubu
oluşacak. Peki, bu Millet Meclisine güvenmeyip Cumhurbaşkanına kararnameyle
kanun çıkarma yetkisi veriyorsanız ve bu kanun konusu hakkında ancak Meclis
aynı anlamda bir kanun çıkarırsa onun geçersiz olması söz konusu ama hem genel
başkan olan hem o partinin genel başkanı olan hem milletvekillerini belirlemiş
bir Cumhurbaşkanının… Objektif bir şekilde o kanunun aksi kanunun çıkarılması
da mümkün değil. Dolayısıyla ortaya konulan ucube gerçekten içler acısı bir
konu.
Şimdi, bana şunu
söyleyin: İki ay sonra, altmış gün sonra seçim var. Peki, kardeşim, madem
dürüstsünüz, oy pusulalarına mühür konulmasını neden istemediniz? Ya, kendi
kendinizi bir defa rahatlatırdınız, kendinize güveniyorsanız, sahtekârlık
yapılmasın istiyorsanız. Niye peki konulmasını istemediniz? Çünkü Anayasa
oylamasındaki mühürsüz oy pusulalarını, kanuna rağmen -ne diyor kanun-
“Mühürsüz oy pusulaları geçersizdir.” hükmüne rağmen, Yüksek Seçim Kurulu
kendini yasama organının üstüne koyarak geçerli saydı. Bu bir suçtur, yarın
bunun hesabı sorulur ama burada siz bunu meşrulaştırmak adına böyle bir madde
koyuyorsunuz. Niye onun… Mühürlü olsa ne olur? 
Bakın, cebimden
5 lira para çıkarıyorum. Bunun filigranı var ama başka şeyler de var: Şurada
gizli bir ip var, orada da yazı yazar “Türkiye Cumhuriyet Merkez Bankası” diye.
İçeride görünmez birtakım resimler var. Niye bunlar yapıldı? O zaman koymayın
bunları, koymayın, herkes geçerli olarak bassın bunları. Böyle saçma şey olur
mu! Niye korkuyorsunuz veya ne yapmak istiyorsunuz?
İkinci olarak:
Sokak, mahalle, aynı apartman; niye bunları karıştırdınız kardeşim, farklı
sandıklara gönderiyorsunuz? Herkes izlesin kendini oradan, daha rahat kontrol
edebilir; “Var mı ismim orada, yok mu ismim?” diye, bunlar daha kolay olabilir.
Niye bunlardan vazgeçtiniz? Ne yapmak istiyorsunuz? Niye bu yollara
başvuruyorsunuz? Ama işte, şundan dolayı yaptığınızı düşünüyorum: Katakulli
diyoruz ya, hani Seçim Kurulunun İYİ PARTİ’nin seçime girememesi için numaralar
çektiğini göz önüne alırsanız ve Cumhurbaşkanının da “Cumartesi günü alsaydı bu
kararı bunlar olmayacaktı.” demesini; ondan sonra attan düşmüşe dönersiniz.
Bunun için yapıyorsunuz ama yok, öyle kolay değil, o kadar basit değil bu
işler. O sandıkların tepesinde sabahtan akşama kadar, akşamdan sabaha kadar
duracağız ve hiçbir zaman da kediler o trafoya giremeyecek. (İYİ PARTİ ve CHP
sıralarından alkışlar) Kediler o trafoya giremeyecek. 
Şimdi, değerli
milletvekilleri, kendi kendinizi aslında kamuoyunda şaibeli bir hâle
getiriyorsunuz. Samimi ve iyi niyetli olsanız tam aksine, diyelim ki hem
mürekkepten vazgeçmezsiniz, hem zarfların hem de oy pusulalarının mühründen
vazgeçmezsiniz. İstediğiniz kadar ittifak edin, bizi hiç ilgilendirmez.
İttifakı üst üste iki kere de noterden tasdik ettirin istiyorsanız, bizi hiç
ilgilendirmiyor. Kiminle ittifak kurarsanız kurun, o bizi hiç ilgilendirmiyor.
Bundan da çekincemiz yok ama bizi engellemeye çalışıyorsunuz. Televizyonlarda
göreceğiz, benden de vergi alan TRT bakalım siyasi partileri ne kadar gündeme
getirecek, onu da göreceğiz. Bu kanunları çıkarırken onları göz ardı
edeceğimizi düşünmeyin, hepsini tek tek kontrol edeceğiz. Hani Cumhurbaşkanı
bugün dedi ya: “Daha bunlar neler çıkaracak göreceğiz, bunu bilmiyoruz.”
Gerçekten bilmiyorlar, ters köşe olurlar böyle. Onda da ters köşe olacaklar
eğer yanlış bir şey yaparlarsa, bundan hiç kimsenin şüphesi olmasın.
Şimdi, OHAL
şartlarında seçim yapıyorsunuz. Peki, OHAL şartlarının özelliği nedir? Gösteri
yürüyüşü yapamazsınız, herhangi bir şekilde başka bir harekette bulunamazsınız.
Enteresan olan şey şu: “Efendim, işte bu -tabiri caizse- yeni hükûmet sistemi
veya cumhurbaşkanlığı hükûmet sistemiyle Türkiye kurtulacak.” Peki, şimdi neden
kurtulmuyor? Herhangi bir çıkarmak istediğiniz yasayı çıkaramıyor musunuz?
Herhangi bir şekilde sizin elinizi mi tutan var? Peki FETÖ’yü niye tutmadınız?
Hiç mi aklınıza gelmedi, “Bu adam ilkokulu bile bitirmemiş, kim bunu resmî vaiz
tayin etti?” diye hiç düşünmediniz mi bunlara iş verirken? Bakın, tekrar
ediyorum, ilkokulu bitirmemiş bir adamı resmî vaiz tayin etmişsiniz, edilmiş ve
siz bununla iş birliği yapıyorsunuz. Adamın nereden mezun olduğunu
bilmiyorsunuz ama ihtiyacınız yok ya, nasıl olsa diplomalar doğru değil, önemi
yok diplomaların.
Dolayısıyla
bütün bunları göz önüne aldığınız zaman, önümüzdeki seçimlerde, bugün nasıl
suratınız farklı bir biçim aldıysa, efendim “Katakulli yaptınız.” diyorsanız,
efendim milletvekilleri için “kiralık” diyorsanız, yarın çok daha farklı
olacaksınız. Milletvekilleri kiralık falan değil, milletvekilleri Türkiye’de
demokrasinin yerleşmesi için mücadele etmiş ve gönüllü olarak bu işe girmiş
insanlar. (CHP sıralarından alkışlar)
Dolayısıyla
Türkiye’de demokrasi, insan hakları, parlamenter demokratik hukuk devleti
sistemi yeniden gelecektir 24 Hazirandan sonra. Bunu hiç kimse aklından çıkarmasın,
tek adam rejimi de sona erecektir. Çünkü Türk cumhuriyetlerindeki tek adam
rejimlerini görüyorsunuz. İşte, Azerbaycan’da karısını cumhurbaşkanı yardımcısı
yaptı. Öbür tarafta, istediği kanunları çıkarıyor, parlamentoların hiçbir hükmü
yok, kişiler istedikleri zaman istedikleri kişileri milletvekili yapabiliyor. 
BÜLENT YENER
BEKTAŞOĞLU (Giresun) – Bizde de olur.
YUSUF HALAÇOĞLU
(Devamla) – Bizde damatlar oluyor mamafih ama şunu için söylüyorum bunu: Yarın
bu Anayasa yürürlüğe girdiğinde sanıldığı gibi Türkiye kurtulmayacak, Türkiye
düze çıkmayacak; tam tersine, Türkiye bataklığa batacak. Bir kişinin kafasından
çıkacak sözler kanun hükmüne girecek, tıpkı “TEOG kaldırılacak.” deyip TEOG’u
kaldırdıkları gibi. Hiç kimse karşı duramayacak. Kim evinden alındı, hangi
hukuk sistemi içerisinde yargılanacak, yargılanmayacak, kimsenin haberi bile
olmayacak; soramayacaksınız çünkü şöyle olacak: Davanız görüşüleceği zaman
sizin lehinize karar vereceği anlaşılan bir hâkim varsa derhâl, ertesi
duruşmada o hâkim değişecek. 
Kardeşim, bakın,
savcı Türkiye Cumhuriyeti’nin tarafıdır; savcı, cumhuriyet savcıları taraftır.
Siz her ikisini aynı kurulun emrine vermişsiniz, hâkim tarafsız olması
gerekirken taraflı grupla birlikte atamasını yapıyorsunuz. 
Ben, bu
seçimlerin, bu Cumhurbaşkanı ve tek parti, tek adam yönetiminin 24 Haziranla
birlikte ortadan kalkacağını düşünüyorum. Öte yandan, şunu söyleyeyim: OHAL
var. OHAL’de valilerin yetkisinin ne olduğunu biliyor musunuz? OHAL olmadan
nasıl olduğunu, OHAL varken nasıl bir yetki sahibi olduğunu biliyor musunuz?
Hayal bile edemezsiniz yani iktidar partisinin birer mensubu olarak görev
yapacaktır. Bunu da hepimiz beraber göreceğiz. 
Bakın, bütün
bunlara rağmen kaybedeceksiniz. Bu millet artık her şeyi gördü. On altı yıldır
iktidarsınız, on altı yıldır “Ne istediniz de vermedik?” dedikleriniz bugün
sizin düşmanınız hüviyetinde. On altı yıldır neyi istediniz de yapmadınız,
hangi kanunu çıkarmak istediniz de çıkarmadınız? Hiçbir tanesini. Her şeyi
çıkardınız ama herkes sizi aldattı. PYD de aldattı sizi, Barzani de aldattı
sizi, Apo da aldattı sizi, FETÖ de aldattı sizi hatta Obama bile sizi aldattı
Esad gibi. Herkes sizi aldattı. Aslında aldanmadınız, bilerek yaptınız. Kol
kola girdiniz ama ondan sonra, aldandıktan sonra baktınız ki işin rengi
değişiyor, tuttunuz “Biz aldandık.” demeye başladınız. Madem Obama sizi
aldattı, madem Amerika sizi aldattı, PYD’ye, terör örgütüne yardım ediyor, o
zaman niye İncirlik’i kapatmıyorsunuz? Niye Amerika’nın diğer üslerini,
Diyarbakır bölgesinde bulunan üslerini kapatmıyorsunuz? Niye savunma
sistemlerini durdurmuyorsunuz? Kime karşı açıldığını bilmiyor musunuz?
Dolayısıyla siz sadece kendi kendinizi aldatıyorsunuz. Yarın bu millet
aldanmayacak ve neleri nasıl düşündüğünü ve ne yapacağını inşallah o sandıkta
gösterecektir. 
Hepinize
saygılar sunuyorum. Her şey Türkiye için olsun. (İYİ PARTİ sıralarından
alkışlar) 
BAŞKAN –
Teşekkür ederim Sayın Halaçoğlu. 
Sayın
milletvekilleri, şimdi söz sırası Halkların Demokratik Partisi Grubu adına
Iğdır Milletvekilimiz Sayın Mehmet Emin Adıyaman’a aittir. 
Buyurun Sayın
Adıyaman. (HDP sıralarından alkışlar) 
Süreniz yirmi
dakika. 
HDP GRUBU ADINA
MEHMET EMİN ADIYAMAN (Iğdır) – Sayın Başkan, değerli milletvekilleri; hepinizi
saygıyla selamlıyorum. 
Dün, 23 Nisan
Millî Egemenlik ve Çocuk Bayramı münasebetiyle bu Meclis özel gündemle
toplandı. Ama dün tabii önemli bir husus da yaşandı; dün toplanan Mecliste eski
Grup Başkan Vekilimiz ve Grup Başkanımız “Kürt illeri” dediği için Meclis
Başkanı tarafından Meclisten çıkarılmakla tehdit edildi. 
Aslında dün
önemli bir gündü; bu Meclisin ilk açıldığı gün, 23 Nisan 1920, bundan doksan
sekiz yıl önce. Bir geriye dönelim, geriye doğru gidelim, 1920’de Türkiye’nin
koşulları, daha doğrusu Osmanlı Devleti’nin koşulları neydi? 
Osmanlı Devleti
yıkılmak üzere, Topkapı Sarayı’nda bir zat var ve kendisi bir iradedir, bir
irade sahibi ve meşruiyetini iki şeyden alıyor: Bir, hilafetten alıyor: “Ben
dinin halifesiyim.” ya da bir başka deyişle “Allah’ın ve Peygamber’in
temsilcisiyim.” Diğer irade ise: “Ben gücüm, kuvvetim, tek adamım; benim her
sözüm bir kanundur yani ben padişahım; hem padişah hem sultan.” İşte, bu
koşullarda ülke emperyal güçler tarafından işgale uğramış, Osmanlı tebaası olan
yani sultanın, Topkapı Sarayı’ndaki şahsın kulu ya da tebaası olan coğrafyadaki
bütün halklar bir şekilde kopmuş. 
Anadolu
ile Kürdistan’da iki halk var; Türkler ve Kürtler, ya teslim olacaklar ya bir
irade oluşturacaklar. Ve bunlar Anadolu’nun diğer halklarıyla birlikte 23 Nisan
1920’de bu Mecliste ortak bir irade ortaya koydular. 
Bu
irade üç temel şey üzerinde şekillenmişti: Biri, Kurtuluş Savaşı’nı vermek, bu
işgal güçlerinden kurtarıp Kürt coğrafyası ile Türk coğrafyasını ortak vatan
olarak tayin eden bir yeni devlet kurmaktı. Bunu başardılar doğrusu, Kurtuluş
Savaşı’yla birlikte bu emperyal güçler kovuldu ve bu topraklar kurtarıldı. 
İkinci
önemli bir hedef daha vardı, o da egemenliği Topkapı Sarayı’ndan alıp halka
teslim etmekti “Egemenlik kayıtsız şartsız milletindir.” cümlesindeki durumu
gerçekleştirmek için. Evet, onu da gerçekleştirdiler çünkü hilafet ile
saltanatı kaldırdılar. 
Üçüncü
önemli bir hedef daha vardı, o da bu coğrafyada yaşayan, bu ortak vatanı
birlikte yaratan tüm halkların kendi kültürleri, kendi kimlikleri, kendi
aidiyetleriyle yaşaması idi. Bunu da bir nebze başardılar, 1921 Anayasası’nı bu
Meclis kabul etti ve o Anayasa hiçbir etnik temele dayanmayan, hiçbir halkın
kimliğini, kültürünü reddetmeyen ve kendi kimlikleri, aidiyetleriyle eşit,
özgür, bir arada yaşamayı hedefleyen, hatta vilayetlerin özerkliğini de öngören
21 Anayasası. 
Ondan
sonraki süreçte -zamanı iyi kullanmak için detaylarına girmeyeceğim ama-
hepinizin bildiği üzere, 1924 Anayasası’ndan sonra bütün bu temel ilkeler yok
sayıldı; tek mezhep, tek millet ekseni üzerinden diğer tüm halklar inkâr edildi
ve bu ülkenin temel bir sorunu, kanayan bir yarası sürekli bir biçimde kanamaya
devam etti ta günümüze kadar. 
Peki, bugün ne
oluyor, bu Mecliste biz “uyum yasası” diye bir yasayı görüşürken ne oluyor?
İşte, 1920’de bu Meclis “Egemenlik kayıtsız şartsız milletindir.” diye Topkapı
Sarayı’ndan aldığı iradeyi halka teslim ederken bugün geldiğimiz noktada AKP
iktidarı halka ait egemenliğin tecelli bulduğu bu Meclisten o iradeyi alıp yeni
bir saraya devrediyor. Hangi saraya? Bu sefer Beştepe sarayına. Dolayısıyla,
görüştüğümüz bu yasa düzenlemesi de esas itibarıyla milletin iradesini, Topkapı
Sarayı’ndan alınmış olan bu iradeyi bu sefer Beştepe sarayındaki iradeye teslim
etmeye hizmet etmektedir. 16 Nisan referandumundan bu tarafa bir yılı aşkın bir
süre geçti, “uyum yasaları” adı altında getirilen bu yasalar bu kadar zaman
süreci varken bu Meclisin gündemine getirilmedi çünkü bu Meclisin iradesi yok
edilmiştir. Meclisin iradesi Beştepe’de tecelli ediyor ve baskın ya da panik bir
seçimle seçim gündemimize sokuldu. 
Neden seçim
gündemimize sokuldu? Çünkü AKP iktidarı birçok vaatle gelmişti. Az önce ifade
ettiğim gibi, bu ülkenin temel sorunu olan Kürt sorununda bir arpa boyu yol
almadığı gibi inkâr politikalarına yöneldi. Emekçi sınıfların, çalışanların
hakkı, hukuku ayaklar altına alındı, bordro mahkûmları geçinemez hâle geldi;
çözüm üretemedi. Ekonomi iflasa gidiyor, dolar almış başını yürüyor; bir çözüm
üretemedi. Dış politikada sıkışmış bir durumda, neredeyse sıfır problem politikasından
bütün komşu ülkelerle problemli bir hâle geldi. Daha da önemlisi, normal
koşullarda yönetemediği ülkeyi artık OHAL koşullarında dahi yönetemez duruma
gelmiş durumda. O hâlde, erken seçim kararı niye alındı? Evet, belli ki
Suriye’de sanki Çanakkale Savaşı veriliyormuş gibi, Afrin gibi küçük bir ilçeye
operasyon yapılıyor, Çanakkale Savaşı nidaları yaratıldı ama bu balon sönüyor
ve Suriye’de neyle karşılaşacağını artık öngöremiyor. Ekonomik göstergeler
kırmızıda ve daha fazla ekonomik çıkmazın yayılmasının önüne geçmek anlamında
erken seçim gündeme getirildi. AKP tabanında ciddi bir erozyon yaşanıyor,
sürekli oy kaybediyor, bunu en kısa zamanda durdurmak gerekiyor. OHAL var ama
OHAL’le dahi, kanun hükmünde kararnamelerle dahi ülkeyi yönetemiyor, o zaman
erken seçime ihtiyaç var. İttifak işe yaramıyor, yapılacak tüm vicdansızlıklar
ya da sürenin uzaması, kontrolün daha da elden çıkmasına neden olacağı için
erken seçime ihtiyaç var. Yeni savaş açacağı alanlar bulamıyor, dolayısıyla
yine erken seçime ihtiyaç var. Ve daha da önemlisi, muhalefetin en güçlü
lideri, en önemli muhalif ve Tayyip Erdoğan’ın en çok korktuğu Sayın Selahattin
Demirtaş zindanda, meydanlarda yok; meydan boşken erken seçime gitme ihtiyacını
hissediyor. 
İLKNUR İNCEÖZ
(Aksaray) – Bu kadar büyük demeç vermeyin bence. 
MEHMET EMİN
ADIYAMAN (Devamla) – Dolayısıyla AKP’nin bütün bu hesapları üzerinden gündeme
getirdiği erken seçim, aynı zamanda AKP’nin de kurtuluşu gibi algılanıyor.
Ne demişti Sayın
Erdoğan? Bakın, bizzat sözlerini söylüyorum. Ne diyordu? Erken seçim kararı
alınan ülkeleri “demokrasinin olmadığı ülkeler” diye tarif etmişti ve bu
ülkelerin geri kalmış ülkeler olduğunu, bu ülkelerin gelişmemiş ülkeler
olduğunu ve diktatörlükle yönetilen ülkeler olduğunu söylemişti. Daha önemlisi,
ne demişti? Erken seçim talep edenleri hain ilan etmişti ama dönüp erken seçimi
bizzat kendileri ilan etti. AKP için “Metal yorgunluğu var.” demişti, “Afrin
Operasyonu’yla metal yorgunluğunu attık.” dedi ama Afrin de işe yaramadı çünkü
önü çıkmaz sokak. Bu nedenle erken seçimi gündeme getirdi. 
Şimdi, değerli
arkadaşlar, “uyum yasası” adı altında önümüze getirilen bu yasa teklifi üzerine
de birkaç şey söylemek istiyorum. Öncelikle, olağanüstü hâl koşulları altında
gerçekleşecek bir seçim, tıpkı 16 Nisan referandumu gibi tartışmalı ve
meşruiyet sorunuyla karşı karşıya kalacak bir seçimdir. Bunun altını özellikle
çizmek istiyorum. 
Yine, kabul
etmek durumundayız ki beş yıllığına ülkenin yasama organını belirleyecek olan,
yine beş yıllığına hükûmeti kuracak Cumhurbaşkanını belirleyecek olan bir genel
seçimin yaklaşık iki yıldır devam ettirilen olağanüstü hâl koşulları altında
yapılması antidemokratiktir ve evrensel hukuk kurallarına aykırıdır, meşruiyeti
yoktur. 
OHAL
koşullarının yanı sıra, Parlamentonun 3’üncü büyük partisi olan Halkların
Demokratik Partisinin eş genel başkanlarının, milletvekillerinin, Demokratik
Bölgeler Partisinin 93 belediye başkanının ve yine, parti yöneticilerimizin
tutuklu olduğu bir süreçte, bu Parlamentonun sizler kadar meşru olan, halk
iradesini temsil eden vekillerinin vekilliklerinin düşürüldüğü bir süreçte
yapılacak bir seçim meşru olmayacaktır.
Yine, değerli
arkadaşlar, bu Parlamento, demokrasinin güçlenmesi için üzerine düşen, belki
ülkenin temel sorunlarından biri olan Kürt sorununu çözemeden bir dahaki döneme
bu temel sorunu devretmiştir; ülkeyi bundan sonraki süreçte de yine savaş,
şiddet ve kan üzerinden bir durumla yüz yüze bırakmıştır. 
Bütün bu
koşullar altında önümüze getirilen bu yasa teklifine baktığımızda, az önce ifade
ettiğim gibi, referandumla halk iradesinin, milletin iradesinin Beştepe’ye
devrini kurumsallaştıracak birtakım düzenlemelerdir. Bu düzenlemelerin
içerisinde çok açık olan ve bizce, gerek Komisyonda gerekse şu anda Genel
Kurulda ifade ettiğimiz birtakım hükümleri bile apaçık Anayasa’ya, demokrasinin
ve hukukun evrensel kurallarına aykırıdır. Mesela bunlardan biri 2’nci madde.
2’nci madde, bir şahsın hem Cumhurbaşkanı hem milletvekili olamayacağını
öngören bir düzenleme.
Bir düşünün
değerli arkadaşlar, siyasi partiler seçim meydanlarına çıkacak Cumhurbaşkanı
adayını gösterecek, bu adaylar istediği propagandayı yapacak, seçim çalışması
yapacak ama bunlardan biri seçilecek. O seçilen Cumhurbaşkanı, Cumhurbaşkanı
dokunulmazlığından, sorumsuzluğundan faydalanacak ama rakibi olan diğer
Cumhurbaşkanı adaylarının milletvekili dokunulmazlığı dahi olmayacaktır ve
bunlar hukuken savunmasız; hele hele yargının, yürütmenin ve yasamanın tek elde
toplandığı bir sistemde hangi koruma zırhına sahip olacaktır? 
Oysa mevcut olan
Cumhurbaşkanı da dâhil olmak üzere Cumhurbaşkanı, hem Cumhurbaşkanı hem
Başbakan görevini görüyor hem de partisinin Genel Başkanı; burada kuvvetler
ayrılığı noktasında iktidar tereddüt duymuyor ama bir kişinin hem milletvekili
hem de Cumhurbaşkanı adayı olmasını kuvvetler ayrılığına aykırı buluyor. Böyle
bir mantık olabilir mi? Cumhurbaşkanı adayı ve aynı zamanda milletvekili adayı
olan bir aday eğer Cumhurbaşkanı seçilmezse doğal olarak bu Parlamentonun bir
üyesi olmalı. Daha da önemlisi, bir düşünelim, grubu olan siyasi partilerin
kendi genel başkanlarını aday gösterdiği varsayımını dikkatinize sunayım.
Partiler kendi genel başkanlarını aday gösterdiğinde seçilmeyen genel başkanlar
Parlamentonun dışında kalacak ama onun grubu Parlamentoda olacak. Yani kendisi
milletvekili olmayacak ama partisinin genel başkanı olarak dışarıdan
Parlamentodaki grubu yönetecek. Böyle bir anormallik olabilir mi?
Yine, örneğin,
bu teklifin 7’nci maddesi neyi düzenliyor? 100 bin seçmenin imzasıyla herhangi
bir kişinin Cumhurbaşkanı adayı gösterilebileceğine ilişkin… Tamam, iyi;
vatandaş kendi iradesini siyasi parti gruplarının dışında bireyler yani 100 bin
insan bir araya gelip herhangi bir şahsı Cumhurbaşkanı adayı göstermelidir. Bu,
yurttaşın doğal hakkı fakat uygulamada öyle bir düzenleme yapılıyor ki 100 bin
oyu yani 100 bin imzayı toplamak fiilen imkânsız hâle getiriliyor. Nasıl
imkânsız hâle getiriliyor? Komisyonda çokça tartıştık. Efendim, seçmen ancak
kayıtlı olduğu yani ikametgâhının bulunduğu ilçe seçim kuruluna başvuracak. E,
Türkiye hareketli bir ülke, genç nüfusa sahip, üniversite öğrencisi var,
mevsimlik işçiler var, metropollerde çalışanlar var. Örneğin, Hakkârili bir
yurttaşımız herhangi bir kişiyi Cumhurbaşkanı adayı olarak görmek istiyor, imza
vermek istiyor; efendim, İstanbul’da çalışıyor, İstanbul’da yaşıyor; salt bir
imza için İstanbul’daki ilçe seçim kuruluna başvuramaz. Ne yapacaktır? Ta
Hakkâri’ye gidecektir. Edirne’deki, Ardahan’da çalışıyor; Ardahan’dan Edirne’ye
gitmek zorunda kalacaktır. Böyle bir saçmalık olabilir mi? Türkiye Cumhuriyeti
vatandaşlarının hepsinin kimlik numarası var, “elektronik imza” diye bir hadise
var. Elektronik imzayla biz her türlü işlemi güvenle yapabiliyorsak, bankalarda
havale yapabiliyorsak, resmî evraklar tebliğ edilebiliyorsa, UYAP üzerinden
mahkeme dosyalarına vatandaş ulaşabiliyorsa o hâlde elektronik imzayla da demek
ki o imzayı verebilir, herhangi bir kişiyi aday gösterebilir.
Sadece bu mu?
Değil. Yine, TC numarasıyla, Türkiye'nin neresinde olursa olsun, bulunduğu yerdeki
ilçe seçim kuruluna gidip imzayı verebilir. 
Buradaki mantık
“Kâğıt üzerinde 100 bin yurttaş aday gösterebilir.” cümlesini kanun metninde
göstermek ama fiilen bunu imkânsız hâle getirmek.
Yine önemli bir
husus: Eski yasada, eski düzenlemede 20 milletvekilinin imzasıyla Cumhurbaşkanı
adayını gösterme imkânı vardı. Şimdi, bizlerin, biz milletvekillerinin iradesi
alınıyor, irademiz alınıyor, bizim irademiz her birimizin üyesi olduğu siyasi
parti grubunun iradesine teslim ediliyor yani bizim üyesi olduğumuz siyasi
parti gruplarının alacağı grup kararı dışında bizim hiçbir irademiz yok; sadece
parti grupları aday gösterebiliyor. Ya böyle bir anlayış olabilir mi? Her
birimiz milletvekiliyiz, halkın iradesini temsil edebiliyoruz. Elbette parti
disiplini içerisinde, bizim, bağlı olduğumuz siyasi partilerin kararlarına uyma
gibi bir disiplin anlayışımız vardır ama aynı zamanda, her milletvekili de bu
şekilde yani toplamda 20 milletvekili Cumhurbaşkanı adayı gösterebilmeli.
Söylediğim bu husus belli bir partiye ait de değil; örneğin farklı farklı
partilerden 20 imza toplanıp Türkiye’de çok makul, milletvekillerinin inandığı,
güvendiği, Cumhurbaşkanlığı makamını temsil edebilecek bir kişiyi Cumhurbaşkanı
adayı gösterebilmeli. Burada milletvekilinin bireysel iradesi yok ediliyor.
Nereye bırakılıyor? Parti merkez organlarının iradesine ya da grup iradesine.
E, hukukçu arkadaşlar var, bunu nasıl hazmedebiliyorlar, bunu anlamakta
zorlanıyorum doğrusu.
Netice
itibarıyla değerli arkadaşlar, bu düzenleme alelacele getirilmiş. Tıpkı baskın
seçim gibi baskın uyum yasaları getiriliyor. Tabii, bütün amaç, bütün dert,
bütün kaygı “Aman ha aman yetiştirelim, şeklen de olsa, hukuka aykırı da olsa,
nasıl olursa olsun, nasıl olsa AKP çoğunluğu vardır, biz yaptık, biz ettik, biz
söyledik, o zaman bir geçsin. Hele şu uyum yasalarını bir geçirelim
-eksiklikleri varsa muhtemelen önümüzdeki günlerde de gelecektir Meclise- eksik
kalan hususlarda kanun hükmünde kararname yetkisi verelim Cumhurbaşkanına, o da
oradan bir hâl etsin. Hele biz bu seçimi -aman ha, bu az önce saydığım şartlar
bizim için çok kötüye gidiyor- aman ha kaybetmeden şunu bir kotaralım.” Bütün
mantık, bütün mantalite bunun üzerine kurulu ama buradan açıkça söylüyorum,
ilan ediyorum: Artık on beş yıllık, bu halkı kandırma, halka mehter marşı
verme; milliyetçilik üzerinden, mezhep üzerinden, yok yalanlar üzerinden
yaptığınız, yandaş basınınız, yandaş kalemleriniz üzerinden yaptığınız algı
operasyonunu bu halk artık yutmuyor. 24 Haziran sizin bu saraydan da bu
Meclisten de alaşağı olacağınız gün olacaktır diyorum, hepinizi saygıyla
selamlıyorum. (HDP sıralarından alkışlar) 
İLKNUR
İNCEÖZ (Aksaray) – Kimi nereye göndereceğine milletimiz karar verecek.
BAŞKAN
– Teşekkür ederim Sayın Adıyaman.
Sayın
milletvekilleri, gruplar adına konuşmalar tamamlanmıştır. 
Şimdi
şahıslar adına ilk söz, Ankara milletvekilimiz Sayın Levent Gök’e aittir.
Buyurun
Sayın Gök. (CHP sıralarından alkışlar) 
Süreniz
on dakika.
LEVENT
GÖK (Ankara) – Sayın Başkan, değerli milletvekilleri; görüşülmekte olan 553 sıra
sayılı Kanun Teklifi üzerinde şahsım adına söz aldım. Hepinizi saygıyla
sevgiyle selamlıyorum.
Dün
23 Nisan Ulusal Egemenlik ve Çocuk Bayramı’nı coşkuyla kutladık. Türkiye Büyük
Millet Meclisinin kuruluşunun 98’inci yılında, ülkemizin uygar dünyayla tanışmasını
sağlayan ve bu yolu açan ve çocuklarımıza da bu bayramı armağan eden Mustafa
Kemal Atatürk ve silah arkadaşlarını bir kez daha sevgiyle saygıyla
selamlıyorum.
Sayın Başkan,
değerli milletvekilleri; bu seçimler diğer seçimlerden farklı. 
Sayın Başkan,
değerli milletvekilleri; bu seçimler sonucu oluşacak irade, Parlamento yapısı
ve değişecek, yürürlüğe girecek Anayasa kuralları artık eski kurallardan
farklı. Türkiye, parlamenter rejim olarak sürdürdüğü yüz kırk yıllık bir
siyasal tarihini bu seçimlerle büyük ölçüde noktalayarak ileride ne olacağı
bilinmeyen, başka hiçbir ülkede uygulanmamış, hangi kuralların bizi nereye
götüreceği bilinmeyen, altyapısı oluşturulmamış, hukuki güvenliği olmayan bir
akıbete doğru koşar adım gidiyor değerli arkadaşlar. Ne olacaktır ileride?
Seçimlerin bitmesi hâlinde -ortaya çıkacak irade- Türkiye’de bugüne kadar
alışkın olduğumuz kurallar dışarıda kalacak ama yerine daha yenileri konulmadı.
Kurallardan ve kuramlardan bahsediyorum değerli arkadaşlarım. Kuramlar ve kurallar
konusunda seçimleri kim kazanırsa kazansın, hangi partinin Cumhurbaşkanı adayı
kazanırsa kazansın ciddi bir belirsizlik dönemine gireceğimiz muhakkaktır.
Böyle bir tablo, önümüzdeki sürecin Türkiye açısından çok sıkıntılı olacağını
da bizlere yaşatacaktır, bunu yaşayarak hep birlikte göreceğiz. 
Sayın Başkan,
değerli milletvekilleri; bu 24 Haziranda yapacağımız seçimin yapı taşları, 15
Temmuz darbe girişiminin ardından bu Mecliste ilan edilen, bizim de bir darbe
girişimi olarak nitelendirdiğimiz 20 Temmuz OHAL dönemiyle başladı. 20 Temmuz
OHAL dönemiyle başlayan sürecin sonunda geldiğimiz bir noktada iktidar partisi
ve ona dâhil olan diğer muhalefet partisinin iş birliğiyle Türkiye’de adım adım
bu sürecin yolları, yapı taşları döşendi. Önce kanun hükmündeki kararnameler
çıkarıldı ve iş birlikçi olarak Anayasa Mahkemesi yanınıza alındı. Anayasa
Mahkemesi, aslında, 1991 yılında, kanunla çıkması gereken kuralların kanun
hükmündeki kararnamelere konulamayacağına ilişkin karar vermişti ama iktidar ve
Anayasa Mahkemesi iş birliğiyle kanun hükmündeki kararnamelerin denetim olanağı
Anayasa Mahkemesi tarafından reddedildiği için, Türkiye bir olağanüstü hâl dönemine
sokuldu. Anayasa Mahkemesinin bu süreçte büyük bir vebali vardır, büyük bir
sorumluluğu vardır. Türkiye'yi bu konuma getiren kurumların başında Anayasa
Mahkemesi gelmektedir; iktidarı denetlememiştir, iktidarın çıkardığı KHK'leri
denetlememek suretiyle görevini kötüye kullanmıştır ve böyle bir süreçte
Anayasa Mahkemesi 24 Nisanda yapacağımız bu erken seçimin yapı taşlarını
döşemiştir. Bir olağanüstü hâl dönemi…
Sayın Başkan,
değerli milletvekilleri; olağanüstü hâl, sürekli bir rejim değildir. Olağanüstü
hâli ilan eden ülkeler, bir an önce olağan döneme dönmek için olağanüstü hâl
ilan ederler. Bizimkiler de “Oh ne rahat, olağanüstü hâl var, KHK var…” Anayasa
Mahkemesi zaten denetlemiyor. Sırtlarını dayamışlar Anayasa Mahkemesine; çıkar
KHK'leri, bırak kanunları. Meclis ne işe yarar ki? Zaten geldiğimiz tablo da
işte bunun sonucudur. Bir de önceden ağır eleştiriler getiren bir muhalefet
partisinin iş birliğiyle dayatılan Cumhurbaşkanlığı hükûmet sistemi denilen bir
ucube sistem ve olağanüstü hâlin olduğu dönemde bu sistemle ne olacağını
bilemediğimiz bir seçim sürecine doğru gidiyoruz. 
Bakın, ben
buradan uyarıyorum, kim kazanırsa kazansın ciddi sıkıntılar var. Şimdi, niçin
böyle yapı taşları oluşturuldu? Çünkü bu iktidar seçimle gitmek istemiyor
değerli arkadaşlarım, sıkıntı burada. Bu iktidar “millî irade” diyor “millî
irade” diyor ama kurulan bir partinin seçimlere girmesini engellemek için
elinden geleni yapıyor. Parti sözcüleri, iktidar partisinin sözcüleri
ağlamaklı, YSK’yi suçluyorlar. YSK kararını vermiyor, gerekli kararlarını
vermiyor. Dar zamana sıkıştırılmış bir seçim döneminde iktidar partisi: “Acaba kimi
engellesem, ne yapsam? Ben bütün kamu gücünü elimde tutayım, iktidarın tüm
olanaklarını kullanayım, muhalefeti ezeyim -e ne yapayım?- seçim yaptık diyelim
dış dünyaya.” Öyle mi değerli arkadaşlarım, bu kadar basit mi? 
Anayasa’mızın
2’nci maddesi hukuk devletine ilişkin. Peki, 90’ıncı maddesinde milletlerarası
anlaşmalar usulüne uygun yürürlüğe girmişse ona uymak zorunluluğumuz var. Peki,
bir de bizim bağlı olduğumuz Venedik Komisyonu var. Venedik Komisyonu ne diyor?
“Seçim kurallarının seçim tarihinden üç ay öncesinden itibaren değiştirilmesi
bizim kurallarımıza aykırıdır.” diyor. 
Sayın Adalet
Bakanı, Sayın Bakanım; Venedik Komisyonunun bu kararlarını biliyorsunuz
herhâlde, ilkelerini biliyorsunuz. Venedik Komisyonuna biz üyeyiz, onun
kurallarını uygulamak için altına imza atmışız ama Venedik Komisyonu diyor ki:
“Seçim kuralları seçim tarihinden üç ay önce değiştirilemez.” 
Biz şimdi
gidiyoruz hemen alelacele iki ayda bir seçim… İnsanlara kendini tanıtma fırsatı
veremediğimiz gibi, Yüksek Seçim Kuruluna dahi bugün itibarıyla seçim takvimini
açıklatamıyoruz. YSK Başkanı diyor ki: “Bugün görüştüğünüz bu seçim uyum
yasaları çıkmazsa ben seçim takvimini açıklayamam.” Dua edin ki Cumhuriyet Halk
Partisi bu konuda size yardımcı oluyor. Biz bu konuda Mecliste, sizlerle
ilgili, bu yasayla ilgili ciddi bir tablo sergilesek seçim takvimi ne olacak? O
da ortada yok. Yani yaptığınız her şey ayağınıza dolanıyor.
Değerli
arkadaşlarım, Türkiye bu tabloyu kaldıramaz. Bakın dün burada birtakım olaylar
anlatıldı. Dünyanın hiçbir yerinde Cumhurbaşkanı… Çıkmış diyor ki
Cumhurbaşkanı: “Kimse bana hakaret edemez, ben Cumhurbaşkanıyım.” Ama bir de
AKP Genel Başkanı şapkanız var. Hangi sıfatla konuşuyorsunuz siz? Ama siz,
bütün muhalefetin bütün temsilcilerini istediğiniz zaman televizyonlarda, grup
toplantılarınızda ağır hakaretlerle eleştirmiyor musunuz? Siz toplumun
vicdanında gerçek anlamıyla bir Cumhurbaşkanı olamadınız, sıkıntı burada; keşke
olsanız, keşke biz de “İyi ki bu Cumhurbaşkanı hepimizin Cumhurbaşkanı.”
diyebilsek ama diyemiyoruz. Niçin? Çünkü bu Cumhurbaşkanı on altı yıllık
iktidarı süresince yaptığı uygulamaların hesabını vermekten kaçınan bir
Cumhurbaşkanı. İşte bu seçimlerin alelacele yapılmasının arkasında yatan bir
uygulama da budur. “Hesap vermeyelim, bir kaptıkaçtı zihniyetiyle iktidarımızı
devretmeyelim, biz Türkiye'de demokrasi varmış oyununu oynayalım ama iktidarı
devretmeyelim.”
Değerli
arkadaşlarım, bu Türkiye kurulurken kanla kurulan Türkiye’yi kuran o liderler
bir an önce demokrasiye geçme mücadelesi verdiler. AKP sıralarından çoğu
arkadaşımızın eleştirdiği İnönü’yü siz hiç mi kendinize örnek almadınız? İnönü
1950 seçimlerinden sonra önünü iliklemiştir ve iktidarı devretmiştir. Bakın,
1950 seçimlerinde sonuçlar netleşmeye başlayınca Ankara Valisi İsmet İnönü’yü
arar ve der ki: “Seçimleri Demokrat Parti kazanıyor.” İsmet İnönü de o zamanki
Vali Avni Doğan’a aynen şunları söyler: “Güzel, demek ki iktidar onlara
teveccüh etmiş bulunuyor. Şimdi derhâl Celal Bey’i telefonla arayınız ve
kendisini tebrik ettiğimi söyleyiniz, iktidarı devralmak için hazırlıklarını
yapsınlar.” Bu, ülkeyi kuranların gösterdiği davranışlardır değerli
arkadaşlarım. (CHP sıralarından alkışlar) Tek partiden çok partiye geçişi
sancısız bir şekilde gerçekleştirdik, şimdi, çok partiden bir başka partinin
iktidara gelmesini engelleyen bir iktidar var karşımızda. Yalın gerçeklik budur
Türkiye’de. Yalın gerçeklik, AKP iktidarının Recep Tayyip Erdoğan'ın iktidarı
devretmeme anlayışı üzerine kurulmuştur, bütün tahliller ve bütün uygulamalar bunun
üzerinedir. Bu uygulamalara ortak olanları da tarih affetmeyecektir. Ama
halkımız 24 Haziranda üzerine kurulan bu pusuyu yırtıp atacak güce sahiptir.
Biz buna inanıyoruz, işte bu yüzden size “Hodri meydan!” diyoruz. İstediğiniz
kadar yasaların arkasına sığının, istediğiniz kadar iktidarın arkasına sığının,
istediğiniz kadar kamu kaynaklarının arkasına sığının, bu millet size gerekli
dersi verecektir. 
(Mikrofon
otomatik cihaz tarafından kapatıldı)
İLKNUR
İNCEÖZ (Aksaray) – Kimin, neye sığındığına milletimiz karar verecek. 
LEVENT GÖK
(Devamla) – Sayın Başkan, bir dakika daha…
BAŞKAN – Buyurun
Sayın Gök. 
LEVENT GÖK
(Devamla) – Sayın Başkan, değerli milletvekilleri; Türkiye hukuk devleti olmak
durumundadır. Hukuk devleti olmak hukuki öngörülebilir olmaktan geçer.
Türkiye'de şu anda kimse hukuken kendisini emniyette hissetmiyor. Türkiye’nin
bir gerçeğidir bu, böyle bir tablo var. İktidarın baskısı altında muhalefet
susturulsun, herkes sussun. İşte, bu seçimlerden hemen önce Doğan medya
grubunun satışı da bu erken seçime dönük bir hamleydi değerli arkadaşlarım.
Medyanın tümünü ele geçiren bir yandaş medya, tek başına söz söyleyen
Cumhurbaşkanı, son Başbakan olduğunu ilan eden Başbakan konuşacaklar; muhalefet
konuşmayacak, onların görüşleri açıklanamayacak. Ama şuradan bütün milletimize
söylüyoruz ki sevgili milletim, biz bunu yırtıp atacak kararlılığa sahibiz;
kapı kapı dolaşacağız, ev ev dolaşacağız ve bu karanlık zihniyete 24 Haziranda
hak ettiği dersi mutlaka vereceğiz. 
Hepinizi
saygıyla, sevgiyle selamlıyorum. (CHP sıralarından alkışlar)
BAŞKAN –
Teşekkür ederim Sayın Gök. 
Şahıslar adına
son söz, Yozgat Milletvekilimiz Sayın Yusuf Başer'e aittir. 
Buyurun Sayın
Başer. (AK PARTİ sıralarından alkışlar)
Süreniz on
dakika. 
YUSUF BAŞER
(Yozgat) – Sayın Başkan, değerli milletvekilleri; Seçimlerin Temel Hükümleri ve
Seçmen Kütükleri Hakkında Kanun ile Bazı Kanunlarda Değişiklik Yapılmasına Dair
Kanun Teklifi üzerinde konuşmak için şahsım adına söz almış bulunuyorum. Bu
vesileyle yüce heyetinizi saygıyla selamlıyorum. 
Yüce Meclisimizi
ve aziz milletimizi, bundan yirmi bir ay önce bu kutsal çatının emaneti
demokrasimize karşı Türk Silahlı Kuvvetleri içerisinde örgütlenmiş, dış
güçlerin güdümündeki FETÖ’cü cuntanın emperyalist hamlesini tanklara,
bombalara, tüfeklere bedenlerini siper ederek bertaraf eden büyük milletimizin
her türlü övgüye layık duruşunu temsil ve yaşatma duyarlılığı içinde saygıyla
selamlıyorum. 
15 Temmuz
sonrası ülkemiz için her yönden çetin bir mücadele dönemi başladı. Bu zor
dönemde AK PARTİ'nin millete rahmet, millet düşmanlarına gazap rüzgârı gibi
gelen terörle mücadelesinde, Allah'a şükürler olsun ki güvenlik güçlerimiz
terör örgütlerini ezdi geçti. Cumhuriyet tarihinde ilk defa zorunlu ama bir o
kadar onurlu sınır ötesi harekâtlar düzenlendi. Mazlum milletler,
Mehmetçik’imize kucaklarını açtı; bayrağımızın ulaştığı her yerde huzur buldu,
güven buldu, barış buldu. 
Paralel devleti
devletin hücrelerinden söküp attık, FETÖ’cü ihanet tuzaklarını parçaladık. Yurt
dışı operasyonlarda devletimiz, 83 terör örgütü mensubunu yakalayıp bağımsız
Türk yargısına teslim etti. 
AK PARTİ,
kurulduğu andan itibaren millet iradesini egemen kılmak için mücadele etmiştir;
on altı yıllık iktidarı boyunca da millet iradesinden başka bir güç
tanımamıştır. 
Darbe girişiminin
akabinde, millet iradesini egemen kılmak için, bir kısım muhalefet partilerinin
engellemelerine rağmen Meclisimizde Anayasa değişikliğini gerçekleştirdik.
Milletimizin önüne 16 Nisanda halk oylamasını sunduk. Milletimiz bu
taleplerimizi yerinde buldu. 
16 Nisanda aziz
milletimizin teveccühüyle onaylanan Anayasa gereğince ve seçimlerin
yenilenmesine dair yüce Meclisimiz tarafından alınan seçim kararı
doğrultusunda, 298 sayılı Seçimlerin Temel Hükümleri ve Seçmen Kütükleri
Hakkında Kanun’da, Cumhurbaşkanı Seçimi Kanunu’nda, Siyasi Partiler Kanunu’nda
ve Milletvekili Seçimi Kanunu’nda değişikliklerin yapılması zorunlu hâle geldi.
Sayın Başkan,
değerli milletvekilleri; 16 Nisan Anayasa değişikliğiyle beraber parlamenter
hükûmet sistemi yerine Cumhurbaşkanlığı hükûmet sistemi getirilmiştir. Sert
kuvvetler ayrılığını temel alan yeni hükûmet sisteminde Bakanlar Kurulu ve
Başbakanlık kurumları Anayasa’dan çıkarılarak yürütmedeki çift başlılığa son
verilmiştir. 
Anayasa
değişikliğiyle getirilen yeni hükûmet sistemine bağlı olarak, Anayasa’nın
Cumhurbaşkanı ve milletvekili seçimine ilişkin hükümlerinde önemli
değişiklikler yapılmıştır. Bu kapsamda, değişiklik teklifiyle beraber,
Cumhurbaşkanı ve Türkiye Büyük Millet Meclisi tarafından seçimlerin
yenilenmesine karar verilmesi hâlinde her iki seçimin de aynı gün yapılması;
bir kişinin 1’den fazla, en fazla 2 kez Cumhurbaşkanı seçilebilmesi ancak
Cumhurbaşkanının 2’nci döneminde Türkiye Büyük Millet Meclisi tarafından
seçimlerin yenilenmesine karar verilmesi hâlinde Cumhurbaşkanın bir defaya
mahsus olmak üzere yeniden aday olabilmesi, Cumhurbaşkanlığına siyasi parti
gruplarının en az 100 bin seçmen ve son Türkiye Büyük Millet Meclisi seçiminde
tek başına veya birlikte geçerli oyların yüzde 5’ini almış olan siyasi partilerin
aday gösterilebilmesi, milletvekili sayısının 600’e çıkması, milletvekili
seçilme yaşının 18’e indirilmesi, yurt dışında oy kullanacak vatandaşlarımızın
dünyanın neresinde olursa olsun oy kullandığı tarihte herhangi bir dış
temsilcilikte veyahut da gümrük kapılarında randevusuz oy kullanma imkânı
getirilerek yurt dışındaki seçmen listelerinin oluşturulması yönteminin
değiştirilmesini teklif ediyoruz. 
Cumhurbaşkanı
seçiminde ilk oylamada salt çoğunluk sağlanamadığı takdirde, bu oylamayı
izleyen ikinci pazar günü ikinci oylama yapılacağı hükme bağlandığından yurt
dışı seçmen kütüğüne kayıtlı seçmenlerin Cumhurbaşkanı seçiminin ikinci tur
oylamasına yönelik oy verme süresi çok kısıtlı olacağı için yurt dışında
Türkiye'deki oy verme gününden önceki üçüncü güne kadar oy kullanabilme
imkânını getirmiş oluyoruz. 
Cumhurbaşkanının
bir siyasi partiye üye olabilmesi mümkün hâle gelmiştir. Ayrıca, mevcut
düzenlemede ortak aday gösterme dışında, siyasi partiler doğrudan
Cumhurbaşkanlığına aday gösteremezken Anayasa değişikliğiyle siyasi parti
gruplarına doğrudan Cumhurbaşkanlığına aday gösterme imkânı tanınmıştır.
Sayın Başkan,
değerli milletvekilleri; Cumhurbaşkanlığı sistemi için yapılan hazırlıkların
taçlanacağı yeni Türkiye'nin düğün günü belli olmuştur. Düğün gününün adı 24
Hazirandır. 24 Haziran seçimleri Türkiye'nin düğün günü olacaktır. 15 Temmuzda
aziz millet evlatları vatanını hainlere teslim etmemiş, 16 Nisan halk
oylamasıyla bir nişan yapar gibi yeni Türkiye için kesin kararını vermiştir. Bu
düğün gününü hazırlayanları, başta milletin adamı, istikamet veren liderliğiyle
yeni Türkiye'nin banisi Sayın Cumhurbaşkanımız Recep Tayyip Erdoğan’ı saygı ve
şükranla anıyorum. (AK PARTİ sıralarından alkışlar) 24 Haziran sıradan bir
seçim değil. 24 Haziran, 1699’dan itibaren sömürülmeye başlanan coğrafyamızın
son yüz yıldır verdiği kurtuluş mücadelesinin halkın doğrudan yönetimi ele
aldığı sistem değişikliğiyle taçlanacağı ve özellikle son iki yüz yıldır
ekonomiden siyasete kadar yerleşen tüm şer odaklarının sökülüp atılacağı, son
hamlenin yapılacağı gündür. Sistem değişikliğiyle taçlandıracağımız bu
mücadelenin en önemli ve son hamlesinin milletimiz tarafından 24 Haziranda
gerçekleştirileceğine yürekten inanıyorum.
HAYDAR
AKAR (Kocaeli) – Ben de inanıyorum. Güle güle size. Gidiyorsunuz, gidiyorsunuz!
Atta…
YUSUF
BAŞER (Devamla) - 24 Haziranda kimlerle mücadele edeceğiz? 
Değerli
kardeşlerim, değerli milletvekilleri; 24 Haziranda yabancı ülkelerin gizli
servisleriyle iç içe geçmiş terör örgütlerine ve onların uzantılarına karşı,
FETÖ terör örgütü ve yabancı gizli servislerin ortaklığında zorlamayla
kurdurulan siyasi oluşumlar, hülleler, ittifaklar ve zorlama adaylarına karşı…
HAYDAR
AKAR (Kocaeli) – Otuz yıldır sizi destekliyor, o zaman siz de ittifak yaptınız
gizli servislerle.
YUSUF
BAŞER (Devamla) - …iki yüz yıldır bu coğrafyayı sömüren, halkı dışlayıp
iktidarı vesayet odaklarına teslim eden…
HAYDAR
AKAR (Kocaeli) – On altı yıl FETÖ sizi destekledi.
YUSUF
BAŞER (Devamla) - …sözde demokratik sistemin yerinde kalması için her türlü
manipülasyonu hatta fiziki darbeyi yapmaya kalkan emperyalist uşaklarına karşı,
kanımızı her anlamda emen yerleşik düzen ve uzantılarına karşı, ülkemizi,
coğrafyamızı elimizden almaya çalışanlara karşı mücadele edeceğiz.
Sayın
Başkan, değerli milletvekilleri; siyaset mühendislikleriyle milleti
kandırdığınız günler eski Türkiye'de kaldı. Artık mertçe siyaset yapmayanlara
Türk siyasetinde hayat hakkı olmadığını düşünüyoruz. Seçimlerin temel
hükümleri…
HAYDAR
AKAR (Kocaeli) – Karıştı, karıştı; FETÖ karıştırdı.
YUSUF
BAŞER (Devamla) - Millet bu oyunu çok iyi bozar. 24 Haziranda oyunu milletin
nasıl bozduğunu bir kez daha göreceğiz. Kendiniz mert olmayı başaramıyor
olabilirsiniz, o zaman doğruları yapanları taklit edin. 
HAYDAR
AKAR (Kocaeli) – Doğru, 1 Kasımda bizi taklit ettiniz. Doğru, mert olanları
taklit edin.
YUSUF
BAŞER (Devamla) - Bakın, AK PARTİ ve MHP yiğitçe, mertçe, açıkça ittifak
yapıyor, milleti de bunu takdir ediyor. Eski Türkiye'deki gibi meydan boş
değil, öyle kolay oyun kuramazsınız. 
HAYDAR
AKAR (Kocaeli) – Gittiniz, gittiniz, boşuna uğraşma! 
YUSUF
BAŞER (Devamla) – Şimdi, artık milletin adamı Recep Tayyip Erdoğan var,
milletin partisi AK PARTİ var. (AK PARTİ sıralarından alkışlar) 
HAYDAR
AKAR (Kocaeli) – Güle güle size! Güle güle size!
MERAL
DANIŞ BEŞTAŞ (Adana) – Ya iktidarsınız, iktidarda; kime çağrı yapıyorsunuz?
YUSUF
BAŞER (Devamla) – Artık, milletimiz uyanmış, vesayet odaklarını tepelemiş,
iradesini eline almıştır.
BÜLENT
YENER BEKTAŞOĞLU (Giresun) – Ama sen listede yoksun, listede!
HAYDAR
AKAR (Kocaeli) – Sen listede yokmuşsun, haber aldık!
BÜLENT
YENER BEKTAŞOĞLU (Giresun) – Sen gittin, gittin!
YUSUF
BAŞER (Devamla) – AK PARTİ, milletin istikbalini kendi elleriyle çizeceği yeni
Türkiye’nin öncü kadroları olarak...
HAYDAR
AKAR (Kocaeli) – Boşuna uğraşma, listede yoksun! Atta, atta...
YUSUF
BAŞER (Devamla) – ...24 Haziranda liderimiz Recep Tayyip Erdoğan’ın arkasında
milletin huzuruna başı dik ve onurlu bir şekilde çıkacak ve hak ettiği
teveccühü yeniden ve bir kez daha kazanacaktır. 
HAYDAR
AKAR (Kocaeli) – Yoksun, yoksun! Boşuna uğraşma, yoksun o dönem.
AYTUĞ
ATICI (Mersin) – Bir kere daha garantiledin!
YUSUF
BAŞER (Devamla) – Bu milleti, devlet, vatan, bayrak ve millet sevdalısı, samimi
AK PARTİ kadroları yönetecektir.
BÜLENT
YENER BEKTAŞOĞLU (Giresun) – Evde oturacaksın, evde!
YUSUF
BAŞER (Devamla) – 24 Haziran Cumhurbaşkanlığı ve milletvekilliği seçimlerimizin
ülkemize, milletimize, demokrasimize hayırlar getirmesini Yüce Mevla’dan niyaz
ediyor, hepinizi saygıyla Allah’a emanet ediyorum. (AK PARTİ sıralarından
alkışlar) 
HAYDAR
AKAR (Kocaeli) – Güle güle size, güle güle! Bitti işiniz!
YUSUF
BAŞER (Devamla) – 24 Haziranda, bir kez daha, Türkiye’deki 79 milyon vatan
evladı, yurt dışındaki seçmenlerimizle beraber...
(Mikrofon
otomatik cihaz tarafından kapatıldı) 
HAYDAR
AKAR (Kocaeli) – Hem listede yoksun hem de toptan gidiyorsunuz, güle güle!
YUSUF
BAŞER (Devamla) – ...AK PARTİ’nin yeni ve güçlü Türkiye’deki kapılarını
inşallah hep beraber açacağız. 
BÜLENT
YENER BEKTAŞOĞLU (Giresun) – Allah bilir, Allah bilir!
HAYDAR
AKAR (Kocaeli) – Güle güle sana, yolun açık olsun!
YUSUF
BAŞER (Devamla) – İnşallah hep beraber yeni ve güçlü Türkiye’yi aziz
milletimize hediye edeceğiz. (AK PARTİ sıralarından alkışlar) 
BAŞKAN
– Teşekkür ederim Sayın Başer.
Sayın
milletvekilleri, birleşime kırk beş dakika ara veriyorum.
Kapanma Saati: 20.44
DÖRDÜNCÜ OTURUM
Açılma Saati: 21.34
BAŞKAN: Başkan Vekili Yaşar TÜZÜN 
KÂTİP ÜYELER : Bülent ÖZ (Çanakkale), Bayram ÖZÇELİK (Burdur)
-------0-------
BAŞKAN – Türkiye
Büyük Millet Meclisinin 91’inci Birleşiminin Dördüncü Oturumunu açıyorum. 
553 sıra sayılı
Kanun Teklifi’nin görüşmelerine devam ediyoruz. 
Komisyon
yerinde. 
Hükûmet yerinde.

Şimdi, teklifin
tümü üzerinde yirmi dakika süreyle soru-cevap işlemi yapılacaktır. Bu sürenin
on dakikası sorular, on dakikası ise cevap işlemi için ayrılacaktır. 
İlk söz, Sayın
Tümer…
ZÜLFİKAR İNÖNÜ
TÜMER (Adana) – Sayın Bakan, Türkiye’de yoğun emekle görev yapan infaz ve
koruma memurlarına verilen ve yıpranma payı olarak bilinen fiilî hizmet zammı
geçmiş dönemi de kapsamalıdır. İnfaz ve koruma memurlarının görevde
bulundukları süreler de göz önüne alınarak yeni bir düzenleme yapılmalıdır.
Uzun süreden bu yana dile getirilen bu konunun da Hükûmet tarafından hemen
gündeme alınması şart olmuştur.
Öte
yandan, Adana’nın Saimbeyli ilçesindeki adliye binasının kapatılması nedeniyle
bölge halkı büyük mağduriyet yaşamaktadır. En küçük bir olayda dahi
kilometrelerce yol gitmek zorunda kalan ilçe halkının bu mağduriyeti
giderilmelidir. Geçim kaynakları da oldukça sınırlı olan ilçe insanımızın huzur
ve güveninin yanı sıra ekonomik yaşamına da katkı sunması bakımından 25 köy ve
merkezli, 3 mahalleye sahip Adana’nın toprak bakımından en küçük ilçesindeki
adliye yeniden açılmalıdır.
BAŞKAN
– Teşekkür ederim Sayın Tümer. 
Sayın
Atıcı…
AYTUĞ
ATICI (Mersin) – Sayın Bakan, 23 Nisan Ulusal Egemenlik ve Çocuk Bayramı her
yerde olduğu gibi Mersin’de de coşkuyla kutlanmaya çalışıldı. Mersin’in Akdeniz
ilçesi Kazanlı Mahallesi’nde ilkokul 3’üncü sınıf çocukları bir müzik etkinliği
düzenlemişti. Etkinlik başladı, çocuklar sahneye çıktı, müzik başladı, çocuklar
dans etmeye başladı ancak karanlık bir zihniyet müziği durdurdu, çocukları
sahneden indirdi. Gerekçe? 9 yaşındaki kız çocuklarının kıyafetlerinin uygun
olmamasıydı. Şimdi, siz Bakan olarak bu gerici zihniyete hesap soracak mısınız?
9 yaşındaki çocukları bile bir cinsel obje olarak gören bu sapkın zihniyete
hesap soracak mısınız yoksa Sayın Bakan siz de suç ortağı mı olacaksınız? 
BAŞKAN
– Teşekkür ederim Sayın Atıcı. 
Sayın
Arslan…
KAZIM
ARSLAN (Denizli) – Millî Eğitim Bakanına soruyorum, bir: Yeni üniversiteler
kuracağınız yerde, üniversiteleri ve fakülteleri bölerek yeni üniversiteler
kurma amacınız nedir? Amacınız, üniversitelerin gücünü kırmak mıdır? 
İki:
Seçim öncesi, atanamayan öğretmenlerin atamasını yapacak mısınız? Kamuoyuna bu
konuda bir açıklama yapar mısınız? 
Üç:
Sözleşmeli ve ücretli öğretmen uygulamasından ne zaman vazgeçeceksiniz? 
Dört:
Cumhurbaşkanı istedi diye TEOG’u kaldırdınız, yerine, ne olduğu belirsiz olan
nitelikli okul uygulamasını başlatacaksınız. Tamamen yanlış olan,
öğrencilerimizin hayallerini ve beklentilerini yok edecek olan bu uygulamadan
ne zaman vazgeçeceksiniz? 
Beş:
Mersin ilimiz Akdeniz ilçemizde 23 Nisan Ulusal Egemenlik ve Çocuk Bayramı
kutlamaları sırasında İlçe Millî Eğitim Müdürü, çocukların giyimlerinin ahlaka
aykırı olduğunu söyleyerek çocukların bayram yapmasını engellemiştir. Akdeniz
İlçe Millî Eğitim Müdürünü görevden almayı düşünüyor musunuz? 
Teşekkür
ederim. 
BAŞKAN
– Teşekkür ederim Sayın Arslan.
Sayın
Tanal…
MAHMUT
TANAL (İstanbul) – Teşekkür ederim Değerli Başkanım. 
Sayın
Bakanım, Siyasi Partiler Kanunu’nun ek 1’inci maddesi uyarınca seçimlere
katılan partilerden -hazineden yardım almaları için- son milletvekili seçiminde
en az yüzde 3 kadar oy almış olanlar hazine yardımı alabiliyor. 
Peki,
şu anda grubu yeni kurulan İYİ PARTİ hazineden yardım alabiliyor mu,
alabiliyorsa ne kadar alıyor? Bu anlamda tüm kamuoyunu bilgilendirir misiniz?
Teşekkür
ederim.
BAŞKAN
– Teşekkür ederim Sayın Tanal.
Sayın
Bektaşoğlu…
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Sorum
Turizm Bakanımızaydı, maalesef ayrıldı herhâlde. 
Karadeniz
bir turizm cennetidir. Giresun’un özellikle turizm merkezi statüsündeki Kümbet,
Kulakkaya, Bektaş, Paşakonağı yaylalarının, Sis Dağı, Karadoğa yaylalarındaki
obaların enerji altyapısı maalesef yetersizdir Sayın Bakan. Şu anda yayla
mevsimi, bir turizm hareketi var ama bu yaylalarımız karanlıkta. Bununla ilgili
Turizm Bakanlığı olarak bir çalışma yapmayı düşünüyor musunuz?
Bir
diğer sorum: Sayın Bakan, daha önceki konuşmalarımda belirttiğim üzere
Karadeniz Bölgesi’nde, özellikle Giresun’da turizm alanlarının içinden geçen
derelerde tam bir HES talanı yaşanıyor. Bölgeye yapılan 94 HES’in tamamı da bu
alanların içinde yer alıyor. AKP’li yandaşlar Ankara’da işini halledip ruhsatla
gelip inşaata başlıyor; denetim yok, kontrol yok. Bu doğa ve turizm cinayetini
durdurmalısınız. Size çağrıda bulunuyorum: Bir daha Giresun’a HES ruhsatı
vermeyin, turizm değerlerimizi öldürmeyin. Bu dediğim olaylar Ordu, Trabzon,
Rize ve Artvin için de geçerlidir.
Teşekkür
ederim. 
BAŞKAN
– Teşekkür ederim Sayın Bektaşoğlu.
Sayın
Kuyucuoğlu…
SERDAL
KUYUCUOĞLU (Mersin) – Teşekkür ederim Sayın Başkan.
Mersin
Kazanlı İlköğretim Okulunun 23 Nisan Ulusal Egemenlik ve Çocuk Bayramı
kutlamaları öğrencilerimize zehir oldu. Henüz 3’üncü sınıfa giden öğrenciler
gösterilerini yapmak için sahneye çıktıktan bir süre sonra okul müdürü
gösteriyi yarıda kesip öğrencileri sahneden gözyaşlarıyla indirirken İlçe Millî
Eğitim Müdürü de kıyafetlerinin uygun olmadığını söylemiştir. 
Şimdi
soruyorum: Daha 3’üncü sınıfta okuyan çocukların çocuk bayramını kutlarken
giydikleri kıyafetleri müstehcen bulan zihniyet ne kadar sağlıklıdır? Ayrıca,
çocuklarımızın başarılarıyla değil giydikleriyle uğraşan bir bakış açısıyla
millî eğitimimiz ne kadar gelişecektir? Kuşkusuz halkımız 24 Haziranda bu
hastalıklı bakış açısına evlatlarını teslim etmeyecektir. 
BAŞKAN -
Teşekkür ederim Sayın Kuyucuoğlu.
Sayın Çamak…
HÜSEYİN ÇAMAK
(Mersin) - Teşekkür ederim Sayın Başkan. 
Dün, Mersin
Akdeniz ilçesinde bir ilkokulda 23 Nisan gösterisi yapan çocuklarımızın
gösterileri yetkililerce yarıda kesildi. Çocuklarımızın kıyafetlerinden
rahatsız olan zihniyet onların sevinçlerini kursaklarında bıraktı. Çocuklara
cinsel obje gibi bakan bu sapkın anlayışı reddediyoruz. Kendilerini birilerine
ispat etmek ya da karanlık zihniyetlerini çocuklarımız üzerinden var etmek
isteyenlere izin verilmemeli, okullarımız ve çocuklarımız gericiliğe teslim
edilmemeli. Dünyada ilk ve örnek, gıpta edeceğimiz Ulusal Egemenlik ve Çocuk
Bayramı kutlamasında ülkemiz çocuklarına bu utancı yaşatan görevliler hakkında
bir işlem yapılması düşünülüyor mu?
Teşekkür ederim.

BAŞKAN - Teşekkür
ederim Sayın Çamak.
Sayın Durmaz…
KADİM DURMAZ
(Tokat) - Teşekkür ederim Sayın Başkanım.
Sorum Sayın
Bakanımıza. Yakın bir süre önce Turhal, Ilgın, Çorum, Sorgun, Kırşehir, Bor
şeker fabrikalarını Hükûmetiniz sattı. Turhal Şeker Fabrikası bu yıl 848 bin
ton pancar işledi; 113 bin ton şeker, 33.900 ton melas, 205 bin ton küspeyle
2017 yılında toplam 420 milyonluk bir ciro yaptı ama Hükûmetiniz 569 milyon
liraya sattı. 2011 yılında 834 milyon verilen bu fabrikanın o satışı iptal
edilmişken, para amaçlı satıldığında, baktığımızda, Hükûmetinizin yaptığı
mantıklı, kabul edilir bir davranış değildir. 
(Mikrofon
otomatik cihaz tarafından kapatıldı) 
KADİM DURMAZ
(Tokat) – Burada, daimî, geçici, taşeron, sözleşmeli, yardımcı, güvenlikçi
olmak üzere toplam 1.142 kişi çalışmakta. 77 bin pancar ekici aile ve
devamındaki çiftçiler de perişan durumdadır.
Teşekkür ederim.
BAŞKAN -
Teşekkür ederim Sayın Durmaz.
Sayın Kılıç…
İMRAN KILIÇ
(Kahramanmaraş) – Teşekkür ederim Sayın Başkanım.
Mevcut eski
sistem istikrar üretmemiş ve 1983 yılından bu yana, otuz beş yılda 21 hükûmetin
kurulduğu göz önüne alındığında bu yeni sistemle birlikte yeni bir hükûmet
modeli öngörülmektedir. Buna göre, Cumhurbaşkanlığı ve Parlamento seçimleri
aynı günde ancak birbirinden bağımsız iki ayrı sandıkta yapılacak ve halkın
yüzde 50’si artı 1 kişinin oyunu alan Cumhurbaşkanı olarak hükûmet edecektir.
En önemlisi, koalisyon olmayacak, şaibeli pazarlıklar son bulacak, bundan ülke
ve millet çok büyük fayda görecektir. Darbe döneminin ürünü olan 1982
Anayasası’nda Cumhurbaşkanlığı makamını darbeciler kendilerine uygun olarak
kurgulamışlardı. Cumhurbaşkanının sınırsız yetkilerine karşın, hukuken ve
kişisel olarak sorumluluğu yoktu. Cumhurbaşkanının halk tarafından seçilmesiyle
beraber yeni bir sisteme geçmek kaçınılmaz olmuş ve de halkımızın desteğiyle
yeni sisteme geçilmiştir. Artık hükûmet krizleri olmayacak, halkımız kimi
seçerse o hükûmet edecektir. Türkiye Büyük Millet Meclisi üyeleri de asli
görevlerini daha etkin biçimde icra edeceklerdir. 
BAŞKAN –
Teşekkür ederim Sayın Kılıç. 
Sayın Türkmen…
ELİF DOĞAN
TÜRKMEN (Adana) – Teşekkür ederim Başkanım. 
1980 yılında
Türkiye’de 50 milyon koyun varken bugün 25 milyona, 30 milyon keçi varken bugün
10 milyona düşmüştür. Bunun en büyük nedeni girdi fiyatlarının yüksekliğidir.
Sanayi ülkesi Almanya’da et 3 euro iken Türkiye’de 10-15 euro olmaktadır.
Türkiye’deki üreticiler başka ülkelerden et ithalini değil, üreticilerin
desteklenmesini bekliyorlar. 
Teşekkür ederim.

BAŞKAN –
Teşekkür ederim Sayın Türkmen.
Ve son soru,
Sayın Tekin… 
HAYATİ TEKİN
(Samsun) – Teşekkür ederim Sayın Başkan. 
Sayın Bakanım,
yakın zamanda FETÖ olayından 33 asker müebbet yedi. Askerliği hepimiz yaptık,
biliriz ki “Atla bu çukura.” dese atlayacak. O askerlere verilen ceza reva
mıdır? Buna vicdanen ne diyorsunuz? 
İki: 17-25
Aralık suç tarihi olarak belirlendi. Bu kararı kim verdi? “Ondan öncesi suç,
bundan sonrası değil.”e kim karar verebilir? Padişah özentisi tek adam “Allah
beni affetsin.” dedi, Allah onu, suç ortağı mıydı da affetti? 
Teşekkür
ediyorum. (CHP sıralarından alkışlar)
BAŞKAN –
Teşekkür ederim Sayın Tekin. 
Sayın
milletvekilleri, şimdi Hükûmet adına Adalet Bakanımız Sayın Abdulhamit Gül
cevap verecektir. 
Buyurun Sayın
Gül. 
ADALET BAKANI
ABDULHAMİT GÜL (Gaziantep) – Teşekkür ediyorum Sayın Başkanım. 
Sayın Tekin’in
söylediği ifade gerçekten… Yani, Allah’ın bir kişi, bir şahısla ilgili, bir
insanla ilgili “suç ortağı” gibi ifadeleri gerçekten asla kabul edilemeyecek…
İnancımıza göre de bir yaratıcının yaratılanla bu anlamda, bu şekilde ifadede
kullanılması asla tasvip edilebilecek bir ifade değil. Bunu öncelikle söylemek
zorundayım. 
Diğer husus da
askerlerle ilgili “Verilen cezalar niçin veriliyor?” şeklinde bir sorusu var.
Sayın Başkan, değerli milletvekilleri; Türkiye'de yargı, Anayasa’nın “Yargı
yetkisi” kenar başlıklı 9’uncu maddesinde de ifade edildiği gibi, Türk milleti
adına bağımsız ve tarafsız mahkemelerce kullanılmaktadır ve askerlerle değil,
asker üniforması giymiş, darbe girişimi yapmış, suç işlemiş kişilerle ilgili
yargılamalar yapılmaktadır. Elbette, suç isnadıyla ilgili -doğru olup olmadığı-
bu konuyla ilgili bütün muhakeme bağımsız mahkemece yapılmakta ve kararlar da
bağımsız mahkemelerce verilmektedir. Bu konu, idari ya da yürütmenin konusu
alanında değildir. Elbette deliller, dosya kapsamındaki hususlar, ifadeler,
beyanlar hangi noktadaysa mahkemeler buna göre karar vermektedir. Mahkemelerin
verdiği karara karşı da hem istinaf hem de Yargıtay yolu açıktır. Anayasa
Mahkemesi ve yine uluslararası AİHM düzeyinde de bu yargılamalara karşı bir
itiraz imkânı vardır. Dolayısıyla, bu konuda bir eksik ya da hata olduğuna
inanıyorsa tarafların bu konularla ilgili elbette itiraz etme imkânları vardır,
bunu ifade etmek isterim. 
Sayın Tümer’in
infaz korumalara verilen fiilî hizmet zamlarına yönelik bir sorusu vardı. Bu
konuyla ilgili olarak bildiğiniz gibi, Ağustos 2017 Kanun Hükmünde
Kararnamesi’yle, 694 sayılı KHK’yle infaz ve koruma memurlarına yıpranma hakkı
tanınmış ve Türkiye Büyük Millet Meclisi tarafından kanunlaşarak yürürlüğe
girmiştir. Ceza infaz personelinin yıllarca, yaklaşık otuz kırk yıldır
gündeminde olan ve her zaman talep ettikleri bir konuydu yıpranma hakkı, ilk
kez Hükûmetimiz tarafından bu personelimize tanınmıştır. Gerçekten hak
ettikleri bir yıpranma hakkı verilmiştir çünkü ceza infaz memurları gerçekten
çok zor şartlarda, büyük bir özveriyle çalışan kamu görevlilerimizdir tüm kamu
görevlilerimiz gibi. Maddi anlamda, özlük haklarında ne kadar iyileştirme
yapılsa gerçekten emekleri ödenemez ve bizim de her zaman Bakanlık olarak
yanlarında olduğumuz arkadaşlarımızdır. 
Elbette
yıllardır bekledikleri şey -bir hayal- beklentileri, ümitleri gerçekleşmiştir,
bu anlamda çok önemli bir adım atılmıştır. Ve biz diğer özlük hakları, sınıf
talepleri… Diğer özlük haklarının iyileştirilmesi hususundaki bütün
çalışmalarımız Bakanlığımızca da dikkatle takip edilmektedir ve bu konuda da
her türlü desteği bundan sonra da vermeye devam edeceğiz. Böylece, beş yıl
çalışan bir yıl yıpranma payı almaktadır. Bu konuda Hükûmetimiz böyle bir
düzenlemeyi yapmıştır.
Adliye
kapatılmasıyla ilgili konuda, yargıda verimliliğin artırılması, yargının
hızlanması, davaların kısa sürede sonuçlanması, hâkim ve savcı ihtiyacı dikkate
alınarak dengeli bir iş yükü dağılımının sağlanması dikkate alınmış, buna göre
bir değerlendirme yapılmıştır. Bu konuda da üç yıllık ortalama dava ve iş
sayısı, insan kaynakları, en yakın adli teşkilata uzaklık gibi gerekçelerle
Hâkimler ve Savcılar Yüksek Kurulunun -o zamanki ismiyle- 2004 ve 2012 tarihli
kararlarıyla bazı yerler farklı adli teşkilatlarla birleştirilmiştir. Bu konuda
elbette yine değerlendirmeler yapılmaktadır. İş yükü, dosya, dava sayısının
artması durumunda, bildiğiniz gibi hâkim savcı sayımız da artmaktadır. Bu
konularda bizim amacımız, elbette en yakın yerde yargı hizmetlerinin
verilmesidir. Bu konuda, anılan yerle ilgili olsun, diğer yerlerle ilgili olsun
çalışmalarımızı da yine gözden geçiriyoruz. Şu anda hâkim, savcı mülakatlarımız
devam etmektedir. Bu sene mezun olacak çok değerli öğrenci arkadaşlarımız için
de yine kasım, aralık ayında yeni hâkim, savcı alımı düşünmekteyiz. Bu sene
mezun olan öğrenci arkadaşlarımız için bu sınavı da açacağız ve inşallah yakın
zamanda, bu sene sonuna kadar göreve başlamak üzere -yani bu sene sonuna kadar
işbaşı yapmak üzere- toplam 15.500 adliye ve ceza infaz personeli alacağız.
Hükûmetimiz olarak yine gençlerimizden bu anlamda istifade edeceğiz, yakın
zamanda bu konuyla ilgili de ilana çıkacağız. Bakanlığımız bünyesine 15.500
personel alımı gerçekleşecektir. 
Sayın Atıcı ve
diğer arkadaşlarımız Sayın Kuyucuoğlu, Sayın Çamak, yine, Sayın Türkmen, Sayın
Arslan da ortak bir şekilde ifade ettiler Akdeniz’de bir okulda dün yaşandığı
ifade edilen bir olayla ilgili… Bu konuyla ilgili Millî Eğitim Bakanlığımız
idari soruşturma başlatmıştır ve bu süreçle ilgili soruşturmanın sonucunu biz
de takip edeceğiz. Masumiyetin ifadesi olan çocuklarımızı kendi bayramlarında
bu şekilde rencide edici ve bu şekilde gerçekten üzücü tablolar yaşandıysa –ben
de şimdi öğrenmiş oldum- asla bunlar tasvip edilemez. Yani hiç kimse kendi
düşünceleriyle, kendi aklıyla, kendi zihniyetiyle bu şekilde… Hangi gerekçeyle
olursa olsun yapılan şey asla tasvip edilemez. Bu konuda yani çocuk
masumiyetini kendi dar kafaları ya da düşünceleri içerisinde farklı birtakım…
Hangi düşünce olursa olsun, olayla ilgili elbette soruşturma yapılacaktır,
takip edilecektir, incelenecektir ama bu ifade çerçevesindeyse –ona istinaden
söylüyorum- asla kabul edilemez. Bu bayramda, çocuklarımızın bayramında başka
da olumsuz bir şey duymadık ama bu konuyla ilgili gerekirse cezai soruşturma
hususunda da… Elbette idari soruşturma sonucunda, Millî Eğitim Bakanlığı cezai
soruşturma gerekiyorsa bunu da ihbar edecektir. Elbette cumhuriyet savcılarımız
gerekiyorsa o boyutuyla da araştırma yapacaktır. 
Bu vesileyle tüm
çocuklarımızın da 23 Nisan Millî Egemenlik Bayramı’nı tekrar tebrik ediyorum.
AYTUĞ ATICI
(Mersin) – İnşallah terfi etmez Sayın Bakanım.
ADALET BAKANI
ABDULHAMİT GÜL (Gaziantep) – Yani bu tür –kim söyledi bilmiyorum ama- haksız
yere…
AYTUG ATICI
(Mersin) – Örnekleri var Sayın Bakan, inşallah terfi etmez. 
ADALET BAKANI
ABDULHAMİT GÜL (Gaziantep) – Öyle bir şey varsa… Soruşturma yapılıyor,
soruşturmayı bekleyelim.
Evet, şeker
fabrikasıyla ilgili Sayın Durmaz’ın sorusu: Bu konuyla ilgili Hükûmetimiz bir
düzenleme yapmıştır ve hem çiftçilerimizi hem çalışanlarımızı mağdur etmeden ve
gerçekten üretimi de artıracak şekilde önemli düzenlemeler yapılmıştır. Bu
hususla ilgili, bu düzenlemenin de gerçekten doğru bir ifade ve takdir olduğunu
ifade etmek isterim.
KADİM DURMAZ
(Tokat) – Sayın Bakanım, sadece Tokat’ta devletimizin 250 milyon zararı var.
ADALET BAKANI
ABDULHAMİT GÜL (Gaziantep) – Son olarak Sayın Tanal’ın “Siyasi Partiler
Kanunu’nda hazine yardımı vardı, grup kuranlarla ilgili bu yardım olacak mı?”
şeklinde bir sorusu var. Bildiğiniz gibi genel seçimlerde yüzde 3’ten fazla oy
alan partilere devlet yardımı yapılmaktadır. Evet, önceden grubu olanlara
yapılıyordu ama antidemokratik bir şekilde “Sen şu partiden seçildin, millet
sana şu partiden oy verdi ama antidemokratik dönemlerde siz şu grubu
kuracaksınız.” denildiğinde, emirle başka grupların kurulduğu örnekler geçmişte
oldu, o tarihlerde değiştirildi. Grup kuranlara hazine yardımı kaldırıldı.
Dolayısıyla, grup kurmakla hazine yardımı almak için şu anki mevzuatımızda bir
düzenleme yoktur. Dolayısıyla, grup kuranlarla ilgili öyle bir düzenleme
bulunmamaktadır.
Yeni
üniversitelerle ilgili, bunu Millî Eğitim Bakanımıza ifade edeceğim, ayrıca
değerlendirebilir.
Teşekkür ediyorum.
BAŞKAN –
Teşekkür ederim, Sayın Bakan. 
ÖZGÜR ÖZEL
(Manisa) – Sayın Başkan, kısa bir söz talebim var.
BÜLENT YENER
BEKTAŞOĞLU (Giresun) – Sayın Bakan, turizmle ilgili bizim soru ne oldu?
ADALET BAKANI
ABDULHAMİT GÜL (Gaziantep) – Kültür Bakanına ileteceğim.
BAŞKAN – Sayın
Bektaşoğlu’nun sorusu Kültür Bakanına iletilecek. 
Buyurun Sayın
Özel.
IV.- AÇIKLAMALAR (Devam)
30.- Manisa Milletvekili Özgür Özel’in, Adalet Bakanı Abdulhamit Gül’ün
553 sıra sayılı Kanun Teklifi’nin tümü üzerindeki soru-cevap işlemi sırasındaki
bazı ifadelerine ilişkin açıklaması
ÖZGÜR ÖZEL
(Manisa) – Çok usulden değil ama birkaç hususun altını çizmek gerekiyor.
Birincisi: Sayın Bakanın Mersin’deki olayla ilgili cevabı önemli. Konunun
takipçisi olmasını tüm Meclis adına ve tüm kamu adına talep ediyoruz.
İkinci mesele:
Mahmut Tanal maddeyi hatırlatarak zaten sordu. Bugün Adalet ve Kalkınma Partisi
Genel Başkanı Recep Tayyip Erdoğan “Hazine yardımı da alıyorlar.” dedi. Sizin
bunu mevzuata en hâkim Bakan olarak ifade etmeniz önemli çünkü onu tekrar eden
Sayın İlknur İnceöz de 25 trilyonluk bir hazine yardımından bahsetmişti. Bunu
sizin bu açıklığıyla söylemeniz... Çok sayıda gazetecinin bizlere yönelttiği ve
sizinle cevabı paylaştığımız konu da son derece nettir ama Sayın Cumhurbaşkanının
yaptığı iş başka bir algı yaratıyor. Bunu özellikle ifade etmek istedik.
Çok teşekkür
ediyorum.
BAŞKAN –
Teşekkür ederim Sayın Özel.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- İstanbul Milletvekili Mustafa Şentop ve Konya Milletvekili Mustafa
Kalaycı’nın Seçimlerin Temel Hükümleri ve Seçmen Kütükleri Hakkında Kanun ile
Bazı Kanunlarda Değişiklik Yapılmasına Dair Kanun Teklifi (2/2312) ve Anayasa
Komisyonu Raporu (S. Sayısı: 553) (Devam)
BAŞKAN – Sayın
milletvekilleri, teklifin tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir.
Şimdi birinci
bölümün görüşmelerine başlıyoruz.
Birinci bölüm 1
ila 6’ncı maddeleri kapsamaktadır. 
Birinci bölüm
üzerinde söz isteyenleri okuyorum: Gruplar adına; Cumhuriyet Halk Partisi Grubu
adına İstanbul Milletvekilimiz Sayın Zeynel Emre, Milliyetçi Hareket Partisi
Grubu adına İstanbul Milletvekilimiz İsmail Faruk Aksu, Halkların Demokratik
Partisi Grubu adına Mardin Milletvekilimiz Sayın Erol Dora, İYİ PARTİ Grubu
adına Kayseri Milletvekilimiz Sayın Yusuf Halaçoğlu. Şahısları adına; Adana
Milletvekilimiz Sayın Meral Danış Beştaş, Ankara Milletvekilimiz Sayın Murat
Alparslan.
Şimdi, ilk söz
Cumhuriyet Halk Partisi Grubu adına İstanbul Milletvekilimiz Sayın Zeynel
Emre’ye aittir.
Buyurun Sayın
Emre. (CHP sıralarından alkışlar)
Süreniz on
dakika.
CHP GRUBU ADINA
ZEYNEL EMRE (İstanbul) – Sayın Başkan, değerli milletvekilleri; 553 sıra sayılı
Kanun Teklifi’nin birinci bölümü üzerinde Cumhuriyet Halk Partisi Grubu adına
söz aldım. Bu vesileyle Genel Kurulu saygıyla selamlıyorum. 
Değerli
arkadaşlar, hemen baştan söyleyeyim, çok yetersiz bir düzenleme. Neden
yetersiz? 16 Nisan referandumuna yönelik daha önce yapılmış tartışmaları
yeniden açma niyetinde değilim ancak bize göre tamamen hukuksuz bir şekilde
Yüksek Seçim Kurulunun tescil ettiği ve yürürlükte olan mevcut düzene göre
yapılacak seçim. O seçime yönelik -planlanan 2019 Anayasa değişikliğinde
öyleydi- düzenlemelerde, biliyorsunuz, Başbakanlık olmayacak, hangi
bakanlıkların kurulacağı daha sonra belli olacak. Yani nereden baksanız, âdeta
yeniden bir devlet inşa ediliyormuşçasına Türkiye Cumhuriyeti yeniden inşa edilmiş
olacak. 
Biz Anayasa
değişikliği esnasında hep dedik ki: “Bu tür değişikliklere giden ülkeler pek
olmamış, dünyada birkaç örneği var ve onlarda da maalesef kötü sonuçlar
vermiş.” Ancak dinlemediniz, bunu yaptınız. Aslında bugünkü erken seçim
kararının alınması -ki ilke olarak muhalefet tabii ki “seçim” demek zorundadır
ama- zaman itibarıyla ve bunun dile getirilişi, özellikle Türkiye’de
gerçekleşen erken seçimlere ve… O erken seçimler içerisinde bunun bir ilk olma
özelliği var, ilk defa dış politika gerekçeleri bir erken seçim malzemesi
hâline getirildi Türkiye’de. Yani buradan şu çıkar: Burada iktidarın bir
vizyonu var, o vizyonun içerisinde 2019’da çatışma var, kavga var, kan var,
gözyaşı var, her şey var; umut yok, adalet yok, huzur yok, barış yok. Vaatler
içerisinde bunlar yok, bunlar anlaşılıyor. 
Tabii, artık
bizim siyasetimizde yirmi dört saatin dahi öyle çok uzun süre olduğu
söylenemez, her an her şey değişiyor. Ama şu hâle geldik: İktidar partisi
birtakım vaatlerde bulunuyor, bunlar için de birtakım koşullar öne sürülüyor
yani “Şu koşullar gerçekleşirse bu vaatler olur.” diyor. Mesela “Kaos
istemiyorsanız beni seçin.” diyor yani seçme bir koşul, “Kaos istemiyorsanız
seçin.” Sonra ne oluyor? Sonra bir şekilde kaos gerçekleşiyor. Başka? Mesela
“İktidara gelir gelmez OHAL’i kaldırdık.” var, değil mi? Bu, her yerde
yazıyordu billboardlarda. Şimdi ne var? Şimdi “OHAL niye kalksın? OHAL’in kime
ne zararı var?” şeklinde bir yaklaşımı görüyoruz. 
Başka? “Huzur ve
istikrar için koalisyon dönemleri ve koalisyonun getirdiği karmaşaya,
bulantıya, sıkıntıya son.” Sonra ne var? Sonra, bakıyorsunuz bu defa “Güçlü
Türkiye için ittifak şart.” var. Daha da var değerli arkadaşlar, “Erken seçim
isteyen, vatan hainidir.” var. Burada da bir manevra geliyor, bu sefer de erken
seçim yetmiyor “Aşırı erken seçim istemeyen, vatan hainidir.” deniyor. Ne
pahasına peki? 
Bakın,
Türkiye’nin yakıcı problemlerinden biri neydi? Tasarı, Adalet Komisyonuna tam
geldiği zaman -Adalet Bakanımız burada- hemen Komisyondan geri çekildi. Neydi
o? Çocuklara yönelik cinsel istismarın önlenmesine yönelik kanun hazırlığı. Ne
için geri çekildi? “Efendim, seçim başarısı önümüzdeki dönem daha zorlu olacak,
seçime gideceğiz, çocukların menfaati şimdilik beklensin.” dendi. 
Aslında değerli
arkadaşlar, bu, şunu da gösteriyor: Bakın, biz her şeye rağmen, Cumhuriyet Halk
Partisi olarak Türkiye’de demokrasiyi yaşatmak için mücadele veriyoruz, her
şeyden önce demokrasiyi yaşatmak istiyoruz. Bugün İYİ PARTİ bizim rakibimiz,
tıpkı sizin olduğu gibi. Ancak bizim hasmımız değil, sadece rakibiz.
Dolayısıyla, biz tüm rakiplerimiz için de demokrasiden yanayız, örgütlenme
hakkından yanayız, seçime girme hakkından yanayız. 
Ya, Allah
aşkına, hangi ülkede binbir türlü şart gösterilir de 41 ilde örgütlenme, bilmem
ne kadar süre… Birçok ülkede 3 milletvekili, bazılarında 10 milletvekili,
bazılarında 3 bin imzayla bir parti hemen ertesi gün seçime girebiliyor. Şimdi
siz bütün bu demokratik gelişmelerin önünü tıkıyorsunuz, biz açmaya
çalışıyoruz; bu sefer de kıyamet koparıyorsunuz, değil mi “Efendim, kirli
ittifaklar yaptınız.” diye. 
Peki, değerli
arkadaşlar, PKK’ya siz gidince oluyor, ittifakı siz yapınca oluyor, cemaatleri
siz palazlandırınca oluyor, vekilleri hapsedince oluyor, belediyelere el
koyarken oluyor, devleti soyarken oluyor, OHAL’i siz isteyince oluyor, tek
mağdur sizsiniz, bir tek sizin acılarınız kutsal, tek kahraman sizsiniz, başka
da herkes korkak, öyle mi? (CHP sıralarından alkışlar) Yani tek fedakâr
sizsiniz bu ülkede. Bunlar artık kabak tadı verdi yani kimse bunları yutmuyor,
hani derler ya dinime küfreden Müslüman olsa. Siz sadece AKP çatısı altında
bugüne kadar kaç partiyi erittiniz? Ya, şu sıralarda oturup da size
söylemediğini bırakmayan insanlar gelip de kırmızı plakaları almadı mı, yine
burada birlikte oturmuyor musunuz? (CHP sıralarından alkışlar) Bunlar sizin
gerçekleriniz değil mi?
Biz aslında
sizin -tek kelimeyle- ayıplarınızı örtüyoruz, gün hesaplarıyla seçime girecek
insanlara ve partilere müdahalelerinizi engelliyoruz, seçimden çıkmış insanlara
yargı oyunlarıyla müdahalelerinizi engellemeye çalışıyoruz. 
Bakın, dün Genel
Başkanınız bir açıklama yaptı, dedi ki: “YSK, kararını cumartesi alsaydı, bu
15’ler olayı olmazdı.” Şimdi, bu ne demektir yani bunu nasıl yorumlamak lazım?
Aslında burada bir defa, geç kaldınız fırçası var, işin yetkilileri fırça
yiyecek. Bundan sonra YSK’ye kayyum mu atanır bilemeyiz, belki de YSK Başkanı
Sadi Güven, Türkiye cezaevlerinden birinde kendini bulabilir de, büyük bir
hatanın altına imza attı, değil mi? 
Ama başka bir
şey daha var, deniyor ki: “AKP Genel Başkanına el kol sallanabilir ama
Cumhurbaşkanına sallanmaz.” Şimdi, bunun neresinde eşitlik var, neresinde
adalet var, neresinde insan hakları var? Hani bu, şu demek: “Diğer parti genel
başkanlarına ne yaparsanız yapın.” demek. Hani “Yapılan, yanlış.” dense “Hadi
neyse.” deriz. Şimdi, işinize geldiğinde “şeffaflık” diyeceksiniz, işinize
gelmediğinde “devlet sırrı”. İşinize geldiğinde Hükûmet olacaksınız, işinize
gelmediğinde devlet. İşinize geldiğinde OHAL karşıtı olacaksınız, işinize
gelmediğinde nöbetçi OHAL gardiyanı gibi davranacaksınız, evladınız gibi
sahipleneceksiniz OHAL’i. 
Şimdi, bütün
bunlar olurken bakın, en ufak bir mağlubiyette kıyametler kopardınız, ağıtlar
yaktınız, değil mi? Altı üstü bir planınız suya düştü. Ne oldu güçlü
iktidarınıza? Demek ki o kadar güçlü değilmişsiniz, değil mi? Bütün bu
tartışmalar şunu gösteriyor: Bir defa, sizin ipinizle kuyuya inilmez ve bunu da
Türkiye’de görmeyen kalmadı. Türkiye bu kadar hülleyi, hileyi, kurguyu, kumpası
da artık kaldıracak durumda değil. Biz “Etmeyin eylemeyin, şu anki getirdiğiniz
düzenlemeyle bir devlet yönetilmez, böyle bir yönetim şekli olmaz.” dedik, bizi
dinlemediniz. Emin olun arkadaşlar, kazdığınız kuyuya düşmek üzeresiniz, şu
anda o kuyunun çeperlerinde dolaşıyorsunuz. “Acaba yüzde 50+1’i nasıl alırım?”
telaşıyla büyük bir panik içerisindesiniz ancak şu bir gerçek ki Türkiye de
artık bundan sonra adalet isteyen, demokrasi isteyen, barış isteyen, insanların
kardeşçe, huzur içerisinde, bir arada yaşamasını isteyen, Türkiye’nin
farklılıklarını zenginlik olarak gören, Türkiye’yi bütünleştirecek, gerçekten
halkını seven bir iktidara 24 Hazirandan sonra kavuşacaktır. Türkiye bütün
bunları hak ediyor. Türkiye bundan sonra çatışmalarla anılan bir ülke değil, dünyada
örnek bir ülke hâline gelecektir. Haziran bu anlamda bir başka güzel olacak
diyoruz. Artık her şerde bir hayır vardır. Önümüzdeki dönem içerisinde karış
karış gezeceğiz. Türkiye’de sizin halkla aranızdaki ilişkinin koptuğunu… Hani
olur ya, evlenenler bir süre sonra ayrılır ama düzeyli bir ayrılık olur, değil
mi, medeni bir ayrılık olur. Şimdi, bir taraf sizden ayrılmış durumda, siz bunu
kabul etmiyorsunuz. Milletle ayrılmış durumdasınız. Sarayın halkla karşı
karşıya gelmesi söz konusu, sarayın halka karşı bir savaşı var. Bu savaşta halk
kazanacak diyorum. 
Genel Kurulu
saygıyla selamlıyorum. (CHP sıralarından alkışlar)
BAŞKAN –
Teşekkür ederim Sayın Emre. 
İLKNUR İNCEÖZ
(Aksaray) – Sayın Başkan… 
BAŞKAN – Buyurun
Sayın Başkan…
İLKNUR İNCEÖZ
(Aksaray) – Kayıtlara girsin diye söylüyorum, madem öyle bir şey var, bu telaş
nedir, anlamak mümkün değildir. 
BAŞKAN –
Teşekkür ederim Sayın Başkan. 
Şimdi söz sırası,
Milliyetçi Hareket Partisi Grubu adına İstanbul Milletvekilimiz Sayın İsmail
Faruk Aksu’ya aittir. 
Buyurun Sayın
Aksu. (MHP sıralarından alkışlar)
Süreniz on
dakika. 
MHP GRUBU ADINA
İSMAİL FARUK AKSU (İstanbul) – Sayın Başkan, sayın milletvekilleri; 553 sıra
sayılı Kanun Teklifi’nin birinci bölümü hakkında Milliyetçi Hareket Partisi
Grubu adına söz aldım. Sizleri ve aziz milletimizi saygıyla selamlıyorum. 
Konuşmamın
başında, büyük düşünür Erol Güngör’ü vefatının 35’inci yılında rahmetle
anıyorum; ruhu şad, mekânı cennet olsun.
Görüştüğümüz
kanun teklifi, 16 Nisan 2017 tarihinde yapılan halk oylamasında aziz Türk
milletinin iradesiyle kabul edilen Cumhurbaşkanlığı hükûmet sistemine geçişe
ilişkin uyum düzenlemelerinden ibarettir. 
Değerli
milletvekilleri, 15 Temmuz hain darbe teşebbüsü ve sonrasında yaşananlar,
siyaset kurumuna ertelenemez ve geciktirilemez mükellefiyetler yüklemiştir. Bu
mükellefiyetler, en başta, devlet yönetiminde seri ve süratli karar alabilecek
güçlü bir idari yapı ile etkin bir Meclis yapısının tesisini zorunlu hâle
getirmiştir. Cumhurbaşkanlığı hükûmet sistemi, bu manada Türkiye’nin önünü
açmış, Türkiye’ye hasım şer odaklarının tüm girişimlerine demokrasinin erdem ve
müktesebatıyla set çekmiştir. 
Bilindiği gibi,
referandum neticesinde Anayasa’nın Cumhurbaşkanı ve milletvekili seçimine
ilişkin hükümlerinde önemli değişikliklere gidilmiştir. Bu kapsamda,
Cumhurbaşkanı ve milletvekili seçimlerinin beş yılda bir, aynı gün, seçimlerin
yenilenmesine karar verilmesi hâlinde ise her iki seçimin aynı gün yapılması,
bir kişinin en fazla 2 kez Cumhurbaşkanı seçilebilmesi, siyasi parti gruplarının,
son milletvekili seçiminde tek başına veya birlikte geçerli oyların yüzde 5’ini
almış olan siyasi partilerin ve en az 100 bin seçmenin Cumhurbaşkanlığına aday
gösterebilmesi sağlanmış, milletvekili sayısı 600’e çıkarılmış ve milletvekili
seçilme yaşı da 18’e indirilmiştir. 
Bu ve benzeri
değişiklikler, siyasi partiler ve seçim kanunlarında uyum düzenlemelerinin
yapılmasını da zorunlu hâle getirmiştir. Bu çerçevede hazırlanan kanun teklifi,
6271 sayılı Cumhurbaşkanı Seçimi Kanunu, 2839 sayılı Milletvekili Seçimi
Kanunu, 298 sayılı Seçimlerin Temel Hükümleri ve Seçmen Kütükleri Hakkında
Kanun ve 2820 sayılı Siyasi Partiler Kanunu’nda bazı değişikliklerin
yapılmasını öngörmektedir. Buna göre, bir kimse, aynı zamanda hem Cumhurbaşkanı
adayı hem de milletvekili adayı olamayacak ve aday gösterilemeyecektir. 
Cumhurbaşkanı ve
Türkiye Büyük Millet Meclisi üyelerinin görev süresi olan beş yılın hesabında,
birlikte yapılan Cumhurbaşkanı ve milletvekili seçim tarihi esas alınacaktır. 
Cumhurbaşkanı
seçiminin ikinci oylamaya kaldığı durumlarda, bu oylamaya tek adayla
gidilmesine rağmen Cumhurbaşkanı seçilemediğinde, sadece Cumhurbaşkanı seçimi
yenilenecektir. 
Genel seçime bir
yıl veya daha az süre varken Cumhurbaşkanlığı makamı herhangi bir nedenle
boşalırsa, takip eden altmışıncı günden sonraki ilk pazar günü Cumhurbaşkanı ve
Türkiye Büyük Millet Meclisi seçimi birlikte yapılacaktır. 
Genel seçime bir
yıldan fazla süre varken Cumhurbaşkanlığı makamı herhangi bir nedenle
boşaldığında ise, takip eden kırk beş gün içindeki son pazar günü sadece
Cumhurbaşkanı seçimi yapılacaktır. 
Cumhurbaşkanının
görev süresinin dolması, seçimlerin tamamlanamaması veya seçimlerin
yenilenmesine karar verilmesi hâllerinde, yeni seçilen Cumhurbaşkanı göreve
başlayıncaya kadar mevcut Cumhurbaşkanının görevi devam edecektir. 
Cumhurbaşkanı
seçilenin, varsa milletvekilliği sona erecektir. Her siyasi parti veya parti
grubu sadece bir aday için başvuru yapabilecek, Cumhurbaşkanı adayı
gösterilecek olanların yazılı muvafakati aranacaktır. 
Seçmenlerce
Cumhurbaşkanı adayı gösterilmek için YSK’ye başvuracak olanlar, en yüksek
derecedeki devlet memuruna mali haklar kapsamında yapılmakta olan her türlü
ödemelerin bir aylık brüt tutarının 10 katını Maliye veznesine yatıracaktır. 
Seçmenler,
kayıtlı oldukları ilçe seçim kurulu başkanlığına bizzat başvurarak
Cumhurbaşkanı aday teklifinde bulunabileceklerdir. 
Aday
gösterilenler, kendileriyle ilgili aday gösterme bilgilerine YSK’nin
belirleyeceği usulle erişebileceklerdir. 
Siyasi partiler,
milletvekili ve mahallî idareler seçimlerinin yanı sıra Cumhurbaşkanı seçimi
için de çalışma yürütebilecektir. 
Ayrıca, yurt
dışı seçmen kütüğüne kayıtlı seçmenlerin daha rahat oy kullanmalarına yönelik
düzenlemeler de öngörülmektedir. 
Bu kapsamda,
seçim gününden önceki yedinci güne kadar olan oy verme süresi, Cumhurbaşkanlığı
seçimlerinde ikinci oylama hâli de dikkate alınarak seçim gününden önceki
üçüncü güne kadar uzatılmaktadır. Yurt dışında yaşayan seçmenlerin
randevuyla oy kullanması usulü kaldırılarak oy verme günlerinden kendisine
uygun olan herhangi bir günde oy kullanabilmeleri sağlanmaktadır. Yurt dışı
seçmen kütüğüne kayıtlı seçmenlerin yurt dışındaki herhangi bir temsilcilikte
oy kullanabilmeleri temin edilmekte, siyasi partilere, yurt dışında her oy verme
günü için ayrı sandık kurulu üyesi bildirebilme imkânı getirilmektedir.
Değerli
milletvekilleri, 16 Nisan 2017 referandumuyla kabul edilen Cumhurbaşkanlığı
hükûmet sistemi, millî uzlaşma zemini içinde Türkiye’nin daha demokratik ve
daha güçlü bir devlet hâline gelmesinin önündeki engelleri ortadan kaldıracak,
Türkiye’yi kudretli bir devlet hâline getirecektir. 24 Haziran 2018’deki
seçimlerin ardından bütünüyle hayata geçecek olan Cumhurbaşkanlığı hükûmet
sistemiyle Türkiye, demokrasisinin gelişip kökleştiği, temel hak ve
hürriyetlerin tahkim edildiği, tarihî ve kültürel derinliği olmayan yapay
farklılıkların ayrıştırıcılığı yerine zengin ortak değerlerimizin
bütünleştiriciliğinde enerjisini Türkiye’nin lider ülke ve küresel bir güç
hâline gelmesi için harcayacağı sürece girmektedir. Bu nedenle, 24 Haziran 2018
seçimleri, cumhuriyetimizin 100’üncü yılına girdiğimiz süreçte tarihî bir
kavşak ve dönüm noktasıdır.
Gücünü
inançlarından, ilkelerinden ve Türk milletinden alan Milliyetçi Hareket
Partisi, uzlaşmacı, bütünleştirici ve kucaklayıcı, devletin bekası ve milletin
refahını esas alan, Türkiye’yi ve Türk milletini geleceğe birlikte taşıma
iradesini ortaya koyan bir siyaset anlayışına sahiptir. Nasıl ki 15 Temmuz
sonrası süreçte Türk milletinin varoluş mücadelesinde en ön safta yerini
almışsa önümüzdeki süreçte de “önce ülkem ve milletim” anlayışıyla Türk
devletinin ve milletinin bekası için mücadelesini sürdürecektir.
Cumhur İttifakı,
Türkiye Cumhuriyeti’nin beka ve birliğini yüksek bir sadakat ve yürekli bir mücadele
ruhuyla savunacak, ülkemizin geleceğini millet iradesinden aldığı güçle
güvenceye kavuşturacaktır. İhanete ve Türkiye düşmanlarına karşı dirilen millî
ruh, Cumhur İttifakı’yla Türkiye’yi ileriye taşıyacaktır. Cumhur İttifakı,
millî bekayı esas alan, ahlaki ve siyasi uzlaşmanın mahsulü, Türkiye’yi hür,
demokratik ve müreffeh bir geleceğe kavuşturma azmidir. Türk milletinin
hainlere, iş birlikçilere, Türkiye'nin hasmı küresel güçlere karşı verdiği
millî tepkinin adı, dünyaya vurulacak Türk mührünün müjdesi ve nihayet millet
aklıdır. 
Değerli
milletvekilleri, teklifin yasalaşmasıyla, seçimlerin Anayasa’ya uygun, sağlıklı
bir şekilde yapılmasının hukuki altyapısı oluşturulacak, bu yönüyle bir ihtiyaç
karşılanmış olacaktır.
Bu düşüncelerle,
kanun teklifinin ve 24 Haziran 2018 Pazar günü yapılacak olan Cumhurbaşkanı ve
milletvekili seçimlerinin ülkemize, milletimize ve demokrasimize hayırlar
getirmesini diliyor, Genel Kurulun siz değerli üyelerini saygıyla selamlıyorum.
(MHP ve AK PARTİ sıralarından alkışlar)
BAŞKAN –
Teşekkür ediyorum Sayın Aksu.
Şimdi söz
sırası, Halkların Demokratik Partisi Grubu adına Mardin Milletvekilimiz Sayın
Erol Dora’ya aittir. 
Buyurun Sayın
Dora. (HDP sıralarından alkışlar)
Süreniz on
dakika.
HDP GRUBU ADINA
EROL DORA (Mardin) – Sayın Başkan, değerli milletvekilleri; Seçimlerin Temel
Hükümleri ve Seçmen Kütükleri Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin birinci bölümü üzerinde Halkların Demokratik
Partisi Grubu adına söz aldım. Genel Kurulu saygıyla selamlıyorum.
Değerli
milletvekilleri, demokrasi, en genel anlamıyla “halk iktidarı” olarak
tanımlanır. Buradaki “halk” kavramı, belli bir zümreyi, sınıfı, inanç grubunu,
etnik kimliği, dil topluluğunu ya da siyasal ideolojik oluşumun mensuplarını
değil, ülke sınırları içerisinde yaşayan, inancı, dili, kimliği, siyasal
ideolojik aidiyeti ne olursa olsun bir bütün olarak yurttaşların tamamını ifade
eder. Yasama, yürütme, yargı başta olmak üzere bir devleti oluşturan tüm
mekanizmalar hiçbir ayrım gözetilmeksizin tüm yurttaşlara eşitlik ve halk
yararı ilkeleri temelinde faaliyet yürütülürse orada gerçek anlamda bir
demokrasiden ve demokrasi kültüründen söz etmek mümkün olur. Çağdaş
demokrasilerin olmazsa olmazlarından biri ve yurttaşların gerek ülke yönetimine
gerekse yerel yönetimlere katılımının, yönetimde söz sahibi olmalarının önemli
bir kanalı da demokratik, şeffaf ve güvenilir seçimlerdir. 
Sayın Başkan,
değerli milletvekilleri; elbette seçimlerin halk iradesini, yurttaş iradesini
en doğru biçimde yansıtacak özgür, demokratik ve şeffaf koşullarda
gerçekleştirilmesi kadar güvenilir usul ve yöntemlerle gerçekleştirilmesi de
bir ülkede demokratik siyasetin hâkim kılınması bakımından hayati niteliktedir.
Olağanüstü hâl koşulları altında gerçekleşen son referandumda görüldüğü gibi,
seçim usul ve yöntemlerindeki sakatlıklar, seçimi bir bütün olarak zan altında
bırakabilmekte, yapılan oylamaya gayrimeşru bir nitelik katabilmekte ve şaibeli
sonuçlara yol açabilmektedir. Tabii, bu belirttiğimiz noktalar, ancak ve ancak
ülkeyi demokratik bir zeminde yönetme kaygısı taşıyanların kavrayabilecekleri
hususlardır. Zira tam da bu noktada, bugün, Avrupa Konseyi Parlamenterler
Meclisi, Türkiye’de 24 Haziranda yapılacak seçimlere dair kimi ciddi
kaygılarını dile getirmiştir. Bildiğiniz gibi, bugün, Avrupa Konseyi
Parlamenterler Meclisi, Türkiye’de mevcut koşullarda düzenlenecek seçimlerin
Avrupa kriterlerine uygun olmayacağı gerekçesiyle Türkiye Hükûmetine 24 Haziran
seçimlerini erteleme çağrısında bulunmuştur. Kararda, yeni seçim kanunu ile
seçimlerin düzenleneceği tarih arasındaki kısa sürenin siyasi partilere
seçimlere adapte olma ve hazırlanma süreci bırakmadığı not edildi. Seçim
kurallarının seçim tarihinden üç ay önce değiştirilmesinin Venedik Komisyonu
tarafından belirlenmiş ilkelere aykırı olduğu hatırlatıldı. Seçim barajının
yüzde 10’da kaldığı ve bu durumun siyasi çoğulculuk anlayışıyla bağdaşmadığı
kaydedildi. 
Sayın Başkan,
değerli milletvekilleri; şunun altını çizmek ve kabul etmek durumundayız ki bir
ülkenin beş yıllığına yasama organını belirleyecek olan, yine beş yıllığına
hükûmeti kuracak, Cumhurbaşkanını belirleyecek olan bir genel seçimin yaklaşık
iki yıldır devam eden OHAL koşullarında yapılacak olması, daha en baştan bu
seçimlerin meşruiyetini tartışmaya açmıştır. Bunun yanı sıra Parlamentonun
3’üncü büyük siyasi partisi olan Halkların Demokratik Partisinin halk
iradesiyle seçilmiş milletvekillerinin, yine halk iradesiyle iş başına gelen ve
ardından hukuksuzca kayyumlar atanan Demokratik Bölgeler Partili belediye eş
başkanlarının cezaevinde tutulduğu, her gün yeni bir HDP milletvekilinin
milletvekilliğinin düşürüldüğü, demokratik siyasetin her zamankinden daha fazla
kısıtlı olduğu bir zaman diliminde erken seçime karar verilmesi, bu kararı
alanların tahayyül ettiği yönetim anlayışının da aynası niteliğindedir. 
Sayın Başkan,
değerli milletvekilleri; içerisinde bulunduğumuz süreçte çok açık ve net olarak
görülmektedir ki seçim güvenliği kadar bir diğer önemli problem, seçilmişlerin
dolayısıyla halk iradesinin güvenliğidir. Şüphesiz Türkiye'de demokrasinin
güçlenmesi, Kürt sorunu başta olmak üzere temel demokratikleşme sorunlarımızın
çözümü, ancak ve ancak tüm farklı siyasi görüşlerin bir arada buluştuğu,
müzakereler yürüttüğü, çoğulcu bir parlamenter zeminde mümkündür. Ancak şunu
kabul etmek gerekir ki: Bugün gelinen noktada bu Parlamento aldığı kararların,
yaptığı yasaların neredeyse hiçbirisini çoğulcu esaslarla değil, çoğunlukçu
refleks ve uygulamalarla yapmaktadır, seçim kararı da yine bu zihniyetle alınmıştır.
Elbette erken seçim kararı, ülkemizin içerisine sokulduğu yönetilemez durumun
çok net bir vesikası niteliğindedir. Bu çerçevede seçim mevzuatına ilişkin
Anayasa'ya uyum paketi adı altında Meclis gündemine alelacele getirilen bu
teklif de son derece özensiz hazırlanmış ve asgari demokratik düzenlemelerden
de yoksun bir muhtevadadır.
Sayın Başkan,
değerli milletvekilleri; mevcut yasal düzenlemelerde seçilme yeterliliği olan
bir yurttaşın aynı anda cumhurbaşkanlığı ve milletvekilliğine ayrı ayrı aday olmasının
önünde herhangi bir engel yoktur. Dolayısıyla bir kişi aynı seçimde hem
milletvekilliğine hem de Cumhurbaşkanlığına aynı anda aday olabilmelidir ancak
bu teklifteki düzenlemeye göre, bir siyasi partinin genel başkanı,
Cumhurbaşkanlığına aday olup kazanamaması durumunda milletvekili olamayacak,
Türkiye Büyük Millet Meclisi parti grubuna başkanlık edemeyecek ve bir
milletvekilinin Türkiye Büyük Millet Meclisi üyesi olması vesilesiyle sahip
olduğu hakların pek çoğundan yararlanamayacaktır. Bu haklardan en önemlisi,
kuşkusuz, kürsü dokunulmazlığı ve yasama sorumsuzluğudur. 
Bir siyasi parti
genel başkanının siyasal rekabet sürecinde muhalif politik söylem ve eylemleri
nedeniyle iktidarın keyfî uygulamalarına karşı kendisini koruyacak bir
düzenleme zorunludur. Birçok siyasi parti lideri hakkında en basit muhalif
söylem ve eleştirilerinden dolayı dava açılmaktadır. Dolayısıyla bu düzenleme
bu hâliyle antidemokratiktir, eşitlik ilkesine aykırıdır ve özellikle muhalefet
partilerini iktidarın lehine baskılama aracı gütmektedir. 
Sayın Başkan,
değerli milletvekilleri; yine teklifle, 16 Nisan Anayasa değişikliği
çerçevesinde Cumhurbaşkanlığı seçiminin ikinci tura kalması ve herhangi bir
nedenden dolayı ikinci tura kalan adaylardan birinin seçime katılamaması durumunda
boşalan adaylığın birinci oylamadaki sıraya göre ikame edilmesi yasaya
eklenmektedir ancak bu maddede yer alan bir diğer değişiklik var ki bunun
anayasal bir dayanağı yoktur. Teklifin bu maddesiyle, Cumhurbaşkanının birinci
turda seçilememesi hâlinde ikinci tura kalan adaylardan birinin herhangi bir
sebeple seçime katılamaması durumunda birinci oylamayı takip eden gün saat
17.00’ye kadar yeni bir adayın ikame edilmesi öngörülmektedir. Adalet ve
Kalkınma Partisi bu değişikliğin gerekçesi olarak oy pusulalarının basımı ve
dağıtımı için gereken süre ile yurt dışında oy verme işlemlerinin
Türkiye’dekinden daha önce başlayıp bitecek olmasını gösterse de düzenlemenin
asıl amacının ikinci tura kalan adayların olası ittifak veya anlaşmaları için
gerekli asgari süreyi dahi kısaltmak olduğu aşikârdır. Söz konusu süre, yirmi
dört saatten bile kısa olup YSK’nin itirazları inceleyip geçici sonuçları
açıklaması için bile yeterli bir süre değildir. 
Sayın Başkan,
değerli milletvekilleri; bu teklifte yurttaşlara cumhurbaşkanı adayı göstermek
üzere sadece kayıtlı oldukları ilçe seçim kurullarına başvuru yapabilme
zorunluluğu getirilmesi, zaman ve usul ekonomisi açısından seçmene zorluk
yaratacak mahiyette bir kısıtlama olup seçmen iradesinin tam olarak sandığa
yansıması önünde de büyük bir engel teşkil edecektir. Diğer taraftan
cumhurbaşkanının 100 bin imzayla aday gösterilmesine dair düzenlemelerde
adaylık için ücret belirlenmesi eşitlik ilkesine aykırıdır. Siyasi parti
gruplarının göstereceği cumhurbaşkanı adaylarından herhangi bir ücret talep
edilmezken, 100 bin yurttaş imzasıyla aday olmak isteyen kişilerden oldukça
yüksek miktarda başvuru ücreti istenmektedir. Bu nedenle eşitlik ilkesi gereği
hiçbir cumhurbaşkanı adayından herhangi bir ücret talep edilmemelidir. Cumhurbaşkanlığı
adayları için 100 bin imzanın ilçe seçim kurullarında toplanması
öngörülmektedir. Ancak bu sürecin şeffaflığına ve denetimine dair hiçbir
düzenleme söz konusu değildir. 
Değerli
milletvekilleri, sözlerimi tamamlarken yapmış olduğum bütün bu eleştirilere
karşın 24 Haziranın ülkemiz ve halklarımız açısından barışın, ve güzel
yarınların başlangıcı olmasını diliyor, Genel Kurulu bu duygularla saygıyla
selamlıyorum. (HDP sıralarından alkışlar)
Teşekkür
ediyorum. 
BAŞKAN -
Teşekkür ederim Sayın Dora. 
Şimdi söz
sırası, İYİ PARTİ Grubu adına Kayseri Milletvekilimiz Sayın Yusuf Halaçoğlu'na
aittir. 
Buyurun Sayın
Halaçoğlu. (İYİ PARTİ sıralarından alkışlar)
Süreniz
on dakika. 
İYİ
PARTİ GRUBU ADINA YUSUF HALAÇOĞLU (Kayseri) - Teşekkür ederim Sayın Başkan.
Değerli
milletvekilleri, bugün Meclisin açıldığı saatlerde Milliyetçi Hareket Partisi
Grup Başkan Vekili Erkan Akçay tarafından bizim partimize katılan 15 Cumhuriyet
Halk Partili milletvekilinin neden bizim sıralarda oturmadıklarına ve bununla
ilgili de Meclis Başkan Vekilinin göreve davet edildiğine dair bir konuşması
olduğunu tespit ettim tutanaklardan. Şimdi, her şeyden önce şunu özellikle
belirtmek istiyorum ki, bizim sıralarımızda kimin oturup oturmayacağına karar
verecek sadece biziz, kimin oturup oturmayacağı başka bir parti tarafından
belirtilemez. Benim de “Neden siz arkada oturuyorsunuz? Ön tarafa gelin, siz de
arka tarafa gidin.” demem gibi bir şey olur bu. Bu, yakışık almayan bir
ifadedir ve bunu özellikle belirtmek istiyorum ve hiçbir partinin kendi iç
işlerine başka bir partinin karışmasının da doğru olmadığını belirtmek
istiyorum. 
Değerli
milletvekilleri, bizim grup kurmamızla birlikte, gruplara hazine yardımı söz
konusu edilip duruyor sürekli olarak. Bakın değerli milletvekilleri, Adalet Bakanı
Sayın Abdulhamit Gül, seçime giremeyen, girmemiş ve bir grup kurmuş partinin
hazine yardımından faydalanamayacağını açıkladı. Buna rağmen, AKP Genel Başkanı
ve Cumhurbaşkanı Recep Tayyip Erdoğan, bizim bundan faydalanacağımız gibi bir
algıyı kamuoyuna sürekli olarak enjekte ediyor. Bakın değerli milletvekilleri,
biz -hiçbir zaman- hazine yardımı almak için grup kurmayı bırakın bir tarafa,
şu an grup kurduğumuz için tahsis edilen arabaları bile kullanmıyoruz. Bunu
sadece demokrasi adına yapılan bir işlem olarak herkesin görmesi gerekir. Zira,
tekrar ediyorum, demin söylediğim gibi, partimiz üzerine oynanan bir kumpasın
ortadan kaldırılmasına yönelik bir harekettir bu. Zira, tekrar ediyorum,
Yargıtay Cumhuriyet Başsavcılığı, partimizin bütün işlemleri yerine getirdiği,
şartları yerine getirdiği ve seçime girebileceğine dair resmî yazı yazdığı
hâlde, Yüksek Seçim Kurulu, partimizin seçime girip giremeyeceğini oylamaya
kalkışıyor ve cumartesi günü yaptığı oylamada, düşünebiliyor musunuz, 5-5 bir
sonuç çıkıyor ortaya. Yani seçime sokmamak için, akla kara, her şeyi deniyorlar
çünkü çekiniyorlar ve korkuyorlar. Zira İYİ PARTİ girdiği takdirde,
zannediyorum ki siyasi yapı çok büyük bir değişikliğe uğrayacak. Açık ve net
olarak söylüyorum: Biz, Cumhurbaşkanı adayımızı çıkarıyoruz, kim olduğunu da
söyledik, Meral Akşener Hanımefendi’dir; herhangi bir kimseyle de ittifak
kurmuyoruz, ittifak kurma ihtiyacını da hissetmiyoruz.
İLKNUR İNCEÖZ
(Aksaray) – Gerek yok ki grup aldınız.
YUSUF HALAÇOĞLU
(Devamla) – Görürsünüz 24’ünde ne olacağını, o zaman bu sözlerinizi
hatırlarsınız. 
ZEHRA
TAŞKESENLİOĞLU (Erzurum) – Vekil de transfer etmeyecektiniz.
YUSUF HALAÇOĞLU
(Devamla) – Ardından şunu söylüyorum: Biz, milletvekilliği veyahut da
Cumhurbaşkanlığını isterken şunun için istiyoruz; Türkiye'de tek adam rejimini
sona erdirmek için bu yola çıktık ve bu, sona erecektir. 
Şimdi
“Cumhurbaşkanlığı hükûmet sistemi” adı altında demokrasinin kuvvetleneceğini
söyleyenler, demokrasinin ne demek olduğunu anladığım kadarıyla bilmiyorlar. Demokraside
kuvvetler ayrılığı vardır, yasama, yürütme ve yargı tamamen birbirinden
bağımsızdır ve siyaset özellikle yargının içerisinde yer almaz. Hepsi
denetlenebilir unsurlardır ama siz bu Anayasa’yla tek kişiye veriyorsunuz
hepsini, yürütmenin başı aynı zamanda Cumhurbaşkanı. Yani bütçe yapacak,
düşünün, Meclise gelecek, bütçeyi reddedecek Meclis ve ondan sonra diyecek ki
Cumhurbaşkanı: “Ben tekrar getirdim.” Yine reddedeceksiniz, hükûmet düşmeyecek
ve Cumhurbaşkanı bir önceki senenin bütçesini, üzerine bir iki ek yaparak devam
ettirecek. Var mı böyle bir demokrasi? Hangisini kuvvetlendiriyorsunuz? Meclis
sıfır, çay içeceksiniz ve maaş alacaksınız; bu kadar. 
Dolayısıyla,
şimdi, burada bana hiç kimse tutup da bu Anayasa’yla demokrasinin
kuvvetleneceği safsatasını ortaya koymasın; olamaz böyle bir şey, böyle
demokrasi olmaz. Her ağzından çıkanın kanun olduğu bir yönetim biçimi geliyor,
tek imzayla kanun çıkarabilen bir yönetim tarzı geliyor. Siz buna isterseniz
“Cumhurbaşkanlığı yönetim sistemi” deyin, isterseniz başka bir ad verin; bu,
tek başına diktatörlüğe gidecek bir yönetim şeklidir. 
ZEHRA
TAŞKESENLİOĞLU (Erzurum) – Tek imzayla kanun çıkmaz, kanun hükmünde kararname
çıkar. Hocam, öyle olmuyor. 
YUSUF HALAÇOĞLU
(Devamla) – Anladığınız zaman siz de dönersiniz. Anlamaya çalışın siz.
Anlayacağınızı da zannetmiyorum.
ZEHRA
TAŞKESENLİOĞLU (Erzurum) – Ben anladım. 
BAŞKAN – Sayın
Taşkesenlioğlu, rica ederim efendim…
YUSUF HALAÇOĞLU
(Devamla) – Bakın, dinlemeyi öğrenin lütfen. Gelir, burada konuşursunuz.
BAŞKAN –
Buyurun, siz Genel Kurula hitap edin Sayın Halaçoğlu.
YUSUF HALAÇOĞLU
(Devamla) – Şimdi, Avrupa Konseyi Parlamenter Meclisi Türkiye’de seçimlerin
ertelenmesini istemiş. Biz bunu şiddetle kınıyoruz ve karşı çıkıyoruz;
seçimlerin ertelenmesini istemiyoruz çünkü bir an önce bu Hükûmetten
kurtulacağız. 
ORHAN DELİGÖZ
(Erzurum) - Kim erteliyor ki, kim erteliyor? 
YUSUF HALAÇOĞLU
(Devamla) – Ve özellikle şunu söylüyorum: “Efendim, bu kadar kısa sürede
olmaz.” veya “Şu olmaz, bu olmaz.” gibi birtakım iddialarla ortaya çıkmışlar.
Biz hiçbir Avrupa Konseyi Parlamenter Meclisinin iç işlerimize karışmasını asla
kabul etmeyiz ve müsaade etmeyiz. Özellikle, hele hele mart ayını düşünün, mart
ayında 20,1 milyar TL cari açık var, sadece mart ayında. Ocak ve şubat ayında
da 20,2 milyar cari açık var. Yani, son üç ayda, şu geçtiğimiz üç ayda 40,3
milyar TL cari açık var. Bana söyler misiniz… Ekonomi tepetaklak giderken hiç
olmazsa şu seçimler olsun da ülke bu bataktan kurtulsun; biz bunun için
savunuyoruz, seçimin olmasını istiyoruz. Ve dolayısıyla hiçbir yardım
istemiyoruz hiçbir yerden; cebimizden harcayacağımız paralarla yapacağız bunu,
bunu da göreceksiniz ve bu işi de kazanacağız. Ama siz, devletten 278 milyon
destek alın, devletin bütün imkânlarını kullanın; bakın, çökeceksiniz, o parayı
harcamakla da çökeceksiniz. 
Dolayısıyla,
değerli milletvekilleri…
TAHİR ÖZTÜRK
(Elâzığ) – Göreceğiz, 24 Haziranda göreceğiz.
YUSUF HALAÇOĞLU
(Devamla) – Her şeyi, tabii, berberin önüne döküldüğünde saçınızın ak mı kara
mı olduğunu da görürsünüz. 
ORHAN DELİGÖZ
(Erzurum) – 24 Haziranda siz de göreceksiniz. 
YUSUF HALAÇOĞLU
(Devamla) – Çok uzun bir zaman değil, altmış gün sonra bunu herkes görecektir. 
ORHAN DELİGÖZ
(Erzurum) – 24 Haziranda göreceğiz, evet.
ZEKİ AYGÜN
(Kocaeli) – On beş yıldır aynı şeyleri söylüyorsunuz. 
YUSUF HALAÇOĞLU
(Devamla) – Siz on beş yıldır, on altı yıldır yönetiyorsunuz, şu ülkeyi on altı
yıldır yönetiyorsunuz, Allah aşkına, neyi eksik de kalkındıramadınız ülkeyi?
Kalkındırdınız mı? 
ORHAN DELİGÖZ
(Erzurum) – 3 kat büyüttük, 3 kat.
ZEKİ AYGÜN
(Kocaeli) – Senin gözlerin görmüyor.
BAŞKAN – Sayın
milletvekilleri, rica ediyorum…
YUSUF HALAÇOĞLU
(Devamla) – Peki, o zaman, kalkındırıyorsanız niye bu yönetimi istiyorsunuz?
Kalkındırıyorsanız niye bu yönetimi istiyorsunuz, değiştiriyorsunuz? Demek ki,
kalkındırıyorsanız, o zaman bu “Cumhurbaşkanlığı yönetim sistemi” dediğiniz
sisteme gerek yok, madem 3 kat artırdınız. 
ORHAN DELİGÖZ
(Erzurum) – Her dönem iktidar olduk. 
YUSUF HALAÇOĞLU
(Devamla) – Ya, kimi kandırıyorsunuz? Kimi kandırıyorsunuz? 
TAHİR ÖZTÜRK
(Elâzığ) – Dünyadan haberin yok, dünyadan haberin yok.
YUSUF HALAÇOĞLU
(Devamla) – Ya, Kur’an-ı Kerim’i oku, 500 tane ayette “Aklınızı kullanın.”
diyor. Aklını kullan. (İYİ PARTİ sıralarından alkışlar) 
TAHİR ÖZTÜRK
(Elâzığ) – Aklımız çok, siz aklınızı kullanacaksınız. 
YUSUF HALAÇOĞLU
(Devamla) – Ya, şimdi, yapmayın Allah aşkına!
BAŞKAN – Sayın
Halaçoğlu, siz Genel Kurula hitap edin efendim. 
YUSUF HALAÇOĞLU
(Devamla) – On altı yıldır yönettiğiniz bir ülkede demek ki işler kötü gidiyor
ki yönetim değişikliği istiyorsunuz. “Eski Türkiye-yeni Türkiye” dediğiniz
Türkiye'de…
ORHAN DELİGÖZ
(Erzurum) – Daha hızlı kalkınmak için istiyoruz, daha hızlı kalkınmak için.
YUSUF HALAÇOĞLU
(Devamla) – Ha, uçtunuz, onun için 40 milyar açık verdiniz üç ayda. 
İLYAS ŞEKER
(Kocaeli) – Hocam, vatandaş kararını verecek.
YUSUF HALAÇOĞLU
(Devamla) – Uçtunuz, öyle bir uçtunuz ki şu an, üç ayda aya gittiniz. Aya
gittiniz.
TAHİR ÖZTÜRK
(Elâzığ) – Göreceğiz, göreceğiz.
YUSUF HALAÇOĞLU
(Devamla) – Üç ayda 40 milyar TL cari açık var.
ORHAN DELİGÖZ
(Erzurum) – 30 kat büyüdü bütçe.
YUSUF HALAÇOĞLU
(Devamla) – Onun için mi şeker fabrikalarını satıyorsunuz? 
İLYAS ŞEKER
(Kocaeli) – Hocam, 24 Haziranda vatandaş kararını verecek, merak etme.
YUSUF HALAÇOĞLU
(Devamla) – Siz şeker fabrikalarını satmaya devam edin. Bu milletin sizi nasıl
sattığını da inşallah 24 Haziranda göreceksiniz.
Hepinize
saygılar sunuyorum. (İYİ PARTİ sıralarından alkışlar)
BAŞKAN –
Teşekkür ederim Sayın Halaçoğlu.
ERKAN AKÇAY
(Manisa) – Sayın Başkan… Sayın Başkan…
ORHAN DELİGÖZ
(Erzurum) – Biz buradayız.
ZEKİ AYGÜN
(Kocaeli) – Biz milletimize güveniyoruz. 
İLKNUR İNCEÖZ
(Aksaray) – Milletimiz satmaz, satmaz.
GÖKCEN ÖZDOĞAN
ENÇ (Antalya) – Halk satmaz. 
YUSUF HALAÇOĞLU
(Kayseri) – Bağırmakla olmaz, burası bağırmakla olmaz.
BAŞKAN – Sayın
milletvekilleri, rica ediyorum…
GÖKCEN ÖZDOĞAN
ENÇ (Antalya) – Kimi kime satıyor?
BÜLENT YENER
BEKTAŞOĞLU (Giresun) – Maden ocaklarını satıyorlar.
YUSUF HALAÇOĞLU
(Kayseri) – Madenleri bırakın, bağırmakla olmadığını görürsünüz. 
ERKAN AKÇAY
(Manisa) – Sayın Başkan…
BAŞKAN – Sayın
Akçay, buyurun.
GÖKCEN ÖZDOĞAN
ENÇ (Antalya) – Bu vatandaş satmaz.
YUSUF HALAÇOĞLU
(Kayseri) – Sen 40 milyardan bahset, 40 milyar cari açığı nasıl verdiniz?
ERKAN AKÇAY
(Manisa) – Bir sükûneti sağlarsanız Sayın Başkan, konuşacağım.
GÖKCEN ÖZDOĞAN
ENÇ (Antalya) – Bu vatandaş satmaz. 
BAŞKAN – Sayın
Enç, grup başkan vekilimiz konuşuyor efendim.
Buyurun Sayın
Akçay.
IV.- AÇIKLAMALAR (Devam)
31.- Manisa Milletvekili Erkan Akçay’ın, Mecliste kimin nerede
oturacağına kendilerinin karar vermediğine fakat Meclisteki yerleşik kural ve
teamülleri hatırlatmakta yarar gördüklerine ilişkin açıklaması
ERKAN AKÇAY
(Manisa) – Teşekkür ederim Sayın Başkan.
Şimdi, Sayın
Başkan, sabahleyin size bir konuyu arz etmiştim. O konuyla ilgili olarak
muhatabım Sayın Meclis Başkanı olarak zatıalinizdir, bu konudaki muhatabım
sayın konuşmacı değildir ve kastettiğim de zaten Cumhuriyet Halk Partisinden
istifa edip İP’ye geçen milletvekillerine ilişkindir ancak ne CHP Grubundan ne
de CHP’den Kılıçdaroğlu tarafından istifa ettirilen milletvekillerinden bu
konuda herhangi bir cevap da gelmemiştir. Biz kimin nerede oturacağına karar
verecek değiliz fakat milletvekilleri olarak Meclisteki yerleşik kuralları,
teamülleri de hatırlatmakta fayda görmüşüzdür. Bilinen, yerleşik usul ve kural,
her milletvekilinin kendi grubuna ayrılan sıralarda oturmalarıdır. Bunu
zatıalinize hatırlatmış bulunuyorum. Ha, oturur oturmaz, o bizi ilgilendiren
bir husus değildir fakat bunun bilinip tutanaklara geçmesinde de fayda mülahaza
etmişizdir.
Teşekkür
ederim.
BAŞKAN
– Teşekkür ederim Sayın Akçay.
YUSUF
HALAÇOĞLU (Kayseri) – Sayın Başkan…
BAŞKAN
– Buyurun Sayın Halaçoğlu.
32.- Kayseri Milletvekili Yusuf Halaçoğlu’nun, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
YUSUF
HALAÇOĞLU (Kayseri) – Sayın Başkan, teşekkür ediyorum.
Şimdi,
hangi partinin, üyelerinin nerede oturup oturmayacağını belirleyen, Tüzük’ün
hiçbir maddesinde hiçbir hüküm yoktur. İstersem giderim başka bir yerde de
oturabilirim. Burası Türkiye Büyük Millet Meclisidir, Türkiye Büyük Millet
Meclisinin her koltuğunda milletvekili oturabilir çünkü milletvekili,
Anayasa’mıza göre, seçildikten sonra, bulunduğu ilin veya partinin değil sadece,
Türkiye'nin milletvekilidir. 
İLYAS
ŞEKER (Kocaeli) – Yalnız, önünüzde ne yazıyor okur musunuz.
YUSUF
HALAÇOĞLU (Kayseri) - Dolayısıyla, nerede oturup oturmayacağımıza karar verecek
de biziz. Hiç kimsenin… Nerede oturup oturmayacağını, cesareti falan, her şeyi
de biz kendimiz belirleriz. Kimin cesaretli olup olmadığı da belli. 
Ama
“İP” diyerek bizi aşağılamaya kalkışıyorlarsa şunu iyi belirteyim: Biz ipin ne
olduğunu biliyoruz, kimin kime ip attığını da biliyoruz. (CHP sıralarından
alkışlar)
İLYAS
ŞEKER (Kocaeli) – Masanın önünde ne yazıyor okur musunuz Hocam.
BAŞKAN
– Teşekkür ederim Sayın Halaçoğlu.
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel, buyurun.
33.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, ilk andan itibaren şunu çok net olarak söyledik:
15 arkadaşımız demokrasiye kurulan tuzağa ve demokrasiye kurulan… (MHP ve İYİ
PARTİ sıralarından karşılıklı laf atmalar)
İSMAİL
OK (Balıkesir) – Bizi AKP’li farz edin burada ya. Gerek yok ki bu kadar… Farz
edin ki AKP’li oturuyor burada.
YUSUF
HALAÇOĞLU (Kayseri) – Allah Allah! Nerede oturursam otururum!
İSMAİL
OK (Balıkesir) – Ayıp ya!
BAŞKAN
– Sayın Ok, lütfen efendim.
Buyurun
Sayın Özel.
ÖZGÜR ÖZEL
(Manisa) – 15 arkadaşımız, demokrasiye karşı kurulan tuzağa ve Türkiye
Cumhuriyeti’nin siyaset tarihinin en karanlık kararlarından birine imza
atılması için YSK’ye yapılan baskılara karşı zırh olmuşlardır. Onlarınki bir
parti değiştirmek değil, bir ayıba engel olmaktır.
İLYAS ŞEKER
(Kocaeli) – Yani parti değiştirmediler.
ÖZGÜR ÖZEL
(Manisa) – Yüreklerindeki Cumhuriyet Halk Partisi sevgisi 1 milyon 200 bin
üyemizin yüreğindekiyle aynıdır. Hepsinin yaptığı bu fedakârlık gönüllerde taht
kurmuştur. Tüm Türkiye’de ortaya çıkan bu büyük mutluluk ve uzlaşı tablosu
birilerini rahatsız etmiş olabilir. 
İLYAS ŞEKER
(Kocaeli) – Onlar parti değiştirmedi mi?
ÖZGÜR ÖZEL
(Manisa) – Arkadaşlarımız CHP’nin bağrındadır, burada oturacaklar. Oturmadıkları
yeri küçümsediklerinden, beğenmediklerinden değil, o koltukların oraya
açılmasını son derece haklı bir şekilde sağlamışlardır. Bu, ne bir değerli
siyasi partiyi aşağılama unsuru olarak kullanılabilir ne de milletvekillerimiz
üzerinden... (CHP sıralarından alkışlar) 
O zaman şu soru
konuşulur, şu konuşulur: Düne kadar küfrü eksik etmeyenler birbirlerine, bir
pazarlıkla, bir kirli pazarlıkla oturmuşlar, anlaşmışlar, al gülüm ver gülüm
yapmışlardır. Eğer eleştirilecek birileri varsa onlardır, 15 demokrasi
kahramanı değildir. Hepsinin arkasındayız, hepsini alnından öpüyoruz. (CHP
sıralarından alkışlar) 
BAŞKAN –
Teşekkür ederim Sayın Özel.
ORHAN DELİGÖZ
(Erzurum) – Güneş Motel hortladı, Güneş Motel hortladı.
İLYAS ŞEKER
(Kocaeli) – Onlar parti değiştirmedi mi?
İLKNUR İNCEÖZ
(Aksaray) – Sayın Başkan...
ERKAN AKÇAY
(Manisa) – Sayın Başkan...
BAŞKAN – Sayın
İnceöz’ün sizden önce talebi var, vereceğim size söz.
Buyurun.
34.- Aksaray Milletvekili İlknur İnceöz’ün, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
İLKNUR İNCEÖZ
(Aksaray) – Sayın Başkan, değerli milletvekilleri; gerçekten, az evvelki
sözlerinizden dolayı kınadığımı özellikle belirtmek istiyorum. “Kirli pazarlık”
vesaire...
ÖZGÜR ÖZEL
(Manisa) – Ya sen her şeyi söyleyeceksin, biz söylemeyeceğiz. Bu nasıl iş?
KARZIM ARSLAN
(Denizli) – Liderlerinizin söylediklerini unutmayın.
İLKNUR İNCEÖZ
(Aksaray) – Cumhur İttifakı’na giden yolu, bir kere, hepimizin hatırlaması
lazım veya bu sistem değişikliğine niye ihtiyaç duyuldu? Birkaç cümleyle bunu
özellikle izah etmek gerekiyor. Bir kere, 15 Temmuz gecesi yaşanan darbe
girişiminin, işgal girişiminin arkasından, darbenin püskürtülmesinden sonraki
süreci hepimizin çok iyi okuyup anlaması lazım. 
ALİ ŞEKER
(İstanbul) – O uçakları ben verdim! Tövbe tövbe!
İLKNUR İNCEÖZ
(Aksaray) – O tarihten itibaren kimin nerede durduğunu tarih yazacaktır. 
NECATİ YILMAZ
(Ankara) – Öncesini de yazdı, öncesini.
ALİ ŞEKER
(İstanbul) – Siyasi ayak nerede, siyasi ayak?
İLKNUR İNCEÖZ
(Aksaray) – Bir kere, hiçbir şekilde kirli ittifak olmasın diye, kirli
pazarlıklar olmasın diye, arkasında bir sistem değişikliği gerekliliğine
ihtiyaç duyulmuştur. 
Şimdi,
Türkiye’nin siyasi tarihine baktığımızda, demokrasi tarihimize baktığımızda,
özellikle parlamenter sisteme baktığımızda, geriye dönüp gittiğimizde, bugün
cumhuriyetimizin 100’üncü yılına doğru giderken geçmiş dönemlerde gerçekten
siyasal iktidarlar ne zaman istikrar gösterse, bunun sürekli kesintiye
uğradığını hep beraber tarihte bilmekteyiz. 1950 ile 1960 dönemi, 1980 dönemi,
ne zaman Türkiye’ye istikrar gelse, tek başına iktidar gelse, bu darbelerle,
muhtıralarla demokrasi kesintiye uğramış. En son olarak bunu, önce Gezi
eylemleri, arkasından 17-25 Aralık Emniyet ve yargı üzerinden darbe girişimleriyle,
püskürtülmesiyle beraber, arkasından 15 Temmuzda çok daha vahimini Türkiye
yaşadı. Tek başına iktidarda ne yazık ki geçmiş dönemin alışkanlıklarından,
vesayet sistemi, millet iradesine baskı kurulması gibi kötü alışkanlıklardan
kurtulamadı. Bunun üzerine Milliyetçi Hareket Partisiyle beraber, 7 Ağustos
ruhu, Yenikapı ruhu muhafaza edilmek suretiyle, evet, denildi ki: Türkiye’nin
girmiş olduğu, götürülmek istenen sürece özellikle coğrafyamız…
(Mikrofon
otomatik cihaz tarafından kapatıldı) 
ALİ ŞEKER
(İstanbul) – BOP’un eş başkanıydınız ya! 
KAZIM ARSLAN
(Denizli) – Senin elini öptüğün yaptı onu ya. 15 Temmuzu yapan o. 
İLKNUR İNCEÖZ
(Aksaray) – Terbiyesizlik etme oradan! Haddinize ve yaşınıza uygun değil
sözleriniz. 
BAŞKAN –
Sözlerinizi tamamlayınız lütfen Sayın İnceöz.
Buyurun. 
İLKNUR İNCEÖZ
(Aksaray) – Arkasından, Cumhur İttifakı. Nedir? Burada 16 Nisan referandumuyla
beraber bir süreç başladı. Denildi ki: Artık Türkiye, darbe ve muhtıralara
karşı çok daha sağlam durmalı ve bir sistem değişikliği… Sabahtan beri
konuşmacılar söylüyor: “Tek adam rejimi, tek adam.”
Bir kere bunu 16
Nisanda Anayasa değişikliği yapılırken de defaatle söyledik, bir kere daha
tekrar etmekte hiçbir mahzur görmüyoruz. Rejim değişikliği olmadığını, bir
sistem değişikliği olduğunu, artık demokrasimizin darbe ve muhtıralara karşı
çok daha sağlam olması ve aslolanın tıpkı Meclisin tablosunda, karşımızda
yazılı olduğu gibi, egemenliğin bilakayduşart millete ait olması gerektiğini ve
millî iradenin üstünde hiçbir gücü tanımadığımızı, tıpkı Sayın
Cumhurbaşkanımızın 15 Temmuz gecesi milletimizi meydanlara çağırdığı gibi,
millet iradesinin üstünde hiçbir gücü tanımadığımızı, on altı yıllık
iktidarımızda darbe…
(Mikrofon
otomatik cihaz tarafından kapatıldı) 
İLKNUR İNCEÖZ
(Aksaray) – Tekrar açar mısınız.
ÖZGÜR ÖZEL
(Manisa) – Öyle talimatla açılmıyor, ricada bulunursanız…
İLKNUR İNCEÖZ
(Aksaray) – Tekrar açar mısınız. dedim. Talimat vermeye siz alışkınsınız! Biraz
sonra oralara da gelirim. 
Sayın
Başkanım, açar mısınız. 
BAŞKAN
– Tamamlayınız lütfen.
ÖZGÜR
ÖZEL (Manisa) – Sayemizde. Ahmet bir dakikadan fazla açmıyor da onun için
söyledim, sayemizde konuşursun. 
KAZIM
ARSLAN (Denizli) – Herkese laf atıyor ya. 
BAŞKAN
– Buyurun. 
İLKNUR
İNCEÖZ (Aksaray) – Yani haddinizi ve şeyinizi gerçekten aşıyorsunuz, tamam mı? 
ÖZGÜR
ÖZEL (Manisa) – Ya, had bildirmek senin işin mi? 
İLKNUR
İNCEÖZ (Aksaray) – Yok efendim “Şeyi aşıyorsunuz. Sayemizde konuşuyorsunuz.” Bu
ne biçim üslup! Dünden beriki üslubunuzu gerçekten…
BAŞKAN
– Sayın İnceöz, lütfen Genel Kurula hitap edin. 
İLKNUR
İNCEÖZ (Aksaray) – Öncelikle orayı uyarmanız gerekiyor, haddini gerçekten
bildirmeniz gerekiyor. Ne demek sayemizde konuşuyorsunuz? Burada bir
parlamenterim, bir grup başkan vekiliyim. 
KAZIM
ARSLAN (Denizli) – Sen önce kendi ettiğin lafı bil be! “Terbiyesiz!” diyorsun
be! 
ÖZGÜR
ÖZEL (Manisa) – Sen milletvekiline laf söylüyorsun. 
İLKNUR
İNCEÖZ (Aksaray) – Sayemizde konuşuyorsunuz ne demek? Bizi buraya gönderen
irade, millet iradesi. Bu, ona sıkışmak demektir. (AK PARTİ sıralarından
alkışlar)
ÖZGÜR
ÖZEL (Manisa) – Bir dakika veriyor senin Meclis başkan vekilin, bir dakika. 
EJDER
AÇIKKAPI (Elâzığ) – Bağırma, bağırma oradan! 
ZEKİ
AYGÜN (Kocaeli) – Ya, dinlemesini bilmiyorlar ki bunlar. Biz buradan laf
atarken aynı şeyi söylüyorsunuz. 
ÖZGÜR
ÖZEL (Manisa) – Biz dinliyoruz zaten. On beş dakikadır dinliyoruz, on beş
dakikadır. 
İLKNUR
İNCEÖZ (Aksaray) – Sayın Başkan, değerli milletvekilleri; on altı yıldır darbe
ve muhtıralara karşı dimdik durduk, 15 Temmuz gecesi de durduk ve bir sistem
değişikliğiyle beraber bunun elzem olduğu, Türkiye gerçekleri ve coğrafyası
karşısında elzem olduğu… Bunun üzerine bir Cumhur İttifakı kurulur. Bu Cumhur
İttifakı’ndan bakın kimler rahatsız oluyor, onu söyleyeyim: Terör örgütleri
rahatsız oluyor, Avrupa rahatsız oluyor, Türkiye'nin büyümesini ve güçlenmesini
istemeyenler rahatsız oluyor, terör örgütü sözcülüğü yapanlar… 
(Mikrofon
otomatik cihaz tarafından kapatıldı)
YUSUF
HALAÇOĞLU (Kayseri) – Rahatsız falan değiliz biz, istediğiniz gibi… Hatta noterden
de tasdik ettirin. 
İLKNUR
İNCEÖZ (Aksaray) – Sayın Başkanım, sözlerimi tamamlayacağım. 
BAŞKAN
– Sayın Başkanım, bakın, üçüncü defa sözünüzü uzatıyorum. 
İLKNUR
İNCEÖZ (Aksaray) – Sözlerimi tamamlayacağım. 
BAŞKAN
– Şimdi, benim buradaki uygulamalarımdaki tüm milletvekillerine olan
hassasiyetimi biliyorsunuz, bunu hiç kimsenin istismar etmesini talep
etmiyorum. 
İLKNUR
İNCEÖZ (Aksaray) – Sözümü kesmemiş olsaydı tamamlamış olacaktım. 
ÖZGÜR
ÖZEL (Manisa) – Ben hiç kesmedim senin sözünü. 
BAŞKAN
– Sayın İnceöz, ben bir tamamlayayım ama, lütfen…
Sataşmadan
veya bu karşılıklı atışmalardan dolayı grup başkan vekillerimize kuşkusuz
öncelik tanıyorum. İki, artı bir, artı bir, dört oldu. 
Lütfen
tamamlayınız, rica ediyorum.
MERAL
DANIŞ BEŞTAŞ (Adana) – O zaman her birimizin on dakika konuşması lazım.
İLKNUR
İNCEÖZ (Aksaray) – Rahatsız olanlar bellidir bu anlamda. 
Bu
değişikliğin içerisindeki en önemli ayrıntı da “kapalı kapılar ardında olmasın
bu pazarlıklar”dı. Her şey milletimizin gözü önünde cereyan etti. Hiç
sabırsızlanmayın. Bakın, hiç kaçan, göçen vesaire yok. Aziz milletimiz
iradesini 24 Haziranda sandığa yansıtacaktır. 
Burada
birkaç gündür oluşturulmaya çalışılan: Suni mağduriyet üzerinden bir algı
oluşturulmaya çalışılıyor, bizim itirazımız buna. Yapılan iş belli; milletimiz
bunu, sandık önüne konulduğunda takdir edecektir. Bir suçluluk psikolojisi
içerisinde grubumuzu ilzam ve itham edici bütün mesnetsiz iddiaları
reddettiğimizi belirtiyorum. Genel Kurulu saygıyla selamlıyorum. (AK PARTİ
sıralarından alkışlar) 
KAZIM
ARSLAN (Denizli) – Sayın Başkan… Sayın Başkan…
BAŞKAN
– Efendim, bir saniye… Lütfen… Nedir bu aceleniz, bunu da anlamıyorum
arkadaşlar.
Teşekkür
ederim Sayın İnceöz.
Buyurun
Sayın Arslan, dinliyorum şimdi sizi.
ERKAN
AKÇAY (Manisa) – Sayın Başkan, söz istemiştik ama.
KAZIM
ARSLAN (Denizli) – Sayın Başkan, Sayın İnceöz bana, şahsıma “Terbiyesiz.”
diyerek hakaret etmiştir. Buna cevaben 60’a göre söz istiyorum. 
BAŞKAN
– Ben öyle bir cümle duymadım.
KAZIM
ARSLAN (Denizli) – Söyledi, tutanaklara bakabilirsiniz.
ORHAN
DELİGÖZ (Erzurum) – Öyle bir şey demedi ya. Seninle ne alakası var? Asla öyle
bir şey demedi.
İLKNUR
İNCEÖZ (Aksaray) – Sayın Başkan, oradan duyduğum cümle şuydu ki “Elini öptü,
falan filan…” gibi bir şey söyledi. “Terbiyesizlik etme, yaşınıza yakışmıyor.”
dedim. Aynen söylediğim de tutanaklara geçsin. 
BAŞKAN
– Buyurun Sayın Arslan o zaman, buyurun.
İLKNUR
İNCEÖZ (Aksaray) – Onun haddi ve hakkı değildir “Elini öptü.” diye kimi
kastettiyse. Yaşına hürmeten de özellikle söyledim.
35.- Denizli Milletvekili Kazım Arslan’ın, Aksaray Milletvekili İlknur
İnceöz’ün yaptığı açıklamasındaki bazı ifadelerine ilişkin açıklaması
KAZIM
ARSLAN (Denizli) – Sayın Başkan, öncelikle, Sayın İnceöz’ün böyle bir hakareti
yapma hakkı yok. 
GÖKCEN
ÖZDOĞAN ENÇ (Antalya) – Sataşmayacaksın o zaman. 
KAZIM
ARSLAN (Denizli) – Söylemiş olduğu sözü aynen kendisine iade ediyorum; bir.
İLKNUR
İNCEÖZ (Aksaray) – Bir laf söylüyorsan duyacağın söze de bakacaksın.
KAZIM
ARSLAN (Denizli) – Lütfen dinleyin.
Ayrıca
fotoğrafta görünenleri kendisine hatırlatmak istediğim için söyledim; bu bir. 
İLKNUR
İNCEÖZ (Aksaray) – “Elini öptü.” diye bir cümle kullandı. Bu da kayıtlara
girsin. Terbiyesizlik etti! 
ÖZGÜR
ÖZEL (Manisa) – “Öpmedim.” de.
KAZIM
ARSLAN (Denizli) – İkincisi: FETÖ’yü büyütenler, besleyenler, yıllarca onlarla
beraber iş tutanlar şimdi bir kenarda bekliyorlar; ondan sonra FETÖ’nün,
FETÖ’cülerin hesabını görmeden başkalarının üzerine suç yüklemeye çalışıyorlar
ve hakaret ediyorlar. Bunları kesinlikle kabul etmemiz mümkün değil. Aynen
söylediği ifadeyi kendisine iade ediyorum.
Teşekkür
ederim. (CHP sıralarından alkışlar)
ORHAN
DELİGÖZ (Erzurum) – FETÖ’nün emriyle 15 vekil ihraç ediyorsunuz, 15 vekil. O
emir FETÖ’den geldi. Bunu herkes biliyor. 
BAŞKAN
– Teşekkür ederim Sayın Arslan.
Sayın
Akçay, buyurun.
36.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Sayın Başkan, tarafımızdan bir durum tespiti yapılmıştır. Mesele
bundan ibarettir. Eğer bir milletvekili istifa ettiği partinin sıralarında
oturmaya devam ediyorsa bunun takdirini millete bırakırız. Durum tespitini de o
amaçla yaptık ve size de artık… Yani aklın, mantığın gereği de neyse odur. 
Sayın
Özel’in diğer sözlerine de cevap vererek bu meseleyi de uzatmak istemiyorum.
Yalnız o “kirli ittifak” kelimesini aynen iade ederim. 
Teşekkür
ederim. (MHP sıralarından alkışlar) 
BAŞKAN
– Teşekkür ederim Sayın Akçay.
ÖZGÜR
ÖZEL (Manisa) – Sayın Başkan, söz alacağım ama hatip özel bir sebepten dolayı
uzamamasını da talep etti. Bir milletvekili arkadaşın bu talebine de bir
haksızlık yapmayalım. 
Benim tutanağa
geçsin diye iki tane cümlem var. Bunlardan bir tanesi: Sayın İnceöz, burada,
Adalet ve Kalkınma Partisinden seçilmiş Meclis başkan vekilleri bir dakikayı
kesip bir saniye vermezken “Tamam efendim, bitti, bitti…” diye oradan yapıp,
sizin yarattığınız hoşgörü ortamında 5 kere sözünü uzattırıp ondan sonra da…
İLKNUR İNCEÖZ
(Aksaray) – “Sayemde konuşuyorsun.” diyemezsin.
ÖZGÜR ÖZEL
(Manisa) - …bu konuda size karşı kullandığı üslupsuz dil eleştiri alınca da
dönüp olur olmaz sözler söyledi; onun üzerine kendisine bunu hatırlattım. 
Tabii ki benim
korumama da ihtiyacınız yok. Sizin ne kadar adil yönettiğinize herkes şahit oluyor.
CHP’nin getirmiş olduğu bu demokrasi ortamından sonuna kadar yararlanılıyor ama
bir hafta sonra işler değişiyor; bunu söyleyeyim.
İkincisi: “Kirli
ittifak” sözü… İade etmekle değil de kirli ittifak yapmamakla o sözden
arınılır.
Teşekkür
ediyorum. (CHP sıralarından alkışlar, MHP sıralarından sıra kapaklarına
vurmalar) 
BAŞKAN –
Teşekkür ederim Sayın Özel.
ERKAN AKÇAY
(Manisa) – Sayın Başkan, sataşma var!
İLKNUR İNCEÖZ
(Aksaray) – Sayın Başkan…
MUHAMMET EMİN
AKBAŞOĞLU (Çankırı) – Kirli ittifak yapan sizsiniz. Bizimki tertemiz, meşru bir
ittifak. 
ALİ ŞEKER
(İstanbul) – Sütten çıkmış AK PARTİ’li mi oldun?
EJDER AÇIKKAPI
(Elâzığ) – 22 Nisanda darbe yaptınız, darbe! MHP’ye darbe yaptınız!
BAŞKAN – Sayın
Akçay, buyurun. 
Son, lütfen,
rica ediyorum… Toparlayalım artık. 
ERKAN AKÇAY
(Manisa) – Sayın Özel’in söylediği söz gayet doğru fakat Cumhuriyet Halk
Partisi için geçerli. Siyaset hile ve hülle götürmez. Yani bunu daha fazla
böyle karşılıklı atışmayla götürmeye gerek yok.
BAŞKAN – Evet,
evet… Teşekkür ederiz.
ERKAN AKÇAY
(Manisa) – Böyle gizli, merdiven altı siyasetler yapmaya da gerek yok. Her şey
milletin gözü önünde açıkça cereyan edecek.
BAŞKAN –
Teşekkür ederim Sayın Akçay.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- İstanbul Milletvekili Mustafa Şentop ve Konya Milletvekili Mustafa
Kalaycı’nın Seçimlerin Temel Hükümleri ve Seçmen Kütükleri Hakkında Kanun ile
Bazı Kanunlarda Değişiklik Yapılmasına Dair Kanun Teklifi (2/2312) ve Anayasa
Komisyonu Raporu (S. Sayısı: 553) (Devam)
BAŞKAN - Gruplar
adına konuşmalar tamamlanmıştır.
Şahıslar adına
ilk konuşma Bitlis Milletvekilimiz Sayın Mizgin Irgat’a aittir. 
Buyurun Sayın
Irgat. (HDP sıralarından alkışlar) 
Süreniz beş
dakika.
MİZGİN IRGAT
(Bitlis) – Teşekkür ederim.
Sayın Başkan,
değerli milletvekilleri; ben de hepinizi tekrardan selamlıyorum.
553 sıra sayılı
temel kanunun getirdiği değişiklikler özü itibarıyla genel ve mahallî
seçimlerin anlamsızlaştırıldığı, parlamenter sistemin tasfiye edildiği bir
dönemde, belediyelere kayyumların atandığı, milletvekillerinin tutuklandığı,
milletvekilliklerinin seçime gidilen son haftada düşürüldüğü ve bütün
yetkilerin tek elde toplandığı, gerçekten yasama, yürütme, yargı erkinin
bölündüğü değil, tek elde toplandığı bir sistemi ifade etmektedir. Bu temelde,
bu değişikliğin ruhunda, bu değişikliğin maddelerinde demokrasiden bahsetmek
mümkün değildir. 
Değerli
milletvekilleri, neden bu seçime gidildi, erken seçime gitmenin vatana ihanet
olarak kabul edildiği bir konuşmadan neden geri adım atılıp böylesi bir seçime
gidildi? Hemen toparlayayım, Türkiye’nin içte ve dışta yaşamış olduğu
tıkanıklık, ekonomik anlamda yaşadığımız krizler, dış politikada yaşanan
krizler ve en önemlisi ama en önemlisi, OHAL sürecinde, OHAL’i kullanarak, şu
anda iş başında olan kayyumlardan faydalanarak ve kayyumlar eliyle bu seçimi
kotarma ve bu süreçten faydalanma esasıyla böylesi bir erken seçime
gidilmiştir, böylesi bir baskın seçime gidilmiştir. Neden söylüyorum? Çünkü
düşünün ki OHAL sistemindeyiz, yerellerde valiler ve kaymakamlar var;
telefonlarımıza dahi istedikleri zaman cevap vermeyen valiler ve kaymakamlar
var. Yani ülke idari kararlarla yönetilecek bir sürece götürülüyor. Düşünün,
seyahat özgürlüğünün, konuşma özgürlüğünün, propaganda özgürlüğünün, miting
yapma özgürlüğünün ve her hâlükârda birçok özgürlüğün idarenin bir kararıyla,
valinin ya da kayyumun bir kararıyla kısıtlanabileceği bir dönemden
bahsediyoruz. Böylesi bir dönemde seçimi yapmaya zorlamak… Burada demokrasinin
hiçbir kriterinden bahsedemeyiz. 
Değerli
milletvekilleri, düzenlemenin tamamına baktığımızda, aslında kendi içerisinde
çelişen birçok şeyi barındırmaktadır. Referanduma götürülen Anayasa değişikliği
paketinin 17’nci maddesinde -Anayasa’nın geçici 21’inci maddesinde- şu vardı:
“Bu Kanunun yayımı tarihinden itibaren en geç altı ay içinde Türkiye Büyük
Millet Meclisi, bu Kanunla yapılan değişikliklerin gerektirdiği Meclis İçtüzüğü
değişikliği ile diğer kanuni düzenlemeleri yapar.” hükmü vardı yani 16 Ekim
2017 tarihine kadar bunlar yapılmalıydı ama maalesef yapılmadı. İktidar partisi
buna uydu mu? Hayır, uymadı. Neden? Çünkü şu an çıkarları doğrultusunda eğip
büktüğü, bir araç hâline getirdiği, dönüştürdüğü bir süreçten bahsediyoruz. 
Hem milletvekili
hem cumhurbaşkanı olmanın önünde hiçbir yasal engel bulunmamaktadır. Ne ahlaki
ne yasal hiçbir engel olmadığı hâlde siz neden bu hakkı kısıtladınız? Bunu
neden söylüyorum? Düşünün ki rakip cumhurbaşkanı adayları için, ileride,
konuşmalarından, eleştirilerinden, yorumlarından yargılanma ve belki de haksız
bir cezayla karşı karşıya kalma durumu söz konusudur. Bunu burada düzenlerken
hemen aklımıza Genel Başkanımız Selahattin Demirtaş gelmedi değil. “Acaba
kişiye özgü bir düzenleme mi yapıldı burada?” sorusunu sormak isterim. Bu bizim
eleştiri konumuzdu. Düşünün ki şu anda Cumhurbaşkanına hakaret davalarının
sayısını bilemiyorum, binlerle ifade ediliyor. Politikanın yani ifade
özgürlüğünün en üst seviyede kısıtlandığı, konuşmanın ve bu özgürlüğün en üst
seviyede kısıtlandığı sistemde düşünün ki siz bir sonraki seçimde
seçilemediğinizde bir yargıyla, bir soruşturmayla karşı karşıya kalabilirsiniz.
Gerçi bu Mecliste de geriye dönük bir uygulama yapıldı. Hiçbir zaman yasalar
geriye yürümez ama bu Mecliste geriye doğru yasa işletildi, milletvekillerinin
dokunulmazlıkları kaldırıldı, milletvekilleri yargılandı ve burada eksik bir
temsiliyetle yani şu anda burada olması gereken vekillerin yokluğunda böylesi
önemli bir değişikliğin yapılıyor olması bu Meclisin de en büyük ayıbıdır. Bunu
bir kez daha buradan yinelemek istiyorum. 
Değerli
milletvekilleri, bizler 24 Hazirandan korkmuyoruz. 
(Mikrofon
otomatik cihaz tarafından kapatıldı) 
MİZGİN IRGAT
(Devamla) – Başkan, bir dakika lütfen.
BAŞKAN – Buyurun
Sayın Irgat. 
MİZGİN IRGAT
(Devamla) – 24 Haziranda yapılacak bir seçimden bir endişemiz yoktur. Bizler
Halkların Demokratik Partisi olarak zaten ilk günden bugüne aynı şeyleri
söyledik, aynı şeyleri söylemeye devam edeceğiz. Kitlelerin gönlünde yer almış
Halkların Demokratik Partisi bütün Türkiye halklarının gerçek sorunlarını en
önemli projeleriyle önüne koymuş bir partidir ve bu anlamda biz 24 Haziranda
alanlarda, şehirlerde, kasabalarda halklarımıza beraber olacağız. Kadın
temsiliyetini en yüksek seviyeye, şu anda aritmetiğini bu noktaya taşıyan
Halkların Demokratik Partisi kadınların, gençlerin, halkların, emekçilerin
temsilcisi olarak 24 Haziranda bu ülkenin siyasi tarihinde güçlü bir şekilde
yeniden doğacaktır. 
Bu temelde, ben
şimdiden bu seçimde Türkiye’miz ve ülkemiz açısından büyük bir adımın atılacağı
güneşli günler diliyorum. 
Sevgiyle,
saygıyla selamlıyorum. (HDP sıralarından alkışlar) 
BAŞKAN –
Teşekkür ederim Sayın Irgat. 
Şahıslar adına
son konuşmacı Ankara Milletvekilimiz Sayın Murat Alparslan. 
Buyurun Sayın
Alparslan. (AK PARTİ sıralarından “Bravo” sesleri, alkışlar)
Süreniz beş
dakika.
MURAT ALPARSLAN
(Ankara) – Sayın Başkan, çok değerli milletvekilleri; hepinizi saygıyla
selamlıyorum. 
Dün itibarıyla
98’inci yılını kutladığımız ve hâkimiyetin bilakayduşart millette olduğu
ifadesinin tecessümü olan Gazi Meclisimizde yasama faaliyeti yapmanın şerefini
hep beraber yaşıyoruz. 
Görüşmekte
olduğumuz yasayla millet iradesinin, egemenliğinin eksiksiz ve tam ifade
edilebilmesi imkânını bulabilmek anlamında hem seçim kanunlarımızda hem
Cumhurbaşkanı Seçimi Kanunu’muzda değişiklikler yapmayı murat ediyoruz.
Milletin
iradesinin ve egemenliğinin, milletinin kaderinin takdirinde ve belirlenmesinde
nihai güç olduğunun hepimiz farkındayız. Lakin bugüne kadar, geçmişte millet
iradesi ve egemenliği üzerinde pek çok oyunlar oynandığının, pek çok kirli
tuzaklara muhatap kılındığının ve pek çok badireleri atlatmak zorunda
kaldığının da hepimiz farkındayız. 1960 ihtilalinin, 1971 muhtırasının, 1980
darbesinin, 28 Şubatın, sonrasında 27 Nisan e-muhtırasının, 17-25 Aralık darbe
teşebbüsünün ve belki de bu tarihin, bu coğrafyanın, bu toprakların o güne
kadar gördüğü en vahşi ve kalleş darbe teşebbüsü ve işgal girişiminin yaşandığı
ülkemizde, milletimiz, tüm badireleri atlattıktan sonra artık istiklaline çok
daha güçlü yürüyebilmek, iradesi üzerine musallat olmuş pek çok vesayeti
kaldırabilmek anlamında güçlü bir irade ortaya koymuş ve nihayetinde güçlü bir
devlet, istikrarlı bir yönetim, net kuvvetler ayrılığı modeli talebi 16 Nisan 2017’de
halk oylamasına gündem olmuş ve milletimizin teveccüh ve takdirleriyle
Cumhurbaşkanlığı hükûmet sistemine geçilmiştir. 
Geçilen bu yeni
sistem sonrasında da hem Cumhurbaşkanlığının hem de milletvekili seçimlerinin
değiştirilen sisteme ve Anayasa maddelerine uygun olması lüzumu şarttır. Bu
kapsamda da Anayasa maddelerinde var olan üst normun uygulama alanında da
eksiksiz tamamlanması için bu kanun teklifi gündemimizde görüşülmektedir.
İnşallah, bu değişiklikten sonra önümüzdeki 24 Haziran seçimlerinde millet yeni
yönetim şekli olan Cumhurbaşkanlığı hükûmet sistemine çok güçlü bir şekilde
kabul vermek, onay vermek suretiyle geçecek ve istiklaline, istikametine çok
daha güçlü adımlarla devam edecektir. 
24 Haziran
seçimleri tarihî bir dönemdir ve bu öneminden kaynaklı olarak da milletimizin
yakın ilgi ve alakası her zamanki seçimlerden çok daha üst seviyededir. O
sebeple tüm siyasi partilerin de milletin bu hassasiyetlerine dönük yerli ve
millî bir siyaset anlayışı ortaya koymaları mutlak elzemdir. Siyasetin varlık
sebebi bir anlamda demokrasi, demokrasilerin meşru kaynağı ve zeminleri de
sandıktır. Önümüze konulacak sandığın alelacele getirildiği veya bir baskın
seçim olduğu konusundaki iddialar yersizdir zira siyasi partilerin varlık
sebepleri yapılacak her türlü seçime her an hazır olmaktır. Cumhur İttifakı
bizim medeniyet değerlerimizdir, kök hücrelerimizdir, bir şekilde zengin
kültürümüzü ifade eder ve şanlı tarihimizin bugünkü tecessümüdür, milletimizin
umududur, yerli ve millîdir. Bu ittifak karşısında yapılmaya çalışılan siyaset
mühendislikleri beyhude bir çabadır. Küresel birtakım oyunların belki ülkemiz
içerisindeki taşeronlar eliyle yapılmaya çalışılan birtakım tuzakların,
tertiplerin oynanacağı bir süreci de hep beraber yaşıyor ve görüyoruz. Ancak
bizim inandığımız ve güvendiğimiz, milletimizin feraseti, demokrasi
tecrübelerimiz, tüm bu oynanmak istenen oyunların bozulacağı ve inşallah,
milletimizin asil ve kahraman duruşuyla bu devleti daha da güçlü hâle getirerek
hem bölgesine hem de dünyaya umut olma iddiasını devam ettireceğidir.
Ben bu
duygularla, kanun teklifinin hayırlı uğurlu olmasını temenni ediyor, hepinizi
saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederim Sayın Alparslan.
Sayın
milletvekilleri, şimdi, birinci bölüm üzerinde on beş dakika süreyle soru-cevap
işlemi yapılacaktır. 
Sayın Atıcı…
AYTUĞ ATICI
(Mersin) – Teşekkür ederim Sayın Başkan.
Sayın Bakan,
olağanüstü hâl uygulamasının üç ayda biteceğini söylemiştiniz, iki yıla
uzattınız yani halka yalan söylediniz. 
Bir: OHAL
baskısıyla seçimlere gitmeyi kendinize yakıştırıyor musunuz? Siyasi ahlak
anlayışınız buna uygun mu? İki: OHAL’i kaldırmaya korkuyor musunuz? Üç: OHAL’e
güvenerek seçim kazanacağınıza inanıyor musunuz? Dört: OHAL’i kullanarak
ertelediğiniz grevlerden dolayı yediğiniz kul hakları sizi rahatsız etmiyor mu?
Beş: Mersin’in Akdeniz Belediyesini OHAL’le kayyuma devrettiniz. Burada
yıllardır çalışan AKP muhalifi işçileri sözde güvenlik soruşturması yaparak
işsiz bıraktınız. Savcılığın verdiği temiz kâğıdına rağmen işçileri yeniden
göreve iade etmediniz. 54 yaşındaki Ali Aras sizin yüzünüzden bunalıma girdi ve
öldü. Kendinizi hiç suçlu hissetmiyor musunuz?
BAŞKAN –
Teşekkür ederim Sayın Atıcı.
Sayın Tümer…
ZÜLFİKAR İNÖNÜ
TÜMER (Adana) – Sayın Bakan, Adalet Bakanlığının teklifiyle Hâkimler ve
Savcılar Kurulu 28 bölge idare mahkemesini 8’e düşürmüştür. Kuruluş kanununda
bu mahkemelerin iş hacmi ve coğrafi bölge esaslı kurulacağı belirtilmesine
karşılık, yıllık ortalama esası 11 bin ve iş hacmi yönünden İstanbul ve
Ankara’dan sonra üçüncü büyük mahkeme olan Adana Bölge İdare Mahkemesinin
kapatılıp yıllık ortalama esası 4 bin olan Konya Bölge İdare Mahkemesine
bağlanması son derece yanlıştır. Coğrafi bölge esasına da uymadığı için Akdeniz
Bölgesi’nde de maalesef mahkeme kurulmamıştır. Davaların nakli, dosyaların
akıbeti, temyiz hususları gereğince telafisi olanaksız zararların doğacağı göz
önüne alınarak Adana Bölge İdare Mahkemesinin kapatılmasına dair kararın gözden
geçirilmesi gerekmektedir. Bu konuda kuruluş kanununa da uygun olarak Adana
Bölge İdare Mahkemesinin tekrar açılması gerekmektedir. Adana için son derece
önem taşıyan bu konunun çözümlenmesi gerekmektedir.
Teşekkür ederim.
BAŞKAN –
Teşekkür ederim Sayın Tümer.
Sayın Arslan...
KAZIM ARSLAN
(Denizli) – Sayın Bakan, komutanların emriyle hareket eden er ve erbaşlara
müebbet hapis cezaları verilmiştir. Verilen cezalar kamu vicdanını
yaralamıştır. 
Şimdi size
soruyorum: Siz er olarak askerlik yapsaydınız veya çocuğunuz yapsaydı,
komutanınızın emriyle “Terörle mücadeleye gidiyoruz.” denilseydi, siz böyle bir
emre karşı koyabilecek miydiniz? FETÖ'yle yıllarca iş birliği yapanlar,
FETÖ'nün büyümesine, güçlenmesine sebep olanlar, ne istedilerse verenler,
“Hocam, gel artık, bu hasret bitsin.” diyenler, el etek öpenler ortada
dolaşırken tamamen emre tabi olan er ve erbaşlara müebbet hapis cezası
verilmesini Adalet Bakanı olarak vicdanınız kabul ediyor mu? 
Darbe girişimini
yapan Fethullah Gülen’le ilgili olarak Türkiye'ye iadesi konusunda
girişimleriniz devam ediyor mu? ABD’nin şimdiye kadar iade etmemesinin
gerekçesi nedir? Bu tavra karşı, ABD’ye karşı bir yaptırımınız olacak mı?
Teşekkür ederim.
BAŞKAN –
Teşekkür ederim Sayın Arslan.
Sayın Tanal...
MAHMUT TANAL
(İstanbul) – Teşekkür ederim Sayın Başkan.
Değerli Bakanım,
ilk bölümde sorduğum soruyla alakalı olarak kafamda bir soru işareti oluştu.
Sayın Cumhurbaşkanı “Bu İYİ PARTİ’ye katılan milletvekilleri yüzünden hazineden
İYİ PARTİ para yardımı alıyor.” dedi. Siz de biraz önce “İYİ PARTİ hazineden
yardım almayacak.” dediniz. Kafamdaki bu soru işareti halkın da kafasında var.
Şimdi, sizin dediğiniz mi doğru, Cumhurbaşkanının dediği mi doğru? Hangisi
doğru, ben hangisine inanayım?
Teşekkür ederim.
BAŞKAN –
Teşekkür ederim Sayın Tanal. 
Sayın Sarıhan…
ŞENAL SARIHAN
(Ankara) – Sorum Sayın Adalet Bakanına, birkaç noktayı sormak istiyorum. 
Bunlardan
birisi, yarım kalmış olan cinsel istismar konusuyla ilgili yasal düzenlemeden
de esinlenerek… Bizde 2006 yılında 2.414 istismar davası olduğu yolunda bir
bilgi var ve yapılan araştırmalara göre de yüzde 700’lük bir artış söz konusu.
Buna göre, 23 Nisan nedeniyle araştırmalar arasında gördüğümüz rakam 16.957. Bu
rakam gerçek midir, öncelikle bunu sormak istiyorum ve davaların nasıl
sonuçlandığı konusunda herhangi bir istatistiki bilgi elimizde var mıdır? 
Diğer bir sorum:
Yine 23 Nisan Çocuk Bayramı ışığında basına yansıyan bilgilerden şöyle bir
bilgi var elimizde; 2.828 hükümlü ve tutuklu çocuğun cezaevinde bulunduğuna
ilişkin. 
(Mikrofon
otomatik cihaz tarafından kapatıldı) 
ŞENAL SARIHAN
(Ankara) – Pardon, açabilir misiniz.
BAŞKAN – Devam
ediniz, buyurun; kayıtlara geçsin sözünüz.
ŞENAL SARIHAN
(Ankara) – Bu çocuklarla ilgili bir araştırma söz konusu mudur? 
Ayrıca, gebe
kadınların altı ay gebelik süresinde veya altı aylık süreye kadar cezaevine
girmemeleri konusunda Ceza İnfaz Yasamız’da düzenleme var. Bu sürenin
uzatılması konusunda bir girişim olacak mıdır? 
Teşekkür ederim.

BAŞKAN –
Teşekkür ederim Sayın Sarıhan. 
Sayın Türkmen…
ELİF DOĞAN
TÜRKMEN (Adana) – Teşekkür ederim Sayın Başkan. 
Olağanüstü hâl
nedeniyle ihraç edilen kamu çalışanları için bir Komisyon kuruldu ancak
görülüyor ki bu Komisyon ne yazık ki etkin çalışmamaktadır. Hâlen olağanüstü
hâlden dolayı mağdur olan kamu çalışanlarının mağduriyetleri giderilmemiştir.
Örneğin, Kahramanmaraş’ın Nurhak ilçesinde ihraç edilen 29 öğretmenin göreve
dönüşleri gerçekleştirilmemiştir. Şu anda Nurhak’ta, edebiyat dersi vermesi
gereken öğretmenler matematik, matematik dersi vermesi gereken öğretmenler ise
başka derslere girmektedir. Başta Nurhaklı öğrenciler, veliler ve öğretmenler
olmak üzere, olağanüstü hâlden dolayı mağdur olan kamu çalışanlarının
mağduriyetlerinin giderilmesi konusunda Komisyonun etkin çalışması için ne
düşünmektesiniz? 
Teşekkür
ederim. 
BAŞKAN
– Teşekkür ederim Sayın Türkmen. 
Sayın
Kılıç… 
İMRAN
KILIÇ (Kahramanmaraş) – Teşekkür ederim Sayın Başkanım. 
Getirilen
yeni sistem, tartışmasız tam başkanlık sistemidir. Cumhurbaşkanı tektir. Halkın
yani cumhurun başkanı anlamındaki “Cumhurbaşkanlığı” ifadesi bu gayeyle tercih
edilmiştir. 
“Başkanlık
sisteminde Parlamento yoktur.” algısı hatalıdır. Cumhurbaşkanından bağımsız,
daha güçlü bir Parlamento vardır yani Meclis vardır, Türkiye Büyük Millet
Meclisinin bulunmadığı iddiası asılsızdır. Bu sistemde yasama, yürütme ve
yargının yetki sınırları net olarak bellidir, bu erkler yetkilerini halktan
alır. 
Dünyada
biz ve Macaristan dışında “Cumhurbaşkanının partisiyle ilişiği kesilir.”
şeklinde bir düzenleme yoktu. 1960 öncesinde bizde de yoktu, sonradan konulmuştur
ancak partinin kongre yapması ve kongrede aday olup seçilmesi gerekir. 
Günlük
olayların uyum içinde çalışması esas olan Parlamento ve Cumhurbaşkanlığı
seçimlerini etkilemesinin önüne geçmek amacıyla, iki seçimin aynı anda
yapılması öngörülmüştür. Bir kişi en fazla 2 defa Cumhurbaşkanı seçilebilir.
(Mikrofon
otomatik cihaz tarafından kapatıldı)
İMRAN
KILIÇ (Kahramanmaraş) – Fakat Cumhurbaşkanının seçimleri yenilemesi hâlinde
aynı Cumhurbaşkanı bir defa daha üçüncü kez aday olabilecektir. Bu durum sadece
bir kereye mahsustur. 
BAŞKAN
– Teşekkür ederim Sayın Kılıç. 
Son
soru, Sayın Durmaz, buyurun.
KADİM
DURMAZ (Tokat) – Teşekkür ederim Sayın Başkanım. 
Az
önce sözüm yarım kalmıştı. Yöremiz Tokat, Türkiye’de AK PARTİ iktidarı
döneminde en çok göç veren illerden biri. Tokat’ın son kalesi Turhal Şeker
Fabrikasını sattınız. Burada 1.142 çalışan emekçi, 78 bin pancar ekicisi
çiftçi, esnaf, besici, nakliyatçı perperişan olmuştur. Hükûmetin alternatif bir
projesi var mıdır diyeceğim çünkü yok, Tokat’ı defterden sildiniz. 
265
milyon zararla satılan bu şeker fabrikaları satışından geri dönmeyi vicdanen
düşünüyor musunuz? 
BAŞKAN
– Teşekkür ediyorum Sayın Durmaz.
Şimdi, Hükûmet
adına Adalet Bakanı Sayın Abdulhamit Gül...
Buyurun Sayın
Gül.
ADALET BAKANI
ABDULHAMİT GÜL (Gaziantep) – Teşekkür ediyorum.
Sayın Başkanım,
değerli arkadaşlar; Sayın Atıcı’nın “‘OHAL üç ayda bitecek.’ dediniz. OHAL’e
güvenerek seçime gidiyorsunuz.” şeklindeki sorularını ve tespitlerini kabul
etmek elbette mümkün değil. Bu konuyla ilgili hangi bağlamda hangi arkadaşımız
ne şekilde söylediyse bir temenni olarak söylemiş olabilir. Ama OHAL,
Anayasa’da 119 ve devamı maddelerinde olağanüstü yönetim şekli olarak
düzenlenen hukuki bir yoldur -sadece Türkiye’de değil- kamu düzeninin ortadan
kaldırılmasına, anayasal düzenin ortadan kaldırılmasına ilişkin eylemler ve
birtakım vakıalar ortaya çıkması hâlinde devletlerin bu anlamda başvurduğu
hukuki bir yoldur. Bunun örneğini işte, yakın zamanda kendi seçimini de OHAL
sürecinde yapan Fransa’da görüyoruz. Yani egemenlik hakkı kullanan bir devlet,
bir başka ülke bunu yapınca demokratik oluyor da bir darbe girişimi yapılmış,
Meclisinin gök kubbesine bombalar atılmış bir ülkede, terörle mücadele
edilirken, darbeyle mücadele edilirken elbette kamu düzeninin ve kamu
güvenliğinin, bütün vatandaşlarımızın özgürlüklerinin ve güvenliğinin daha
etkin sağlanması adına Millî Güvenlik Kurulunun önerisi, Bakanlar Kurulunun
uygun görüşü ve Türkiye Büyük Millet Meclisinin tasvibiyle yürürlüğe giren bir
olağanüstü hâl yaşıyoruz. Bu nedenle, bu şekilde bir ihtiyaçtan kaynaklanan bir
dönemdir, bir uygulamadır. Elbette, bu ihtiyacın ortadan kalkması, bir an önce
kalkması hepimizin dileğidir, bu konudaki çalışmalar da sürmektedir. Ancak FETÖ
terör örgütünün kripto ve kendisini takiyeyle gizlemesi ve devletin belli
mekanizmalarında deşifre olmamasıyla -bu konudaki tedbirler- 81 milyonun ulusal
güvenliğine yönelik bir tehdide karşı mücadeleden kaynaklı başvurulan bir
yoldur. Ne zaman ihtiyaç ortadan kalkarsa, bu konuda gereklilik ortadan
kalkarsa OHAL de elbette kalkacaktır. OHAL’i Türkiye’de iktidara geldiğinde
kaldıran bir hükûmet AK PARTİ Hükûmetidir; bu konuda kararlılığı, demokratik
yaklaşımı belli, ispat edilmiş bir partidir. Zorunluluktan kaynaklı bir
düzenlemedir ve bu konuda da bütün Parlamentonun kabulüyle gittiğimiz bir seçim
vardır. Dolayısıyla bunu kalkıp da farklı bir yöne çekmenin bir anlamı
bulunmamaktadır. Anayasal, hukuki bir yol burada yürürlüktedir. 
Adana Bölge
İdare Mahkemesinin kapatılması: Bölge idare mahkemeleri, biliyorsunuz, yeni
istinaf sistemiyle yürürlüğümüzde, hukuk sistemimize girmiştir ve bu konudaki
dosya sayıları, iş yükü, mahkemeler, hâkim, savcı ve personel sayısına göre
dikkate alınmaktadır. Geçtiğimiz günlerde Adana’da bölge istinafta bu konuyla ilgili
yaptığımız incelemeler, -adliyede yaptığımız incelemeler- Adana gibi gerçekten
bölge merkezi olan bir yerde, ilk dosya sayılarını dikkate alarak ihtiyacı
giderecek şekilde Hâkimler ve Savcılar Kurulunun ve Bakanlığımızın
gündemindedir. Bizim bu konuda prensibimiz, bu konuda bir değerlendirmeyi
-ihtiyacı dikkate alarak dosya sayılarını, hâkim, savcı ihtiyacına göre-
ihtiyaç olan her yerde hemen yapmak. Binamız zaten orada. Hükûmetimizin vermiş
olduğu destek ve çaba ortadadır ama usul ekonomisi ve imkânlar ölçüsünde.
Adana, bizim bölge idare mahkemesi açmayı düşündüğümüz yerlerdendir. Bu konuyla
ilgili iş yükü ve dosya sayılarını sürekli takibe alıyoruz ve bu konuda
objektif bir şekilde, en kısa zamanda tamamlanması hâlinde, en nitelikli hâkim,
savcılarımızla, birinci sınıf hâkimlerimizle, idari yargı mensuplarımızla
açmayı planlıyoruz. 
Sayın Arslan
“Komutanlarının emriyle görev yapan er ve erbaşlara müebbet hapis cezası
veriliyor. Bunu içinize sindiriyor musunuz?” diye bir soru sordu. Değerli
arkadaşlar, ister er olsun ister binbaşı olsun ister yüzbaşı ister general
olsun, hiçbir üst altına “Darbe yapın.” diye bir emir, talimat veremez.
KAZIM ARSLAN
(Denizli) – “Terörle mücadeleye…” 
ADALET BAKANI
ABDULHAMİT GÜL (Gaziantep) – “Darbe yapın.” “Şunu öldürün.” “Şuraya F16’ları
gönderin.” şeklinde bir talimat verilse bile, hiç kimse bu talimata uyamaz.
Anayasa’da düzenlenen, kanunsuz, hukuka aykırı…
AYTUĞ ATICI
(Mersin) – Niye? Siz Suriye’ye gönderiyorsunuz.
ADALET BAKANI
ABDULHAMİT GÜL (Gaziantep) – Farklı bir şey mi düşünüyorsunuz da karşı
çıkıyorsunuz? Yani buna mı karşı çıkıyorsunuz?
İBRAHİM ÖZDİŞ
(Adana) – Efendim, er nereye gittiğini bilmiyor ki! “Marş marş.” demişler,
gitmiş.
ADALET BAKANI
ABDULHAMİT GÜL (Gaziantep) – 15 Temmuz Şehitler Köprüsü’nde eğer birini ateş
açıp öldürüyorsa, şehit ediyorsa bu, ister er olsun ister sivil olsun bunun
hesabını verecektir. (AK PARTİ sıralarından alkışlar) Onun haricinde, elbette
böyle oluyor mu, olmuyor mu; müebbet alan erdir ya da başka rütbelidir; bunu
mahkeme takdir ediyor. Ancak hiçbir üniforma FETÖ terör örgütü irtibatını
gizleyemez. Bugün yargılanan darbecilerdir ve milletimize düşen, bu konudaki
kanunsuz emre karşı çıkmaktır ve yüzlerce er bu nedenle beraat etmektedir ama
eğer o olayda, o vakada bir şehidimiz varsa, erden saldırı olmuşsa, o fiil
gerçekleşmişse bunun hesabını vermektedir; eğer farklı bir şey varsa da elbette
yargı yolu açıktır. Bu konuda yargılamayı biz yapmıyoruz, biz Hükûmetiz, biz
yasa çıkarırız; bu konuda yargılamayı mahkemeler yapar. 
(Mikrofon
otomatik cihaz tarafından kapatıldı) 
ADALET BAKANI
ABDULHAMİT GÜL (Gaziantep) – Ama hiçbir şekilde… Darbecileri masum gösterecek
şekilde yani mahkeme ere müebbet hapis veriyor ve o da masum oluyor, öyle mi?
KAZIM ARSLAN
(Denizli) – Komutanlara vereceksiniz cezaları, komutanlara, kim yapmışsa
onlara; emir eri olarak erlere değil.
ADALET BAKANI
ABDULHAMİT GÜL (Gaziantep) – 251 şehidimiz var ve bu konuda kim suç işlemişse
mahkemeler onları yargılıyor, ceza veriyor. 
BAŞKAN –
Teşekkür ederim Sayın Bakan.
MAHMUT TANAL
(İstanbul) – Benim sorum kaldı.
AYTUĞ ATICI
(Mersin) – Sayın Başkan…
BAŞKAN – Buyurun
Sayın Atıcı.
AYTUĞ ATICI
(Mersin) – Sayın Başkan, Sayın Bakan OHAL’in üç ay süreceğini söyleyenlerin
temenni ettiğini ifade etti. Sayın Bakan, şu kürsüde dönemin Adalet Bakanı
-sıradan bir adam değil- çıkıp “OHAL en fazla üç ay sürecektir.” diye konuştu,
tutanaklarda var; lütfen, bilerek konuşun.
İki: Biz
“Fransa’daki OHAL demokratiktir.” demedik, nereden uydurdunuz? Böyle bir şey
söyledim mi ben? Fransa’da da OHAL varsa antidemokratiktir, Türkiye’de de varsa
antidemokratiktir. OHAL’i kullanmak ise siyasi ahlaka sığmaz.
Teşekkür ederim.

RADİYE SEZER
KATIRCIOĞLU (Kocaeli) – Gidin Macron’a söyleyin o zaman.
BAŞKAN –
Teşekkür ederim Sayın Atıcı.
MAHMUT TANAL
(İstanbul) – Sayın Başkanım…
BAŞKAN – Buyurun
Sayın Tanal. 
MAHMUT TANAL
(İstanbul) – Çok özür dilerim yani çok önemli bir soru. 
Bugün grup
toplantısında Sayın Cumhurbaşkanı dedi ki: “Bu İYİ PARTİ’ye milletvekilleri
katıldı, hazine yardımını alıyorlar.” Ve Sayın Bakana ben de sordum, siz de
dediniz ki: “İYİ PARTİ hazineden yardım almıyor milletvekillerinin gitmesiyle.”

Şimdi, tüm
toplumun ve benim kafamda bir soru işareti var. Şimdi hangisi doğru? Hangisi
gerçekleri söyledi? Yani Sayın Bakanın dediği gibi, hakikaten İYİ PARTİ
hazineden yardım almıyor mu yoksa Sayın Cumhurbaşkanının dediği gibi alıyor mu?
Yani bunu bir açıklığa kavuştursunlar. 
BAŞKAN –
Teşekkür ederim Sayın Tanal.
Sayın Bakan,
cevap verecek misiniz?
İLKNUR İNCEÖZ
(Aksaray) – Cevap verdi, cevap verdi. 
BAŞKAN – İlave
bir cevabınız var mı? 
ADALET BAKANI
ABDULHAMİT GÜL (Gaziantep) – Ben cevabımı verdim, anlayan için cevabım yeterli.
BAŞKAN – Peki,
tamam.
Teşekkür ederim.
MAHMUT TANAL
(İstanbul) – Nasıl oldu bu iş?
BAŞKAN – Diğer
bölümde söylemişti Sayın Tanal, tutanaklarda da var, böyle bir ödemenin, böyle
bir ödeneğin olmadığını söylemişti. 
MAHMUT TANAL
(İstanbul) – Ama Cumhurbaşkanı “Ödeniyor.” dedi. 
BAŞKAN – Sayın
Bakan da öyle söylüyor, tutanaklardan çıkartırsınız, ikisini
karşılaştırırsınız.
MAHMUT TANAL
(İstanbul) – Hangisi doğru?
BAŞKAN –
Teşekkür ederim Sayın Tanal. 
Birinci bölüm
üzerindeki görüşmeler tamamlanmıştır.
Birleşime on beş
dakika ara veriyorum.
Kapanma Saati: 23.21
BEŞİNCİ OTURUM
Açılma Saati: 23.40
BAŞKAN: Başkan Vekili Yaşar TÜZÜN 
KÂTİP ÜYELER : Bülent ÖZ (Çanakkale), Bayram ÖZÇELİK (Burdur)
-------0-------
BAŞKAN – Türkiye
Büyük Millet Meclisinin 91’inci Birleşiminin Beşinci Oturumunu açıyorum. 
553 sıra sayılı
Kanun Teklifi’nin görüşmelerine devam ediyoruz. 
Komisyon
yerinde. 
Hükûmet yerinde.
Şimdi teklifin
birinci bölümünde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım.
1’inci madde
üzerinde önerge yok.
1’inci maddeyi
oylarınıza sunuyorum: Kabul edenler… Kabul etmeyenler… 1’inci madde kabul
edilmiştir.
2’nci madde
üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 553 sıra sayılı Kanun Teklifi’nin 2’nci maddesinin aşağıdaki şekilde
değiştirilmesini arz ve teklif ederiz.
 Meral
Danış Beştaş Erol Dora Mizgin
Irgat
 Adana Mardin Bitlis
 Mehmet
Emin Adıyaman Adem Geveri Behçet
Yıldırım
 Iğdır Van Adıyaman
MADDE 2-
10/6/1983 tarihli ve 2839 sayılı Milletvekili Seçimi Kanunun 16 ncı maddesine
aşağıdaki fıkra eklenmiştir.
“Bir kimse
Cumhurbaşkanlığına ve milletvekilliğine aynı anda aday olabilir. Cumhurbaşkanı
seçilen kişiye milletvekilliği mazbatası verilmez. Sıradaki aday milletvekili
seçilmiş sayılır.”
BAŞKAN – Sayın
Komisyon önergeye katılıyor mu?
ANAYASA KOMİSYONU
SÖZCÜSÜ YUSUF BAŞER (Yozgat) – Katılamıyoruz.
BAŞKAN – Hükûmet
önergeye katılıyor mu?
ADALET BAKANI
ABDULHAMİT GÜL (Gaziantep) – Katılmıyoruz Başkanım.
BAŞKAN
– Önerge hakkında konuşmak isteyen, Van Milletvekilimiz Sayın Adem Geveri.
Buyurun
Sayın Geveri. (HDP sıralarından alkışlar)
Süreniz
beş dakika.
ADEM
GEVERİ (Van) – Sayın Başkan, değerli milletvekilleri; 553 sıra sayılı Kanun
Teklifi’nin 2’nci maddesi üzerinde partim adına söz almış bulunmaktayım.
Sizleri selamlıyorum.
Yüz
üç yıl önce bugün yaşadığımız topraklarda tarihin en büyük sürgününü, en büyük
trajedisini, en büyük can ve mal kaybını yaşayan komşu Ermeni halkının
acılarını paylaşıyorum. Ermeni halkının yaşadığı zulmü ve acıyı hiçbir kelime
tarif edemez. İktidar yetkilileri ve Cumhurbaşkanı, her fırsatta, büyük devlet
olmaktan bahsediyor. Büyük devletler tarihlerinde yaşadıkları acılarla
yüzleşmesini bilen devletlerdir. Aynı zamanda, yaşadıkları trajedilerden ders
alıp bir daha asla benzer şeyleri yaşatmamasını bilen devletlerdir. Ancak
iktidarın pratik uygulamalarına ve ittifak kurdukları güçlerin sahip oldukları
zihniyete baktığımızda, sahip olunan aklının yüz üç yıl öncesinden çok daha
farklı olmadığını görüyoruz. Temennimiz odur ki Ermeni halkının yaşadığı
acılarla derhâl yüzleşme yaşansın ve bu yüzleşme diğer dünyaya kalmasın.
Türkiye bunu toplum olarak başarsın. Sadece vicdanlara sesleniyor, yüz üç yıl
oldu, yüzleşin diyoruz. 
TBMM
Genel Kurulunda konuşmamız gereken konu toplumsal barışın nasıl sağlanacağı
olmalıydı, KHK ve OHAL rejiminin kaldırılması olmamalıydı. Maalesef Türkiye,
KHK ve OHAL rejimi ve aynı zamanda silahların gölgesinde bir baskın seçim daha
gerçekleştiriyor. Özellikle Kürt illerinde çevirmeler, kontrol noktaları,
jandarma ve polis baskınları, koruculuk sistemleri 1990’ları kat kat aşan
noktalara varmış durumda. Bu uygulamalara itiraz edenler de hain veya terörist
ilan ediliyor. 
Kenan
Evren de benzer bir rejim altında kampanya yürütüyordu. O günkü düzenlemelere
karşı çıkanları dış güçlerle iş birliği yapan vatan hainleri ve terörist olarak
nitelendiriyordu. Türkiye maalesef benzer koşullarda seçime gidiyor. Cumhuriyet
tarihi boyunca demokratik bir seçim gerçekleştirmeyen bir ülke ve onun bugünkü
muktedirleri sadece tarihi tekrarlıyor. 
Albert
Einstein aynı şeyleri tekrar tekrar yapıp farklı sonuçlar beklemeyi “delilik”
olarak tanımlarken sanki bugünleri işaret etmiştir. Tabii, artık şu anki
yaşadıklarımız delilik değil ancak çok daha ötesi, çıldırmışlık hâli olabilir. 
Bu
vesileyle, AKP ve OHAL rejiminin yarattığı birkaç örneği paylaşmak istiyorum.
AKP neredeyse bütün cemaat ve oluşumları biat ettirmiş durumda. Biat
etmeyenlere faaliyetlerini yürütme imkânı tanımıyor. Bunlardan biri de,
bildiğiniz gibi, Furkan Vakfının yöneticileri tutsak edildikten sonra dışarıda
kalan sempatizanlarına dahi hayat şansı tanınmıyor. Adana’da mesken olarak
kullanılan bazı öğrenci evleri Furkan Vakfının yurtları gibi gösterilerek
mühürlendi, öğrencileri sokağa atan bir devlet görüntüsü yaşandı. Bu zulüm 28
Şubatta bile maalesef yaşanmamıştı. Yine, cezaevlerini ziyarete gidenlere eşlik
eden ve yakasına “Alparslan Kuytul’a özgürlük” yazan yaka kartı takan başörtülü
kadınlar gözaltına alınmıştır. Mahallî sivil toplum örgütlerini neredeyse yok
eden bu yaklaşım artık toplumun tüm kesimlerini tehdit etmektedir. AKP rejimi
derhâl bu uygulamalardan vazgeçmelidir. 
KHK’lerle henüz
ihraç edilmemiş Kürt işçiler taşeron işçilerin kadroya alınma sürecinde işsiz
bırakıldı. Seçim bölgem Van’da 500’ün üzerinde belediye işçisi maalesef işsiz
bırakıldı. Diğer kurumlardaki uygulamalar da yine bu zulümleri aratmayacak
niteliktedir. Bu uygulamalara alet olan bürokratlar vicdan azabı yaşamaktadır,
tıpkı darbe döneminde işkencelerle öldürülen tutsakları normal yollarla
yaşamını yitirmiş gibi gösteren kamu görevlileri gibi. 
Sokağa çıkma
yasakları döneminde Kanal D’ye katılarak “Çocuklar ölmesin.” diyen Ayşe
öğretmen hakkında dava açıldı ve gurur duyduğunuz yargı tarafından bir yıl üç
ay hapis cezası verildi. Ayşe öğretmen dünyanın en meşru, en masum fikrini,
çocukların yaşam hakkını savunduğu için şu an maalesef cezaevinde. “Çocuklar
ölmesin.” demenin suç olduğu başka bir ülke yoktur. Ayşe öğretmen “Sessiz
kalmayın, insan olarak biraz daha hassasiyetle yaklaşın, görün, duyun ve artık
bize elverin. Yazık, insanlar ölmesin, çocuklar ölmesin, anneler ağlamasın.”
demiştir. Bu sözlerini sonuna kadar savunmaya devam etmiş ve bebeğiyle birlikte
maalesef şu an hapistedir. 
(Mikrofon
otomatik cihaz tarafından kapatıldı) 
ADEM GEVERİ
(Devamla) – Bitirebilir miyim?
BAŞKAN – Buyurun
Sayın Geveri.
ADEM GEVERİ
(Devamla) – Ayşe öğretmenin bebeğiyle birlikte cezaevine girdikten sonra
çekilen fotoğraflarına bakın, siz bu utançla maalesef yetineceksiniz. Yedi
aylık Miraz bebeğin annesi sadece ilçe yöneticiliği yaptığı için tutuklandı.
Yedi aylık bebek annesiyle birlikte hapishane koşullarında büyümek
durumundadır. Gelinen noktada Miraz bebeğin annesi Gülistan Diken Akbaba’ya
özgürlüğü verilmiyor. Miraz bebeğin annesi Gülistan Diken Akbaba’nın denetimli
serbestlik başvurusu pişmanlık dayatmasına takılmış bulunmaktadır. Bunları
-umut ediyorum ki düzeltme şansını- 24 Hazirandan sonra başaracağımız yüksek
bir zaferle inşallah düzeltiriz. 
Saygılar
sunuyorum. (HDP sıralarından alkışlar) 
BAŞKAN –
Teşekkür ederim Sayın Geveri. 
YUSUF HALAÇOĞLU
(Kayseri) – Sayın Başkan…
BAŞKAN – Sayın
Halaçoğlu, buyurun. 
YUSUF HALAÇOĞLU
(Kayseri) – Sayın Başkan, Ermenilerle ilgili söylemiş olduğu bilgilerin yanlış
olduğunu özellikle belirtmek istiyorum, kayıtlara girmesi için bir açıklama
yapmak istiyorum. 
BAŞKAN – Ne dedi
mesela, ben duyamadım, nedir konu? 
YUSUF HALAÇOĞLU
(Kayseri) – Şimdi, Ermenilerin zulme uğradıkları ve büyük kayıplar verdiklerini
ifade etti ama mesele öyle değil. Ermeni çetelerinin Van’da yaptıkları zulmü
hatırlatmak istiyorum ve Van Kalesi’nin altında bulunan, dibinde bulunan Van
şehrini kimin yakıp yıktığını bilmesini istiyorum. 
BAŞKAN – Buyurun
Sayın Halaçoğlu, yerinizden kısa bir açıklama…
IV.- AÇIKLAMALAR (Devam)
37.- Kayseri Milletvekili Yusuf Halaçoğlu’nun, Van Milletvekili Adem
Geveri’nin 553 sıra sayılı Kanun Teklifi’nin 2’nci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
YUSUF HALAÇOĞLU
(Kayseri) – Teşekkür ederim.
Şimdi, Sayın
Başkan, aslında 17 Nisanda Ermeniler Ruslarla birlikte Van’da isyan ettiler;
tam 80 bin Müslümanı katlettiler orada. Bugünkü Van şehri atom bombası atılmış
gibi yerle bir edildi, şu an hâlâ orada duruyor kalıntıları, hiçbir bina
kalmaksızın yerle bir oldu. Ayrıca oradan -tabii Van vilayeti dediğim zaman
Bitlis falan da içerisine giriyor- aldıkları genç kızları Akdamar Kilisesi’ne
götürdüler, yolda birçok genç kız iffetlerini korumak için Van Gölü’ne
kendisini attı ve hayatlarına kıydılar. Ermeni çeteleri o bölgede… Bakın, nasıl
öğreneceklerini de söyleyeyim. Ermeni Millî Delegasyon Başkanı Bogos Nubar Paşa
Fransa Dışişleri Bakanına yazdığı mektubunda Rus imparatorluk ordusunda 150 bin
Ermeni’nin dışında Şef Andranik ve Nazarbekov komutasında 40 bin Ermeni çetecinin
Doğu Anadolu Bölgesi’nde büyük katliamlar yaptığını kendisi belirtiyor.
(Mikrofon
otomatik cihaz tarafından kapatıldı) 
BAŞKAN -
Tamamlayınız lütfen. 
YUSUF HALAÇOĞLU
(Kayseri) – Ayrıca bunu öğrenmek için Andranik’in hatıralarını okumaları
yeterli. Nasıl işkence yaptıkları, pencerelere çocukları bağlayıp çivi çaktıklarını
kendisi anlatıyor. Papazian’ın kitabını arayıp baksın. Vanlı arkadaşımız,
Van'daki o yıkıntıyı nasıl izah edeceğini belirtsin. 518.301 Müslümanı Ermeni
çeteleri Birinci Dünya Savaşı’nda katletti. Bunu belirtmek istiyorum.
Teşekkür ederim.
BAŞKAN -
Teşekkür ederim Sayın Halaçoğlu.
MERAL DANIŞ
BEŞTAŞ (Adana) – Sayın Başkan… 
BAŞKAN - Buyurun
Sayın Danış Beştaş. 
38.- Adana Milletvekili Meral Danış Beştaş’ın, Kayseri Milletvekili
Yusuf Halaçoğlu’nun yaptığı açıklamasındaki bazı ifadelerine ilişkin açıklaması
MERAL DANIŞ
BEŞTAŞ (Adana) - Teşekkür ederim Sayın Başkan.
Doğrusu İç
Tüzük’te aslında böyle bir usul yok ama herhâlde grubu temsilen ifade etti.
Sonuçta biz burada ayrı siyasi partileri temsil eden milletvekilleriyiz ve
tarihe yaklaşımımızın, tarih bilgilerimizin farklı yorumlanması gayet mümkün.
Sayın Halaçoğlu böyle bakıyor olabilir ama başka bir yerden, Ermeni halkına
yönelik büyük trajediyi ve felaketi bugün açılış konuşmasında da ifade ettim.
Dünyanın birçok parlamentosunda tanınan, tartışılan bu meselenin aslında
tartışma yerinin Türkiye Büyük Millet Meclisi olduğunu da ifade ettim. Sayın
Halaçoğlu’nun söylediği bilgilerin kesinlikle doğru olmadığını söylüyoruz biz
de. Başka bir yerden bunu uzun uzun anlatabiliriz ama gecenin bu saatinde açıkçası
bu meseleyi tartışmak için saatlere ihtiyaç var ama tek bir hakikat var, o da
yüzleşmenin gerekliliğidir, bu meselenin hiçbir baskı ve sansür uygulanmadan
özgürce tartışılmasıdır. Yöntem var olan ezberleri tekrar etmek değildir,
yöntem hakikatleri farklı tarihsel bilgiler ışığında tartışmaktır.
(Mikrofon
otomatik cihaz tarafından kapatıldı) 
İSMAİL TAMER
(Kayseri) – Arşivlere müracaat, arşivler açılsın. 
YUSUF HALAÇOĞLU
(Kayseri) – Sayın Başkan, ben Ermeni belgelerini söyledim; bakın, Papazian’ın
kitabını söyledim, Bogos Nubar Paşa’yı söyledim, Andranik’in hatıralarını
söyledim, Birleşmiş Milletler belgelerini daha söylemedim. 
Ermenilerle
Avusturya’da biz bir araya geldik ama kaçtılar, oturup tartışamadılar bizimle.
Her yerde tartışmaya hazırız ama böyle sathi bilgilerle birtakım siyasi
polemikler yaratarak… “Parlamento kabul etmiş.” Bana ne parlamento… Parlamento
yasama organıdır, yargı organı mıdır? Gitsinler mahkemeye başvursunlar.
BAŞKAN –
Teşekkür ederim Sayın Halaçoğlu.
MERAL DANIŞ
BEŞTAŞ (Adana) – Sayın Başkan…
BAŞKAN – Sayın
Danış Beştaş, buyurun, tutanaklara geçsin.
MERAL DANIŞ
BEŞTAŞ (Adana) – Sayın Başkan, tartışmaya biz de hazırız. Her zaman ve her
zeminde bunu tartışmaya hazırız. Tartışmaya hazır olmak şu demektir: Birinin
söylediğini reddetmek değil, bilgileri karşılaştırarak -hangisi doğru, hangisi
yanlış- objektif bir değerlendirmeye tabi tutmaktır. Tartışmanın yöntemi budur.
BAŞKAN –
Teşekkür ederim Sayın Danış Beştaş.
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Yaşar Tüzün’ün, İYİ PARTİ grup
temsilcileri olarak Kayseri Milletvekili Yusuf Halaçoğlu ile Balıkesir
Milletvekili İsmail’in Ok’un Başkanlık Divanına müracaatları olduğuna ilişkin
konuşması
BAŞKAN – Sayın
milletvekilleri, bir kez daha hatırlatmış olayım. İYİ PARTİ grup temsilcileri
olarak Sayın Halaçoğlu’nun ve Sayın Ok’un Başkanlık Divanımıza müracaatları
vardır. Dolayısıyla temsilci olarak onlara söz hakkı tanıyacağım; bilmenizi
isterim.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- İstanbul Milletvekili Mustafa Şentop ve Konya Milletvekili Mustafa
Kalaycı’nın Seçimlerin Temel Hükümleri ve Seçmen Kütükleri Hakkında Kanun ile
Bazı Kanunlarda Değişiklik Yapılmasına Dair Kanun Teklifi (2/2312) ve Anayasa
Komisyonu Raporu (S. Sayısı: 553) (Devam)
BAŞKAN – Sayın
milletvekilleri, Sayın Geveri ve arkadaşlarının vermiş olduğu önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
2’nci maddeyi
oylarınıza sunuyorum: Kabul edenler… Kabul etmeyenler… 2’nci madde kabul
edilmiştir.
3’üncü madde
üzerinde önerge yok.
3’üncü maddeyi
oylarınıza sunuyorum: Kabul edenler… Kabul etmeyenler… 3’üncü madde kabul
edilmiştir.
4’üncü madde
üzerinde önerge yok.
4’üncü maddeyi
oylarınıza sunuyorum: Kabul edenler… Kabul etmeyenler… 4’üncü madde kabul
edilmiştir.
5’inci madde
üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 553 sıra sayılı Kanun Teklifi’nin 5’inci maddesinin 1’inci fıkrasının
aşağıdaki şekilde değiştirilmesini arz ve teklif ederiz.
 Meral
Danış Beştaş Erol Dora Müslüm
Doğan
 Adana Mardin İzmir
 Mehmet
Emin Adıyaman Behçet Yıldırım Mizgin
Irgat
 Iğdır Adıyaman Bitlis
(1)
Cumhurbaşkanlığına Türkiye Büyük Millet Meclisi üyeleri içinden veya Meclis
dışından aday gösterilebilmesi en az yirmi milletvekilinin yazılı teklifiyle
mümkündür. Her bir milletvekili ancak bir aday için teklifte bulunabilir.
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ CENGİZ AYDOĞDU (Aksaray) – Katılamıyoruz Sayın Başkan. 
BAŞKAN
– Hükûmet önergeye katılıyor mu?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkan. 
BAŞKAN
– Önerge hakkında konuşmak isteyen İzmir Milletvekilimiz Sayın Müslüm Doğan. 
Buyurun
Sayın Doğan. (HDP sıralarından alkışlar)
Süreniz
beş dakika. 
MÜSLÜM
DOĞAN (İzmir) – Sayın Başkan, değerli milletvekilleri; görüşülmekte olan 553
sıra sayılı Kanun Teklifi’nin 5’inci maddesi hakkında partim adına söz almış
bulunmaktayım. Cümlenizi saygıyla selamlıyorum. 
Değerli
vekiller, bugün görüşmekte olduğumuz kanun teklifi bir Anayasa değişikliğinden
sonra gelen uyum yasasıyla ilgili bir husustur ama ülkenin içerisinde bulunduğu
bir baskın seçim sürecini yaşadığımız şu günlerde ülkenin gerçekten yönetilemez
hâlde olduğunu, AK PARTİ iktidarının tamamen iktidarı elinden kaçırdığını, tek
kişilik bir oligarşik yapıya teslim etmek üzere olduğunu burada ifade etmek
isterim. Türkiye demokrasi tarihine baktığımızda, hiçbir zaman bu kadar ağır
koşullarla karşı karşıya kalmamıştık. Yapılan seçimlerin demokratik hiçbir yönü
yoktur, demokratik bir yönü olamaz. OHAL koşulları ağır koşullardır, OHAL
koşulları demokratik parlamenter sistemin çalışmadığı bir sistemdir. O yüzden,
bu koşullarda yapılacak bir seçim kesinlikle demokratik olmayacaktır ve
vicdanlarda da yeri olmayacaktır. 
Değerli
milletvekilleri, şimdi, ülke gerçeğiyle ilgili size birkaç konuda da bilgi
vermek istiyorum. OHAL niye, ne yapıldı OHAL’le birlikte? On altı yıllık AK
PARTİ iktidarının bize sunduğu verileri size sunmak isterim. 2018 Ocak ayında
en az 144, şubat ayında en az 128, mart ayında en az 122 işçi olmak üzere,
Türkiye’de 2018 yılının ilk üç ayında en az 394 kişi iş cinayetlerinde yaşamını
yitirdi OHAL koşullarında. Güvensizliği bugünün proleter çalışma ve yaşam
disiplini hâline getiren AK PARTİ'nin iktidar yılları boyunca iş cinayetlerinde
yaklaşık 20.500 işçi hayatını kaybetti, 20.500 işçi, arkadaşlar, AK PARTİ
iktidarı döneminde. OHAL ve kanun hükmünde kararname rejimi ise güvencesiz,
esnek ve kuralsız çalışma koşullarını daha da ağırlaştırdı ve yaygınlaştırdı.
2017 yılında iş cinayetlerinin sonucu 2.006 işçi yaşamını yitirdi. İntihar eden
işçileri söyleyeyim size: 2013 yılında en az 15 işçi, 2014 yılında en az 25
işçi, 2015 yılında en az 59 işçi, 2016 yılında en az 90 işçi, 2017 yılında ise
en az 89 işçi iş yeri içinde yaşamını yitirmiştir. 
Türkiye’de
kalp krizi, beyin kanaması sonucu iş cinayetlerini de size vermek istiyorum:
2013 yılında en az 48 işçi, 2014 yılında en az 121 işçi, 2015 yılında en az 155
işçi, 2016 yılında en az 217 işçi, 2017 yılında ise 187 işçi iş cinayetlerinde
kalp krizi ve beyin kanaması sonucu hayatını kaybediyor. Şimdi, Türkiye’de 2017
yılında 12 bin işçinin işle ilgili hastalıklardan ölmüş olabileceği görülmüş
veya öngörülmüş meslek hastalıklarında; bu, resmen buz dağının aslında
görünmeyen yüzü olarak da karşımıza çıkmaktadır. 
OHAL
süreci, basın ve basın emekçileri açısından Türkiye tarihinin en karanlık
dönemi olma yolunda ilerlemektedir. OHAL boyunca 200 medya kuruluşu kapatılmış,
bunlardan sadece 25’i hakkında kapatma kararı kaldırılıyor; 6 haber ajansı, 50
gazete, 18 dergi, 33 televizyon, 29 yayınevi, 37 radyo bu süreçte kapatılıyor.
Değerli vekillerimiz, bu koşullarda, bu kadar ağır koşullarda bir seçim
dayatması var ve demokratik olmayan bu seçim sürecinde seçimler yapılacak. 
Kayyumlar
atadınız. Kayyumların sayısını söyleyeyim size: Demokratik Bölgeler Partisinin
kazandığı 109 belediyeden 94’üne kayyum atıyorsunuz ve bunların yetkilerini mülki
idarelere devrediyorsunuz. Değerli vekiller, bakın, şimdi, Türkiye’nin 3’üncü
büyük partisinin eş genel başkanlarını tutukluyorsunuz, 11 milletvekilinin
milletvekilliğini düşürüyorsunuz -1 de CHP’li milletvekili var bu tutuklu olan
milletvekilleri içerisinde- eş genel başkanlarını tutukluyorsunuz. Böyle bir
demokratik zemin olabilir mi arkadaşlar? Siz inanıyor musunuz buna? 
Peki,
cumhuriyetin demokratik parlamenter sisteminden bu kadar ciddi ne zarar
gördünüz de tek kişilik oligarşik bir yapıya bu sistemi devretmeye
hazırlanıyorsunuz?
(Mikrofon
otomatik cihaz tarafından kapatıldı) 
MÜSLÜM
DOĞAN (Devamla) - Ne zarar gördünüz, ne çalışmadı? Hangi kanun çıkmadı bu
Parlamentoda arkadaşlar? Neyi tartışabildik bu Parlamentoda? Hiçbir şeyi
tartışamadık. 
Bakın,
ülkemizin o kadar önemli sorunları var ki… Her şeyi yorgan altına atıyorsunuz,
görünmesin istiyorsunuz. 
BAŞKAN
– Sayın Doğan, söz istiyor musunuz?
MÜSLÜM
DOĞAN (Devamla) – Bir dakika efendim.
BAŞKAN
– Buyurun Sayın Doğan.
MÜSLÜM
DOĞAN (Devamla) – Teşekkür ederim efendim.
Şimdi,
arkadaşlar, yani Kürt sorunu olmayınca… “Kürt sorunu yoktur.” deyince yok mu
olacak? “Alevilerin sorunu yok.” deyince yok mu olacak? Gelin, bunu niye
tartışmayalım? Ne sorun varsa gelin, burada tartışalım arkadaşlar. Bunun üstünü
örtmekle biz bu sorunları çözemeyiz, ülkemize yazık oluyor. 
HÜSEYİN FİLİZ
(Çankırı) - Terör sorunu var. 
MÜSLÜM DOĞAN
(Devamla) – Terör sorunu da olabilir, bunu da çözün. Sonuç üzerinden gitmeyelim
arkadaşlar. Bu ülkenin geldiği sorunları sonuç üzerinden tartışmaya açarsak
hiçbir şeyi çözemeyiz. Demokratik parlamenter sistem içerisinde çözemeyeceğimiz
hiçbir sorun yok bu ülkede. 
Cumhuriyetin çok
önemli değerleri vardı, maalesef onları da yok ettiniz, maalesef diyorum. Öyle
bir sistem kurdunuz ki siz de bu işin nereye gideceğinin farkında değilsiniz;
çok özür dilerim sizden, ben şahsen böyle düşünüyorum. Bu işin boyutu nereye
gidecek? Ben biliyorum, tek kişilik oligarşik bürokrasiye bu devlet teslim
olamaz, bu demokrasi teslim olamaz. Bence bunun muhasebesini yapmalısınız, az
bir zamanınız var.
Hepinizi
saygıyla selamlıyorum. (HDP sıralarından alkışlar)
BAŞKAN –
Teşekkür ederim Sayın Doğan.
Sayın
milletvekilleri, Sayın Doğan ve arkadaşlarının vermiş olduğu önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
5’inci maddeyi
oylarınıza sunuyorum: Kabul edenler... Kabul etmeyenler... 5’inci madde kabul
edilmiştir. 
6’ncı madde
üzerinde önerge yok.
6’ncı maddeyi
oylarınıza sunuyorum: Kabul edenler… Kabul etmeyenler… 6’ncı madde kabul
edilmiştir.
Sayın
milletvekilleri, birinci bölümde yer alan maddelerin oylamaları tamamlanmıştır.
Şimdi ikinci
bölümün görüşmelerine başlıyoruz.
İkinci bölüm,
8’nci maddenin (1)’inci fıkrası, (2)’nci fıkrası, (3)’üncü fıkrasının (a)
bendi, (b) bendi, (c) bendi dâhil 7 ila 10’uncu maddeleri kapsamaktadır.
İkinci bölüm
üzerinde söz isteyenler: Gruplar adına; Cumhuriyet Halk Partisi Grubu adına
Muğla Milletvekilimiz Sayın Akın Üstündağ, Halkların Demokratik Partisi Grubu
adına Adana Milletvekilimiz Sayın Meral Danış Beştaş, İYİ PARTİ Grubu adına
Balıkesir Milletvekilimiz İsmail Ok, Milliyetçi Hareket Partisi Grubu adına
Afyonkarahisar Milletvekilimiz Sayın Mehmet Parsak; Sayın Parsak’ın şahsı adına
da vardır, birleştireceğiz. 
Şimdi ilk söz
Cumhuriyet Halk Partisi Grubu adına Muğla Milletvekilimiz Sayın Akın
Üstündağ’ın.
Buyurun Sayın
Üstündağ. (CHP sıralarından alkışlar)
Süreniz on
dakika; kürsüde özlemiştik sizi. 
CHP GRUBU ADINA
AKIN ÜSTÜNDAĞ (Muğla) – Sayın Başkan, değerli milletvekilleri; görüşmekte
olduğumuz 553 sıra sayılı Kanun Teklifi’yle ilgili söz almış bulunuyorum.
Hepinizi saygıyla selamlıyorum.
16 Nisan
referandumunun üzerinden bir yıl geçti. Anayasa değişikliğinden sonra altı ay
içinde uyum için yasalarının değiştirilmesi gerektiği hâlde bu konuda maalesef
hiçbir çalışma yapılmamıştır. İktidar, geçen zaman içinde MHP’yle güzellemeler
yapmaktan başka bir şey yapmadı. Devletin yönetimi bir kaos içerisine girmiş
bulunuyor. Devletin mevzuatı bile çorba hâline gelmiş durumda. Bir yetki kanunuyla
diğer değişiklikleri yapmayı düşündüğünüzü ifade ediyorsunuz ancak bu konu bile
son derece sıkıntılar yaratacak nitelikte. Zira kanun hükmünde kararname
çıkarma yetkisine ilişkisi Anayasa’nın 91‘inci maddesinin ikinci fıkrasında da
belirtildiği üzere, belli bir amaca ve konuya ilişkin ve belli bir süreye tabi
olarak ancak bu yetki verilebilir. Yüzlerce mevzuatta kanun hükmünde
kararnameyle değişiklik yapılması, kanun hükmünde kararnamenin çıkarılma
özelliklerine aykırıdır. 
Baskın
seçim kararıyla kendiniz bile hazırlıksız yakalandınız. Alelacele getirdiğiniz
bu torba yasayla kendinizi ele verdiniz. Öyle ki Yüksek Seçim Kurulu bile bu
torba yasanın geçmesini bekliyor, seçim takvimini bile hâlâ daha açıklayamıyor.

Değerli
arkadaşlar, zaman darlığı içerisinde önümüze gelen bu düzenlemede acelecilikten
kaynaklanan sorunlar var. Bunlardan biri, seçmenlerin Cumhurbaşkanı adayı
göstermesiyle ilgili düzenlemedir. Eğer seçmenin 100 bin imzayla aday
göstermesini istiyorsak seçmenin işini mutlaka kolaylaştırmamız gerekir. Her
seçmeni kayıtlı olduğu ilçe seçim kuruluna yönlendirmek işi zora sokmaktan
başka bir şey değildir. Seçmen niçin işini gücünü bırakıp böyle bir zahmete
katlansın? Tatilde olan, işi nedeniyle başka yerlerde olan seçmen kendi
tercihini niçin öneremesin? Bunu niçin kolaylaştırmıyoruz? 
Değerli
arkadaşlarım, Anayasa Komisyonunda da özellikle ifade ettik; e-devlet
uygulaması üzerinden aday önermenin önünün mutlaka açılması gerekirdi.
Günümüzde elektronik ve internet teknolojilerinin geldiği durumda bu konuda
çeşitli yazılımların kullanılmasıyla -son derece kolay bir uygulamayla-
seçmenin işi kolaylaştırılabilirdi. Ancak zaman darlığı bahane edilerek Anayasa
Komisyonunda bu taleplerimiz bile maalesef reddedilmiştir. Madem seçim
yapacaktınız, niçin bu konularda bir yıldan beri herhangi bir hazırlık
yapmadınız? 
Değerli
arkadaşlarım, kanun teklifinde, seçmenin Cumhurbaşkanı adayı göstermesi için
belli bir süre belirlenmemesi eksiklikten öte bir boşluktur. Bu süreyi Yüksek
Seçim Kuruluna bırakmak çeşitli tartışmalara yol açabilir. Makul bir sürenin
mutlaka bu yasada yer alması gerekirdi. 
Seçmenler
tarafından aday gösterilebilmek için tespit edilen tutar da değerli
arkadaşlarım, son derece yüksek bir miktar; yaklaşık 135 bin lira gibi bir
bedelin yatırılması gerekiyor. Bunun da çok yüksek olduğunu, daha makul bir
seviyeye mutlaka indirilmesi gerektiğini düşünüyorum. 
Kanunla seçim
süresinin doksan günden altmış güne indirilmesi suretiyle son derece kısıtlı
zamanda seçiminin yapılması birçok sıkıntıyı da beraberinde getirecektir. Bu
kadar acele edilmesinin ne anlamı var? Özellikle ön seçim yapmak isteyen
partilerin, ön seçim kampanyası yapmak isteyen aday adaylarının önü kesilerek
demokrasinin de tam olarak gerçekleşmesi engellenmiştir. Bu açıdan, getirilen düzenlemeler
antidemokratik bir yapıdadır. 
Altmış günlük
sürenin başlangıcını, görüştüğümüz kanunun Resmî Gazete’de yayınlanmasıyla
çakıştıramıyorsunuz. Bu düzenlemeyi 24 Haziran seçimlerine uygulayamadığınız
için yürürlüğünü ileri bir tarihe atıyorsunuz. Anayasa Mahkemesine gelen
şekliyle altmış günlük sürenin uygulanma süresini de Cumhurbaşkanının göreve
başlama tarihi olarak değiştiriyorsunuz. Üstelik seçim sonucunda
Cumhurbaşkanının göreve başlamasının bu maddeyle hiçbir ilgisi ve alakası
yoktur. Biz de diyoruz ki o zaman: Acele olarak getirdiğiniz bu düzenlemeye
neden bunu soktunuz? Belli ki eliniz ayağınız birbirine dolaşmış durumda. 
Savaş sebebiyle
milletvekili seçimlerinin ertelenmesine karar verilmesi hâlinde, 2839 sayılı
Milletvekili Seçimi Kanunu’nun 6’ncı maddesindeki “Türkiye Büyük Millet Meclisi
seçimlerinin beş yılda bir yapılacağı” kuralının ne olacağı boşlukta
kalmaktadır. Burada, bu şekilde ertelenen Meclis seçimlerinden sonra “kaç yıl
için” ya da “ilk Cumhurbaşkanlığı seçimlerine kadar” ifadesinin mutlaka yer
alması gerekirdi. Bu şekilde, kanun yapma tekniğine uymayan bir düzenlemeyle de
maalesef karşı karşıyayız. 
Değerli
arkadaşlarım, özellikle Avrupa Konseyi Parlamenter Meclisinin bugün bir kararı
yayınlandı ve özellikle önümüzdeki seçimlerin Avrupa kriterlerine uygun
olmayacağı gerekçesiyle seçimlerin ertelenmesi çağrısında bulunuldu. Bunu
yaparken de özellikle seçim kanununun seçim kararından sadece bir ay önce
değiştirilmiş olmasının, OHAL uygulamasına devam edilmesinin, seçimlerin güvenliği
ve saydamlığı konusundaki şüpheler ve tartışmalı mühürsüz oy pusulası kararının
seçimlerin demokratik bir ortamda düzenlenemeyeceğini göstermesi sebebiyle
böyle bir karar alınmış. Kararda, yeni seçim kanunu ile seçimlerin
düzenleneceği tarih arasındaki kısa sürenin siyasi partilere adapte olma ve
hazırlanma süresi bırakmadığı da özellikle not edilmiş durumda. Venedik
Komisyonu Kararlarının ve ilkelerinin bu seçimde uygulanmadığı konusu da ayrıca
eleştirilmiş durumda. Seçim barajının yüzde 10’da kalması ve bunun siyasi
çoğulculuk anlayışıyla bağdaşmadığı da özellikle kaydedilmiş. 
Değerli
arkadaşlarım, her ne kadar seçimler olağan süreciyle işlememiş olsa da seçim
kanunlarındaki çeşitli değişikliklerle seçimler manipüle edilmeye çalışılsa da
görüyoruz ki baskın seçim muhalefeti boşta ve açıkta bırakma amacıyla yapılmış
olsa da aslında bu yasa teklifinden de anlaşılacağı üzere değerli arkadaşlarım,
iktidar dahi bu baskın seçime hazırlıklı olmadığını, düzenlemelerin alelacele
Meclisin önüne getirildiğini özellikle görüyoruz. Ama biz, 24 Haziranda her
şeye rağmen ülkede demokrasinin gerçekleşmesi ve parlamenter sistemin,
demokratik parlamenter sistemin tekrar ülkeye gelmesi için vatandaşların hazır
olduğunu ve bu konuda bilinçli olduğunu düşünüyoruz. İnanıyorum ve bu ülke, bu
topraklar demokrasiyle tekrar buluşacaktır diyorum, hepinizi saygıyla
selamlıyorum. (CHP sıralarından alkışlar)
BAŞKAN –
Teşekkür ederim Sayın Üstündağ. 
Şimdi
söz sırası Halkların Demokratik Partisi Grubu adına Adana Milletvekilimiz Sayın
Meral Danış Beştaş’a aittir. 
Buyurun
Sayın Danış Beştaş. (HDP sıralarından alkışlar)
Süreniz
on dakika. 
HDP
GRUBU ADINA MERAL DANIŞ BEŞTAŞ (Adana) – Teşekkür ederim Sayın Başkan. 
Evet,
gündemimiz seçim ve seçimle ilgili, seçim kararı alındıktan sonra hazırlanan
sözde teknik bir yasa tasarısı. Evet, o kadar acele ki, o kadar panik bir seçim
ki, o kadar korkuya dayalı bir seçim ki daha Parlamentoda yasası çıkmadan,
uyumu yapılmadan 24 Haziran diye ilan edilen bir seçim kampanyası başlamış
durumda. 
Evet,
gerçekten iktidar zorda. İktidar zorda olduğu için ortağı olduğu koalisyonla
beraber seçime gidiyor. Peki, nedir gerçekten, niye zorda? Yani bunu aslında
yüzlerden, demeçlerden, trafikten -görüşme trafiklerinden- anlamamak için bu
ülkede yaşamamak lazım. 
Aslında
7 Hazirandan sonra başlayan bir plan yürürlüktedir. 1 Kasım seçimlerine giden
yolda istikrar söylemini diline pelesenk eden iktidar ülkeye istikrarsızlığı
getirdi. Şu anda istikrarsızlık temel motto. Parlamento çalıştırılmıyor. 1
Kasım öncesinden başlayan en kanlı katliamlara maalesef tanıklık ettik. Büyük
istikrarsızlık varken, ekonomi kırmızı alarm verirken 15 Temmuz darbe girişimi
oldu. Gerçekten büyük bir lütuftu ve bu lütuf fazlasıyla kullanılıyor. Her şeyi
15 Temmuza bağlayan iktidar aslında bunu sadece bir fırsat olarak kullanıyor;
KHK ve OHAL yöntemiyle, baskı yöntemleriyle ülkeyi yönetiyor. OHAL olmadan bu
ülke yönetilemeyecek durumdadır. Her meselede emredici baskıyla, baskı
yöntemleriyle, işkenceyle bu ülke şu anda yönetiliyor. 
Evet,
biraz önce de söyledim, ekonomik kriz alarm veriyor. 24 Haziran koalisyonun
acziyetidir aslında. Vahamet büyüktür, çok büyüktür, o kadar büyüktür ki işte
bu gece yarısı bu uyum yasasını görüşüyoruz. Ama bunda yanılmayın ha, halk
seçim istiyor. Biz bölge gezisindeydik Çukurova’da, emin olun, düğün bayram
yapıyor herkes; inanılmaz bir kampanya var, halk kendi kampanyasını yapıyor, bu
iktidardan ne zaman kurtulurumun kampanyasını yapıyor. 
Peki,
nedir, koşullar ne? OHAL’in konforuyla YSK elinde, uyum paketleri de cebinde
bir seçim tahayyül ediyorsunuz. İktidar partisi bunu tahayyül ediyor ama buna
izin vermeyeceğiz, Türkiye yurttaşları buna izin vermeyecek. Ne yalan atarsanız
atın -bu konuda mahirsiniz- halk sizi tanıyor. Peki, halk nasıl tanıyor? Bir
kere halk işsiz kalma korkusunu yaşıyor, “Sabaha işsiz kalabilirim.” diyor,
“Akşam evime ekmek götüremem.” diyor, “Bir inşaatta ölebilirim.” diyor, “Bir
öğrenci yurdunda yanabilirim.” ya da “istismara maruz kalabilirim.” diyor. Halk
bu korkularla yaşıyor, halk yaşıyor bunu çünkü. Saraylardan görünmeyen
gerçekler var ama biz halkın arasında bu gerçekleri çok net bir şekilde
görüyoruz. 
Değerli
milletvekilleri, gerçekten burada şöyle bir mesele var: Şimdi, 1 Kasıma
giderken “istikrar” söylemiyle gidildi. Şimdi, AKP yine tutturmuş “istikrar”
diye. Gören de diyecek ki: Uzaydan bir hükûmet bu ülkeyi yönetiyor. Ya, el
insaf! Hükûmet sizin elinizde, OHAL yürürlükte, devletin bütün gücünü,
olanaklarını kullanıyorsunuz. İstikrarsızlık getirdiniz; 24 Hazirandan sonra
kim inanacak sizin istikrar getireceğinize? Bu ülkeyi batırdınız, siz de
batıyorsunuz ve battığınız yerden çıkamayacaksınız. 24 Haziranda bunun cevabını
çok güçlü bir şekilde alacaksınız.
Peki, tahribatın
haddi hesabı var mı bu ülkede? Gerçekten yok.
Şimdi, seçim startı
verilmiş. Efendim, bize diyor ki: “Bu partiyi sandığa gömün.” O parti biziz.
Sen kimsin ya? Sen bizi nasıl sandığa gömersin? Eğer eğer cesaretin varsa
Demirtaş’ı, Yüksekdağ’ı, İdris Baluken’i, Gülser Yıldırım’ı, Gültan Kışanak’ı
derhâl serbest bırak. Gel, seçim meydanlarında biz bunları tartışalım, bakalım
kim sandığa gömülecekmiş. 
Biz halkız,
halk; bizi sandığa gömemezsiniz. Bizi sandığa gömmeniz için halkı gömmeniz
lazım. Roboski’de bombalanan, Cizre bodrumlarında katledilen, KHK’yle aşından
ekmeğinden olan biziz. AKP'nin kutuplaştırdığı iklimde Kürt, Türk, Ermeni,
Arap, Çerkez, Laz, Süryani, Yezidi, Pomak, Roman, hepsi biziz. İş cinayetine
kurban giden de biziz, cezaevinde rehin tutulan, işkence gören de biziz. 
Şu anda
arkadaşlarımız rehin, rehin tutulmaya devam ediliyor. “Siyasi ahlaksızlık”
diyenlere şunu hatırlatmak istiyorum: Rakibini cezaevinde tutmak, talimatla
ceza verdirmek ve bunun arkasında duramamak en büyük siyasi ahlaksızlıktır.
Buna mertlik denmez. Bunun ne hukukta ne siyasette ne ahlakta hiçbir yeri
yoktur.
Peki, şimdi
soruyoruz: Seçimi yarın da yapsanız -bırakın 24 Haziranı- yine kaybedeceksiniz.

İBRAHİM AYDEMİR
(Erzurum) – Kazanacağız. 
MERAL DANIŞ
BEŞTAŞ (Devamla) - Halk artık sizin yalanlarınıza dolanlarınıza inanmıyor,
gerçekten inanmıyor, inanmayacak da. 
ORHAN DELİGÖZ
(Erzurum) – Yalan dolan HDP’lilere ait, AK PARTİ’de yalan dolan olmaz. 
MERAL DANIŞ
BEŞTAŞ (Devamla) - 24 Hazirandan sonra biz burada olacağız ama siz burada
olmayacaksınız ve kara kara düşüneceksiniz “Biz ne yaptık da bu başımıza
geldi.” diye. 
ORHAN DELİGÖZ
(Erzurum) – Göreceğiz, göreceğiz. 
MERAL DANIŞ
BEŞTAŞ (Devamla) - Şimdi, dün bir tartışma yaşadık. Efendim, Meclis Başkanı
“Kürt kentleri yok. Bu ifadeyi kullananı Meclisten atarım.” diyor. Ne diyorsun
ya? Bir Kürt “Ben Kürt’üm.” demesinden dolayı Meclisten atılacaksa varın atın;
siz bizi getirmediniz ki buraya, bizi getiren halkın oyları. 
EJDER AÇIKKAPI
(Elâzığ) – Öyle bir şey yok. 
MERAL DANIŞ
BEŞTAŞ (Devamla) - Şimdi, burada siz Kürtlerden hangi yüzle oy isteyeceksiniz
ya, hangi yüzle? İradelerini rehin aldığınız yetmiyor gibi, kürsü
konuşmalarımıza bile tahammül etmiyorsunuz. Genel Kurulda, efendim, “Kürt
illeri” demişim, Meclisten atılacakmışım. Osman Baydemir “kürdistan” dediği
için ceza aldı. Ya, Kürtlerin üzerinde yaşadığı topraklar Kürdistan’dır.
Kürtlerin yaşadığı iller Kürt kentleridir. 
ORHAN DELİGÖZ
(Erzurum) – “Kürdistan” diye bir yer yoktur. İftira atmayın! Nerede kürdistan
var?
MERAL DANIŞ
BEŞTAŞ (Devamla) - Bizim ana dilimiz Kürtçedir, tıpkı diğer halklar gibi, tıpkı
diğer kimlikler gibi. Bu Meclis tarafsızlığını yitirmiştir. Meclis Başkanı
tarafsız değildir, AKP’nin Meclis Başkanıdır; bu şekilde konuşması yetkisini
aşmaktadır. 
ORHAN DELİGÖZ
(Erzurum) – Siz anca konuşmayı bilirsiniz, o kadar.
MERAL DANIŞ
BEŞTAŞ (Devamla) - Sayın Cumhurbaşkanı -özellikle söylüyorum- 2013 yılında AKP
grup toplantısında yaptığı konuşmada şunu demişti: “MHP ve CHP milletvekilleri
gitsinler, ilk Meclis zabıtlarını okusunlar. Bugün karşı çıktıklarını orada
görecekler. ‘Kürdistan’ kelimesini o Meclis zabıtlarında görecekler. Biraz daha
geriye, Osmanlı’ya gittiklerinde doğu ve güneydoğunun kürdistan eyaleti
olduğunu görecekler.” Şimdi o kadar geriye düştünüz ki 12 Eylül darbecileriyle,
“Kürtler yoktur, ‘Kürt’ dedikleriniz dağlı Türklerdir.” diyen zihniyetle aynı
noktaya düştünüz. Kürtler kendilerini ve yaşadıkları coğrafyayı, kentleri yok
sayan AKP Hükûmetine en büyük cevabı diğer halklarla birlikte 24 Haziranda
verecektir. 
Bir iktidar
partisi milletvekili “Düğündür.” dedi, gerçekten ben hiç yerimden sataşmam,
dayanamadım “Ya, kimin düğünüdür?” dedim. Siz iktidardasınız, siz zorda
kaldığınız için seçime gidiyorsunuz. Siz görmüyorsanız bizim görmediğimizi
sanmayın, durumun farkındayız. Bu nedenle ben Türkiye yurttaşlarının tümüne
şunu söylemek istiyorum: 24 Haziran gerçekten önemli bir gündür. Biz
haziranları severiz. Biz yediden yirmi dörde, gece gündüz çalışarak sizin bütün
baskı politikalarınıza rağmen bunun hesabını 24 Haziranda sorarız. Sizin gibi
işkence yöntemleriyle değil, rehin alarak değil, öldürerek değil, bodrumlarda
katlederek değil… 
EJDER AÇIKKAPI
(Elâzığ) – Terörist onlar, terörist. 
MERAL DANIŞ
BEŞTAŞ (Devamla) – …Afrin’e giderek değil, işgal ederek değil… 
REŞAT PETEK
(Burdur) – Ne işgali ya?
MERAL DANIŞ
BEŞTAŞ (Devamla) – …biz sandıktan çıkacağız, sandıktan. Siz eğer gerçekten
siyasete inanıyorsanız, demokrasiye inanıyorsanız -inandığınızı düşünmüyorum
ya, asla böyle bir düşüncem yok- gelin şuradan başlayalım.
(Mikrofon
otomatik cihaz tarafından kapatıldı) 
BAŞKAN – Buyurun
Sayın Danış Beştaş. 
SALİH CORA
(Trabzon) – Zorunuza mı gitti YPG’yle…
BAŞKAN – Sayın
Cora… 
SALİH CORA
(Trabzon) – Zorunuza mı gitti?
BAŞKAN – Sayın
Cora, lütfen…
SALİH CORA
(Trabzon) – Ayıp ya!
MERAL DANIŞ
BEŞTAŞ (Devamla) – Eğer yüreğiniz yetiyorsa gelin, içeride bulunan tüm belediye
eş başkanlarını, milletvekillerini serbest bırakın, 15 bin üyemizi,
yöneticimizi serbest bırakın ama bırakmayacağınızı biliyoruz. Fakat biz 15 bin
gider, 1 milyon geliriz çünkü biz halkız. (AK PARTİ sıralarından gürültüler)
Teşekkür
ediyorum. (HDP sıralarından alkışlar)
BAŞKAN –
Teşekkür ederim Sayın Danış Beştaş. 
İLKNUR İNCEÖZ
(Aksaray) – Sayın Başkan…
BAŞKAN – Buyurun
Sayın İnceöz.
İLKNUR İNCEÖZ
(Aksaray) – Yerimden söz almak istiyorum. 
BAŞKAN –
Buyurun.
IV.- AÇIKLAMALAR (Devam)
39.- Aksaray Milletvekili İlknur İnceöz’ün, Adana Milletvekili Meral
Danış Beştaş’ın 553 sıra sayılı Kanun Teklifi’nin ikinci bölümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
İLKNUR İNCEÖZ (Aksaray)
– Sayın Başkan, bir kere, 24 Haziranda seçim olacak, bağırsak da çağırsak da
-burada hatibin biraz evvel kürsüde yaptığı gibi- ne olursa olsun ve aziz
milletimiz, 81 ilde, 780 bin kilometrekare coğrafyada, 80 milyon ve ne kadar
seçmenimiz varsa sandığa gidecektir. Bugüne kadar yaşananlar belli, 7 Haziran
sonrası süreçte bir senaryonun uygulanmaya çalışıldığı vesaire. O senaryo…
Terör örgütünün elindeki silahları kime doğrulttuğuna bakmak lazım. O çukurlar
niye kazıldı, ona bakmak lazım. Bodrumda seslenenler kimdi, ona bakmak lazım. O
bölgede özellikle Kürt kardeşlerimiz teröre ve terör örgütünün tahakkümüne
mahkûm edilmeye çalışılacaktı ve terörle bir mücadele başladı. Asıl söylenmesi
gereken bunlar.
Kürtleri bölen,
Kürtleri ayıran asıl kendileridir. Kendi içinde “terör örgütünün yanında yer
alanlar” ve “terör örgütüne karşı duranlar” diye onları kabul etmeyip onlar
üzerinde baskı kuran terör örgütüdür ve asla o baskıya mahkûm etmeyeceğimizi…
780 bin kilometrekare içerisinde herkesin bir olarak, eşit bir şekilde
yaşayabilmesi için on altı yıldır bir mücadele veriyoruz ve bu mücadeleyi terör
örgütlerinin heba etmesine de asla izin vermeyeceğimiz açık ve net bir şekilde…

Hatip talihsiz
bir şekilde, Demirtaş’ı, Sayın Cumhurbaşkanımıza, Sayın Genel Başkanımıza âdeta
rakip kılmaya çalışıyor. Geçmişte partisinin kendi grup başkan vekillerinin
imzasıyla 80 milletvekilinin “dokunulmazlıklar kaldırılsın.” derken
neredeydiler? Ve o dokunulmazlıklar sadece AK PARTİ’nin, iktidar partisinin
imzasıyla, talebiyle kalkmış değildir; burada belli bir çoğunlukla destek
verilmek suretiyle dokunulmazlıklar kalktı, iyi ki de kalktı, iyi ki de terör
örgütünün…
(Mikrofon
otomatik cihaz tarafından kapatıldı)
İLKNUR İNCEÖZ
(Aksaray) – Bir dakika… Bitireceğim.
BAŞKAN –
Toparlayınız lütfen.
İLKNUR İNCEÖZ
(Aksaray) – Terör örgütüne destek verenler, terör örgütünün sözcülüğünü
yapanlar bugün cezaevinde. Sadece milletvekili olmaları onlara suç işleme
konusunda bir ayrıcalık tanımamakta. Bunun adı “gazeteci” olabilir, bunun adı
“akademisyen” olabilir. Bunun adı her ne olursa olsun hiç kimsenin bu anlamda
dokunulmaz olmadığına bu Parlamento hep birlikte karar verdi.
Bir başka
talihsizlik de Afrin’e işgal deniliyor. Afrin’de, özellikle Suriye’nin
kuzeyinde, ülkemizin güneyinde oluşturulmak istenen terör örgütüne, terör
devletçiklerine asla müsaade etmeyeceğimizi, kırk yıldır PKK terör örgütüyle
mücadele eden bir ülke olarak bu konudaki kararlılığımızı… Tıpkı daha evvel
Fırat Kalkanı Operasyonu’nda olduğu gibi Zeytin Dalı Operasyonu’yla da Afrin’e
girilmiş ve Türk, Kürt kim varsa oradaki kardeşlerimizin yaşayabileceği bir
şekilde terör unsurlarından temizlenmiştir. Afrin’e gidilirken burada âdeta
terör örgütünün sözcülüğünü yapmaya ve onun diliyle konuşmaya, Afrin’i işgal
gibi göstermeye… Gerçekten 24 Haziranda sandıklar kurulduğunda bölgedeki
kardeşlerimiz, Türkiye’deki Türk ve Kürt kardeşlerimiz… Çünkü 81 ilde, 780 bin
kilometrekarede -hiçbir ayrım yapmaksızın- Kürt kardeşlerimiz her yerde
yaşamaktadırlar ve gereken cevabı kendilerine en güzel şekilde 24 Haziranda
vereceklerdir, millet iradesi egemen kılınacaktır inşallah. (AK PARTİ
sıralarından alkışlar)
BAŞKAN –
Teşekkür ederim Sayın İnceöz.
MERAL DANIŞ
BEŞTAŞ (Adana) – Sayın Başkan, konuşması baştan sona sataşmaydı zaten.
BAŞKAN - Buyurun
Sayın Danış Beştaş, mikrofonu açıyorum.
40.- Adana Milletvekili Meral Danış Beştaş’ın, Aksaray Milletvekili
İlknur İnceöz’ün yaptığı açıklamasındaki bazı ifadelerine ilişkin açıklaması
MERAL DANIŞ
BEŞTAŞ (Adana) – Sayın Başkan, eğer bir terör örgütü sözcülüğünü arıyorsa sayın
grup başkan vekilinin aynaya bakmasını tavsiye ederim. Benim hiç kimseyle
fotoğraflarım yok ve dün yaptığımı da bugün inkâr etmedim, hesabını
veremeyeceğimiz hiçbir mesele yoktur. 
İkincisi, ben
kimin kime rakip olduğunu ve kimin rakibini hapse attığını bir kez daha ifade
edeyim. Sayın Demirtaş Cumhurbaşkanlığı seçiminde bütün devlet gücüne karşı
yüzde 10 bandında oy alan, milyonlarca halkın desteklediği bir liderdir ve hâlâ
milletvekilidir. Sayın grup başkan vekilinin de konuşurken onun bir parlamenter
olduğunu ve hukuksuz, keyfî bir şekilde hapiste tutulduğunu aklından bir saniye
çıkarmamasını öneririm. 
Diğer
konuşmalarına cevap verme gereği duymuyorum; burada çok tartıştık, çok
söyledik, Afrin’le ilgili de burada konuşmalarımız oldu. Kendisini Birleşmiş
Milletler sözleşmelerini, uluslararası lügatta, doktrinde işgalin ve ilhakın ne
anlama geldiğini incelemeye davet ediyorum ve şunu da istiyorum: Lütfen,
Afrin’de Türkçe eğitim vermenin, belediyelere, resmî binalara Türkçe tabela asmanın
izahını yapmasını istiyorum.
ORHAN DELİGÖZ
(Erzurum) – Zorunuza mı gitti? Zorunuza mı gidiyor?
MERAL DANIŞ
BEŞTAŞ (Adana) – Vali atamalarının, kaymakam atamalarının uluslararası
terminolojideki ve hukuktaki karşılığının ne olduğunu sormak isterim. Şu anda
yüz binlerce Afrinli, göç yollarında çok ciddi bir mağduriyetle yüz yüze
yaşamaktadır. Erdoğan da geçenlerde dedi ki: “Ne yapalım, çoğunluğu Kürt’tür.”
Kürt Dağı’nda yaşayanlar, Afrin’de yaşayanlar tabii ki Kürtlerdir büyük oranda,
diğer halklarla birlikte. Şunu söyleyeyim: Asla unutmasınlar ki: Afrin,
Afrinlilerindir.
BAŞKAN –
Teşekkür ediyorum Sayın Danış Beştaş.
ZEHRA
TAŞKESENLİOĞLU (Erzurum) – Afrin’de 300 bin insan yerinden edildiğinde niye
konuşmadınız Meral Hanım? 22 köy yakıldı, o zaman niye konuşmadınız? 
BAŞKAN - Sayın
milletvekilleri, maksat hasıl olmuştur, lütfen, şimdi söz sırası…
MERAL DANIŞ
BEŞTAŞ (Adana) – Çık orada konuş, çık orada konuş, öyle yerinden konuşma. 
İLKNUR İNCEÖZ
(Aksaray) – Konuşur, konuşur. 
ZEHRA
TAŞKESENLİOĞLU (Erzurum) – 300 bin insan yerinden edildi…
MERAL DANIŞ
BEŞTAŞ (Adana) – Sen kimsin ya! Çık oradan konuş!
BAŞKAN – Şimdi
söz sırası, İYİ PARTİ Grubu adına Balıkesir Milletvekilimiz Sayın İsmail Ok’a
aittir.
Buyurun Sayın
Ok…
İLKNUR İNCEÖZ
(Aksaray) – Sayın Başkan, grup başkan vekilini uyarır mısınız, ne o öyle efelik
yapıyor, “Sen kimsin?” bilmem ne falan diye.
MERAL DANIŞ
BEŞTAŞ (Adana) – Hayır, çıksın konuşsun diyorum ya. 
İLKNUR İNCEÖZ
(Aksaray) – Ne demek ya? “Sen kimsin?” ne demek? Sen kimsin! Hadsize bak ya!
Milletvekilimizle ilgili öyle konuşamazsın!
BAŞKAN –
Arkadaşlar lütfen, sayın milletvekilleri…
MERAL DANIŞ
BEŞTAŞ (Adana) – Sen kimsin! Bana ne, kendisi sataşıyor. Zorda kalınca hemen
böyle yapıyor.
BAŞKAN – Sayın
Beştaş, Sayın İnceöz, grup başkan vekillerisiniz. Bütün Türkiye ve vekillerimiz
sizi izliyor. 
İLKNUR İNCEÖZ
(Aksaray) – Ya ne münasebet “zorda kalınca”, bildiğin 2 tane cümle var, yazık
sana. 
MERAL DANIŞ
BEŞTAŞ (Adana) – Sana da yazık bence, çok yazık hem de. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- İstanbul Milletvekili Mustafa Şentop ve Konya Milletvekili Mustafa
Kalaycı’nın Seçimlerin Temel Hükümleri ve Seçmen Kütükleri Hakkında Kanun ile
Bazı Kanunlarda Değişiklik Yapılmasına Dair Kanun Teklifi (2/2312) ve Anayasa
Komisyonu Raporu (S. Sayısı: 553) (Devam)
BAŞKAN – Sayın
Ok, buyurun. 
İYİ PARTİ GRUBU
ADINA İSMAİL OK (Balıkesir) – Sayın Başkan, saygıdeğer milletvekilleri;
hepinizi saygıyla selamlıyorum. 
Bugün burada AK
PARTİ Grubu sözcüsünün söylediklerini, yine AK PARTİ’li Adalet Bakanı tekzip
etti. 
Sayın Başkanım,
herhâlde sıfırdan başlatırsanız…
İLKNUR İNCEÖZ
(Aksaray) – “Sen kimsin?” diyor ya, sen kimsin esas?
MERAL DANIŞ
BEŞTAŞ (Adana) – E tabii siz iktidarsınız ya her şeyi siz biliyorsunuz. 
İLKNUR İNCEÖZ
(Aksaray) – Tabii, tabii. Zorunuza da gitse Türkiye’nin birlik ve beraberliği
için çalışıyoruz. 
MERAL DANIŞ
BEŞTAŞ (Adana) – Siz bölüyorsunuz, bölüyorsunuz, birleştirmiyorsunuz. 
İLKNUR İNCEÖZ
(Aksaray) – Tabii, tabii. Aldığınız oyları şimdi hak ettiniz herhâlde, sandığa
giderken.
MERAL DANIŞ
BEŞTAŞ (Adana) – Aynaya bak.
BAŞKAN – Sayın
Kubat, rica ediyorum. 
İLKNUR İNCEÖZ
(Aksaray) – Aynaya bakmama gerek yok, sana bakınca görüyorum zaten ne görmem
gerekiyorsa.
MERAL DANIŞ
BEŞTAŞ (Adana) – Sen aynaya bak aynaya, aynaya bak sen.
İLKNUR İNCEÖZ
(Aksaray) – Seni görüyorum zaten, yeterli.
Sayın Başkan,
müdahale eder misiniz!
MERAL DANIŞ
BEŞTAŞ (Adana) – Ya orada kendi konuşuyor!
BAŞKAN –
Efendim, rica ediyorum, kürsüde hatip arkadaşımız var. 
İLKNUR İNCEÖZ
(Aksaray) – Ta oradan, oradaki benim milletvekilime laf atıyor. Böyle bir şey
olabilir mi!
BAŞKAN – Sayın
Kubat, rica ediyorum. 
Sayın Ok,
buyurun efendim, sürenizi uzatıyorum.
İSMAİL OK
(Devamla) – Sayın Başkan, değerli milletvekilleri; hepinizi muhabbetle
selamlıyorum.
Bugün burada, bu
kutsal çatı altında AK PARTİ grup sözcüsü Sayın İnceöz’ün söylediklerini, yine
AK PARTİ’li Adalet Bakanı tekzip etmiş oldu. Maalesef, bugün burada Sayın
İnceöz “Zannediyorum, hazineden de 25 milyon gibi bir yardım almışlar.” diye
İYİ PARTİ’yi itham etti. Kayıtlarda, tutanaklarda var bu.
SALİH CORA
(Trabzon) – “Muhtemelen.” dedi.
İSMAİL OK
(Devamla) – Ama biraz önce Sayın Adalet Bakanı dedi ki: “Seçimlere girmeyen,
grubu dahi olsa hazine yardımı alamıyor.” Kısacası, Sayın Adalet Bakanı
Abdulhamit Gül “İYİ PARTİ hazine yardımı alamıyor.” dedi ama maalesef Sayın
İnceöz çıkıp bunu düzeltme nezaketini, inceliğini gösteremedi. 
MEHMET DEMİR
(Kırıkkale) – Onu da CHP’den alın ya.
İSMAİL OK
(Devamla) – Güneş balçıkla sıvanmaz, algı operasyonu tutmaz. Bunlarla İYİ
PARTİ’yi karalamayı, halkın gözünden düşürmeyi ümit ediyorsanız bunlar boşa,
beyhude çabalardır. Bunun altını özellikle çiziyorum.
Sayın
milletvekilleri, malumunuz, 24 Hazirana artık sayılı günler kaldı. Bütün
kalbimle hakkın hukukun, adaletin, Türkiye'de huzurun ve güvenliğin olmasını
temenni ediyorum ve bizler de İYİ PARTİ olarak bu seçimlerde tamamen haktan
hukuktan, adaletten yana taraf tuttuğumuzu, tutacağımızı burada ilan ediyoruz.
Bu söylemlerimiz sözde değil, özde söylemler. 
Hepinizin,
özellikle AK PARTİ Grubunun yakından tanıdığı, çok iyi bildiği, yıllarca bu
sıraları paylaştığınız bir büyükşehir belediye başkanı, referandum sürecine, 16
Nisan referandum sürecine giderken biz o zaman “Yapmayın, etmeyin, bu
referandum geçerse bu, tek adam rejimine gider. Bir kişi yasamayı, yürütmeyi,
yargıyı eline geçirir.” derken bu yıllarca beraber yürüdüğünüz Büyükşehir
Belediye Başkanı “Raconu reis keser.” dedi. Oysa bir hukuk devletinde racon
kesilmez, raconu mafya keser. Üzerinden aylar geçmedi, AK PARTİ’li Balıkesir
Büyükşehir Belediye Başkanı, bu yangına odun taşıdığı, kendi elleriyle
oluşturduğu bu düzen, antidemokratik, baskıcı, zulüm düzeni tarafından -bütün
Türkiye de 80 milyon maalesef üzülerek izledi- ağlayarak “Büyükşehir Belediye
Başkanlığından hem de ailemi dahi bu işin içerisine katarak baskıyla, tehditle
istifa ediyorum.” dedi. 
Sayın Edip Uğur
benim rakibimdi, bizi sever sevmez ama Sayın Edip Uğur’un da hakkını hukukunu
Türkiye’de yerel basında da genel basında da herkesin huzurunda söyledik. İşte
biz Türkiye’de gerçek adaleti savunuyoruz. Kim olursa olsun, partisi, inancı,
mezhebi ne olursa olsun, gerçekten bir suç işlediyse, beyaz sütün içerisindeki
ak kıl çekilircesine hakkı hukuku çiğnenmeden hesabı sorulsun ama sadece ve
sadece, kamuoyuna açıklama gereği bile duyulmadan, bir kişi istedi diye
Balıkesir Büyükşehir Belediyesi gibi, başta İstanbul, Bursa olmak üzere
-saymaya kalksam zaman yetmez- birçok belediye başkanının baskıyla, tehditle
görevden alınacağı dönemlerin artık son bulmasını istiyoruz. 
Dolayısıyla
fazla söze gerek yok, 24 Haziranda ya demokrasiden, haktan hukuktan, adaletten
yana olacağız ya da yargının, yürütmenin ve yasamanın bir tek kişinin eline
geçtiği, antidemokratik tek adam rejiminden yana olacağız. Biz İYİ PARTİ olarak
safımızı belirledik. Biz adaletten yanayız, 80 milyonun hakkının hukukunun
korunduğu bir güne uyanmak istiyoruz 25 Haziranda. 
Bu duygularla,
bu seçimlerin yüce Türk milletine hayırlara vesile olmasını diliyorum. Bütün
kalbimle söylüyorum, millî irade neyi gösterirse o tecelli etsin, milletin
dediği olsun; AK PARTİ’yi istiyorsa AK PARTİ olsun, Cumhuriyet Halk Partisini
istiyorsa Cumhuriyet Halk Partisi olsun ama adalet olsun, hukuk olsun. Marifet,
düşmanının bile hukukunu savunabilmektir. Bugün var mı hukuk? Bugün var mı
Türkiye’de adalet, liyakat var mı? 
Dolayısıyla,
sözlerimi burada noktalıyorum. Biz İYİ PARTİ olarak safımızı belirledik;
demokrasiyi, hukuku, adaleti savunuyoruz, Türk milletinin vereceği karara da
sonuna kadar saygılıyız. 
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN –
Teşekkür ederim Sayın Ok. 
Şimdi söz
sırası, Milliyetçi Hareket Partisi Grubu adına Afyonkarahisar Milletvekilimiz
Sayın Mehmet Parsak’a aittir. 
Şahıslar adına
da talebiniz var, birleştiriyorum Sayın Parsak. 
Buyurun. (MHP ve
AK PARTİ sıralarından alkışlar) 
MHP GRUBU ADINA
MEHMET PARSAK (Afyonkarahisar) – Sayın Başkan, saygıdeğer milletvekilleri; 553
sıra sayılı Kanun Teklifi’nin ikinci bölümü üzerinde Milliyetçi Hareket Partisi
Grubumuz adına söz almış bulunuyorum. Bu vesileyle Gazi Meclisimizi ve siz
saygıdeğer milletvekillerini saygılarımla selamlıyorum. 
Sayın
milletvekilleri, teklifle ilgili düşüncelerimize geçmeden önce, bugün vefatının
35’inci yılını yaşadığımız ve 20’nci yüzyılın en büyük mütefekkirlerinden
birisi olduğuna inandığımız, fikirleriyle hâlâ aydınlanmaya devam ettiğimiz
rahmetli Erol Güngör Bey’i bir kere daha bu kürsüden saygıyla, rahmetle ve
minnetle anıyoruz. Bu konular da dâhil olmak üzere şu anda karşı karşıya
bulunduğumuz tüm meselelerimizin çözümü bakımından eğer rahmetli Erol Güngör’ü
daha çok okusaydık, daha iyi anlasaydık herhâlde bugün bu noktalarda bu
sıkıntılarla karşı karşıya olmazdık diye de ifade etmek istiyorum.
Sayın
milletvekilleri, 553 sıra sayılı Kanun Teklifi’nin ikinci bölümünde 7’nci,
8’inci, 9’uncu ve 10’uncu maddeler var. Bunlardan 9’uncu ve 10’uncu maddeler
yürütme ve yürürlük maddeleri yani esasa yönelik olarak 2’nci maddesi. 
Kanun teklifinin
7’nci maddesinde Anayasa değişikliğimizin doğal bir sonucu olarak
Cumhurbaşkanlığı seçimine yönelik doğrudan doğruya 100 bin vatandaşın aday
gösterilmesine ilişkin usul ve esaslar düzenlenmekte, son derece teknik bir
madde. 16 Nisanda milletimiz, referandumda “evet” yönünde tercihini ortaya
koydu ve o Anayasa değişikliğinin bir gereği olarak Cumhurbaşkanlığı seçimi
bakımından 100 bin seçmene de aday gösterebilme imkânı getirildi. 55 milyon
seçmen olduğunu nazara aldığımızda, bunun sadece yüzde 0,18’inin yani 100 bin
seçmenin bir Cumhurbaşkanı adayı gösterebilmesini, özellikle de seçimleri
kazanabilmesi bakımından yüzde 50+1 oy alınması gerektiğini de nazara
aldığımızda demokrasimiz bakımından son derece önemli, son derece anlamlı bir
düzenlemenin burada yer aldığını görüyoruz. Bu özün, bu esasın dışında buna
dair çeşitli zorlukların bulunduğu gibi Komisyon aşamasından bu yana sürdürülen
eleştirilerin hiçbir dayanak noktası yoktur ve maddede buna ilişkin teknik
esaslar ve usuller ayrıntılarıyla ifade edilmektedir. 
Gelelim 8’inci
maddeye. 8’inci maddede de ilk olarak (1)’inci fıkrasında yurt dışı seçmen
kütüğünde kayıtlı olan seçmenlerimizin yani gurbetçilerimizin, sadece
bulundukları ülkede değil, hangi ülkede bulunuyorlarsa orada oy kullanmalarını
temin edecek bir düzenleme söz konusu yani gurbetçilerimizin seçme haklarını
kolaylaştıran bir düzenleme. 
İkinci
fıkrasına, üçüncü fıkrasına, devamındaki fıkralara baktığımızda, gene Anayasa
değişikliğinin kaçınılmaz bir gereği olarak seçimlerin dört yılda değil, beş
yılda yapılmasına yönelik olarak ve seçilme hakkının 25 yaşından 18 yaşına
indirilmesine yönelik Anayasa değişikliğiyle uyumlu bir değişikliğin söz konusu
olduğunu görüyoruz. Yani ikinci bölümle ilgili bakıldığında, temel itibarıyla
bu iki maddede tamamen Anayasa değişikliğine uyumdan ibaret bir durum söz
konusu.
Esasen,
özellikle 7’nci maddeye yönelik olarak daha detaylı açıklamalar da yapmayı
düşünüyordum fakat özellikle son saatlerde yaşanan tartışmaları burada
dikkatlice izlediğimde, özellikle Cumhurbaşkanlığı hükûmet sisteminin hâlâ
bazıları tarafından maksatlı olarak anlaşılmadığını ya da anlaşılmak
istenmediğini, bugünlerde yaşanan gelişmeleri de dikkatlerinize sunmak
suretiyle, süremin tamamını da kullanmadan gecenin bu saatlerinde ama etraflıca
ve yeniden ifade etmek istiyorum. Esasen, Genel Kurulumuzda buna dair
Milliyetçi Hareket Partisi olarak çok defa aydınlatıcı konuşmalarımız oldu. 
Sayın
milletvekilleri, Cumhurbaşkanlığı hükûmet sistemine yani bugünkü kanun
teklifinin de temelini oluşturan o Anayasa değişikliğinin merkezinde yer alan
Cumhurbaşkanlığı hükûmet sistemine nereden geldik diye baktığımızda,
bugünlerdeki gelişmelerle bağlantılı, özellikle 2007 yılında ortaya çıkan
durumların hatırlanmasında fayda görüyoruz. Evet, 2007 yılında, bugün ne yazık
ki Sayın Gül’ün aday olmasını isteyenler veya aday olması için ağızları açık
bakanların, o gün aday olmasın diye demokrasimiz bakımından, hukuk sistemimiz
bakımından âdeta bir hukuk faciası durumundaki 367 krizi çıkarılırken neler
söylediklerini, neler yaptıklarını, bunların ülkemizi, milletimizi, devletimizi
ne noktalara sürüklediğini hep birlikte hatırlamakta fayda var.
Bugün geldiğimiz
nokta itibarıyla, sadece 2007 yılında yaşanan o gelişmeler itibarıyla değil,
bizden önce de tüm konuşmacılarımız özellikle vurgu yaptılar, 15 Temmuzda
tarihimizde yaşadığımız en büyük ihanetlerin bir tanesinin sonucunda yani
sadece bir darbe girişimi değil, aynı zamanda bir işgal girişimi olarak
tarihimizdeki en büyük ihanetlerden birinin neticesinde siyaset hayatımızda da
devlet hayatımızda da özellikle hükûmet sistemi bağlamında son derece önemli
gelişmelerin olduğu hepimizin malumu.
Bu çerçevede, 15
Temmuzdan hemen sonra 7 Ağustosta Yenikapı ruhuyla Cumhurbaşkanlığı hükûmet
sistemine geçilmesi yönünde milletimiz ilk iradesini en güçlü bir şekilde
ortaya koydu ve o günden sonra Sayın Genel Başkanımız’ın 11 Ekim 2016 tarihli
grup konuşmasında öngörüsü ve ferasetiyle Türkiye’nin, özellikle de biraz önce
ifade ettiğim gibi, 2007 yılında hükûmet sistemimizin daha da karmaşık hâle
gelmesiyle birlikte yaşanmakta olan anayasal tartışmalarla daha fazla devam
edemeyeceğini ifade etmesi üzerine bir Anayasa değişikliği süreci başladı ve bu
Anayasa değişikliği süreci, hepimizin bildiği gibi, 18 maddelik bir Anayasa
değişiklik teklifinin Gazi Meclisimizde kabul edilmesi ve ardından da 16 Nisan
referandumuyla birlikte milletimiz tarafından da hiçbir tartışmaya meydan
bırakmayacak netlikte benimsenmesi neticesinde Türk devleti bakımından yüz
yılımızın en önemli yönetim reformlarından birisi olarak Cumhurbaşkanlığı
hükûmet sistemi kabul edilmiş oldu. Cumhurbaşkanlığı hükûmet sistemine işte o
24 Haziran 2018 tarihinde tam anlamıyla geçtikten sonra ve Cumhurbaşkanlığı
hükûmet sistemini tüm kurum ve kurallarıyla birlikte yerleştirdikten sonra,
bugün yaşadığımız sorunların hiçbirisini o günden sonra yaşamayacağımız
hepimizin malumudur ve doğaldır ki bu durum bazı mahfilleri de rahatsız
etmektedir.
Bakın, bugün,
sadece bugün, bir tanesi içeride, bir tanesi de dışarıda iki önemli gelişmeyi sizlere
yeniden hatırlatmak istiyorum.
Bir tanesi,
Avrupa Konseyi Parlamenterler Meclisinde, uluslararası hukuk başta olmak üzere
hukuka aykırı ve o yönüyle gayrimeşru da olmanın ötesinde, o yönde irade
kabiliyeti bulunmadığından esasen yok hükmünde bulunan bir beyanda bulunuldu:
“Seçimler ertelensin.” Egemen bir devlet olan Türkiye Cumhuriyeti devletine, ne
söz konusu kurumun ne de dünyada hiçbir kişinin ve kuruluşun bu yönde bir
ifadede bulunma gibi bir hakkı, hukuku yoktur sayın milletvekilleri. (MHP ve AK
PARTİ sıralarından alkışlar)
Bir diğer
gelişme, işte, sabahtan beri takip ediyoruz ülkemizdeki siyaset çerçevesinde.
Bakın, Anayasa değişikliğimizin kaçınılmaz bir sonucu olarak, esasen 1950’den
beri mevzuatımızda yer alan ittifakları legal, meşru ve görünür hâle getirdik
ama buna rağmen ne yazık ki, özellikle son günlerde takip ediyoruz ki hileyle,
hülleyle, gülleyle ittifaklar devam ederken…
CELALETTİN
GÜVENÇ (Kahramanmaraş) – Abidik gubidik!
MEHMET PARSAK
(Devamla) – …abidik gubidik çalışmalar, faaliyetler etrafında, Türk devletini,
Türk milletini çevrelemeye yönelik hesaplar devam ederken, öbür tarafta da
biraz önceki saatler boyunca tartışılan sözlerde ifade edildiği çerçevede,
“kirli ittifak” diye isnat edilmesine rağmen, dikkatinizi çekerim en temiz
ittifak değil, tek temiz ittifak olan Cumhur İttifakı, emin adımlarla 24
Haziran 2018’deki seçimlere… (MHP ve AK PARTİ sıralarından alkışlar)
KEMAL ZEYBEK
(Samsun) – Göreceğiz 24 Haziranda, göreceğiz!
MEHMET PARSAK
(Devamla) – …milletimizin iradesine müracaat etmek üzere gitmektedir.
TAHSİN TARHAN
(Kocaeli) – Güle güle! Güle güle! 
KADİM DURMAZ
(Tokat) – Ona halk karar verecek!
MEHMET PARSAK
(Devamla) – Milliyetçi Hareket Partimizin Genel Merkezini bina boyu kaplayan
bir sözle ben buradaki konuşmalarımızı tamamlamak istiyorum: Cumhur İttifakı,
milletin aklıdır ve millet o aklıyla 24 Haziranda sandığa gidecek, Cumhur
İttifakı’na en güçlü desteği verecek ve bu saatlerde de ve muhtemelen bundan
sonraki altmış gün boyunca da kesafetini giderek artıracak tartışmaların
tamamını son bir noktayla nihayete erdirecektir.
Hepinizi tekrar
ben saygılarımla selamlıyorum. (MHP ve AK PARTİ sıralarından alkışlar)
BAŞKAN –
Teşekkür ediyorum Sayın Parsak.
Sayın
milletvekilleri, ikinci bölüm üzerindeki görüşmeler tamamlanmıştır.
Şimdi ikinci
bölümde yer alan maddeleri, varsa o maddeler üzerindeki önerge işlemlerini
yaptıktan sonra ayrı ayrı okutup oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 2/2312 sayılı Kanun Teklifi’nin 7’nci maddesi ile 6271 sayılı Kanun’a
8’inci maddesinden sonra gelmek üzere eklenmesi öngörülen 8/A maddesinin
(2)’nci fıkrasının (b) bendinin madde metninden çıkarılarak maddeye aşağıdaki
fıkranın eklenmesi ile (5)’inci fıkrasında yer alan “Seçmenler, adaylık teklifi
için kayıtlı oldukları ilçe seçim kuruluna bizzat başvururlar.” ibaresinin
“Seçmenler, adaylık teklifi için tercih ettikleri herhangi bir ilçe seçim
kuruluna bizzat başvururlar.” şeklinde değiştirilmesini arz ve teklif ederiz.
 Meral
Danış Beştaş Mizgin Irgat Erol
Dora
 Adana Bitlis
 Mardin
 Mehmet
Emin Adıyaman  Behçet
Yıldırım
 Iğdır  Adıyaman
(1)
Cumhurbaşkanlığına yüz bin imza ile aday olan kişiler imza sürecinde il ve ilçe
seçim kurullarında temsilci görevlendirebilirler.
BAŞKAN –
Komisyon önergeye katılıyor mu?
ANAYASA KOMİSYONU
SÖZCÜSÜ CENGİZ AYDOĞDU (Aksaray) – Katılamıyoruz Sayın Başkan.
BAŞKAN – Hükûmet
önergeye katılıyor mu?
İÇİŞLERİ BAKANI
ABDULHAMİT GÜL (Gaziantep) – Katılmıyoruz Sayın Başkan.
BAŞKAN – Önerge
hakkında konuşmak isteyen, Iğdır Milletvekilimiz Sayın Mehmet Emin Adıyaman.
Buyurunuz Sayın
Adıyaman. (HDP sıralarından alkışlar)
Süreniz beş
dakika.
MEHMET EMİN
ADIYAMAN (Iğdır) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum.
553 sıra sayılı
Teklif’in 7’nci maddesi, 6271 sayılı Kanun’un 8’inci maddesinden sonra gelmek
üzere ihdas edilen yeni bir madde. Bu madde, Cumhurbaşkanlığına aday
gösterilmesi için 100 bin kişinin imza vermesine ilişkin bir düzenleme. Bunun
nasıl verileceğini esasen düzenliyor. 
Bu maddenin
(2)’nci fıkrasında, aday gösterilecek kişinin nasıl müracaat edeceği hususuna
açıklık getiriliyor. (2)’nci fıkranın (b) bendi ise önemli aslında. Bizim karşı
çıktığımız bentlerden biri bu. Bu, cumhurbaşkanı adayına, en yüksek derecedeki
devlet memurunun brüt maaşının 10 katı kadar bir ücret ya da bedeli vezneye
yatırmasını öngörüyor. Şimdi, burada hem madde muğlak hem miktar olarak çok
yüksek çünkü “en yüksek derecedeki devlet memurunun aldığı brüt maaş veya brüt
aylık gelir” diyor. Şimdi, en yüksek derecedeki devlet memurunun maaşı var,
harcırahlar var, özel ödenekler var, rakam somut değil, net değil. Kaldı ki
“bunun 10 katı brüt maaş üzerinden” diyor, değişkendir bu.
ORHAN DELİGÖZ
(Erzurum) – Maaş somuttur ya. Ödenekler dâhil değil ona. Brüt maaş sabittir.
Memuriyetiniz olmadığı için bilemiyorsunuz tabii.
MEHMET EMİN
ADIYAMAN (Devamla) – Artı, bunu şu anda aldığı maaşlar itibarıyla, 1 Ocak 2018
itibarıyla hesapladığımızda bakın nasıl bir rakam karşımıza çıkıyor? Ocak 2018
itibarıyla hesapladığımızda 110.640 lira gibi bir rakam çıkıyor. Birçok adayın
başvurduğunu düşündüğümüzde müthiş bir rakam ve hakikaten maliyet açısından mı
alınıyor bu ücret, bunu bilemiyoruz tabii, temel fikir ne? 
Yine, bu maddede
karşı çıktığımız, özellikle hukuka aykırı bulduğumuz bir fıkra da (5)’inci
fıkra. (5)’inci fıkrada da -daha önce geneli üzerinde yaptığım konuşmada da
ifade etmiştim- 100 bin seçmenin imzası imkânı tanınıyor ama fiilen imkânsız
hâle getiriliyor yani pratikte uygulanmaz bir madde hâline dönüşüyor. Neden?
Çünkü -daha önceki konuşmamda da ifade ettiğim gibi- seçmeni, kayıtlı olduğu
ilçe seçim kuruluna müracaat mecburiyetinde bırakıyor, bu, açık bir şekilde 100
bin imzanın toplanamaması gibi bir durumla karşı karşıya bırakıyor. Hatta şu
seçimde, pratik olarak örnek versek bile, altmış güne sıkıştırılmış bu seçim
sürecinde, bir düşünün, Yüksek Seçim Kurulunun vereceği bir süre içerisinde -ki
süreler de, başvuru süresinin ne kadar olacağı da açık değil- mesela Yüksek
Seçim Kurulu beş günlük bir süre tanısa beş gün içinde bir aday nasıl 100 bin
imzayı toplayacak? Yani fiilen bu madde kadük kalıyor, uygulanmasın diye bu
şekilde zorlaştırılmış. 
Ha, bunun
mantığını aslında anlıyoruz: Grubu bulunmayan siyasi partilerin aday
göstermesinin önünü tıkamaktır. Açıkça söylemek gerekirse Saadet Partisinin
aday göstermesini engellemeye yönelik açık bir düzenleme. Yarın aynı şey sizler
için de geçerli olabilir. Oysa biz yasama Meclisi olarak kanun düzenlerken
belli bir partiye, belli bir döneme ilişkin düzenlemememiz gerekiyor. Soyut
olarak düzenlenen ve herkes için geçerli olması gereken ama en iyi olması
gereken bir düzenleme olmalı. Bu anlamıyla, bu 8/A maddesiyle yani 7’nci
maddeyle eklenen 8/A maddesi, pratikte anlam bulmayacak bir maddedir. Sadece
bir düzenleme olarak kanunda yer alacak, pratik hiçbir yararı, hiçbir sonucu
olmayacak. Bu da 100 bin imzayla aday göstermeyi imkânsız hâle getiren bir
düzenlemedir diyoruz. Özellikle ikametgâh şartının en azından kaldırılması
gerekiyor. Yurttaşlar, Türkiye’nin neresinde bulunursa bulunsun imza vermeli ve
imza vermenin imkânları tanınmalı, elektronik imza gibi, noter kanalıyla imza
vermek gibi yani imza vermenin imkânları ve koşulları genişletilmedir diye
düşünüyoruz.
Hepinizi
saygıyla selamlıyorum. (HDP sıralarından alkışlar) 
BAŞKAN –
Teşekkür ederim Sayın Adıyaman. 
Sayın Adıyaman
ve arkadaşlarının vermiş olduğu önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
7’nci madde
üzerindeki diğer önergeyi okutuyorum: 
Türkiye Büyük Millet Meclisi Başkanlığına
(2/2312) esas
numaralı 298 sayılı Seçimlerin Temel Hükümleri ve Seçmen Kütükleri Hakkında
Kanun ile Bazı Kanunlarda Değişiklik Yapılmasına Dair Kanun Teklifi’nin 7’nci
maddesinin (5)’inci fıkrasında geçen “kayıtlı oldukları” ibaresinin “herhangi
bir” olarak değiştirilmesini arz ve teklif ederiz. 
 Murat
Emir Mahmut Tanal Özkan
Yalım
 Ankara İstanbul Uşak
 Tur
Yıldız Biçer İbrahim
Özdiş
 Manisa Adana
BAŞKAN
– Komisyon önergeye katılıyor mu? 
ANAYASA
KOMİSYONU SÖZCÜSÜ CENGİZ AYDOĞDU (Aksaray) – Katılamıyoruz Sayın Başkan. 
BAŞKAN
– Hükûmet önergeye katılıyor mu? 
ADALET
BAKANI ABDULHAMİT GÜL (Gaziantep) – Katılmıyoruz Sayın Başkan. 
BAŞKAN
– Önerge hakkında konuşmak isteyen İstanbul Milletvekilimiz Sayın Mahmut Tanal.

Buyurun
Sayın Tanal. (CHP sıralarından alkışlar) 
Süreniz
beş dakika. 
Teşekkür
ederiz nezaketinize, zarafetinize. 
MAHMUT
TANAL (İstanbul) – Teşekkür ederim. 
Sayın
Başkan, değerli milletvekilleri; hepinizi saygıyla hürmetle selamlıyorum. 
Bu
önergede “kayıtlı oldukları” ibaresi, yani kişinin nüfusa kayıtlı olduğu, daha
doğrusu kayıtlı olduğu ilçe seçim kuruluna bağlı değil, herhangi bir ilçe seçim
kuruluna müracaat edip o 100 bin kişi arasında Cumhurbaşkanını teklif edebilme
hakkının verilmesine ilişkin önergemiz buna ilişkin. Bunu tabii, hatipler
anlattılar ama işi biraz daha somuta indirgemek istiyorum ben. Benim nüfus
cüzdanım ve aynı zamanda ehliyetim elimde. Ehliyeti Şanlıurfa'da almışım ben
1980 yılında, nüfus cüzdanım İstanbul Beşiktaş’a kayıtlı. Ehliyetim kaybolursa veya
ne bileyim, imha olursa bu ehliyeti Türkiye'nin herhangi bir ilinden müracaat
edip alabiliyorum ben, hiçbir sıkıntı, sorun yok. Aynı şekilde, nüfus cüzdanımı
da kaybedersem, kayıp olursa, imha olursa, ne bileyim, okunamayacak bir duruma
gelirse yine Türkiye’nin herhangi bir nüfus müdürlüğüne müracaat edip bunu
alabiliyorum. Peki, bunu alabiliyorum da değerli arkadaşlar, 80 milyon
insanımızdan oyunu kullanabilecek vatandaşımızın ikametgâhı Hakkâri,
İstanbul'da çalışıyor veyahut da tersini diyelim, İzmir’de oturur, Samsun'da
oturur, Erzurum’da oturur, Kars’ta oturur, ikametgâhı farklı yerde, çalıştığı
alan farklı bir yerde. Neden müracaat etmesin? Burada eğer gerçekten biz bu
oyunu kullanmayı, tercihini kullanmayı erişir hâle getirebilirsek, ne kadar
kolaylaştırıcı olursak demokrasiye katkımız o kadar fazla olur. Bu açıdan
sizden istirhamım, bu A partisi, B partisi istediği için değil, doğru olan bu,
olması gereken bu. 
İkinci
konu: Efendim, Cumhurbaşkanı adayının para yatırma meselesiyle ilgili. Değerli
milletvekilleri, sizler de bilirsiniz ki geçmiş dönemlerde oy kullanma hakkı
mülkiyet sahiplerine tanınırdı, mülkiyet sahibi olmayanlar oy kullanamazdı. Bir
dönem geldi, denildi ki: “Okuma yazma bilenler oy kullanabilir, okuma yazma
bilmeyenler oy kullanamaz.” Yani oy kullanma belirli şartlara bağlandı, belirli
koşullara bağlandı. Seçilmek için de bunu bu şekilde para yatırma şartına
bağladığımız zaman bu iktisadi kâr getirir amacına yönelik olmuş olur ki bu çok
yanlış bir hadise değerli arkadaşlar. Yani parası olan aday olabilecek, parası
olmayan aday olamayacak; bu adil bir sistem değil, adil bir işlem de değil bu.
Mümkün olduğunca, gayet rahat, bu parasız olmalı, vatandaşın çok rahat bir
vaziyette, ulaşabileceği imkân ne varsa olması lazım. 
Şimdi,
çıkan gerek iktidar partisinin gerek Milliyetçi Hareket Partisinin sözcüleri
“Bizim ittifakımız millî ittifak, temiz ittifak…” Arkadaşlar, iki tarafın oy
toplamı belli. Peki, Cumhuriyet Halk Partisine, HDP'ye, İYİ PARTİ’ye, Saadet
Partisine, DSP’ye, diğer partilere oy veren vatandaşlar millî ve yerli değil
mi? Millîlik ve yerlilik sadece sizin tekelinizde mi? (CHP sıralarından
alkışlar) 
“Bu
ittifak çok temiz.” diyorsunuz. Bakın, saygı duyduğumuz Sayın Devlet Bahçeli şu
sözleri söylerdi: “Hesap sormazsam namerdim.” “Tekeden süt sağılmaz, suda ateş
yanmaz, bundan Cumhurbaşkanı olmaz.” Peki, şimdi ne değişti de “Bundan
Cumhurbaşkanı olur.” deniliyor? 
RUHİ
ERSOY (Osmaniye) – Meclise bomba düştü, Meclise. Sayın Tanal, tepemize bomba
düştü.
MAHMUT
TANAL (Devamla) - Değerli arkadaşlar, şimdi, bu sözlerden sonra “temiz
ittifak.” Aslında barajı aşamadığınız için birlikte, yan yana geldiniz, bu
ittifak devam edemiyor “Bir an önce bari barajı aşalım da, Meclise girelim de,
ondan sonra bozulacaksa bozulsun.” (CHP sıralarından alkışlar) 
OKTAY
ÖZTÜRK (Mersin) – Senin aklın ermez, senin aklın ermez. Çapın müsait değil
Tanal, çapın müsait değil.
MAHMUT
TANAL (Devamla) - Aslında olayın iç yüzü bu. Bunun içinde temiz bir ittifak
yok, dürüst bir ittifak yok. Bunun içerisinde kişisel menfaatler var, kişisel
çıkarlar var; milletin menfaati vesairesi yok. 
ORHAN
DELİGÖZ (Erzurum) – Ülkenin çıkarı var, millî çıkarlarımız var.
MAHMUT
TANAL (Devamla) – Kendi çıkarınız için milletin çıkarı diyemezsiniz. 
ORHAN
DELİGÖZ (Erzurum) – Millî çıkarlar var burada.
MAHMUT
TANAL (Devamla) – Kişisel çıkarlarınız var, başka bir şey değil. (CHP
sıralarından alkışlar)
ORHAN
DELİGÖZ (Erzurum) – 24 Haziranda göreceğiz.
TAHİR
ÖZTÜRK (Elâzığ) – Dün dünde kaldı cancağızım, şimdi yeni şeyler söylemek lazım
Mahmut Bey.
BAŞKAN
– Teşekkür ederim Sayın Tanal.
ERKAN
AKÇAY (Manisa) - Sayın Başkan…
BAŞKAN
– Buyurun Sayın Akçay.
IV.- AÇIKLAMALAR (Devam)
41.- Manisa Milletvekili Erkan Akçay’ın, İstanbul Milletvekili Mahmut
Tanal’ın 553 sıra sayılı Kanun Teklifi’nin 7’nci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) - Teşekkür ederim Sayın Başkan.
Şimdi,
bu baraj meselesini çok takıntı yaptı CHP'li arkadaşlar ve Mahmut Tanal, artık
son barutlarını atıyor. Vallahi 24 Haziran akşamı barajlar aşılacak mı,
barajlar taşılacak mı, herkes görecek. Bunun üzerinde bu kadar durmanıza gerek
yok ve bütün milletin ve partilerin aynasını da milletimiz gösterecek. Bunu bu
kadar mesele yaptıklarına göre birtakım sıkıntı ve endişeleri olmalı ki bunun
üzerinde duruluyor. Biz üzerinde durmaya gerek görmüyoruz. Ayrıca, siyaseti bir
kör dövüşü hâline getiren bu anlayışı da yerinde görmüyoruz. Sanki bu ülkede 15
Temmuz olmamış gibi davrananlar kesinlikle FETÖ ağzıyla konuşmaktadır. (MHP ve
AK PARTİ sıralarından “Bravo” sesleri, alkışlar)
BAŞKAN
- Teşekkür ederim Sayın Akçay. 
Buyurun
Sayın Özel. 
42.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, sona geldiğimiz bir noktada yeni bir tartışma
hiçbirimizin arzusu değil. Ancak “15 Temmuz oldu da bunlar oldu.” derseniz
kamuoyunu yanıltırsınız. Şöyle bir gerçek var: 9 Mart 2016; biz Milliyetçi
Hareket Partisinin bazı mesajlarındaki değişikliklerden dolayı “Milliyetçi
Hareket Partisi Adalet ve Kalkınma Partisine selektör yapıyor.” deyince
yemediğimiz laf kalmamıştı. 11 Haziran 2016; biz “Partili Cumhurbaşkanlığına
evet diyecekleri anlaşılıyor.” dediğimizde böyle bir şeyin olmadığını
söylüyorlardı ama ardından “Artık, Adalet ve Kalkınma Partisi kendi önerisini
getirmelidir, Milliyetçi Hareket Partisi de üzerine düşeni yapacaktır.”
ifadeleri kayıtlardadır, defalarca bu kürsüden okundu. Şimdi bu tavır
değişikliğini “15 Temmuz” denen ve hepimizin lanetlediği, kınadığı böyle bir
şeyden sonra yaptıklarını söylemeleri kamuoyu önünde kendilerine bir rıza,
meşruiyet üretmekten başka bir şey değildir. Kayıtlara geçsin efendim. 
BAŞKAN
- Teşekkür ederim Sayın Özel. 
Buyurun
Sayın Akçay. 
Yeni
bir sataşmaya mahal vermeden tamamlayalım lütfen.
43.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Şimdi, kanun tasarısının son maddelerine geçtikçe… Önümüzdeki
günlerde başka gündemler de olacak. 
Anayasa
değişikliğinde, Adalet ve Kalkınma Partisi ve Milliyetçi Hareket Partisi
tarafından oluşturulan komisyon marifetiyle, görüşmeler neticesinde bir
mutabakat sağlanmıştır ve millete gidilmiştir; bu da son derece açık, net,
şeffaf bir şekilde olmuştur. 11 Ekim 2016 tarihindeki bir konuşma ve çağrı
üzerine bir araya gelinmiştir ve milletimiz tarafından da bu Anayasa
değişikliği kabul edilerek akabinde ittifak yasası… Ve bu süreç bir saat dakikliğiyle
tıkır tıkır işlemektedir. Neticede 24 Haziran seçimi bu yeni Cumhurbaşkanlığı
hükûmet sistemine geçişin bir seçimi olacaktır ve biz yürekten inanıyoruz ki
aziz milletimizin çok büyük bir teveccühüyle, bu 16 Nisan 2017’deki Anayasa
referandumundaki oy oranını, nispetini çok çok aşan bir neticeyle bu iş
nihayete erecek ve Türkiye, Cumhurbaşkanlığı hükûmet sistemine kavuşacaktır.
Teşekkür
ederim.
BAŞKAN
– Peki, teşekkür ederim Sayın Akçay. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- İstanbul Milletvekili Mustafa Şentop ve Konya Milletvekili Mustafa
Kalaycı’nın Seçimlerin Temel Hükümleri ve Seçmen Kütükleri Hakkında Kanun ile
Bazı Kanunlarda Değişiklik Yapılmasına Dair Kanun Teklifi (2/2312) ve Anayasa
Komisyonu Raporu (S. Sayısı: 553) (Devam)
BAŞKAN
– Sayın milletvekilleri, İstanbul Milletvekilimiz Sayın Mahmut Tanal’ın vermiş
olduğu önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
7’nci
maddeyi oylarınıza sunuyorum: Kabul edenler… Kabul etmeyenler… 7’nci madde
kabul edilmiştir. 
Sayın
Atıcı, buyurun. 
IV.- AÇIKLAMALAR (Devam)
44.- Mersin Milletvekili Aytuğ Atıcı’nın, köklü üniversitelerin
bölünmesine izin vermeyeceklerine ve karanlığın ancak eğitimle yok edileceğine
ilişkin açıklaması
AYTUĞ
ATICI (Mersin) – Teşekkür ederim Sayın Başkan. 
Sayın
Bakan, Türkiye'de insanları böldünüz, ayrıştırdınız; sendikaları böldünüz,
ayrıştırdınız; partileri böldünüz, ayrıştırdınız; yetmedi, şimdi de köklü üniversiteleri
bölüyorsunuz. Sayın Bakan, yeni üniversite kurmanıza karşı değiliz ancak
İstanbul Üniversitesi gibi, Gazi Üniversitesi gibi, İnönü Üniversitesi gibi
köklü üniversiteleri bölmenize izin veremeyiz. “Bölünerek çoğalan sadece
bakterilerdir.” diyor bu üniversitenin öğrencileri, âdeta orantısız zekâ örneği
gösteriyorlar. Cumhurbaşkanı, İnönü Üniversitesinin adını anmak istemiyormuş;
şu kin ve nefrete bir bakar mısınız. 
Sayın
Cumhurbaşkanı, yarın bu ülkede adınızı anmak dahi istemeyen milyonlar yarattığınızın
farkında mısınız? Atatürk’ün talimatıyla kurulan Gazi Üniversitesinden, yüz
doksan bir yıldır hizmet veren İstanbul Tıp Fakültesinden korktuğunuzu
biliyoruz; korkmakta haklısınız, karanlığın ancak eğitimle yok edileceğini siz
de biliyorsunuz.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Atıcı.
Sayın
Bakan, bir cevabınız var mı? Yazılı da verebilirsiniz.
Buyurun.
45.- Adalet Bakanı Abdulhamit Gül’ün, Mersin Milletvekili Aytuğ
Atıcı’nın yaptığı açıklamasındaki bazı ifadelerine ilişkin açıklaması
ADALET
BAKANI ABDULHAMİT GÜL (Gaziantep) – Ciddiye alınacak bir ifade değil. Bir
tasarı söz konusudur. Bu, kamuoyunda; ilgililerce, eğitimin daha nitelikli
durumuna göre değerlendirme yapılmaktadır ve bu hususla ilgili de ihtiyaca göre
çalışma yapılacaktır elbette ve bu tasarı komisyonda, Genel Kurulda
şekillenecektir; dolayısıyla, bu husustaki ifadelerin hiçbir şekilde kabulü
mümkün değildir. Kanunlaştığında eğitime nasıl bir katkı sağlayacağını, ne
şekilde değişiklikler yapılacağını bütün akademi çevreleri, bütün
öğrencilerimiz ve bütün milletimiz görecektir. Şimdilik bu kadar söylüyorum.
BAŞKAN
– Teşekkür ederim Sayın Bakan.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- İstanbul Milletvekili Mustafa Şentop ve Konya Milletvekili Mustafa
Kalaycı’nın Seçimlerin Temel Hükümleri ve Seçmen Kütükleri Hakkında Kanun ile
Bazı Kanunlarda Değişiklik Yapılmasına Dair Kanun Teklifi (2/2312) ve Anayasa
Komisyonu Raporu (S. Sayısı: 553) (Devam)
BAŞKAN – 8’inci
maddenin (1)’inci fıkrasıyla ilgili bir adet önerge vardır, okutup işleme
alacağım.
Türkiye Büyük Millet Meclisi Başkanlığına
Görüşülmekte
olan 553 sıra sayılı Kanun Teklifi’nin 8’inci maddesinin (1)’inci fıkrasının
aşağıdaki şekilde değiştirilmesini arz ve teklif ederiz.
 İlknur
İnceöz Erkan Akçay Mehmet
Doğan Kubat
 Aksaray Manisa İstanbul
 Ramazan
Can Halil Eldemir Mustafa
Kalaycı
 Kırıkkale Bilecik Konya
“MADDE
8- (1) 298 sayılı Kanunun 35 inci maddesinin ikinci fıkrasında yer alan “yurt
dışında sandık kurulmasına karar verilen temsilciliklerin görev çevreleri
gözetilerek ve” ibaresi madde metninden çıkarılmış ve aynı Kanunun 182 nci
maddesinin birinci fıkrasına aşağıdaki cümle eklenmiştir.
“Yüksek
Seçim Kurulu, yurt dışında görev yapanlara dört katına kadar gündelik
ödenmesine karar verebilir.””
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ CENGİZ AYDOĞDU (Aksaray) – Takdire bırakıyoruz Sayın Başkan.
BAŞKAN
– Hükûmet önergeye katılıyor mu?
ADALET
BAKANI ABDULHAMİT GÜL (Gaziantep) – Katılıyoruz Sayın Başkanım. 
RAMAZAN
CAN (Kırıkkale) – Gerekçe.
BAŞKAN
– Gerekçeyi okutuyorum:
Gerekçe:
İşbu
önergeyle, yurt dışında görev yapanlara ödenecek gündeliğe ilişkin düzenleme
yapılmaktadır. Buna göre, yurt dışında görev yapanlara, görevin niteliği ve
zorluğu nazara alınarak, yurt içinde ödenenin 4 katına kadar gündelik
ödenmesine Yüksek Seçim Kurulunca karar verilmesine imkân tanınmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
8’inci
maddenin (1)’inci fıkrasını kabul edilen önerge doğrultusunda oylarınıza
sunuyorum: Kabul edenler… Kabul etmeyenler… 8’inci maddenin (1)’inci fıkrası
kabul edilmiştir.
Birleşime
on beş dakika ara veriyorum.
Kapanma Saati: 01.13
ALTINCI OTURUM
Açılma Saati: 01.28
BAŞKAN: Başkan Vekili Yaşar TÜZÜN 
KÂTİP ÜYELER : Bülent ÖZ (Çanakkale), Bayram ÖZÇELİK (Burdur)
-------0-------
BAŞKAN
– Türkiye Büyük Millet Meclisinin 91’inci Birleşiminin Altıncı Oturumunu
açıyorum. 
553
sıra sayılı Kanun Teklifi’nin görüşmelerine devam ediyoruz. 
Komisyon?
Yerinde. 
Hükûmet?
Yerinde.
8’inci
maddenin (2)’nci fıkrası üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 553 sıra sayılı Kanun Teklifi’nin 8’inci maddesinin (2)’nci fıkrasında
geçen “yer alan” ibaresinin “bulunan” şeklinde değiştirilmesini arz ve teklif
ederiz. 
 Meral
Danış Beştaş Mehmet Ali Aslan Mizgin
Irgat
 Adana Batman Bitlis
 Mehmet
Emin Adıyaman Adem Geveri Müslüm
Doğan
 Iğdır Van İzmir
BAŞKAN
– Komisyon önergeye katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Katılamıyoruz Sayın Başkanım.
BAŞKAN – Hükûmet
önergeye katılıyor mu?
ADALET BAKANI
ABDULHAMİT GÜL (Gaziantep) – Katılmıyoruz Sayın Başkanım.
BAŞKAN – Önerge
hakkında konuşmak isteyen Batman Milletvekilimiz Sayın Mehmet Ali Aslan.
Buyurun Sayın
Aslan. (HDP sıralarından alkışlar)
Süreniz beş
dakika.
MEHMET ALİ ASLAN
(Batman) – Sayın Başkanı ve Sayın Genel Kurulu saygıyla selamlıyorum. 
Arkadaşlar, bu
son günlerde, aslında bu son üç yılda yangından mal kaçırma hâli var maalesef
ve yine, eskiden minareye kılıf aranıyordu, şu anda maalesef kılıfa artık
minare uydurulmaya çalışılıyor ve dikkat ederseniz, seçimler artık son üç yılda
on iki aya indirgenmiş durumda. Yani sık sık seçim yapılmasının zararlarından
söz edenler seçimleri on iki aya indirmiş haberleri yok.
ORHAN DELİGÖZ
(Erzurum) – Ne alakası var? Anayasa değişikliğinin, referandumun seçimle ne
alakası var?
MEHMET
ALİ ASLAN (Devamla) – Referandumu saymadım –Başkanım, eklersiniz- 7 Hazirandan
24 Hazirana, referandum hariç, üç seçim olacak. Matematiğim iyi değil ama
herhâlde üç seçim üç yıl on iki aya tekabül ediyor bildiğim kadarıyla.
Referandumu da katarsak dokuz aya iniyor, hesaplayabilirsiniz.
Neyse,
bu konuda, bu son günlerde özellikle, yaşananlarla ilgili bakın, büyüklerimiz
yüz yıl önce ne demiş, onu sizinle paylaşacağım ama şunu da bilin ki hırs,
sebebihasarettir, sebebimahrumiyettir ve muvaffakiyetsizliğin de temel
sebebidir. “...”(x)
demiş büyüklerimiz.
Bakın,
Bediüzzaman yüz yıl önce menfaat üzerine kurulu siyaset için ne demiş:
“Lisanısiyasette lafız, mananın zıddıdır. Zaman olur zıt, zıddını saklar.
Zulüm, başına adalet külahını geçirmiş, esarete de “hürriyet” namı verilmiş.
Hıyanet, hamiyet libasını giymiş. Ezdad, suretlerini mübadele etmişler.
Menfaati esas tutan siyaset canavardır. Menfaat üzere çarkı kurulmuş olan
siyasetihazıra -hazır siyaset, mevcut siyaset- fırsatçıdır, canavardır. Aç olan canavara karşı tahabbüb
etsen, merhametini değil, iştahını açarsın. Sonra döner, gelir, hem tırnağının
hem dişinin kirasını senden ister yani tıpkı bumerang gibi. Siyasetihazıra, o
kadar çok yalan ve hile ve şeytanet içine girmiş ki vesveseişeyatin hükmüne
geçmiştir. Sıdk ve kizb -yani yalan ve doğru- ortasındaki mesafe azala azala
omuz omuza gelmiş -yani bir hizaya gelmiş- ve bir dükkânda ikisi beraber
satılmaya başladığı gibi, ahlakıiçtimaiye de bozuldu, propagandaisiyaset yalana
fazla revaç verdi.” 
Belki
bu son konuşmam olur, Allah bilir ama Bediüzzaman dönemin başkenti İstanbul’dan
ayrılırken İstanbul’daki o siyasi, bürokratik, diplomatik atmosferi için de
şunu söylemiş: “Ey koca İstanbul! Müsavat ve uhuvveti -yani eşitlik ve
kardeşliği- devriistibdatta yalnız tımarhanede, meşrutiyette ise yalnız hapishanede
gördüm.” Yani eşitliği ve kardeşliği hapishanede görmüş. Bilmem, acaba bu
sizlere bir şeyleri hatırlatıyor mu? “Elveda! Usandım! Sen zehirli bir bala
benzersin. Belki, medeni libası giymiş vahşi adam gibisin. Sureten ne kadar
medeniliğin var ise de sireten nifak, sefahat, ağraz, kin içinde o kadar, o
denli vahşisin, tam dünyaya benzersin. Riyanın sözünü, seni tasavvur ettikçe
hatırlıyorum. 
Eğer
medeniyet böyle haysiyet kırıcı saldırılar, nifak doğuran iftiralar ve
insafsızca intikam düşüncesi ve şeytanca yanıltıcı sözlere müsait bir zemin ise
herkes şahit olsun ki o saadet sarayı, medeniyet diye tesmiye olunan, akrep ve
yılanların yuvaları olan, böyle mahalli kin ve ağraza hürriyetimutlakanın…”
(Mikrofon
otomatik cihaz tarafından kapatıldı)
MEHMET
ALİ ASLAN (Devamla) – Başkan, bir dakika daha alayım. 
BAŞKAN
– Buyurun Sayın Aslan. 
MEHMET
ALİ ASLAN (Devamla) – “…meydanı olan yüksek dağlardaki bedeviyet ve vahşet
çadırlarını, haymelerini tercih ederim.
Medeniyetten
istifam, sizi düşündürecek. Evet, böyle istibdat ve sefahate, zilletle memzûc
medeniyete bedeviyeti tercih ediyorum. Bu medeniyet, eşhası fakir, sefih ve
ahlaksız eder. Gerçek medeniyet, neviinsaniyetin terakki ve tekemmülüne
mahiyetineviyesinin kuvveden fiile çıkmasına hizmet eder. İşte bu
noktayınazardan gerçek medeniyeti istememek, insaniyeti istememektir. Ey
ehlihâl ve akd, bu dünyayıdeniyye, şan ve şerefiyle öyle bir meta değil ki sizi
doyursun ve maksudibizzat olsun.”
Vesselam
diyorum, hepimize bunun kıssadan hisse olduğuna inanıyorum. 
Teşekkürler.
Sağ olun. 
BAŞKAN
– Aleykümselam Sayın Aslan, teşekkür ederim.
Sayın
milletvekilleri, Sayın Aslan ve arkadaşlarının vermiş olduğu önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
8’inci
maddenin (2)’nci fıkrasını oylarınıza sunuyorum: Kabul edenler… Kabul
etmeyenler… 8’inci maddenin (2)’nci fıkrası kabul edilmiştir. 
8’inci
maddenin (3)’üncü fıkrasının (a) bendini oylarınıza sunuyorum: Kabul edenler…
Kabul etmeyenler… 8’inci maddenin (3)’üncü fıkrasının (a) bendi kabul
edilmiştir. 
8’inci
maddenin (3)’üncü fıkrasının (b) bendini oylarınıza sunuyorum: Kabul edenler…
Kabul etmeyenler… 8’inci maddenin (3)’üncü fıkrasının (b) bendi kabul
edilmiştir. 
8’inci
maddenin (3)’üncü fıkrasının (c) bendini oylarınıza sunuyorum: Kabul edenler…
Kabul etmeyenler… 8’inci maddenin (3)’üncü fırkasının (c) bendi kabul
edilmiştir. 
Madde
9’u oylarınıza sunuyorum: Kabul edenler… Kabul etmeyenler… Madde 9 kabul
edilmiştir. 
Madde
10’u oylarınıza sunuyorum: Kabul edenler… Kabul etmeyenler… Madde 10 kabul
edilmiştir. 
İkinci
bölümde yer alan maddelerin oylamaları tamamlanmıştır. 
Teklifin
görüşmeleri tamamlanmıştır. 
Teklifin
tümünü oylarınıza sunmadan önce…
MUSTAFA
ELİTAŞ (Kayseri) – Bu saatte olmaz Sayın Başkan. 
BAŞKAN
– Yaklaşık on bir saattir ben sizi dinliyorum, bir saat de siz beni dinlersiniz
herhâlde sayın milletvekilleri. 
MUSTAFA
ELİTAŞ (Kayseri) – Sizi dinleriz Sayın Başkan Vekili. 
III.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Yaşar Tüzün’ün, 26’ncı Yasama
Döneminin kendisi tarafından yönetilen son birleşimi olması nedeniyle Başkanlık
Divanı olarak bütün milletvekillerine, Hükûmete, Meclis çalışanları ile
Parlamento muhabirlerine teşekkür ettiğine ilişkin konuşması
BAŞKAN
– Sayın milletvekilleri, 26’ncı Yasama Döneminde tarafımca yönetilen son
birleşimin sonuna gelmiş bulunmaktayız. 
Çalışmalarımızda,
bazısı tartışmalı, bazısı uzlaşmalı önemli yasama çalışmaları gerçekleştirildi,
önemli kanunlar kabul edildi, denetim faaliyetleri yapıldı. Kimi gün sabah
saatlerine dek süren yoğun çalışmaları Meclis Başkanımız, başkan vekillerimiz,
kâtip üyelerimiz, idare amirlerimiz, siyasi partilerimizin grup başkan
vekilleri, komisyonlarımız, iktidar ve muhalefet partilerimize mensup milletvekillerimiz,
Bakanlar Kurulu üyelerimiz, hep birlikte yürüttük, başardık. Başkanlık olarak
bütün milletvekillerimize, Hükûmetimize katkıları ve katılımları için teşekkür
ederim. 
Çalışmalarımıza
yasama, idari ve teknik hizmetleriyle destek veren idari teşkilatımızın Genel
Sekreteri ve yöneticilerine, Divanda yakın destek sağlayan Kanunlar ve Kararlar
Başkanlığı idareci ve yasama uzmanlarına, hemen önümüzde çalışmakta olan
değerli stenograf arkadaşlarıma, Genel Kuruldaki teknik sistemi sorunsuz bir
şekilde çalıştıran işletme birimimize, teknik personele, kavaslara, bire bir
çalıştığımız danışman ve sekreterlerimize, güvenlik hizmetlerini özveriyle
yerine getiren değerli polislerimize, lokanta çalışanlarımıza, çay ocağındaki
garsonlara, lostra çalışanlarına, ulaşımımızı sağlayan şoförlerimize, temizlik
hizmetleri veren personele, kadın ve erkek kuaförlerimize, çalışmalarımızı
kamuoyuyla paylaşan değerli Parlamento muhabirlerimize, velhasıl Meclisimizin
bütün çalışanlarına teşekkür ediyorum. (Alkışlar)
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- İstanbul Milletvekili Mustafa Şentop ve Konya Milletvekili Mustafa
Kalaycı’nın Seçimlerin Temel Hükümleri ve Seçmen Kütükleri Hakkında Kanun ile
Bazı Kanunlarda Değişiklik Yapılmasına Dair Kanun Teklifi (2/2312) ve Anayasa
Komisyonu Raporu (S. Sayısı: 553) (Devam)
BAŞKAN
– Sayın milletvekilleri, teklifin tümünü oylarınıza sunuyorum: Kabul edenler…
Kabul etmeyenler… Teklif kabul edilmiş ve kanunlaşmıştır. 
Sayın
milletvekilleri, gündemimizdeki konular tamamlanmıştır.
Alınan
karar gereğince kanun tasarı ve teklifleri ile komisyonlardan gelen diğer
işleri sırasıyla görüşmek için 25 Nisan 2018 Çarşamba günü saat 14.00’te
toplanmak üzere birleşimi kapatıyorum.
Hepinize
iyi akşamlar, hayırlı günler, hayırlı haftalar diliyorum.
Kapanma Saati: 01.41




(x) 553 S. Sayılı Basmayazı tutanağa
eklidir.


(x) Bu bölümde hatip tarafından Türkçe
olmayan kelimeler ifade edildi.




