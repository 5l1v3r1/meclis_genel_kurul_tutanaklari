



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 25’inci
Birleşim
 3
Aralık 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, Tel Abyad’da şehit
düşen Piyade Uzman Onbaşı Harun Çınar ile Kuzey Irak’ta şehit düşen Piyade
Sözleşmeli Er Alpaslan Kurt’a Allah’tan rahmet dilediğine, 3 Aralık Dünya
Engelliler Günü’ne ve Down Sendromlular Dünya Judo Şampiyonası’nda altın madalya
kazanan Talha Ahmet Erdem ile Doğukan Coşar’ı tebrik ettiğine ilişkin konuşması

V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Musa Piroğlu’nun, 3 Aralık Dünya Engelliler
Günü’ne ilişkin gündem dışı konuşması
2.- Ordu Milletvekili Metin Gündoğdu’nun, fındığa ve fındık
üreticilerine yapılan desteklere ilişkin gündem dışı konuşması
3.- İstanbul Milletvekili Gamze Akkuş İlgezdi’nin, şehir hastanelerine
ilişkin gündem dışı konuşması

VI.- AÇIKLAMALAR
1.- Kırşehir Milletvekili Metin İlhan’ın, 27-30 Kasım tarihleri arasında
Konya ilinde düzenlenen Uluslararası Ahilik Fuarı ve İş Ahlakı Zirvesi’ne
ilişkin açıklaması
2.- Bursa Milletvekili Erkan Aydın’ın, 3 Aralık Dünya Engelliler Günü
vesilesiyle engelsiz bir dünya dilediğine, Aile, Çalışma ve Sosyal Hizmetler
Bakanının “Asgari ücrette Avrupa’dan iyiyiz.” ifadesine ilişkin açıklaması
3.- Osmaniye Milletvekili Mücahit Durmuşoğlu’nun, 3 Aralık Dünya
Engelliler Günü’ne ilişkin açıklaması
4.- Kocaeli Milletvekili İlyas Şeker’in, Kocaeli ili İzmit ilçesi Cedit
Mahallesi kentsel dönüşüm bölgesinde oturan vatandaşların mağduriyetine ilişkin
açıklaması
5.- Kırıkkale Milletvekili Ahmet Önal’ın, asgari ücretlilere 2020 yılı
için hak ettiği zammın verilmesi gerektiğine ilişkin açıklaması
6.- Mersin Milletvekili Ali Cumhur Taşkın’ın, 3 Aralık Dünya Engelliler
Günü’ne ilişkin açıklaması
7.- Gaziantep Milletvekili İmam Hüseyin Filiz’in, 3 Aralık Dünya
Engelliler Günü’ne ilişkin açıklaması
8.- Mersin Milletvekili Hacı Özkan’ın, vefat eden AK PARTİ Toroslar İlçe
Teşkilatı Başkan Yardımcısı Avni Atmaca’ya Allah’tan rahmet dilediğine ve 3
Aralık Dünya Engelliler Günü’ne ilişkin açıklaması
9.- Kahramanmaraş Milletvekili Ali Öztunç’un, 3 Aralık Dünya Engelliler
Günü’ne ve Cumhurbaşkanının termik santrallere filtre takılmasını erteleyen
teklif maddesini veto ettiğine ilişkin açıklaması
10.- İstanbul Milletvekili Mahmut Tanal’ın, Üsküdar Belediyesindeki
yolsuzluk iddialarına ilişkin savcıları ve ilgili Bakanlıkları göreve davet
ettiğine ilişkin açıklaması
11.- Adana Milletvekili Ayhan Barut’un, Adana ili Tufanbeyli
Belediyesindeki yolsuzluk, kayırmacılık ve israf iddialarına ilişkin İçişleri
Bakanını göreve davet ettiğine ilişkin açıklaması
12.- Sivas Milletvekili Ulaş Karasu’nun, göletlerin maliyetinin
çiftçinin sırtına mı yüklenmek istendiğini ve sulama ücretleri oluşturulurken
bölgeler arası verimin göz önüne alınıp alınmadığını Tarım ve Orman Bakanından
öğrenmek istediğine ilişkin açıklaması
13.- İstanbul Milletvekili Onursal Adıgüzel’in, rahatsızlığı nedeniyle
HDP Eş Genel Başkanı Selahattin Demirtaş’a geçmiş olsun dileğinde bulunduğuna,
asgari ücretliden vergi alınmaması ve çalışana hak ettiği zammın verilmesi
konusunda asgari ücretliler ve aileleri adına çağrıda bulunduğuna ilişkin
açıklaması
14.- Balıkesir Milletvekili Ahmet Akın’ın, süt üreticilerinin
mağduriyetine ilişkin açıklaması

15.- Artvin Milletvekili Uğur Bayraktutan’ın, kantin işletmecilerinin
sorunlarının ivedilikle çözülmesi gerektiğine ilişkin açıklaması
16.- Uşak Milletvekili Özkan Yalım’ın, 3 Aralık Dünya Engelliler
Günü’ne, otoban ve köprü geçişlerinde uygulanacak olan dinamik fiyatlandırma
sistemine, muhasebeciler ile mali müşavirlerin PTT aracılığıyla mükellefleri
olmasa dahi iadeli taahhütlü mektup gönderebilmesi yolunun açılması ve prim
eksikliği olan vatandaşlara geriye dönük borçlanma imkânı tanınarak emekli olma
hakkının verilmesi gerektiğine ilişkin açıklaması
17.- Kahramanmaraş Milletvekili İmran Kılıç’ın, engellileri muhabbetle
selamladığına ve Hint Filozofu Beydeba’nın “Kelile ve Dimne” adlı eserinde ele
aldığı hususlara ilişkin açıklaması




18.- Edirne Milletvekili Okan Gaytancıoğlu’nun, Türkiye genelinde kaç
ilçe merkezindeki biyokimya tahlil laboratuvarının kapatılarak tahlil
cihazlarının daha büyük ilçelere veya il merkezlerine alındığını ve Sağlık
Bakanlığının bu uygulamayla yıllık ne kadar tasarruf etmeyi planladığını,
zamanında tahlil yapılamadığı için doğacak olumsuzlukların sorumluluğunu kimin
üstleneceğini öğrenmek istediğine ilişkin açıklaması
19.- Malatya Milletvekili Mehmet Celal Fendoğlu’nun, engellilerin 3
Aralık Dünya Engelliler Günü’nü kutladığına, 2016 yılından itibaren iyi tarım
uygulaması için gerekli işlemleri yerine getiren çiftçilerin 2019 yılında
yayımlanan genelge nedeniyle mağdur edildiğine ilişkin açıklaması
20.- Adana Milletvekili Orhan Sümer’in, Anadolu Üniversitesi Açıköğretim
Fakültesi sınavlarının yapıldığı merkezlerin artırılmasına ilişkin açıklaması
21.- Konya Milletvekili Esin Kara’nın, 3 Aralık Dünya Engelliler Günü’ne
ilişkin açıklaması
22.- Mersin Milletvekili Cengiz Gökçel’in, 3 Aralık Dünya Engelliler
Günü vesilesiyle engellerin aşıldığı bir Türkiye dilediğine, ihracatçılara
ihracat destek ve teşvik primlerinin verilmesi gerektiğine ilişkin açıklaması
23.- Kayseri Milletvekili Çetin Arık’ın, 3 Aralık Dünya Engelliler Günü
vesilesiyle engelsiz bir dünya dilediğine, Kayseri merkez ve kırsalında su
fiyatlarına yapılan zamma ilişkin açıklaması
24.- İstanbul Milletvekili Tülay Kaynarca’nın, 3 Aralık Dünya Engelliler
Günü’ne ilişkin açıklaması
25.- Gaziantep Milletvekili Ali Muhittin Taşdoğan’ın, 1-7 Aralık Acil
Sağlık Hizmetleri Haftası’na ilişkin açıklaması
26.- Trabzon Milletvekili Ahmet Kaya’nın, 696 sayılı Kanun Hükmünde
Kararname’yle taşerondan işçi kadrosuna geçen işçilerin mağduriyetinin
giderilmesi gerektiğine ilişkin açıklaması
27.- Ankara Milletvekili Erkan Haberal’ın, 3 Aralık Dünya Engelliler
Günü’ne ve Down Sendromlular Dünya Judo Şampiyonası’nda altın madalya kazanan
Talha Ahmet Erdem’e Türk milleti adına şükranlarını sunduğuna ilişkin
açıklaması
28.- Aydın Milletvekili Süleyman Bülbül’ün, Aydın ili Efeler ilçesi
Kızılcaköy köyünde kurulması planlanan JES’e karşı mücadele veren köylülerin
mağduriyetinin devam edip etmeyeceğini, “Sarı Zeybek” ismi verilerek JES’lerin
çevreye ve insana verdiği zararın örtbas edilmeye mi çalışıldığını öğrenmek
istediğine ilişkin açıklaması
29.- Mersin Milletvekili Olcay Kılavuz’un, 3 Aralık Dünya Engelliler
Günü’ne, Barış Pınarı Harekâtı bölgesinde şehit düşen Piyade Uzman Onbaşı Harun
Çınar ile Pençe-3 Harekâtı’nda şehit düşen Piyade Sözleşmeli Er Alpaslan Kurt’a
Allah’tan rahmet dilediğine, 4 Aralık Kenan Berkay Şipal’i vefatının 3’üncü yıl
dönümünde özlemle yâd ettiğine ilişkin açıklaması
30.- Kırıkkale Milletvekili Halil Öztürk’ün, çiftçi, köylü ve
üreticilerin gerek doğal afetler gerekse yüksek girdi maliyetleri sebebiyle zor
durumda olduğuna ilişkin açıklaması
31.- İstanbul Milletvekili Hayati Arkaz’ın, 2 Aralık Namık Kemal’in
vefatının 131’inci yıl dönümüne ve 3 Aralık Dünya Engelliler Günü’ne ilişkin
açıklaması
32.- Gaziantep Milletvekili Derya Bakbak’ın, 3 Aralık Dünya Engelliler
Günü’ne ilişkin açıklaması
33.- Kocaeli Milletvekili Lütfü Türkkan’ın, Barış Pınarı Harekâtı
bölgesinde şehit düşen Piyade Uzman Onbaşı Harun Çınar ile Pençe-3 Harekâtı’nda
şehit düşen Piyade Sözleşmeli Er Alpaslan Kurt’a Allah’tan rahmet dilediğine, 3
Aralık Dünya Engelliler Günü’ne, Dünya Down Sendromlular Judo Şampiyonası’nda
altın madalya kazanan Talha Ahmet Erdem ile Doğukan Coşar’ı ve gümüş madalya kazanan
Mehmet Can Topal’ı, Özel Sporcular Basketbol Şampiyonası’nda 3’üncü olan
sporcuları tebrik ettiğine, Çorum ili Sungurlu Özel İdare Müdürü Erol Erkoç’a
muhalefet liderlerine sarf ettiği hakaret ve iftiralarından ötürü yaptırım
uygulanması gerektiğine, iktidara gerçekçi ve sorumluluk içinde davranması,
ifade özgürlüğü konusunda baskıcı tutumundan vazgeçmesi için çağrıda
bulunduklarına, liyakatten uzak anlayışın devam ettiğine, İçişleri Bakanının
“Adil Öksüz’ün nerede olduğunu biliyoruz.” açıklamasına, termik santrallere
filtre takılmasını erteleyen teklif maddesinin Cumhurbaşkanı tarafından veto
edilmesine ilişkin açıklaması
34.- Manisa Milletvekili Erkan Akçay’ın, Barış Pınarı Harekâtı
bölgesinde şehit düşen Piyade Uzman Onbaşı Harun Çınar ile Pençe-3 Harekâtı’nda
şehit düşen Piyade Sözleşmeli Er Alpaslan Kurt’a Allah’tan rahmet dilediğine,
Irak ve Suriye’de terörle mücadeleye devam edildiğine, 3 Aralık Dünya
Engelliler Günü’ne, 27 Kasımda Türkiye ile Libya arasında imzalanan Deniz Yetki
Alanlarının Sınırlandırılmasına İlişkin Mutabakat Muhtırası’yla Türkiye’nin
Akdeniz’deki gücünün arttığına ve Birleşmiş Milletler nezdinde yapılan bu
anlaşmanın Türkiye Büyük Millet Meclisinde de konsensüsle kabul edilmesinin
dünya siyasetine yönelik net bir ihtar olacağına ilişkin açıklaması
35.- İstanbul Milletvekili Hakkı Saruhan Oluç’un, 3 Aralık Özgür Ülke
gazetesinin bombalı saldırıya uğramasının 25’inci yıl dönümüne, “özgür basın”
geleneğinin sürdürüldüğüne, 3 Aralık Dünya Engelliler Günü’nün amacının
toplumsal farkındalık yaratarak engellilerin sorunlarını görünür kılmak
olduğuna, Asgari Ücret Tespit Komisyonunun çalışmalarını sürdürdüğüne ve asgari
ücretin en az net 3.200 lira olması gerektiğine, Alevilere yönelik saldırılarda
ve tacizlerde artış yaşandığına, Alevi yurttaşlarımızın maruz kaldığı
ayrımcılık ve nefret suçu söylemlerine karşı ortak tutum sergilenmesi
gerektiğine, termik santrallere filtre takılmasını erteleyen teklif maddesinin
Cumhurbaşkanı tarafından veto edilmesinin Meclisin ciddiyetini ortadan kaldırdığına
ilişkin açıklaması
36.- Manisa Milletvekili Özgür Özel’in, Barış Pınarı Harekâtı bölgesinde
şehit düşen Piyade Uzman Onbaşı Harun Çınar ile Pençe-3 Harekâtı’nda şehit
düşen Piyade Sözleşmeli Er Alpaslan Kurt’a ve Hakkâri ilinde silah kazası sonucu
yaralanarak şehit olan jandarma personeline Allah’tan rahmet dilediğine,
kazalar neticesinde hayatını kaybedenlerin şehit sayılmaması ya da uzuv kaybına
uğrayanların gazilik haklarından birebir yararlanamaması sorununu Meclisin
dikkatine sunduğuna, 3 Aralık Dünya Engelliler Günü’ne, Dünya Down Sendromlular
Judo Şampiyonası’nda altın madalya kazanan Talha Ahmet Erdem ile Doğukan
Coşar’a ve gümüş madalya kazanan Mehmet Can Topal’a teşekkürlerini
sunduklarına, 27 Kasımda Türkiye ile Libya arasında imzalanan Deniz Yetki
Alanlarının Sınırlandırılmasına İlişkin Mutabakat Muhtırası’na, Anayasa
Mahkemesinin verdiği kararlara, HDP Eş Genel Başkanı Selahattin Demirtaş’a rahatsızlığı
nedeniyle yapılan uygulama özelinde cezaevlerindeki sağlık hakkını mercek
altına alacaklarına, termik santrallere filtre takılmasını erteleyen teklif
maddesinin Cumhurbaşkanı tarafından veto edilmesine ilişkin açıklaması
37.- Denizli Milletvekili Cahit Özkan’ın, Barış Pınarı Harekâtı
bölgesinde şehit düşen Piyade Uzman Onbaşı Harun Çınar ile Pençe-3 Harekâtı’nda
şehit düşen Piyade Sözleşmeli Er Alpaslan Kurt’a Allah’tan rahmet dilediğine, 3
Aralık Dünya Engelliler Günü vesilesiyle engelli vatandaşların engellerini
kaldırmaya yönelik mücadelelerine devam ettiklerine, TANAP projesine, Türkiye’nin
Türkiye ile Libya arasında imzalanan Deniz Yetki Alanlarının
Sınırlandırılmasına İlişkin Mutabakat Muhtırası’yla uluslararası alanda gücünü
artırdığına, termik santrallere filtre takılmasını erteleyen teklif maddesinin
Cumhurbaşkanı tarafından veto edilmesinin kuvvetler ayrılığının göstergesi
olduğuna ilişkin açıklaması
38.- Ankara Milletvekili Mustafa Destici’nin, Barış Pınarı Harekâtı
bölgesi ile Pençe-3 Harekâtında vefat eden şehitlerimize ve soba zehirlenmesi
sonucu vefat eden Ampute Futbol Millî Takımı Teknik Direktörü Osman Çakmak’ın
anne ve babasına Allah’tan rahmet dilediğine, 3 Aralık Dünya Engelliler
Günü’ne, Dünya Paralimpik Yüzme Şampiyonası’nda 3’üncü olan hemşehrisi Sümeyye
Boyacı başta olmak üzere engelli sporcuları başarılarından dolayı tebrik
ettiğine, Meclise sunduğu teklifle “özürlü” kelimesi yerine “engelli”
kelimesinin kullanılmasını sağlayarak engellilere göstermiş olduğu
hassasiyetten dolayı Muhsin Yazıcıoğlu’nu rahmetle andığına, Türkiye’nin Baltık
ve Polonya hattındaki NATO hamlelerini veto etmesini doğru ve cesur bir adım
olarak gördüğüne, Libya ile Türkiye arasında kıta sahanlığı ve münhasır ekonomik
bölge sınırları noktasında varılan anlaşmanın tarihî bir anlaşma olduğuna
ilişkin açıklaması
39.- İstanbul Milletvekili Nazır Cihangir İslam’ın, şehitleri rahmetle
andığına, HDP Eş Genel Başkanı Selahattin Demirtaş’a geçmiş olsun dileğinde
bulunduğuna, 3 Aralık Dünya Engelliler Günü’ne, Yusuf Bilge Tunç’un hâlâ kayıp
olduğuna, İçişleri Bakanının “Anayasa Mahkemesinin gözlükleriyle bakmak zorunda
mıyım?” ifadesine ilişkin açıklaması
40.- İstanbul Milletvekili Erkan Baş’ın, bütçe görüşmelerinde
Parlamentoda grubu olmayan partilere de söz hakkı tanınmasını ve yoksul
halkımız için bütçe yapma sorumluluğunun değerlendirileceğini umduğuna, HDP Eş
Genel Başkanı Selahattin Demirtaş’a geçmiş olsun dileğinde bulunduğuna, 8
Aralık Pazar günü İstanbul Bakırköy Meydanı’nda İstanbul Emek, Barış ve
Demokrasi Güçleri’nin emekçilerin taleplerini dile getirecekleri bir miting
düzenleyeceğine, emeklilikte yaşa takılanların sorunlarının çözümü için Parlamentonun
sorumluluk üstlenmesi gerektiğine, termik santrallere filtre takılmasını
erteleyen teklif maddesinin Cumhurbaşkanı tarafından veto edilmesine ilişkin
açıklaması
41.- Kocaeli Milletvekili Lütfü Türkkan’ın, dün “Kanun teklifi geçti.”
diye alkışlayanların bugün “Veto edildi.” diye alkışladığına ilişkin açıklaması
42.- İstanbul Milletvekili Hakkı Saruhan Oluç’un, Denizli Milletvekili
Cahit Özkan’ın yaptığı açıklamasındaki bazı ifadelerine ilişkin açıklaması
43.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
44.- Denizli Milletvekili Cahit Özkan’ın, kuvvetler ayrılığına ilişkin
sözlerinin arkasında olduklarına ilişkin açıklaması
45.- Ankara Milletvekili Ali Haydar Hakverdi’nin, Afyonkarahisar
Milletvekili İbrahim Yurdunuseven’in HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
46.- İstanbul Milletvekili İbrahim Özden Kaboğlu’nun, Balıkesir
Miletvekili Pakize Mutlu Aydemir’in CHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
47.- İstanbul Milletvekili Mahmut Tanal’ın, 17 Nisan 2016 tarihli Sabah
gazetesindeki “Engelli vatandaşın protez bacağı haczedildi.” haberine ilişkin
açıklaması
48.- İstanbul Milletvekili Ali Kenanoğlu’nun, 3 Aralık Alevi
topluluğunun en önemli isimlerinden Muharrem Ertaş’ın Hakk’a göç yolculuğunun
35’inci yıl dönümüne ilişkin açıklaması
49.- Adana Milletvekili Müzeyyen Şevkin’in, Cezayir’in Bechar ve Ouargla
kentlerinde askerî hastane yapan Türk inşaat firmasının çalışanlarının
mağduriyetine ilişkin açıklaması
50.- Kayseri Milletvekili Dursun Ataş’ın, AKP’nin kaybettiği Ankara,
İstanbul gibi büyükşehir belediyelerinde su fiyatlarına zam tekliflerine
“hayır” oyu kullanırken kazandığı tüm belediyelerde su fiyatlarına zam
yapmasının gerekçesini öğrenmek istediğine ilişkin açıklaması
51.- Mersin Milletvekili Baki Şimşek’in, kamuda çalışan sözleşmeli
personelin kadro beklediğine ve Mersin Büyükşehir Belediyesinde dört ay önce
indirim yapılan suya zam yapıldığına ilişkin açıklaması
52.- Şanlıurfa Milletvekili İbrahim Özyavuz’un, 3 Aralık Dünya
Engelliler Günü’ne, Barış Pınarı Harekâtı bölgesi ile Pençe-3 Harekâtında şehit
düşen 2 askerimize Allah’tan rahmet dilediğine, Şanlıurfa ili ilkokul ve
ortaokullarının kapasitelerinin çok üstünde öğrenci sayısıyla eğitim vermesinin
eğitim kalitesini düşürdüğüne ilişkin açıklaması
53.- Hatay Milletvekili İsmet Tokdemir’in, Hatay esnafının sorunlarının
giderilmesi gerektiğine ilişkin açıklaması
54.- Adana Milletvekili Burhanettin Bulut’un, personel yetersizliği
nedeniyle sağlık emekçilerinin mağduriyetinin giderilebilmesi için söz verilen
atamaların tek seferde yapılması gerektiğine ilişkin açıklaması
55.- Trabzon Milletvekili Salih Cora’nın, 3 Aralık Dünya Engelliler
Günü’ne ilişkin açıklaması
56.- İzmir Milletvekili Murat Çepni’nin, Muğla ili Milas ilçesinde tarım
arazileri ve zeytinliklerin kamulaştırılarak linyit maden sahalarının
genişletildiğine ilişkin açıklaması
57.- Afyonkarahisar Milletvekili Burcu Köksal’ın, 20’nci Dönem
Milletvekili Şevki Yılmaz’ın katıldığı Afyonkarahisar ilindeki konferansta hem
Cumhuriyet Halk Partisine hem de saygın meslek mensuplarına hakarette
bulunduğuna ilişkin açıklaması
58.- Sivas Milletvekili Ahmet Özyürek’in, Sivas ili Şarkışla ilçesindeki
hayvan pazarında uygulanılan para cezalarının pazar ekonomisine zarar
verdiğine, Hayvan Hastalıkları ile Mücadele ve Hayvan Hareketleri Kontrolü
Genelgesi nedeniyle yaşanılan mağduriyete ilişkin açıklaması
59.- Manisa Milletvekili Özgür Özel’in, Mersin Milletvekili Baki
Şimşek’in yaptığı açıklamasındaki bazı ifadelerine ve Manisa ilinde suya
indirim olmadığına ilişkin açıklaması
60.- Denizli Milletvekili Cahit Özkan’ın, Batman Milletvekili Mehmet
Ruştu Tiryaki’nin 144 sıra sayılı Kanun Teklifi’nin ikinci bölümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
61.- Batman Milletvekili Mehmet Ruştu Tiryaki’nin, Denizli Milletvekili
Cahit Özkan’ın yaptığı açıklamasındaki bazı ifadelerine ilişkin açıklaması
62.- Denizli Milletvekili Cahit Özkan’ın, Gaziantep Milletvekili Mahmut
Toğrul’un 144 sıra sayılı Kanun Teklifi’nin ikinci bölümü üzerinde şahsı adına
yaptığı konuşmasındaki bazı ifadelerine ilişkin açıklaması
63.- Denizli Milletvekili Cahit Özkan’ın, Manisa Milletvekili Özgür
Özel’in yerinden sarf ettiği bazı ifadelerine ilişkin açıklaması
64.- Denizli Milletvekili Cahit Özkan’ın, Aydın Milletvekili Hüseyin Yıldız’ın
144 sıra sayılı Kanun Teklifi’nin 29’uncu maddesiyle ilgili önerge üzerinde
yaptığı konuşmasındaki bazı ifadelerine ilişkin açıklaması
65.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
66.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
67.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin tekraren açıklaması
68.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin tekraren açıklaması
69.- Manisa Milletvekili Özgür Özel’in, Denizli Milletvekili Cahit
Özkan’ı Bülent Ecevit’in ve geçmiş bütün devlet adamlarımızın manevi
şahsiyetinde kınadıklarına ilişkin açıklaması
70.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
71.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
72.- Denizli Milletvekili Cahit Özkan’ın, Tekirdağ Milletvekili İlhami
Özcan Aygun’un 144 sıra sayılı Kanun Teklifi’nin 30’uncu maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
73.- Hatay Milletvekili Suzan Şahin’in, Hatay ili Arsuz ilçesinde
hastane olmaması nedeniyle yaşanılan mağduriyete ilişkin açıklaması
74.- Kırklareli Milletvekili Türabi Kayan’ın, TürkAkım Projesi’nin
Trakya’dan geçmesi nedeniyle bu bölgede gerekli tedbirlerin Savunma Bakanlığı
tarafından alınıp alınmadığını öğrenmek istediğine ilişkin açıklaması
75.- Giresun Milletvekili Necati Tığlı’nın, 3 Aralık Dünya Engelliler
Günü’ne ilişkin açıklaması

VII.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklaması sırasında Cumhuriyet Halk Partisine sataşması
nedeniyle konuşması
2.- Denizli Milletvekili Cahit Özkan’ın, Manisa Milletvekili Özgür
Özel’in sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması

VIII.- BAŞKANLIĞIN GENEL KURULA SUNUŞLARI
A) Tezkereler
1.- Cumhurbaşkanlığının, 7193 sayılı Dijital Hizmet Vergisi ile Bazı
Kanunlarda ve 375 sayılı Kanun Hükmünde Kararnamede Değişiklik Yapılması
Hakkında Kanun’un 50’nci maddesinin Türkiye Büyük Millet Meclisince bir kez
daha görüşülmesi için geri gönderildiğine dair tezkeresi (3/991)
2.- Türkiye Büyük Millet Meclisi Başkanlığının, Türkiye Büyük Millet
Meclisi ve Sayıştayın 2018 yılı harcamalarına ait dış denetim raporlarının
inceleme sonuçlarına ilişkin tezkeresi (3/992)
3.- Türkiye Büyük Millet Meclisi Başkanlığının, Türk Dili Konuşan
Ülkeler Parlamenter Asamblesinde (TÜRKPA) boş bulunan üyelik için Cumhuriyet
Halk Partisi Grubu Başkanlığınca bildirilen Bursa Milletvekili Yüksel Özkan’ın
üyeliğinin uygun bulunduğuna ilişkin tezkeresi (3/993)
4.- Türkiye Büyük Millet Meclisi Başkanlığının, ülkemizin Latin Amerika
ve Karayip ülkelerine yönelik açılım politikasının parlamenter diplomasi
boyutunun da güçlendirilmesi kapsamında, TBMM’nin And Topluluğunun danışma ve
denetim organı olan And Parlamentosuna gözlemci üye olmasıyla ilgili mutabakat
gereğince söz konusu faaliyetleri yürütmek üzere TBMM’yi temsil edecek bir
grubun kurulmasına ilişkin tezkeresi (3/994)

B) Önergeler
1.- Kırıkkale Milletvekili Halil Öztürk’ün, (2/2399) esas numaralı
Kastamonu İlinin Adının Gazikastamonu Olarak Değiştirilmesine Dair Kanun
Teklifi’ni geri aldığına ilişkin önergesi (4/51)
2.- Kütahya Milletvekili Ali Fazıl Kasap’ın, (2/1751) esas numaralı
Emeklilerin Taban Aylığının Belirlenmesine İlişkin Kanun Teklifi’nin doğrudan
gündeme alınmasına ilişkin önergesi (4/52)


IX.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 25/11/2019 tarihinde Ankara Milletvekili Şenol
Sunat ve 19 milletvekilinin, engelli vatandaşların yaşadıkları sorunların
araştırılarak alınması gerekli önlemlerin belirlenmesi amacıyla Türkiye Büyük Millet
Meclisi Başkanlığına verilmiş olan (10/2175) esas numaralı Meclis Araştırması
Önergesi’nin ön görüşmelerinin, Genel Kurulun 3 Aralık 2019 Salı günkü
birleşiminde yapılmasına ilişkin önerisi
2.- HDP Grubunun, Batman Milletvekili Mehmet Ruştu Tiryaki ve
arkadaşları tarafından, cezaevlerinde yaşanan hak ihlalleri ve insan haklarına
aykırı keyfî uygulamaların önlenmesi amacıyla 3/12/2019 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön görüşmelerinin,
Genel Kurulun 3 Aralık 2019 Salı günkü birleşiminde yapılmasına ilişkin önerisi
3.- CHP Grubunun, İstanbul Milletvekili İbrahim Özden Kaboğlu ve
arkadaşları tarafından, insan hakları ihlallerinin araştırılması amacıyla
2/12/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 3 Aralık 2019
Salı günkü birleşiminde yapılmasına ilişkin önerisi

B) Danışma Kurulu Önerileri
1.- Danışma Kurulunun, 2020 Yılı Merkezi Yönetim Bütçe Kanunu Teklifi
ile 2018 Yılı Merkezi Yönetim Kesin Hesap Kanunu Teklifi’nin Türkiye Büyük
Millet Meclisinin 9 Aralık 2019 Pazartesi günkü gündeminin “Özel Gündemde Yer
Alacak İşler” kısmının 1’inci ve 2’nci sıralarında yer almasına; 2020 Yılı
Merkezi Yönetim Bütçe Kanunu Teklifi ile 2018 Yılı Merkezi Yönetim Kesin Hesap
Kanunu Teklifinin Genel Kurulda görüşme usul ve takvimi ile konuşma sürelerine;
kamu idarelerinin bütçeleri üzerindeki görüşmelerin sekiz turda tamamlanmasına,
turların bitiminden sonra bütçe ve kesin hesap kanunu tasarılarının
maddelerinin oylanmasına ilişkin önerisi
2.- Danışma Kurulunun, Genel Kurulun 4 Aralık 2019 Çarşamba günkü
çalışma saatinin yeniden düzenlenmesine; Gündem’in “Kanun Teklifleri ile
Komisyonlardan Gelen Diğer İşler” kısmında bulunan 143 sıra sayılı Kamu
İktisadi Teşebbüsleri Komisyonunun, Kamu İktisadi Teşebbüslerinin 2011-2014 ve
2015-2016 yılları denetimine ilişkin raporlarının, Devlet Hava Meydanları
İşletmesi Genel Müdürlüğünün 2011-2016, Çay İşletmeleri Genel Müdürlüğünün
2011-2016, Atatürk Orman Çiftliği Müdürlüğünün 2011-2016, Türkiye Radyo
TeIevizyon Kurumunun 2015-2016, Toplu Konut İdaresi Başkanlığının 2011-2016 ve
Türkiye Cumhuriyeti Devlet Demiryolları İşletmesi Genel Müdürlüğünün 2011-2016
yıllarına ait bölümleri ile raporların bu bölümlerine yapılan itirazlar ve
Komisyonun görüşünün bu kısmın 1’inci sırasına alınmasına ve diğer işlerin
sırasının buna göre teselsül ettirilmesine; 143 sıra sayılı işin görüşmelerinde
siyasi parti gruplarına altmış beşer dakika süreyle söz verilmesine ilişkin
önerisi

X.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) 

2.- İzmir Milletvekili Binali Yıldırım’ın Türkiye Cumhuriyeti Hükümeti
ile Kırgız Cumhuriyeti Hükümeti Arasında Bişkek Kırgız-Türk Dostluk Devlet
Hastanesi Açılması, Ortak İşletilmesi ve Devri ile Kırgız Cumhuriyeti
Vatandaşlarının Türkiye’de Tıp ve Tıpta Uzmanlık Eğitimi Almasına Dair
Anlaşmanın Onaylanmasının Uygun Bulunduğuna Dair Kanun Teklifi (2/1602) ve
Dışişleri Komisyonu Raporu (S. Sayısı: 66)
3.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Kullanılmış Yakıt İdaresinin ve Radyoaktif Atık İdaresinin Güvenliği
Üzerine Birleşik Sözleşmeye Türkiye Cumhuriyeti’nin Beyanlarla Birlikte
Katılmasının Uygun Bulunduğuna Dair Kanun Teklifi (2/1801) ve Dışişleri Komisyonu
Raporu (S. Sayısı: 88)

XI.- YAZILI SORULAR VE CEVAPLARI
1.- İzmir Milletvekili Mehmet Ali Çelebi’nin, Ardahan ilinde Bakanlığa
bağlı kurumlarda engelli personel istihdamına ve kurum binalarının engelli
kullanımına uygunluğuna ilişkin sorusu ve Sanayi ve Teknoloji Bakanı Mustafa
Varank’ın cevabı (7/20971)
2.- Diyarbakır Milletvekili Garo Paylan’ın, TBMM’de istihdam edilen
personel ile ilgili çeşitli hususlara ilişkin sorusu ve Türkiye Büyük Millet
Meclisi Başkan Vekili Süreyya Sadi Bilgiç’in cevabı (7/21147)
3.- İstanbul Milletvekili Mahmut Tanal’ın, Cumhurbaşkanı’nın katıldığı
parti grup toplantılarına ilişkin sorusu ve Türkiye Büyük Millet Meclisi Başkan
Vekili Süreyya Sadi Bilgiç’in cevabı (7/21148)
3 Aralık 2019 Salı
BİRİNCİ OTURUM
Açılma Saati: 15.04
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Emine Sare AYDIN
YILMAZ (İstanbul)
-----0-----
BAŞKAN
– Türkiye Büyük Millet Meclisinin 25’inci Birleşimini açıyorum.
Toplantı
yeter sayısı vardır, görüşmelere başlıyoruz.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, Tel Abyad’da şehit
düşen Piyade Uzman Onbaşı Harun Çınar ile Kuzey Irak’ta şehit düşen Piyade
Sözleşmeli Er Alpaslan Kurt’a Allah’tan rahmet dilediğine, 3 Aralık Dünya
Engelliler Günü’ne ve Down Sendromlular Dünya Judo Şampiyonası’nda altın
madalya kazanan Talha Ahmet Erdem ile Doğukan Coşar’ı tebrik ettiğine ilişkin
konuşması
BAŞKAN
– Değerli milletvekilleri, gündem dışı söz vermeden önce iki hususta bir
değerlendirmem olacak, onları sizlerle paylaşmak isterim. 
Tel
Abyad’da Uzman Onbaşı Harun Çınar ve Kuzey Irak’ta Er Alparslan Kurt’un şehit
edilmelerini büyük bir üzüntüyle öğrendik. Bu kahraman askerlerimize Allah’tan
rahmet diliyorum. Ulusumuzun, Türk Silahlı Kuvvetlerinin başı sağ olsun. 
Değerli
milletvekilleri, bugün 3 Aralık Dünya Engelliler Günü. Tüm engelli
kardeşlerimizi saygıyla selamlıyorum. 
Umut
ediyorum ve diliyorum ki, bütün dünyada engellilere en yüksek standartta
uygulanan hangi kurallar ve sistemler varsa Türkiye’de de uygulanması konusunda
bir an önce çözüme gidilmelidir. Engelli kardeşlerimizin önündeki engeller
kaldırıldığında onların neleri başardığına defalarca tanık olduk.
Son
olarak, Dünya Judo Şampiyonası’nda, Down sendromlu kardeşlerimizden Talha Ahmet
Erdem ve Doğukan Coşar kardeşlerimiz altın madalya kazanarak engelli bireylerin
neler yapabileceklerini bize bir kez daha gösterdiler. Kardeşlerimizi yürekten
kutluyorum.
Hepinizi
saygıyla selamlıyorum. (CHP sıralarından alkışlar)
Gündeme
geçmeden önce 3 sayın milletvekiline gündem dışı söz vereceğim.
Gündem
dışı ilk söz, 3 Aralık Dünya Engelliler Günü nedeniyle söz isteyen İstanbul
Milletvekilimiz Sayın Musa Piroğlu’na aittir.
Buyurun
Sayın Piroğlu. (HDP sıralarından alkışlar)
Süreniz
beş dakika. 
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Musa Piroğlu’nun, 3 Aralık Dünya Engelliler
Günü’ne ilişkin gündem dışı konuşması
MUSA
PİROĞLU (İstanbul) – Sayın Başkan, 3 Aralık Dünya Engelliler Günü dolayısıyla
söz aldım. Engellilerin yaşadığı sorunları bu beş dakika içinde kısaca
anlatmaya, sıkıştırmaya çalışacağım. 
Türkiye’deki
engellilerin nüfusa oranının yüzde 13 olduğu -bu, kesin bir rakam değil- ve
bunun 10 milyon civarında olduğu söyleniyor. Bunun 6 milyon kadarını fiziksel
ya da zihinsel yeti kaybı sebepli engelliler oluşturuyor. 
Bu
kadar büyük bir nüfusu ne yazık ki sokaklarda göremiyoruz, iş hayatında
göremeyiz, okullarda da göremeyiz yani aslında sosyal hayatın neredeyse hiçbir
yerinde göremeyiz; sadece ve sadece, işte, bazen büyük bir başarı, kahramanlık
ya da özveri diye gösterdiğimiz birkaç tane istisnai olayda öne çıkarlar. Biz,
bu öne çıkan insanları görürüz ama onun arkasındaki büyük bir yığını görmezden
gelmeye devam ederiz. Bu insanlar, sokaklara, kendileri istemediği için
çıkmamazlık etmiyorlar. Bu insanların sokaklara çıkmamasının ve bizim görünür
alanlarımızın dışına çıkmasının temel sebebi, onları engelli yapan esas
etmendir. Engellilik, fiziksel yeti kaybı ya da zihinsel bir sebepten
kaynaklanan yetersizlikle açıklanabilecek bir durum değildir. Esas olarak
engellilik, bu yeti kaybının hayata katılımı engellemesinden, toplumsal yaşamın
buna engel olmasından kaynaklanan bir durumdur. Bu nedenle, bizim bu Meclisin 3
Aralık Engelliler Günü’nü gündem dışı bir konuşma olarak alması bile aslında bu
10 küsur milyon insana haksızlıktır çünkü bu Meclisin “engelliler” diye bir
özel gündemi olmadı ve olmamaya da devam ediyor. Zira, Meclisin bir engelliler
komisyonu yok, dilekçe verilmiş olmasına rağmen bir alt komisyonu da yok. 2
kere dilekçe verilmesine rağmen İnsan Haklarını İnceleme Komisyonunda bir
engelliler alt komisyonu kurulmasını sağlama şansımız da olmadı. 10 milyon
insanın sorunlarının araştırılması, bu sorunlara çözüm üretilmesi, bu
insanların toplumsal hayata eşit yurttaş olarak katılmasının önündeki
engellerin kaldırılması bu Meclisin gündemine girmiyor. Zira, devletin kendisi
kurgulanırken ayrımcılık üzerinden kurgulanıyor; engellilerin yaşadığı en temel
sorunlardan birincisi bu. Çok basit bir örnekle anlatayım: Ben milletvekiliyim,
üniversite mezunuyum ve öğretmenlik yaptım; benim, herhangi bir seçimde Cumhurbaşkanlığına
aday olmam, hatta Cumhurbaşkanlığına seçilmem konusunda da önümde bir engel yok
ama ben bu hâlde olamam. Ben yüksek yargıç olamam, yüksek memur olamam çünkü
yasayla bu yasak. Yasa diyor ki: “Bir engeliniz varsa ya da toplumun hoş
karşılamayacağı bir görüntünüz varsa vali olamazsınız, yüksek yargıç da
olamazsınız. Cumhurbaşkanı olursunuz ama bu ülkede yüksek memur olma hakkınız
yok.” Engellilerin bizden kaynaklanan, Meclisin yapısından, Meclisin
çalışmasından kaynaklanan, Hükûmetten kaynaklanan ciddi sorunları var. Bu
sorunların önemli bir kısmı Hükûmetin engellilere yaklaşımından kaynaklanıyor.
Engellilik bir ticari mesele olarak ele alınıyor. Sadaka niyetine birtakım
bağışların yapılması ve maaşların bağlanmasıyla engellilik sorununun çözüldüğü
sanılıyor. Hükûmet çıkıp şunları söyleyebilir: “Biz engellilik konusunda çok iş
yaptık, yasa çıkardık, maaş da bağladık.” diyebilir. Hatta bu maaş bağladığı
insanların sayısını da verebilir. Ama biz acınan, devletin verdiği parayla veya
maaşla geçinen ya da şefkat gösterileri yapılan bir grup olmak istemiyoruz.
Engelliler, toplumun vicdanıyla baktığı, şefkat gösterileriyle yaklaştığı,
sevdiği, kayırdığı, acıdığı bir insan grubu değildir. Engelliler, hepimiz gibi
bu toplumun eşit yurttaşlarından birileridir ve bir tane temel talepleri
vardır: Eşit yurttaşlar sosyal hayata, üretime, eğitime nasıl katılıyorlarsa bu
imkânların hepsinin yaratılmasını istiyorlar; bundan başka bir temel talep yok.
İstihdam alanları kapalı, kamu kendi istihdam kadrolarını doldurmuyor. Maaş
bağlamış, sürekli rapor isteyerek ömür boyu engelli insanların hastanelerde
sürünmesine yol açıyor. Maaşı kişiye değil aile gelirine bağlamış, bir gelir
kriteri kurmuş, insanları aileye mahkûm ediyor ve erişilebilirliğin önündeki
bütün uygulamalar ertelenerek, sürekli ötelenerek Meclis, engellilerin sosyal
hayata girmesinin önündeki engelleri kaldırmıyor.
(Mikrofon
otomatik cihaz tarafından kapatıldı) 
BAŞKAN
– Devam edelim Sayın Piroğlu.
MUSA
PİROĞLU (Devamla) - Otizm Eylem Planı var, uygulanmıyor. Meclisin çıkardığı
yasalar var, uygulanmıyor, yönetmeliklerle bunun önüne geçiliyor. Kamuda,
özellikle kamuda bir ayrımcılık, bir ötekileştirme siyaseti yukarıdan aşağıya
devam ediyor. Belediyeler uygun koşulları yaratmıyor, devlet daireleri uygun
koşulları yaratmıyor ve insanlar, özellikle engelliler, ortopedik araçlara
erişimde SUT denen bir mesele nedeniyle büyük zorluklar yaşıyor.
Talepler
çok basit; bir, ayrımcılıkla ilgili yasal düzenlemeler ortadan kaldırılmalıdır;
iki, maaş bağlanmasında engellilerin gelir kriteri ortadan kaldırılmalı, bütün
engellilere maaş bağlanmalıdır; üç, engellilerin, bütün destek elemanlarına ve
sağlık hizmetlerine ücretsiz ulaşımı sağlanmalıdır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Piroğlu.
Buyurun.

MUSA
PİROĞLU (Devamla) – Bağlıyorum.
Okullar,
hastaneler, sanatsal eğitseller, kamu hizmetleri engellilere eşit sağlandığı
gün bu toplumda yol alınmış demektir. 
Şimdi,
muhtemelen, kürsüye her çıkan, televizyona her çıkan, basının karşısına her
geçen kişi, engellilerin nasıl azimle bir sürü engeli aşabildiğini, onlara
nasıl şefkatle yaklaşılması gerektiğini, sevginin bütün engelleri
aşabileceğini, engelin kalpte olacağını söyleyecek. 
Ben
buradan basit ve peşinen söyleyeyim: Bu yüce gönüllülüğe ihtiyacımız yok, bunu
da istemiyoruz; sadece, temel insan haklarından, temel yurttaş haklarından
yararlanmak istiyoruz ve bunlar bizim kazanılmış haklarımız. Bunun önünde engel
olmayın, bunun önünde bizim karşımıza çıkmayın, şefkat de vicdan da size ve
bütün topluma kalsın. 
Engellilerin
eşit yurttaş olarak bu topluma katılmasının önündeki bütün engelleri kaldırma
görevi bu Meclisin görevidir, yüküdür, sorumluluğudur. Ben, Meclisi bu
sorumluluğun altına girmeye davet ediyorum. (HDP ve CHP sıralarından alkışlar) 
BAŞKAN
– Teşekkürler Sayın Piroğlu. 
MAHMUT
TANAL (İstanbul) – Sayın Başkanım, her sene 3 Aralıkta… Yani bu şekilde o
platform üçüncü dünya ülkelerine yakışıyor. O platform, insan onuru anlamında
engelli kardeşlerimizin insanlık onurunu da rencide ediyor. O platformun en
azından eğilip yükselebilen şekilde… Meclis Başkan Yardımcısı olarak sizi bu
anlamda göreve davet ediyorum. 
Saygılarımı
sunarım. (CHP sıralarından alkışlar)
BAŞKAN
– Sayın Tanal’ın da gündem dışı konuşmasını dinledik!
Şimdi,
gündem dışı ikinci söz, Ordu iline yapılan yatırımlar hakkında söz isteyen Ordu
Milletvekilimiz Sayın Metin Gündoğdu’ya aittir.
Buyurun
Sayın Gündoğdu. (AK PARTİ sıralarından alkışlar)
Süreniz
beş dakika Sayın Gündoğdu.
2.- Ordu Milletvekili Metin Gündoğdu’nun, fındığa ve fındık
üreticilerine yapılan desteklere ilişkin gündem dışı konuşması
METİN
GÜNDOĞDU (Ordu) – Sayın Başkanım, çok teşekkür ediyorum. 
Çok
değerli milletvekillerimiz, hepinizi saygıyla selamlıyorum.
Fındık
ve fındık üreticilerimize yapılan destekler hakkında gündem dışı söz almış
bulunuyorum. Bu vesileyle Genel Kurulu saygıyla selamlıyorum.
Tabii,
dün iki üzücü haber aldık, Uzman Onbaşı Harun Çınar ve Er Alparslan Kurt
kardeşlerimiz şehadete yürüdü. Allah mekânlarını cennet etsin, ailelerine de
sabır diliyorum. 
Bir
de 1 Aralık Pazar günü Ordu’dan Yozgat’a giden Ordu Gençlerbirliği Kadın
Hentbol Takımı’nı taşıyan minibüsün kaza yapması sonucunda hayatını kaybeden
Göksu Akyel ve Sinem Aksu kardeşlerimize bir kez daha Allah’tan rahmet
diliyorum, yaralı kardeşlerimize de acil şifalar diliyorum. 
Sözlerime
başlamadan önce, ben de 3 Aralık Dünya Engelliler Günü vesilesiyle, engelli
kardeşlerimizin yaşamış olduğu sıkıntılarla ilgili, AK PARTİ iktidarının
2002’den bugüne kadar yapmış olduğu önemli hizmetleri size aktarmak istiyorum.
Engelli bireylerin toplumsal hayata tam ve etkin katılımlarını sağlamak
amacıyla çok önemli hizmetleri hayata geçirdik. 2005 yılında engellilik
konusunda temel hak alanlarında yaklaşık 1.500 maddelik engelli hukuku oluşturduk.
Kamu iş yerlerinde yüzde 3 olan engelli çalıştırma oranını yüzde 4’e çıkardık.
Kaynaştırma eğitiminde öğrenim gören öğrenci sayısı 29 binden 295 bine
yükseltildi. Kamuda engelli memur sayısı 5.700 kişiden 55 bin kişiye çıktı.
2002 yılında engelli vatandaşlarımıza sadece 24 TL cüzi bir yardım yapılıyordu,
bugün ise engelli yardımları yaklaşık 763 TL olarak ödenmektedir. Ayrıca, 515
bin engelli birey ve ailesine 1.384 lira evde bakım yardımı sağlanmaktadır. 
Evet,
sayın hatibin söylediği sözleri dinledik fakat engelli kardeşlerimizle ilgili,
biz iktidar olarak bugüne kadar yaptıklarımızı bundan sonra artırarak yapmaya
devam edeceğiz, kimse bundan endişeye kapılmasın. 
Kıymetli
milletvekilleri, bölgemizi ilgilendiren önemli tarım ürünlerinden biri olan
fındıkla ilgili, geçtiğimiz hafta bu kürsüden bir konuşma yapıldı ve o
konuşmada, bugüne kadar yapılan hizmetlerden, fındık üreticisine yapılan
desteklerden bahsedilmeyip çok farklı konulara girildi. Ben de bölgemizi
ilgilendiren, bugüne kadar fındıkla ilgili yapılan yatırımları aktarmak
istiyorum. 2001 yılından itibaren 550 bin hektar olan fındık dikim alanı 2018
yılında yüzde 31 artarak 728 bin hektara kadar yükseltilmiştir. Bunun yanında,
dünyada son beş yılda gerçekleştirilen fındık ve mamulleri ihracı 770 bin tona
çıkmıştır. Tabii, burada, son yıl yani bu yıl içerisinde ve geçtiğimiz yılda
Toprak Mahsulleri Ofisinin devreye girmesiyle AK PARTİ iktidarı
üreticilerimizin yanında durduğunu göstermiştir. 2009 yılından itibaren
doğrudan gelir desteğiyle bugüne kadar üreticiye 8,5 milyar TL doğrudan gelir
desteği ödenmiştir. Bunun yanında, tekel oluşmasını engellemek amacıyla -bunun
da önüne geçilmiş- Toprak Mahsulleri Ofisi bugün dünyanın her tarafına ihracat
yapma yetkisini almış ve ihracat yapabilecek kabiliyete ulaşmıştır. Hariçten,
geçtiğimiz hafta bu kürsüde Toprak Mahsulleri Ofisinin kendi aldığı fındığı
sadece bir kuruma verdiğine dair açıklama yapılmıştır. Asla böyle değildir;
Toprak Mahsulleri Ofisi aldığı mahsulü 44 yerli üreticiye ihale usulüyle satmıştır.

Bunun
yanında, yerli ve millî sanayiyi AK PARTİ iktidarı her dönemde desteklemiştir,
AK PARTİ iktidarı yerli ve millî sanayinin yanında durmuştur. AK PARTİ iktidarı
fındık alanında da asla ve asla bahsedilen firmaların yanında durmamıştır, her
zaman karşılarında olmuştur. Bugüne kadar Türkiye genelinde yapılan yatırımlara
bakılınca, verilen desteklere bakılınca, iyi tarıma verilen desteğe bakılınca,
üreticinin her dönem yanında durduğumuzu her defasında söylememize rağmen, ne
yazık ki geçtiğimiz ağustos ayından önce, tarihinde ilk defa Toprak Mahsulleri
Ofisi, üretici bahçeye girmeden fındığın fiyatını açıklamış ve fındık
mahsulünün alımıyla ilgili fiyatı Sayın Cumhurbaşkanımız il başkanları
toplantısında deklare etmiştir. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
METİN
GÜNDOĞDU (Devamla) – 16,5 TL olan fındık, 17 TL olan “Giresun yağlı fındığı”
dediğimiz fındık üreticiden alınmış, bugün fındık fiyatları bölgede 19 lira ila
20 lira seviyesinde olmuştur. Doğrudan gelir desteğini de bunun üzerine
koyduğumuz zaman, AK PARTİ iktidarının üreticinin yanında durduğu her hâliyle
gözükmektedir. Aynı zamanda, sahada, üreticilerimiz bu durumdan son derece
memnundur.
Ben,
bu vesileyle, fındık üreticisinin, Karadenizli üreticinin her zaman yanında
duran Sayın Cumhurbaşkanımıza çok teşekkür ediyorum. Aynı zamanda, Hazine ve
Maliye Bakanımıza, Tarım ve Orman Bakanımıza ve Toprak Mahsulleri Ofisine
teşekkür ediyorum. Bu yıl içerisinde ağustos ayında fındık alımına başlayıp,
üreticileri mağdur etmeden çok iyi bir şekilde fındık alıp, fındığın
değerindeki fiyatlarla satılmasını sağlamıştır. 
Bu
vesileyle Genel Kurulu saygıyla selamlıyorum.
Teşekkür
ediyorum. (AK PARTİ sıralarından alkışlar)
BAŞKAN
– Gündem dışı üçüncü söz, şehir hastaneleri hakkında söz isteyen İstanbul
Milletvekilimiz Sayın Gamze Akkuş İlgezdi’ye aittir. (CHP sıralarından
alkışlar)
Sayın
İlgezdi, süreniz beş dakika. 
3.- İstanbul Milletvekili Gamze Akkuş İlgezdi’nin, şehir hastanelerine
ilişkin gündem dışı konuşması
GAMZE
AKKUŞ İLGEZDİ (İstanbul) – Sayın Başkan, şehir hastaneleriyle ilgili söz aldım.
Bugün
3 Aralık Dünya Engelliler Günü. Engellerin kalktığı, ön yargının yıkıldığı,
ayrımcılığın olmadığı aydınlık bir Türkiye diliyorum.
Bugün
dış politikadan eğitime, toplumsal uzlaşmadan demokrasiye, ekonomiden sağlığa
çok ciddi sorunlarla karşı karşıyayız. Ne yazık ki sosyal güvenliği sağlayacak
hak temelli politikalar terk edildi, eşitsizliği giderecek olan sosyal adalet
tahrip edildi, bir avuç azınlığı mutlu eden yeni bir düzen inşa edildi. Halk
ozanı Hüdai’nin “Hakikat şehrine yolcu değilsen/Ne yolcuyu eğle ne yolu incit.”
sözünü bilmeyenimiz yoktur.
Bakın,
on altı yıldan beri Türkiye’de bir sağlıkta dönüşüm masalı dinliyoruz,
karşılaştığımız hakikatlerse hepimizi incitiyor. Ne yazık ki sağlık sektörü bir
anonim şirkete dönüştürüldü; sağlık hakkı değil, otelcilik hizmeti önem
kazandı, sağlık hizmetleri sermaye için yeni bir yatırım alanı oldu. Şehir
hastanelerinin maliyetini sizlere defalarca ve defalarca sormamıza rağmen bir
cevap alamadık. Maliyetini sır gibi sakladığınız şehir hastanelerinin en
değerli yatırım aracı olduğuna hep birlikte tanık olduk. 
Evet,
mimarisi ve beş yıldızlı kompleksleri aratmayan konforuyla bu hastaneleri
sağlıkta zirve olarak görenler var. Bakın, iyi koşullarda kaliteli hizmet veren
hastanelere karşı değiliz. Ancak biz burada gerçekleri konuşmalıyız. Öncelikle
bir hekim olarak belirtmeliyim ki, ısrarla savunduğunuz bu hastaneler ne
yerlidir ne millîdir; aksine, İngiltere’den ithal edilmiş Deli Dumrul bir projedir.
Neden mi? Hazine arazisini bedavaya şirkete verdiniz; yetmedi, şirketlere,
yaptığı inşaat karşılığında yirmi beş yıl kira ve bakım parası ödemeyi taahhüt
ettiniz; yine yetmedi, doluluk sözüyle yüzde 70 hasta garantisi verdiniz.
Sonuçta, ne acı ki, ev sahibi olan devlet, kendi evinde kiracı konumuna
düşürüldü. 
Şu
bir gerçek ki şehir hastaneleri cumhuriyet tarihinin en büyük kara deliğidir,
vatandaşın cebine göz dikmektir. Yirmi beş yılda ödenecek kirayla 862 tane
hastane yapmak varken 30 hastaneye razı olundu, yetim hakkı yenildi. Tüp bebek
birimi olmayan hastanelerde “laboratuvar hizmeti” adı altında garanti bedeli
alındı, hazine boşaltıldı. Ameliyathaneden görüntüleme merkezine, morgdan
restorana, hastane hizmetlerini şirkete devrettiniz, özelleştirdiniz. Aslında
karşımızda duran tablo tam da sağlığın Osmangazi Köprüsü’dür; hasta olandan 5
lira alınır, olmayandan 10 lira.
Şehir
hastaneleri ticarethane mantığıyla işletildikçe vatandaşın mağduriyeti artıyor
değerli arkadaşlar. Bakın, şehir merkezinde bulunan hastanelerin ulaşımı
kolayken hastaneleri bir uçtan bir uca taşıyarak erişilebilirliği engellediniz.
Geçtiğimiz hafta Bilkent Şehir Hastanesine toplu taşıma aracıyla gitmeyi
denedim, tam kırk beş dakika sürdü. Ancak Ankaralılar şanslı; Adana’yı, Mersin’i
düşünürsek tablo daha vahim, 200 kilometre yol katetmek gerekiyor. Taksi
kullanacak olursanız da özel hastane ücretlerini aratmayan bir yol parası
ödüyorsunuz. Bakın, Bilkent Şehir Hastanesinin ana girişinden servislere
gidebilmek için gene en az kırk dakika yürümeniz lazım. Devasa hastanede
birbirine konum atan hastaları görürseniz şaşırmayın. Sağlıklı yaşam için
yürümenin şart olduğunu biliyoruz ama hastaları yürütmenin mantığını gerçekten
anlayamadık. Çözüm gibi gözükse de on beş yirmi dakikada gelen ring araçlarının
da bu konuya çözüm olmadığını hepimiz biliyoruz. 
Öte
taraftan, “Engelliler için bir şey yapılmış mı?” diye baktığımızda, tabii ki
hayır, engellilerin adı bile yok. İstediğiniz gün ve saatte birlikte gidelim,
engellilerin ring araçlarına hangi zorluklarla bindirildiğini birlikte görelim.

Şimdi,
gelelim bu hastanelerle ilgili vaatlere: “Hasta yatağı artacak.” denildi, lafta
kaldı; kapananlarla oranlandığında, açılan şehir hastanelerinin yatak sayısında
bir şey değişmediği görülüyor. “Ulaşılabilir hizmet.” denildi ama hasta
zamanında doktora ulaşamadığı için erken teşhis imkânı ortadan kalktı.
Kamu-özel ortaklığı adı verilerek “Yük olmayacak.” denildi, kira ve hizmet
bedeli karşısında hastanelerin döner sermayeleri iflas etti. “Sürdürülebilir.”
denildi ama liyakat unutuldu, başhekimlerden alınan yetki şirket yöneticilerine
devredildi. “Hız” denildi, gereksiz bürokrasi aldı başını gitti; hasta bakımı
olumsuz etkilendi, yirmi beş dakikada ameliyathaneye götürülen hasta için bir
de taşınma parası ödendi üstüne. “Kaliteli hizmet” denildi ama otelcilik
hizmeti ön plana çıktı; acillerde, ameliyathanelerde, yoğun bakımlarda,
kliniklerde sunulan sağlık hizmeti sınıfta kaldı. 
(Mikrofon
otomatik cihaz tarafından kapatıldı)
BAŞKAN
– Tamamlayalım. 
GAMZE
AKKUŞ İLGEZDİ (Devamla) – “Avrupa’nın en büyük laboratuvarları” denildi,
deneyimli kamu sağlıkçıları tasfiye edildi; radyoloji, patoloji gibi alanlarda
taşeron şirketler söz sahibi oldu. “Enfeksiyon riski olmasın.” denildi ama
bilimin söylediği, 600’den fazla yataklı hastanelerde enfeksiyon riski göz ardı
edilerek 2.700 yataklı hastanelerle övünüldü. Aslında, bir hastanın şu sözü
şehir hastanelerini tam tanımlıyor, diyor ki hasta: “Kurban olayım, beni oraya
göndermeyin.” Daha diyecek bir söz yok. Yediden yetmişe borçlandırılan bir
modelde ısrarcı olmanın aslında manalı olmadığını hepimiz biliyoruz. 
Alınan
katılım payı artacak ve iki yılını doldurmadan kendini finanse etmekte zorlanan
bu hastanelerin sağlık hizmetini daha pahalı hâle getireceğini görmemek mümkün
değil. Bu durum dar gelirli vatandaş için “Sen gelme, evde ölümü bekle.” demek
aslında. 
Değerli
vekiller, geçtiğimiz günlerde, devleti zarara uğratan bu kamu-özel iş birliği
modelinden vazgeçileceği açıklandı; olumlu ama yeterli değil. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
GAMZE
AKKUŞ İLGEZDİ (Devamla) – Şehir hastaneleri projelerinden tümüyle vazgeçmek
gerekiyor; yerine en çok 500 yataklı, monoblok, şehir merkezinde, ulaşımı kolay
yeni hastaneler yapılmalı. Gelişmiş ülkeler kolay ulaşılabilen bu tip
hastanelere dönerken bizlerin neden bu eski model hastane anlayışını
yürüttüğümüzü anlamak mümkün değil. Ne yazık ki rant kavgasıyla inşa edilen,
içinde fast foodundan kafesine, süpermarketinden lüks kuaförlerine her şey
bulunan AVM tarzındaki hastanelerde halk sağlığı yoktur, rant sağlığı vardır;
hasta ve sağlık emekçisine değer yoktur, şirketlerin kâr kavgası vardır. (CHP
sıralarından alkışlar) İnanıyorum ki ülkesini düşünen hiç kimse bu yanlışta
ısrar etmeyecek. 
Yüce
heyeti saygıyla selamlıyorum. (CHP sıralarından alkışlar) 
BAŞKAN
– Değerli milletvekilleri, şimdi, sisteme giren milletvekillerimize söz
vereceğim. Bugün Dünya Engelliler Günü nedeniyle arkadaşlarımıza da biraz
pozitif ayrımcılık tanıyacağız konuşmalar açısından. 
İlk
söz Sayın İlhan’ın. 
VI.- AÇIKLAMALAR
1.- Kırşehir Milletvekili Metin İlhan’ın, 27-30 Kasım tarihleri arasında
Konya ilinde düzenlenen Uluslararası Ahilik Fuarı ve İş Ahlakı Zirvesi’ne
ilişkin açıklaması
METİN
İLHAN (Kırşehir) – Teşekkür ederim Başkanım. 
27-30
Kasım 2019 tarihlerinde Konya’da Uluslararası Ahilik Fuarı ve İş Ahlakı Zirvesi
Programı Cumhurbaşkanlığı himayelerinde gerçekleşti. Buraya kadar herhangi bir
sorun yoktur. Zaten, Ahilik, temeli fütüvvete dayanan ve yerelden evrenselliği
hedefleyen bir anlayıştır. Dolayısıyla, Konya’da veya başka şehirlerde, hatta
yurt dışında zirveler, programlar, etkinlikler yapılması Kırşehirlileri
ziyadesiyle memnun etmektedir ancak Konya’da yapılan zirvede Ahiliğin merkezi
olan Kırşehir’den ne bir siyasi ne bir STK temsilcisi ne de Ahi Evran
Üniversitesi Ahilik Kültürünü Araştırma ve Uygulama Merkezinden bir akademisyen
göremedik. Üstüne üstlük, Konya Büyükşehir Belediye Başkanı da programda
talihsiz bir şekilde “Ahiliğin merkezi Konya’dır.” cümlesini kurmuştur. Bunun
üzerine de Ahilik konusunda çok hassas olan hemşehrilerimiz, yüksek sesle ve
haklı olarak tepkilerini dile getirmeye başlamışlardır. Tarih bilen herkes,
Osmanlı’nın devletleşmesinde Ahilik ve fütüvvet anlayışının, kurumsal altyapıyı
oluşturmada mihenk taşı olduğunu bilir.
(Mikrofon
otomatik cihaz tarafından kapatıldı) 
BAŞKAN
– Sayın Aydın…
2.- Bursa Milletvekili Erkan Aydın’ın, 3 Aralık Dünya Engelliler Günü
vesilesiyle engelsiz bir dünya dilediğine, Aile, Çalışma ve Sosyal Hizmetler
Bakanının “Asgari ücrette Avrupa’dan iyiyiz.” ifadesine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Dünya
Engelliler Günü’nde tüm engelli yurttaşlarımızı selamlıyor, engelsiz bir dünya
diliyorum.
Çalışanların
yaşamını birinci derecede etkileyecek asgari ücret artışıyla ilgili komisyon
toplantılara başladı ancak açlık sınırının 2.124 TL olduğu, hâlihazırda asgari
ücretin bu sınırın altında olduğu, pazara giden bir babanın parasızlıktan kendi
yaşamına son verdiği ülkede Çalışma Bakanı Zehra Zümrüt Selçuk toplumda
şaşkınlık yaratacak bir açıklama yaptı “Asgari ücrette Avrupa’dan iyiyiz.”
dedi. Oysa Türkiye, Avrupa Birliği ülkeleri arasında 21’inci sırada; arkasında
Sırbistan, Arnavutluk ve Bulgaristan var. 
Bakın,
nasıl bir algı yaratılmaya çalışılıyor: Asgari ücrete resmî enflasyon kadar zam
yaparlarsa 2.160 TL olacak. Ben de diyorum ki: Saraya alınan eski
milletvekillerinin maaşına yaptığınız kadar zam yapın, 3 bin TL olsun;
elektriğe, doğal gaza yaptığınız kadar zam yapın, 4 bin TL olsun. Sayın Bakanın
bu açıklamalara bir de bu açıdan bakmasını temenni ediyorum.
BAŞKAN
– Sayın Durmuşoğlu…
3.- Osmaniye Milletvekili Mücahit Durmuşoğlu’nun, 3 Aralık Dünya
Engelliler Günü’ne ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkanım.
Kararlı
duruşları ve çabalarıyla hepimize örnek olan engelli kardeşlerimizin 3 Aralık
Dünya Engelliler Günü’nü kutluyorum.
Birleşmiş
Milletler verilerine göre dünya nüfusunun yüzde 10’unu engelliler teşkil
ediyor. Hiçbir siyasetçinin, bürokratın, hiçbir ferdin toplumun büyük bir
kısmını ilgilendiren bu durum karşısında kayıtsız kalması, gözünü kapatması
düşünülemez. Engelli kardeşlerimiz toplumun ayrı bir kesimi olarak değil,
bütünleşmiş bir parçası olarak görülmelidir. 
Cumhurbaşkanımız
Sayın Recep Tayyip Erdoğan öncülüğünde AK PARTİ olarak engelli kardeşlerimiz
için yapmış olduğumuz çalışmalar yardım veya lütuf anlayışıyla değil, onların
haklarını teslim etme anlayışıyla yürütülmüş olup toplumsal hayata tam
katılımlarının sağlanması; ayrımcılığa maruz kalmadan vatandaşlık haklarını
rahatça kullanabilmeleri; onların, başkalarına gereksinim duymadan hayatlarını
sürdüren, üreten bireyler olmalarının sağlanması her zaman öncelikli hedefimiz
oldu ve olmaya devam edecektir diyor, Genel Kurulu saygıyla selamlıyorum.
BAŞKAN
– Sayın Şeker…
4.- Kocaeli Milletvekili İlyas Şeker’in, Kocaeli ili İzmit ilçesi Cedit
Mahallesi kentsel dönüşüm bölgesinde oturan vatandaşların mağduriyetine ilişkin
açıklaması
İLYAS
ŞEKER (Kocaeli) – Teşekkür ediyorum Sayın Başkan.
Kocaeli’nin
İzmit ilçesi Cedit Mahallesi’nde Bakanlar Kurulu kararıyla 2015’te “riskli
alan” ilan edilen 12,6 hektarlık bölgede, TOKİ ile İzmit Belediyesi arasında
12/3/2018 tarihinde kentsel dönüşüm yapılması için protokol imzalanmıştı.
İmzalanan protokol gereği sekiz ay öncesine kadar yapılan çalışmaların dışında
İzmit Belediyesinin hiçbir çalışma yapmadığı, hak sahipleriyle muhatap
olmadığı, bilgilendirme için mahallede hizmet veren kentsel dönüşüm ofisinin
kapatıldığı, bölge halkının muhatap bulamama nedeniyle tedirgin olduğu
yaptığımız görüşmelerde net bir şekilde görülmektedir. İzmit Belediyesinin
hiçbir çalışma yapmaması nedeniyle bölge halkı ciddi anlamda mağdur ve
tedirgindir. Cedit Mahallesi kentsel dönüşüm bölgesinde oturan vatandaşların İzmit
Belediyesi tarafından daha fazla mağdur edilmemesi için Çevre ve Şehircilik
Bakanlığı konuyu ivedilikle inceleyip gerekli çalışmaları yapmalıdır diyor,
Genel Kurulu saygıyla selamlıyorum. 
BAŞKAN
– Sayın Önal…
5.- Kırıkkale Milletvekili Ahmet Önal’ın, asgari ücretlilere 2020 yılı
için hak ettiği zammın verilmesi gerektiğine ilişkin açıklaması
AHMET
ÖNAL (Kırıkkale) – Teşekkürler Sayın Başkan.
Bilindiği
üzere, şu günlerde TÜRK-İŞ ile Çalışma Bakanlığı arasında asgari ücrette
yapılacak zam artışını belirlemek üzere çalışma yapılıyor. Asgari ücretli
çalışanlarımızın bu yıl millî gelire katkısı yüzde 25 iken millî gelirden
aldığı pay sadece yüzde 5’tir. Pırlantadan yüzde 1 vergi alan devletimiz asgari
ücretlinin maaşından her ay yüzde 28 oranında vergi almıştır. Yani asgari
ücretli her ay maaşının üçte 1’ini vergi olarak devlete ödemiştir. Hâlen asgari
ücretlilerimizin tamamı açlık sınırının altında maaş almaktadır. Bu yıl
elektriğe yüzde 60, doğal gaza yüzde 50, temel gıda ürünlerine ise ortalama
yüzde 40 zam yapılmıştır. Kırıkkale’de ortalama 4 kişilik bir ailenin kasım ayı
elektrik faturası 150, doğal gaz faturası ise 400 TL’dir. Birçoğu kira veren,
çocuk okutan asgari ücretlilerimize 2020 yılı için hak ettiği zam verilmeli,
ayrıca asgari ücretliden alınan vergiler tümüyle kaldırılmalıdır. 
BAŞKAN
– Sayın Taşkın… 
6.- Mersin Milletvekili Ali Cumhur Taşkın’ın, 3 Aralık Dünya Engelliler
Günü’ne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Bugün
3 Aralık Dünya Engelliler Günü. Öncelikle tüm engelli kardeşlerimizin gününü
kutluyorum. Cumhurbaşkanımız Sayın Recep Tayyip Erdoğan’ın liderliğinde AK
PARTİ olarak geçtiğimiz on yedi yılda engelli kardeşlerimizin hayatın her
alanında daha fazla yer almalarının önündeki engelleri birer birer kaldırmaya
çalışıyoruz. 
Ülkemizin
ilk engelliler kanununu 2005 yılında yasalaştırdık. Bugün aylık 1.385 TL olan
evde bakım ücretini 2007’de ilk defa başlattık. Ailelerin yanında bakımı mümkün
olmayan engellilerimizden Haziran 2019 itibarıyla 7.811’ini devlete ait bakım
merkezlerinde, 18.752’sini de ücreti tamamen devlet tarafından karşılanmak
üzere özel bakım merkezlerinde bakım altına aldık. Kamuda istihdam edilen
engelli sayısını 56 binin üzerine çıkardık. Sevgi her engeli aşar diyor, Genel
Kurulu saygıyla selamlıyorum.
BAŞKAN
– Sayın Filiz…
7.- Gaziantep Milletvekili İmam Hüseyin Filiz’in, 3 Aralık Dünya
Engelliler Günü’ne ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Bugün
3 Aralık Dünya Engelliler Günü. Öncelikle engelsiz, sınırsız, özgür yarınlar
dileklerimi ileterek bütün engelli vatandaşlarımızı saygı ve sevgiyle
selamlıyor, kültürümüzün dayanışmacı toplum anlayışını hâkim kılarak çalışmak
isteyen engelli vatandaşların istihdam olanakları artırılmalıdır diyorum.
Aslında
en büyük engel sevgisizliktir, doğrusu eğrisi olmamaktır, sorgulamadan itaat
etme şuursuzluğudur. Deli İbrahim’in Sadrazamı Sultanzade Mehmed Paşa bunun
güzel bir örneğidir. Padişahın sorusu üzerine “Sultanım siz Allah’ın
yeryüzündeki gölgesi, halifesiniz. Aklınıza gelen her şey Allah’ın size bir
ilhamıdır. Sizin akla uymayan emirleriniz olsa bile bunun bir hikmeti vardır ve
hikmetin ne olduğunu biz kullarınız bilemeyiz. Bundan ötürü emirlerinizin hemen
yerine getirilmesi icap etmektedir.” demiştir. 
Fikri,
vicdanı ve irfanı hür nesiller yetişmedikçe Sultanzade gibi engelliler hep var
olacaktır diyor, Genel Kurulu saygıyla selamlıyorum. 
BAŞKAN
– Sayın Özkan…
8.- Mersin Milletvekili Hacı Özkan’ın, vefat eden AK PARTİ Toroslar İlçe
Teşkilatı Başkan Yardımcısı Avni Atmaca’ya Allah’tan rahmet dilediğine ve 3
Aralık Dünya Engelliler Günü’ne ilişkin açıklaması
HACI
ÖZKAN (Mersin) – Teşekkürler Sayın Başkan.
Elim
bir trafik kazası sonucu vefat eden Toroslar İlçe Başkan Yardımcımız, değerli
kardeşimiz Avni Atmaca Başkanımıza Cenab-ı Allah’tan rahmet, ailesine sabır,
sevenlerine ve teşkilatımıza başsağlığı diliyorum; mekânı cennet olsun.
Sevgi,
dayanışma ve empatiyle engelsiz bir yaşamı hep birlikte inşa edeceğiz.
Birleşmiş Milletler tarafından kabul edilen 3 Aralık Dünya Engelliler Günü’nün
engelli kardeşlerimizin sorunları hususunda toplumumuzun her kesiminde
hassasiyetin ve farkındalığın artmasına vesile olmasını temenni ediyor, kararlı
duruşları ve çabalarıyla hepimize örnek olan engelli kardeşlerimizi muhabbetle
kucaklıyor, Genel Kurulu saygıyla selamlıyorum.
BAŞKAN
– Sayın Öztunç…
9.- Kahramanmaraş Milletvekili Ali Öztunç’un, 3 Aralık Dünya Engelliler
Günü’ne ve Cumhurbaşkanının termik santrallere filtre takılmasını erteleyen
teklif maddesini veto ettiğine ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkan.
Engellileri
selamlıyorum. Engelsiz bir dünya, engelsiz bir Türkiye dileğimle bir kez daha
tüm engelli kardeşlerimizi saygıyla selamlıyoruz.
Sayın
Başkanım, termik santrallerin filtresiz çalıştırılmasına ilişkin madde dün
akşam Sayın Cumhurbaşkanı tarafından veto edildi, doğru bir karar alınmıştır.
Sayın Cumhurbaşkanına Elbistanlı, Afşinli bir kardeşiniz olarak ve
Kahramanmaraş Milletvekili olarak teşekkür ediyorum. 
Bu
madde görüşülürken Meclis Genel Kurulunda AK PARTİ’li milletvekillerine
etmeyin, eylemeyin demiştik ama dinletememiştik. Dün akşamdan sonra umarım bir
kez daha düşünürler, yanlış yaptıklarını bir kez daha görürler. Zenginin
bacasını tüttürüyorsunuz; bu, yanlıştır diyorduk, dinlemiyorlardı; şimdi ise
hepsi Sayın Cumhurbaşkanını tebrik ediyor, teşekkür ediyor. 
Madem
bu kadar kötüydü ve onun veto edilmesi doğru bir karar, burada neden “evet” oyu
verdiniz diye soruyorum.
Teşekkür
ediyorum. 
BAŞKAN
– Sayın Tanal…
10.- İstanbul Milletvekili Mahmut Tanal’ın, Üsküdar Belediyesindeki
yolsuzluk iddialarına ilişkin savcıları ve ilgili Bakanlıkları göreve davet
ettiğine ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
AK
PARTİ’li Üsküdar Belediyesi yolsuzluk iddialarıyla çalkalanıyor kamuoyunun
gündeminde. Belediyede müdür olarak çalışan Veysel Kömürcü’nün yeminli zabıt
kâtibi huzurunda “İfadem ve ihbarımdır.” diyerek şahit olduğu yolsuzluk ve
usulsüzlükleri tek tek anlattığı ifadesi medyaya yansıdı. 
Ne
diyor Veysel Kömürcü: “Burada anlatılan hiçbir şey tahmin değil, bizzat
bildiğim, belge ve şahitlere sahip, apaçık sistematik yolsuzluktur.” Naylon
poşetler içerisinde alınan paralardan bahsediyor. Veysel Kömürcü milyonlarca
liranın makbuzsuz, kayıtsız, tutanaksız nasıl toplatıldığını ve bu paraların
nereye gittiğinin belli olmadığını Belediye Başkanı Hilmi Türkmen’e anlattığını
belirtiyor. Belediye Başkanının “Gerekeni yapacağım.” demesine rağmen hiçbir
adım atılmadığı dikkat çekiyor. 
Üsküdar
Belediyesiyle ilgili bu iddialar hakkında savcılar ve ilgili bakanlıkları
göreve davet ediyorum, Genel Kurulu saygıyla selamlıyorum. 
BAŞKAN
– Sayın Barut…
11.- Adana Milletvekili Ayhan Barut’un, Adana ili Tufanbeyli
Belediyesindeki yolsuzluk, kayırmacılık ve israf iddialarına ilişkin İçişleri
Bakanını göreve davet ettiğine ilişkin açıklaması
AYHAN
BARUT (Adana) – Kuvayımilliye ruhunun yaşadığı Adana’nın şirin ve güzel ilçesi
Tufanbeyli, 2014 yılından bu yana AKP’li Belediye Başkanı tarafından
yönetilmektedir. Bu güzide ilçemiz, Belediye Başkanının tasarrufları nedeniyle
bugün yolsuzluk, kayırmacılık ve israf yönetimiyle anılmaktadır. İddialar
arasında, yüz binlerce lirayı bulan ihaleler ve doğrudan teminlerin yakın
kişilere usulsüz verildiği, yapılmayan işlerin de yapılmış gibi gösterilip
belediyenin yani halkın parasının gasbedildiği ileri sürülmektedir.
Ayrıca,
Belediye İhale Komisyonu Başkanı ile ihaleyi alan kişinin anne-oğul olduğu, bu
ikili arasında 34 ihalenin yapılıp 2,5 milyon liralık bir zimmet sağlandığı ifade
edilmektedir. 
Söz
konusu iddialar için Belediye Meclis üyeleri cumhuriyet savcılığına suç
duyurusunda bulunmuşlardır. Devletin, milletin çıkarları doğrultusunda kararlar
almak için İçişleri Bakanını Tufanbeyli Belediye Başkanı için göreve davet ediyorum.
Söz konusu iddiaların aydınlatılması için Başkanı görevden alacak mısınız? 
Teşekkür
ediyorum.
BAŞKAN
- Sayın Karasu…
12.- Sivas Milletvekili Ulaş Karasu’nun, göletlerin maliyetinin
çiftçinin sırtına mı yüklenmek istendiğini ve sulama ücretleri oluşturulurken
bölgeler arası verimin göz önüne alınıp alınmadığını Tarım ve Orman Bakanından
öğrenmek istediğine ilişkin açıklaması
ULAŞ
KARASU (Sivas) - Teşekkür ediyorum Sayın Başkan.
2019
yılında faaliyete başlayan Yıldızeli ilçesi Güneykaya Göleti Yusufoğlan,
Güneykaya, Sarıyar ve Kargın köylerinin arazilerini sulamaktadır. Bölgede ekim
yapılan tüm ürünlerde sulama ücreti en yüksek tarifeden fiyatlanmaktadır.
Örneğin şeker pancarında dönüme 164 TL talep edilmektedir. Zor şartlarda üretim
yapan ve girdi maliyetleri her geçen gün artan üreticilerimizin bu yüksek
sulama ücretini ödeme şansı kalmamıştır. 
Bu
bağlamda Tarım ve Orman Bakanına sormak istiyorum: Yapmış olduğunuz göletlerin
maliyetini çiftçinin sırtına mı yüklemek istiyorsunuz? Bu sulama ücretlerini oluştururken
bölgeler arası verim göz önüne alınmadan sadece göletlerin maliyetini mi göz
önüne almaktasınız? 
BAŞKAN
- Sayın Adıgüzel…
13.- İstanbul Milletvekili Onursal Adıgüzel’in, rahatsızlığı nedeniyle
HDP Eş Genel Başkanı Selahattin Demirtaş’a geçmiş olsun dileğinde bulunduğuna,
asgari ücretliden vergi alınmaması ve çalışana hak ettiği zammın verilmesi
konusunda asgari ücretliler ve aileleri adına çağrıda bulunduğuna ilişkin
açıklaması
ONURSAL
ADIGÜZEL (İstanbul) - Teşekkürler Sayın Başkan. 
Öncelikle
üç yıldır cezaevinde tutulan ve geçtiğimiz hafta rahatsızlanan Halkların
Demokratik Partisi Genel Başkanı Sayın Selahattin Demirtaş’a geçmiş olsun
dileklerimi iletmek istiyorum.
Sayın
Başkan, Asgari Ücret Tespit Komisyonu 2020 yılında uygulanacak asgari ücretin
belirlenmesine ilişkin ilk toplantısını gerçekleştirdi. Cumhurbaşkanı maaşının
limitleri zorladığı ülkemizde, ne yazık ki 8 milyon vatandaşımız asgari ücret
civarında elde ettikleri gelirle hayatta kalmaya çalışıyor. 
2020
yılında 81.250 lira maaş alacak olan Sayın Cumhurbaşkanına ve iktidar
yetkililerine, asgari ücretliler ve aileleri adına çağrıda bulunmak istiyorum:
Asgari ücretliden aldığınız vergi ayıbına son verin artık, lafla peynir gemisi
yürümez. Eğer iddia ettiğiniz gibi halkın yanındaysanız yoksulluğa mahkûm
ettiğiniz asgari ücretlinin çarşıda pazarda hissettiği enflasyonu ciddiye
alarak, çalışana hak ettiği zammı verin.
Teşekkür
ediyorum.
BAŞKAN
– Sayın Akın…
14.- Balıkesir Milletvekili Ahmet Akın’ın, süt üreticilerinin
mağduriyetine ilişkin açıklaması
AHMET
AKIN (Balıkesir) – Sayın Başkan teşekkürler.
Sayın
Başkanım, on beş ay önce konkordato ilan eden YÖRSAN’ın mağdur ettiği süt
üreticimizin çığlığını buradan defalarca dile getirmiştim. Bir yıl önce, ipe un
sermeyin diye de uyardım. İktidarın kulağı tıkalı, gözleri görmüyor. Gönen’de
13 köyde 450 üreticimizin YÖRSAN’dan 3 milyon 579 liralık alacağı var. Bugüne
kadar da tek kuruş ödenmedi. Üreticimiz acil olarak iktidarın yardımını
bekliyor ancak üreticimiz oyalanıyor. Birçok üreticimiz, yem borcu yüzünden
hayvanını kesmek zorunda kaldı, süt üretiminden koptu. YÖRSAN krizi patlak
verdiğinde iktidar söz vermişti, sözler tutuldu mu? Hayır. Çalmadık kapı
bırakmayan üreticimize derhâl sahip çıkılmalı. İktidarın verdiği sözleri
buradan bir kez daha hatırlatıyorum. Acilen çözüm bekleyen üreticimizin
çığlığını duyun.
BAŞKAN
– Sayın Bayraktutan...
15.- Artvin Milletvekili Uğur Bayraktutan’ın, kantin işletmecilerinin
sorunlarının ivedilikle çözülmesi gerektiğine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan. 
Tüm
meslek dallarında olduğu gibi, kantin işletmeciliği meslek dalında da ciddi
sorunlar devam etmektedir; kira artış oranlarındaki farklılıklar, kantin
işletmelerinin yakın çevresine konulan yiyecek içecek otomatları, işletmelerin
birer yıllığına kiraya verilmesi, personel maliyetleri, gıda ürünleri ve ham
madde ile elektrik birim fiyatlarındaki artışlar, Bakanlık denetimindeki
aksaklıklar, Logolu Ürün Genelgesi’ndeki belirsizlikler devam etmektedir.
Aileler evlatlarının beslenme ihtiyaçlarını karşılaması için çocuklarını okul
kantini işletmecilerine emanet ettiği için kantinlerde ürün kalitesinden taviz verilmemesi,
çocukların sağlığını ilgilendiren alanlara azami dikkat edilmesi gerekmektedir.
Kantin işletmecileri hassas bir alanda saygı duyulması gereken bir mesleği icra
etmektedirler. Ev dışında gıda tüketiminin yüzde 20’sinin karşılandığı
kantinlerin fiziki koşullarının iyi ve hijyenik olması gerekmektedir. Bunun
için gerekli altyapının sağlanması, sektör çalışanlarının sıkıntılarının
ivedilikle çözülmesi gerekmektedir. Bu konuda gerekli adımların ilgili merciler
tarafından atılmasını kantin işletmecileri beklemektedir. 
(Mikrofon
otomatik cihaz tarafından kapatıldı) 
BAŞKAN
– Sayın Yalım...
16.- Uşak Milletvekili Özkan Yalım’ın, 3 Aralık Dünya Engelliler
Günü’ne, otoban ve köprü geçişlerinde uygulanacak olan dinamik fiyatlandırma
sistemine, muhasebeciler ile mali müşavirlerin PTT aracılığıyla mükellefleri
olmasa dahi iadeli taahhütlü mektup gönderebilmesi yolunun açılması ve prim
eksikliği olan vatandaşlara geriye dönük borçlanma imkânı tanınarak emekli olma
hakkının verilmesi gerektiğine ilişkin açıklaması
ÖZKAN
YALIM (Uşak) – Teşekkür ederim Sayın Başkan. 
Tüm
engellilerimizin önlerinde engel kalmaması dileğiyle Dünya Engelliler Günü’nü
kutluyorum.
Ulaştırma
Bakanının dikkatine: Otoban ve köprü geçişlerinde yeni bir sistem geliyor, adı
“dinamik sistem.” Maalesef bu geçiş sistemi, yoğun zamanlarda fiyatın yüksek,
yoğunluğun az olduğu zamanlarda fiyatın düşük olduğu bir sistemdir; bu, bir
fırsatçılıktır. Onun için Sayın Ulaştırma Bakanından milletimizin haklarının
korunmasını, milletimizin verdiği paraların doğru değerlendirmesini özellikle
talep ediyorum.
Sayın
Ulaştırma Bakanına bir konu daha: Daha önceleri yurt dışında yaşayanların
birinci derece akrabaları ya da muhasebeciler ve mali müşavirler, mükellefleri
olmasa dahi, onlar adına PTT’den iadeli, taahhütlü mektup gönderebiliyorlardı.
Şu anda postanelerde, maalesef bu işlem yapılamıyor şahsın kendisi olmadığından
dolayı. Ulaştırma Bakanının bu sorunu da bir an önce çözmesini talep ediyorum.
Bir
sorum da Çalışma ve Sosyal Güvenlik Bakanına: Sigortası eksik olup geriye dönük
sigortası olup da günü yetmeyen vatandaşlarımıza da borçlanarak sigortalarını
tamamlama şansı verilip emekli olma haklarının onlara da verilmesi gerektiğinin
altını çiziyorum.
Çok
teşekkür ederim Sayın Başkan. 
BAŞKAN
– Sayın Kılıç…
17.- Kahramanmaraş Milletvekili İmran Kılıç’ın, engellileri muhabbetle
selamladığına ve Hint Filozofu Beydeba’nın “Kelile ve Dimne” adlı eserinde ele
aldığı hususlara ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Tüm
engellileri muhabbetle selamlıyorum. 
Hint
filozofu Beydeba, milattan önce 1’inci yüzyılda yazıp hükümdar Debşelim’e sunduğu
“Kelile ve Dimne” isimli kitapta ana başlıklarıyla şu hususlara dikkat
çekmiştir: “Dedikoducu ve ara bozuculardan sakının. Kötülük yapanlar kötülük
bulur. Anlaşma ve yardımlaşmada sayısız faydalar vardır. Düşmanlara karşı
devamlı uyanık olunmalı; gaflete düşmemeli, aceleci olmamalı, metin olup tedbir
almalı. Kindarlardan kaçınmalı, dalkavuklardan sakınmalı. Affedici olmalı.
Davranışlar aynı karşılığı bulur. Yöneticiler halim, vakarlı ve sakin
olmalıdır. Kendi denklerimizle tartılmalıyız. İdareciler, gaddar ve hainlerin
sözlerinden kaçınmalıdır. Zamanın ve şartların değişmesine aldırmadan yoluna
yürü, kader gayrete âşıktır.”
BAŞKAN
– Sayın Gaytancıoğlu…
18.- Edirne Milletvekili Okan Gaytancıoğlu’nun, Türkiye genelinde kaç
ilçe merkezindeki biyokimya tahlil laboratuvarının kapatılarak tahlil
cihazlarının daha büyük ilçelere veya il merkezlerine alındığını ve Sağlık
Bakanlığının bu uygulamayla yıllık ne kadar tasarruf etmeyi planladığını,
zamanında tahlil yapılamadığı için doğacak olumsuzlukların sorumluluğunu kimin
üstleneceğini öğrenmek istediğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
Türkiye’nin
diğer illerinde olduğu gibi, seçim bölgem Edirne’de de belli nüfusun altındaki
ilçelerde biyokimya tahlil cihazları il merkezlerine alınmıştır. Örneğin
doğduğum ilçe olan Havsa’da örnekler günde 1 veya 2 kere laboratuvara
götürülmek suretiyle tahlilleri yapılmaktadır. Bu durum, özellikle acil
durumdaki hastalar için tehlikeli olmaktadır. Sonuçlar ertesi güne sarkmakta, gece
ve hafta sonları acile giden hastalar mağdur olmaktadır. Doktorlar test
sonuçları olmadan hastalara teşhis koyamamakta ve hastalar kendi imkânlarıyla
il merkezlerine ya da özel hastanelere gitmek zorunda kalmaktadırlar.
İtibardan
tasarruf edilmeyen bir dönemde sağlıktan tasarruf edilmesi acaba doğru mudur?
Bakanlığınız, bu uygulamayla yıllık ne kadar bir miktar tasarruf etmeyi
planlamıştır? Türkiye genelinde kaç ilçe merkezindeki biyokimya tahlil
laboratuvarı kapatılarak tahlil cihazları daha büyük ilçelere veya il
merkezlerine alınmıştır? Zamanında tahlil yapılmadığı için doğacak
olumsuzlukların sorumluluğunu kim üstlenecektir? 
BAŞKAN
– Sayın Fendoğlu…
19.- Malatya Milletvekili Mehmet Celal Fendoğlu’nun, engellilerin 3
Aralık Dünya Engelliler Günü’nü kutladığına, 2016 yılından itibaren iyi tarım
uygulaması için gerekli işlemleri yerine getiren çiftçilerin 2019 yılında
yayımlanan genelge nedeniyle mağdur edildiğine ilişkin açıklaması
MEHMET
CELAL FENDOĞLU (Malatya) – Teşekkür ederim Başkanım. 
Tüm
engellilerin Engelliler Günü’nü kutlarım. 
Tarım
Bakanlığımızın dikkatine: İyi Tarım Uygulamaları, çiftçilerin ve tüketicilerin
korunması için uygulanan en kapsamlı projelerden biridir. İyi Tarım
Uygulamaları’nda Türkiye 3’üncüsü olan Malatya’da çiftçilerimiz, bu uygulamadan
yararlanmak için toprak tahlili, meyve kalıntısı analizi yaptırmış, Tarım
Bakanlığımız tarafından onaylı firmalardan sertifika almış ve danışmanlık
ücretleri için borçlandırılmışlardır. Bakanlık tarafından, 9 Kasım 2019
tarihinde yayımlanan Resmî Gazete’de “2016 yılından itibaren üç yıl üst üste
İyi Tarım Uygulamaları yapan çiftçilerimiz dördüncü yıl bu İyi Tarım
desteğinden yararlanamazlar.” denilmiştir. 2016 yılından itibaren İyi Tarım
işlemlerini yerine getirdiği hâlde yayımlanan bu tebliğden dolayı Malatya’da
yaklaşık 7 bin çiftçimiz 2019’da destek alamayacak ve dolayısıyla borçlarını
ödeyemeyecek ve icralık olmalarına sebep olunacaktır. Bu tebliğ tekrar gözden
geçirilip…
(Mikrofon
otomatik cihaz tarafından kapatıldı)
BAŞKAN
– Sayın Sümer…
20.- Adana Milletvekili Orhan Sümer’in, Anadolu Üniversitesi Açıköğretim
Fakültesi sınavlarının yapıldığı merkezlerin artırılmasına ilişkin açıklaması
ORHAN
SÜMER (Adana) – Teşekkür ederim Sayın Başkan. 
Erzurum
Atatürk Üniversitesi Açıköğretim Fakültesi sınavlarının yapıldığı merkezler
artırılmıştır; Alanya, Bandırma, Tarsus gibi öğrenci sayısı yüksek ilçeler
sınav merkezleri arasına alınmıştır. Buna karşın, diğer sınav merkezleriyle
karşılaştırıldığında nüfusu, öğrenci sayısı daha fazla olan Adana’mızın Ceyhan
ilçesi sınav merkezi olarak belirlenmemiştir. Ayrıca, Ceyhan ilçemizin sınav
merkezi ilan edilmesiyle Yumurtalık ilçemizdeki öğrenciler de burada sınava
girebilecek, böylece yüzlerce öğrenci de sınava girmek için başka merkezlere
gidip ekstra masraf yapmak zorunda kalmayacaktır. Bu talebi bizlere ileten ve
gündeme getirmemizi talep eden Ceyhan Kent Konseyine teşekkür ederim. Millî
Eğitim Bakanlığı inanıyorum ki bu konuyu gündeme alacaktır. 
Teşekkür
ederim. 
BAŞKAN
– Sayın Kara…
21.- Konya Milletvekili Esin Kara’nın, 3 Aralık Dünya Engelliler Günü’ne
ilişkin açıklaması
ESİN
KARA (Konya) – Sayın Başkan, bugün 3 Aralık Dünya Engelliler Günü. Engelli
kardeşlerimizin her yıl rapor yenilemesinden istihdamına varıncaya kadar birçok
sorunları vardır. Bütün engelli kardeşlerimizin istihdam edilmesini sağlayacak
düzenlemeler yapmak zorundayız. Ülkemizde, 2 fakülte mezunu olmasına rağmen
işsiz olan engelli kardeşlerimiz mevcuttur. Sadece bir gün hatırlamakla değil,
her sağlıklı insanın da bir engelli adayı olduğunu hatırlatarak tüm engelleri
beraber kaldıralım diyorum. 
Tüm
engelli vatandaşlarımızı saygıyla anıyorum.
BAŞKAN
– Sayın Gökçel…
22.- Mersin Milletvekili Cengiz Gökçel’in, 3 Aralık Dünya Engelliler
Günü vesilesiyle engellerin aşıldığı bir Türkiye dilediğine, ihracatçılara
ihracat destek ve teşvik primlerinin verilmesi gerektiğine ilişkin açıklaması
CENGİZ
GÖKÇEL (Mersin) – Değerli Başkan, teşekkür ediyorum.
Öncelikle,
Engelliler Günü bugün; bütün engellilere engellerin aşıldığı, insanca yaşamın
sağlandığı bir Türkiye diliyorum.
Sayın
Başkan, Türkiye'de narenciye üretimi yıllık 5 milyon ton civarında, bunun en az
1,5 milyon tonu ihraç ediliyor yurt dışına. Burada son yıllarda, maalesef, AKP
iktidarının narenciye fiyatlarını çiftçi lehine olumlu olarak gerçekleştirmesine
neden olan ihracat teşvik primi ödemesi yapılmıyor. Ekonomik sıkıntının, krizin
yaşandığı bu ortamda ihracatçılarımızın yurt dışına daha fazla narenciye
satabilmesi için gerekli olan bu ihracat destek priminin bu yıl da verilmesini
talep ediyoruz.
BAŞKAN
– Sayın Çolakoğlu… Yok. 
Sayın
Arık…
23.- Kayseri Milletvekili Çetin Arık’ın, 3 Aralık Dünya Engelliler Günü
vesilesiyle engelsiz bir dünya dilediğine, Kayseri merkez ve kırsalında su
fiyatlarına yapılan zamma ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Dünya
Engelliler Günü’nde engelli kardeşlerimi selamlıyor, engelsiz bir dünya
diliyorum. 
“Allah’ın
suyundan para mı alınır?” diyerek büyükşehir belediyesini alanlar, bugün
Kayseri’de, Cumhuriyet Halk Partisi Belediye Meclis üyelerimizin tüm
uyarılarına rağmen, su fiyatlarına merkezde yüzde 19,8; kırsalda ise yüzde 55
oranında zam yaptılar. Kırsaldaki vatandaşımız kuru soğana muhtaç olmuş iken bu
zam niye? Ekmeğini elinden aldığınız vatandaşın şimdi de suyuna mı göz diktiniz?

“Enflasyon
yüzde 8,5.” diyeceksiniz; memura, emekliye yüzde 3 zam vereceksiniz; oy
isterken “Allah’ın suyundan para mı alınır?” diyeceksiniz, sonra da vatandaşın
suyuna yüzde 19,8; yüzde 55 oranlarında zam yapacaksınız. Hiç mi Allah korkunuz
yok? Yapılan bu zam ne ahlaka ne de vicdanlara sığıyor. Aldığınız bu karardan
derhâl vazgeçin, ekmeğini elinden aldığınız vatandaşın suyunu da almayın. 
(Mikrofon
otomatik cihaz tarafından kapatıldı) 
BAŞKAN
– Sayın Başarır… Yok.
Sayın
Kaynarca…
24.- İstanbul Milletvekili Tülay Kaynarca’nın, 3 Aralık Dünya Engelliler
Günü’ne ilişkin açıklaması
TÜLAY
KAYNARCA (İstanbul) – Teşekkürler Sayın Başkan. 
Bugün
3 Aralık Dünya Engelliler Günü. Gazi Meclisimizden tüm özel çocuklarımızı ve
kıymetli ailelerini sevgi ve saygıyla selamlıyorum. 
Onurla
ifade ediyorum ki AK PARTİ iktidarları döneminde tüm engellerin kaldırıldığı
bir Türkiye için çok ciddi adımlar atıldı. Saygıdeğer Cumhurbaşkanımızın
önderliğinde Engelliler Hakkında Kanun, bu taçlandırılan en ciddi yasal
düzenlemelerden biri; 2005 yılında çıkartıldı ve eğitimden sağlığa, spordan
istihdama, konut desteğinden sosyal yardımlara kadar engelli haklarına yönelik
çok önemli mevzuatlara imza atıldı. Elbette devam ediyor ve bugün Saygıdeğer
Bakanımızın da düzenlediği programda, -az önce biz de katıldık- yeni
düzenlemeler ve yeni müjdeler de verildi, vermeye devam edeceğiz.
(Mikrofon
otomatik cihaz tarafından kapatıldı) 
BAŞKAN
– Sayın Şimşek’in yerine Sayın Taşdoğan..
25.- Gaziantep Milletvekili Ali Muhittin Taşdoğan’ın, 1-7 Aralık Acil
Sağlık Hizmetleri Haftası’na ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; Hilal-i
Ahmer tarafından atlı arabalarla başlatılan ambulans hizmeti, 1986 yılında “077
Hızır Acil Servisi” olarak kurulup 1991 yılına kadar belediye görevi olarak
hizmet vermiş, 91 yılından sonra ise “112 Acil” olarak hizmete devam
etmektedir. 
Acil
sağlık hizmetleri, bugün hava, kara ve denizde insanlarımızın hayata tutunma
mücadelesinde yanlarında olmaktadır. Yoğun iş yüküne rağmen fedakârlıklarını
hiçbir şekilde esirgemeyen, bu uğurda can verip şehit düşen acil sağlık
hizmetleri personelimize Rabb’imden rahmet diliyorum. Şu an için seçim bölgem
Gaziantep’te 45 istasyon, 86 adet 112 acil sağlık ambulansı ve 709 personeliyle
özverili çalışmalarına durmaksızın devam etmekte olan, devletimizin emrinde,
milletimizin hizmetindeki çalışanların Acil Sağlık Hizmetleri Haftası’nı
kutluyorum. 
Teşekkür
ederim. 
BAŞKAN
– Sayın Kaya…
26.- Trabzon Milletvekili Ahmet Kaya’nın, 696 sayılı Kanun Hükmünde
Kararname’yle taşerondan işçi kadrosuna geçen işçilerin mağduriyetinin
giderilmesi gerektiğine ilişkin açıklaması
AHMET
KAYA (Trabzon) – Teşekkürler Sayın Başkan. 
AKP
Hükûmeti “Taşeron uygulamasını bitirdik.” diye övünüyor ama taşerondan kadroya
geçen işçiler taşeronu aratmayan uygulamalar nedeniyle daha büyük haksızlıklar
yaşamaya devam ediyor. 696 sayılı Kanun Hükmünde Kararname’yle taşerondan işçi
kadrosuna geçen yaklaşık 900 bin işçimizin hakları gasbediliyor. Anayasa’mızın
verdiği toplu sözleşme ve sendika hakları ellerinden alınan, 2018-2019
yıllarında enflasyon farkları ödenmeyen, yan yana çalıştığı memur ve işçilerin
çok altında maaş alan, 31 Ekim 2020’ye kadar sadece yüzde 4 zamla yetinmeleri
istenen bu işçilerimizin ve ailelerinin artık dayanacak gücü ve sabrı
kalmamıştır. Mecliste ve kamuda omuz omuza çalıştığımız, devletimize hizmet
eden bu kardeşlerimizin enflasyon farkları ve maaş zamları neden verilmiyor? Bu
işçilerimizin haklarının verilmesini ve toplu iş sözleşmeli ve sendikalı işçi
olmalarının sağlanmasını talep ediyoruz. 
BAŞKAN
– Sayın Haberal…
27.- Ankara Milletvekili Erkan Haberal’ın, 3 Aralık Dünya Engelliler
Günü’ne ve Down Sendromlular Dünya Judo Şampiyonası’nda altın madalya kazanan
Talha Ahmet Erdem’e Türk milleti adına şükranlarını sunduğuna ilişkin
açıklaması
ERKAN
HABERAL (Ankara) – Teşekkür ederim Sayın Başkan. 
En
büyük engel sevgisizliktir. Engellinin en büyük yardımcısı sabrı ve azmidir.
Engelli bir birey olmak yaşamda sorun oluştursa da en büyük sorun engelliye engel
olmak sorunsalıdır. Bütün engellerin engelliler için aşıldığını unutmadan
kafamızdaki engelleri sevgiyle kaldırmak zorunluluğumuzdur. Engelliye saygı,
insanlığa saygıdır. “Engelim olmayın, başka ihsan istemez.” diyerek bütün
engelli vatandaşlarımızı sevgiyle kucaklıyor, bu vesileyle Down sendromlular
dünya judo şampiyonu olan Talha Ahmet Erdem kardeşime Türk milleti adına
şükranlarımı sunuyor, teşekkür ediyorum. 
BAŞKAN
– Sayın Bülbül…
28.- Aydın Milletvekili Süleyman Bülbül’ün, Aydın ili Efeler ilçesi
Kızılcaköy köyünde kurulması planlanan JES’e karşı mücadele veren köylülerin
mağduriyetinin devam edip etmeyeceğini, “Sarı Zeybek” ismi verilerek JES’lerin
çevreye ve insana verdiği zararın örtbas edilmeye mi çalışıldığını öğrenmek
istediğine ilişkin açıklaması
SÜLEYMAN
BÜLBÜL (Aydın) – Teşekkürler Sayın Başkan. 
Çevre
ve Şehircilik Bakanlığı İnceleme ve Denetleme Kurulunun 4 Aralıkta Ankara’da
yapacağı toplantıda Aydın ili Efeler ilçesine bağlı Kızılcaköy köyünde
kurulması planlanan JES hakkında “ÇED Gerekli” olup olmadığı konusunda karar
verileceği açıklandı. On altı aydır, Aydınlı hemşehrilerimizin yaşlısıyla,
genciyle, kadınıyla, erkeğiyle köylerinde havasına, suyuna, toprağına, yaşam
hakkına sahip çıkmak için JES’e karşı mücadele veren köylülerin sesine, haklı
taleplerine sahip çıkılması gerekmektedir. 
Sayın
Bakana sormak istiyorum: Aylardır yaşam hakları için mücadele veren köylülerin
bu mücadelelerinde köylülerin mağduriyeti devam edecek midir? Devletin görevi
vatandaşın hakkını korumak ve taleplerini gerçekleştirmek olması gerekirken
zeytin ağaçlarının ve yerleşim yerinin olduğu birinci sınıf tarım arazisi
vasfında olan arazilere “Sarı Zeybek” ismiyle sevimlileştirilmeye çalışılan
santrale ÇED raporu verilecek midir? “Sarı Zeybek” ismini koyarak JES’lerin
çevreye ve insana zararına yönelik yapılanları örtmek mi istiyorsunuz?
Teşekkür
ederim.
BAŞKAN
– Sayın Kılavuz…
29.- Mersin Milletvekili Olcay Kılavuz’un, 3 Aralık Dünya Engelliler
Günü’ne, Barış Pınarı Harekâtı bölgesinde şehit düşen Piyade Uzman Onbaşı Harun
Çınar ile Pençe-3 Harekâtı’nda şehit düşen Piyade Sözleşmeli Er Alpaslan Kurt’a
Allah’tan rahmet dilediğine, 4 Aralık Kenan Berkay Şipal’i vefatının 3’üncü yıl
dönümünde özlemle yâd ettiğine ilişkin açıklaması
OLCAY
KILAVUZ (Mersin) – Teşekkür ediyorum Sayın Başkanım.
3
Aralık Dünya Engelliler Günü münasebetiyle tüm engelli kardeşlerimizi en kalbî
duygularımla sevgiyle saygıyla kucaklıyorum. Engelli kardeşlerimizin
sorunlarının çözüldüğü, hayata ümitle bakabildiği, her yönüyle engelsiz bir
Türkiye’yi hep birlikte inşa etmek durumundayız. 
Geçmiş
dönem Bitlis Ülkü Ocakları Başkanı Ersin ve Erhan Kurt’un yeğeni Alparslan Kurt
kardeşimiz Pençe Harekâtı kapsamında düzenlenen operasyonda şehadet şerbeti
içmiştir. Aynı operasyonda Piyade Uzman Onbaşı Harun Çınar da şehit düşmüştür.
Allah rahmet eylesin, mekânları cennet olsun; ailelerine, sevenlerine ve yüce
Türk milletine başsağlığı diliyorum, acılarını yürekten paylaşıyorum.
Yine,
kıymetli ülküdaşım Berkay Şipal’i, vefatının 3’üncü yıl dönümünde rahmetle,
özlemle yâd ediyorum. 
Saygılar
sunuyorum.
BAŞKAN
– Sayın Öztürk…
30.- Kırıkkale Milletvekili Halil Öztürk’ün, çiftçi, köylü ve
üreticilerin gerek doğal afetler gerekse yüksek girdi maliyetleri sebebiyle zor
durumda olduğuna ilişkin açıklaması
HALİL
ÖZTÜRK (Kırıkkale) – Sayın Başkan, Türkiye sanayisiyle birlikte tarımı da
gözetmelidir çünkü tarımın Türkiye ekonomisinde ve kalkınmasında önemi
büyüktür. Tarımın olmazsa olmazı çiftçilerimiz, köylülerimiz, üreticilerimiz
son yıllarda gerek doğal afetler gerekse yüksek girdi maliyetleri sebebiyle
aşırı borçlanmış, yetiştirdikleri ürün bu borcun dönmesine yetmemiştir. Özelde
Kırıkkale’mizde, genelde de Türkiye’de gübre, tohum, zirai ilaç gibi tarımın
temel girdileri hâlen Tarım Kredi Kooperatifleri Birliğinde yüksek fiyatla
çiftçimize satılmakta, çiftçimiz bu ihtiyaçlarını piyasada daha uygun fiyata
temin etmeye uğraşmaktadır. Esas amacı çiftçimize uygun şartlarda temel girdi
ve kredi temin etmek olan Tarım Kredi Kooperatifleri Birliğinin kredi faiz
oranları ise neredeyse yüzde 22’leri bulmaktadır. Bu bakımdan, Tarım Kredi
Kooperatifleri Birliğiyle ilgili yasal düzenlemeler bir kez daha gözden
geçirilmeli, çiftçimizin ve köylümüzün borçları yeniden yapılandırılmalı,
gerekirse affedilmelidir.
BAŞKAN
– Sayın Arkaz…
31.- İstanbul Milletvekili Hayati Arkaz’ın, 2 Aralık Namık Kemal’in
vefatının 131’inci yıl dönümüne ve 3 Aralık Dünya Engelliler Günü’ne ilişkin
açıklaması
HAYATİ
ARKAZ (İstanbul) – Teşekkür ederim Sayın Başkanım.
Gazi
Mustafa Kemal Atatürk’ün “hislerimin babası” dediği, vatan ve hürriyet şairi
Namık Kemal’i vefatının 131’inci yılında saygı, minnet ve rahmetle anıyorum.
Ruhu şad, mekânı cennet olsun. 
Ayrıca,
Dünya Engelliler Günü’nü kutluyorum, engelsiz bir dünya diliyorum. Engelli
bireye saygı, insanlığa saygıdır.
Genel
Kurulu saygıyla selamlıyorum.
BAŞKAN
– Sayın Bakbak…
32.- Gaziantep Milletvekili Derya Bakbak’ın, 3 Aralık Dünya Engelliler
Günü’ne ilişkin açıklaması
DERYA
BAKBAK (Gaziantep) – Sayın Başkan, değerli milletvekilleri; 3 Aralık Dünya
Engelliler Günü’nün toplumsal farkındalığın artmasına ve engellilerimizin
hayatlarını kolaylaştıracak yeni adımlara vesile olmasını diliyorum.
Unutmayalım
ki bizi biz yapan ne kolumuz ne bacağımız ne gözümüz ne kulağımızdır; bizi biz
yapan yüreğimizdir, yüreğimizde taşıdığımız sevgi, saygı ve merhamettir.
Engelleri işte bu duygularla aşacağız. Tohum nasıl ki toprağa emanetse
engellilerimiz de topluma emanettir. Onların toplumda yer bulması demek,
toplumumuzun zenginleşmesi demektir. 
AK
PARTİ olarak Cumhurbaşkanımız Sayın Recep Tayyip Erdoğan’ın öncülüğünde “yardım
değil, hak” eksenli bir anlayışla hareket ediyoruz. 2019 itibarıyla 352 bakım
merkezinde 26.843 engellimiz yatılı bakım hizmeti alıyor. 2002 yılında 5.772
olan engelli memur sayımız 10 katlık artışla 55 bini geçti. Engellilerimiz için
pek çok alanda hayata geçirdiğimiz devrim niteliğindeki düzenlemelere devam
edeceğimizi ifade ediyor, Dünya Engelliler Günü’nü kutluyorum.
BAŞKAN
– Değerli milletvekilleri, 33 arkadaşımıza söz verdiğimizi bilgilerinize sunarım.
Şimdi
Sayın Grup Başkan Vekillerinin söz taleplerini karşılayacağım.
İlk
söz, İYİ PARTİ Grubu adına Grup Başkan Vekili Sayın Türkkan’da.
Buyurun
Sayın Türkkan. 
33.- Kocaeli Milletvekili Lütfü Türkkan’ın, Barış Pınarı Harekâtı
bölgesinde şehit düşen Piyade Uzman Onbaşı Harun Çınar ile Pençe-3 Harekâtı’nda
şehit düşen Piyade Sözleşmeli Er Alpaslan Kurt’a Allah’tan rahmet dilediğine, 3
Aralık Dünya Engelliler Günü’ne, Dünya Down Sendromlular Judo Şampiyonası’nda
altın madalya kazanan Talha Ahmet Erdem ile Doğukan Coşar’ı ve gümüş madalya
kazanan Mehmet Can Topal’ı, Özel Sporcular Basketbol Şampiyonası’nda 3’üncü
olan sporcuları tebrik ettiğine, Çorum ili Sungurlu Özel İdare Müdürü Erol
Erkoç’a muhalefet liderlerine sarf ettiği hakaret ve iftiralarından ötürü
yaptırım uygulanması gerektiğine, iktidara gerçekçi ve sorumluluk içinde
davranması, ifade özgürlüğü konusunda baskıcı tutumundan vazgeçmesi için
çağrıda bulunduklarına, liyakatten uzak anlayışın devam ettiğine, İçişleri
Bakanının “Adil Öksüz’ün nerede olduğunu biliyoruz.” açıklamasına, termik
santrallere filtre takılmasını erteleyen teklif maddesinin Cumhurbaşkanı
tarafından veto edilmesine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; Irak’ın kuzeyinde
süren Pençe-3 Operasyonu ve Barış Pınarı Harekâtı’nda 2 askerimizin şehit
düştüğü haberini aldık dün gece, 1 askerimiz de yaralanmış. Şehit olan
askerlerimiz Uzman Çavuş Harun Çınar ve Piyade Sözleşmeli Er Alparslan Kurt’a
Allah’tan rahmet, ailelerine başsağlığı diliyorum; milletimizin başı sağ olsun.
Yaralı askerimize de acil şifalar diliyorum.
Bugün
Dünya Engelliler Günü. Bugünkü grup toplantımızda 200 engelli vatandaşımız
misafirimizdi bizim; şeref verdiler sağ olsunlar, kendilerine teşekkür
ediyoruz. 
Bugün
beraberce kutlayacağımız veya tebrik edeceğimiz bir gün değil, onu özellikle
hatırlatmak istiyorum “Dünya Engelliler Günü kutlu olsun.” diyen arkadaşlara
hatırlatmak istiyorum. Yaklaşık 9 milyon engelli vatandaşımızın ve ailelerinin
karşılaştığı zorlukları ve sorunları dile getirip çözüm sunma günü bugün.
Ülkemiz maalesef engelliler açısından yaşanabilir olmaktan uzaktır. Fiziki ve
mimari şartların yetersizliği, ortez, protez ve medikal eşyaların yüksek
ücretleri, ulaşım araçlarının yetersizliği ile sosyal hayata katılımın düşük
olması, engellilerimizin en sık karşılaştığı sorunların başında gelmektedir.
Evde bakım ücretlerinin yetersiz olması ve bu yetersiz ücretin dahi herkese
verilmemesi, Hükûmetin en başta çözmesi gereken meselelerden bir tanesidir.
Engellilerimizin sorun ve talepleri göz ardı edilemeyecek kadar hassastır.
Aileleriyle birlikte yaklaşık 27 milyona varan bir topluluğun sesi kulak ardı
edilemez. Bu kapsamda, İYİ PARTİ olarak, daha erişilebilir ve daha yaşanabilir
engelsiz bir Türkiye inşa etmek için çalışmaya aralıksız devam edeceğiz.
(Mikrofon
otomatik cihaz tarafından kapatıldı) 
BAŞKAN
– Devam edin, buyurun. 
LÜTFÜ
TÜRKKAN (Kocaeli) – Portekiz’de düzenlenen Dünya Down Sendromlular Judo
Şampiyonası’nda ülkemize altın madalyayı getiren Talha Ahmet Erdem ve Doğukan
Coşar ile gümüş madalya kazanan Mehmet Can Topal’ı ve Basketbol Şampiyonası’nda
dünya 3’üncüsü olan tüm özel sporcularımızı yürekten kutluyor ve tebrik
ediyorum; onlarla gurur duyduk. Bu kardeşlerimiz kendilerine imkân verildikçe
neler başarabileceklerini tüm dünyaya göstermiştir.
Çorum’un
Sungurlu ilçesi vardır bilirsiniz. O ilçede görev yapan Özel İdare Müdürü Erol
Erkoç’u da gördünüz değil mi, sosyal medyada elinde bir kılıçla güzel bir resmi
vardı? Bu arkadaşımız sosyal medyada Genel Başkanımız Sayın Meral Akşener
Hanımefendi’ye de dil uzatarak muhalefet liderlerine çirkin sözler sarf
etmiştir. Bu hakaret ve iftiraları şiddetle kınıyor ve kendisine aynen iade
ediyoruz.
(Mikrofon
otomatik cihaz tarafından kapatıldı)
BAŞKAN
– Devam edin.
LÜTFÜ
TÜRKKAN (Kocaeli) – Biz “Ülkeyi Baas rejimiyle yönetiyorsunuz. Devleti parti
devleti yaptınız.” derken boşuna söylemiyoruz. Soruyorum sizlere: Eğer öyle
olmasa bu vatandaş, bu densiz müdür bu cesareti nasıl gösterir? AK PARTİ
iktidarının devleti parti gibi yönetmesinin bir eseri olan bu şımarık memur
haddini bilmeli, sınırı aşmamalıdır. Bu kişi, edep ahlak bir yana, önce, devlet
terbiyesi nedir, onu öğrenmelidir. Hükûmetten, işleyebilir, sağlıklı bir devlet
yapısı için bu memur hakkında bir an önce yaptırım uygulamasını bekliyoruz. 
Ancak
şu noktada bir şeyi hatırlatmak istiyorum: İktidarın tek tip düşünce
istediğini, ifade ve basın özgürlüğü konusunda tahammülünün olmadığını hepimiz
biliyoruz. Bu durumun yarattığı demokrasi kaygısına Genel Başkanımız Sayın
Meral Akşener ve Cumhuriyet Halk Partisi Genel Başkanı Sayın Kemal
Kılıçdaroğlu, Saadet Partisi Genel Başkanı Sayın Karamollaoğlu’ndan sonra
artık, Sayın Ahmet Davutoğlu ve Sayın Ali Babacan da katıldı.
(Mikrofon
otomatik cihaz tarafından kapatıldı)
BAŞKAN
– Devam edin.
LÜTFÜ
TÜRKKAN (Kocaeli) – Tüm muhalefetin birleştiği nokta, Türkiye’de giderek,
farklı fikir öne sürenin, eleştiride bulunan birinin gözaltına alındığı,
baskıya uğradığı bir ortamda demokrasinin ve ekonominin iyiye gitmesinin mümkün
olmadığıdır. İktidar bu yöntemle çözüm üretmek bir yana, sorunları ve
sorumluluğu sahiplenmiyor, işin içinden sıyrılmaya çalışıyor. İktidarın,
muhalefetin bu ortak eleştirisini dikkate alması, gerçekçi ve sorumluluk içinde
davranması, özellikle de ifade özgürlüğü konusunda baskıcı tutumundan
vazgeçmesi için çağrı yapıyoruz.
Sayın
Başkan, değerli milletvekilleri; Millî Saraylar Ağustos 2018’de kanun hükmünde
kararnameyle Sayın Cumhurbaşkanına bağlandı. Bunun hemen ardından Millî
Saraylar İdaresi Başkanı Yasin Yıldız’ın hazırladığı, Cumhurbaşkanı Erdoğan’ın
da onayladığı listeyle tarihî mekân ve emanetlere uzun yıllar hizmet vermiş,
aralarında doktora yapanların da olduğu birçok uzman ve zanaatkâr, 472 kişi
millî saraylar kadrosundan çıkarıldı. 
(Mikrofon
otomatik cihaz tarafından kapatıldı)
BAŞKAN
– Devam edin.
LÜTFÜ
TÜRKKAN (Kocaeli) – Bu kadrolar Meclise aktarıldı ve eski uzmanlardan
boşaltılan kadrolara 400 yeni personel alımı için hemen düğmeye basıldı.
Basında da yer alan iddialara göre Millî Sarayların yönetimi uzman ekipten
alınıp iktidar yakınlığıyla bilinen eşe dosta açıldı. Sayın Bülent Arınç’ın
Meclis Başkanlığı döneminde Kanal 7’den Millî Saraylara iletişim görevlisi
olarak atanan, ardından da önce müşavir, sonra Meclis Genel Sekreter
Yardımcılığına getirilen Yasin Yıldız on yıldır Millî Sarayların başında. Millî
Saraylara yapılan üst düzey atamaların çoğunda da Kanal 7 televizyonu eski
çalışanı var. Ne yazık ki devlet mirasının emanet edildiği isimler arasında
tarihî mirasın korunması, yönetimi ve müzecilik konusunda eğitim almış tek bir
isim bile yok. AK PARTİ iktidarında her zaman liyakatten uzak “Bizden olsun.”
anlayışı hâkim oldu ve bu anlayış devam ediyor. Bu da iyi örneklerden birisi. 
(Mikrofon
otomatik cihaz tarafından kapatıldı)
BAŞKAN
– Devam ediniz.
LÜTFÜ
TÜRKKAN (Kocaeli) - İçişleri Bakanı Sayın Süleyman Soylu’nun “Adil Öksüz’ün
nerede olduğunu biliyoruz.” açıklaması geçiştirilecek bir açıklama değildir.
Devlet darbenin bir numarası olan Adil Öksüz’ün nerede olduğunu biliyorsa zaman
kaybetmeden gereğini yapmalıdır. Öksüz’ün bulunduğu ülkeyle temasa geçilip
gerekli siyasi ve diplomatik girişimler yapıldı mı şimdiye kadar, hiç bilgimiz
yok. Bu konuda kamuoyuna ve Parlamentoya herhangi bir bilgi verilmedi. Öksüz
bulunduğu ülkeden istenmiş midir, istenecek midir? Bu adamın nerede olduğu ne
zamandan beri bilinmektedir? Yurt dışından başarılı operasyonlarla FETÖ’cüleri
getiren MİT, yerini bildiği hâlde Öksüz için bu zamana kadar neden adım
atmamıştır, atacak mıdır, o da hâlen cevaplanmamış sorulardandır. “Yerini zaten
biliyoruz.” deyip bu zamana kadar hiçbir adım atılmamasını biz kabul etmiyoruz.
Gelelim
Sayın Cumhurbaşkanının veto ettiği termik santrallerdeki bacalara filtre
takılması meselesine. Bakın, arkadaşlar, biz burada hep beraber dedik ki: Enerji
tabii ki önemli, ekonomi tabii ki önemli ama bütün bunların önemli olması için
bir insanın yaşaması lazım. 
(Mikrofon
otomatik cihaz tarafından kapatıldı)
BAŞKAN
– Devam edelim Sayın Türkkan.
LÜTFÜ
TÜRKKAN (Kocaeli) – Yaşamı gerçekleşmemiş bir insan yani ölen bir insan
enerjiye de ekonomiye de hiç ihtiyaç duymaz. Mezarlıklarda enerji niçin
lazımdır? Sadece mezarlık lambalarını yakar, başka hiçbir işe yaramaz. Bunu biz
size anlatamadık. Burada kalkıp bu filtre takılmamasını hayâsızca savundunuz,
daha sonra Cumhurbaşkanı veto edince de alkışladınız. Ya arkadaş, ne menem bir
şeydir bu ya, nasıl bir şeydir bu? Hiç anlaşılması mümkün değil, garip bir şeye
taalluk etti. Cumhurbaşkanı Erdoğan, AK PARTİ Genel Başkanının hazırladığı
kanunu veto etti, Türkiye böyle bir garabetle karşı karşıya ve buna siz alkış
tutuyorsunuz şimdi. Ya niye alkışlıyorsunuz? Biz size bunu söylemedik mi?
Millet bu yüzden bu Parlamentodan umudunu kesti, o yüzden bu sıralar böyle boş.
Bu Parlamentonun hiçbir işe yaramadığını anladığı için milletvekilleri de
gelmiyor. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
LÜTFÜ
TÜRKKAN (Kocaeli) – Bitiriyorum Sayın Başkan. 
Millet
tepki göstermiyor, millet de buradan umudunu kesti. O yüzden bu kamuoyundaki
baskıya dayanamayıp Sayın Cumhurbaşkanı veto etti. Size “Hazırlayın.” dediği
kanunu kendisi veto etti. Umuyorum bundan ders alıp muhalefeti dinler, böyle
bir garabete bir daha mahal vermezsiniz. 
Yüce
Parlamentoyu saygıyla selamlıyorum. (İYİ PARTİ sıralarından alkışlar)
BAŞKAN
– Söz sırası, Milliyetçi Hareket Partisi Grubu adına Grup Başkan Vekili Sayın
Akçay’da.
34.- Manisa Milletvekili Erkan Akçay’ın, Barış Pınarı Harekâtı
bölgesinde şehit düşen Piyade Uzman Onbaşı Harun Çınar ile Pençe-3 Harekâtı’nda
şehit düşen Piyade Sözleşmeli Er Alpaslan Kurt’a Allah’tan rahmet dilediğine,
Irak ve Suriye’de terörle mücadeleye devam edildiğine, 3 Aralık Dünya
Engelliler Günü’ne, 27 Kasımda Türkiye ile Libya arasında imzalanan Deniz Yetki
Alanlarının Sınırlandırılmasına İlişkin Mutabakat Muhtırası’yla Türkiye’nin
Akdeniz’deki gücünün arttığına ve Birleşmiş Milletler nezdinde yapılan bu
anlaşmanın Türkiye Büyük Millet Meclisinde de konsensüsle kabul edilmesinin
dünya siyasetine yönelik net bir ihtar olacağına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Dün,
Irak’ın kuzeyinde devam eden Pençe-3 Harekâtı ve Barış Pınarı Harekâtı
bölgesinde devam eden terörle mücadelede 2 askerimiz şehit olmuştur.
Şehitlerimize Allah’tan rahmet, kederli ailelerine, sevenlerine ve aziz Türk
milletine başsağlığı diliyoruz. 
Türkiye’nin
iç güvenliğine tehdidin güneyimizden, sınır ötesinden gerçekleşebileceği
ilkesiyle Irak ve Suriye’de terörle mücadeleye amansız şekilde devam ediyoruz.
Cenab-ı Allah Mehmetçiklerimizin yardımcısı olsun. 
Barış
Pınarı Harekâtı bölgesinde hâlâ teröristlerin varlığını sürdürmesi ve buradan
havanlı saldırılar düzenlemesi, özellikle ABD’yle yapılan mutabakat kapsamında
gözden uzak tutulmaması gereken bir gelişmedir. 
Sayın
Başkan, değerli milletvekilleri; bugün Dünya Engelliler Günü. Bugün,
engelliliğin anlamı, engellilerimizin sorunları üzerine konuşmalar yapacağız,
çözüm önerilerimizi dile getireceğiz. Engellilerimizin sorunlarına büyük bir
toplumsal bilinçle yaklaşılması ayrıca memnuniyet vericidir. 
Engelli
olmak kabahat değildir, kusur değildir. Engellilik her bireyin, her an başına
gelebilecek bir hâldir. Bugüne kadar engellilere ilişkin yapılan uygulamalar ve
düzenlemeler elbette azımsanamaz. Ancak engelli kardeşlerimizin ulaşımdan
eğitime, yaşam koşullarından istihdama ve sosyal güvenliğe kadar geniş bir
alanda çözülmesi gereken sorunlarının olduğunu da biliyoruz. 
Genel
Başkanımız Sayın Devlet Bahçeli’nin ifadesiyle, engelli olmayı atıl değil,
aktif hâle dönüştürmek, üretim çarkının içinde özne hâline getirmek, hayatın
akışına çaresizce kapılan değil, bizatihi yön veren bir konuma taşımak şarttır.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Akçay. 
ERKAN
AKÇAY (Manisa) – Engelsiz bir Türkiye, engelsiz bir toplum, engelsiz bir
gelecek için sorumluluk şuuru, empati kültürü, dayanışma ve yardımlaşma duygusu
muhakkak surette canlı ve aktif tutulmalıdır. Engelli kardeşlerimize insan
olmanın sağladığı tüm imkânları sunmak hepimizin hem insani ve vicdani ödevi
hem de bir siyasi görevdir. 
Bu
vesileyle, 3 Aralık Dünya Engelliler Günü münasebetiyle bütün engelli
kardeşlerimize sevgi ve saygılarımızı sunuyor, her birine huzurlu ve mutlu bir
yaşam geçirmelerini temenni ediyoruz. 
Sayın
Başkan, 27 Kasım günü Türkiye ile Libya arasında imzalanan Deniz Yetki
Alanlarının Sınırlandırılmasına İlişkin Mutabakat Muhtırası’yla Ankara,
Akdeniz’in batısındaki meşru deniz yetki sınırlarını ilan etmiştir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ERKAN
AKÇAY (Manisa) – Münhasır ekonomik bölge mutabakatıyla Türkiye, Doğu
Akdeniz’deki enerji kaynakları ve ikmal yolları üzerinde söz sahibi ülkelerden
biri olma konumunu güçlendirmiştir. Yunanistan ve Kıbrıs Rum Yönetimi’nin
Akdeniz’de münhasır ekonomik bölgeye ilişkin Türkiye için öngörmeye çalıştığı
41 bin kilometrekarelik alan bu anlaşmayla 189 bin kilometrekare olarak teyit
edilmiştir. Doğu Akdeniz’de Türkiye’nin egemenlik haklarını ihlal etmek isteyen
ülkelerin bu anlaşmaya panik hâlinde tepki göstermelerinden de anlaşılacağı
üzere, Türkiye haklı, doğru ve yerinde bir anlaşma yapmıştır.
(Mikrofon
otomatik cihaz tarafından kapatıldı)
BAŞKAN
– Devam edin. 
ERKAN
AKÇAY (Manisa) – Anlaşma uluslararası hukuka uygun olmakla birlikte, deniz
hukuku açısından da Türkiye’nin çıkarlarını koruyan ve geliştiren bir
anlaşmadır. Türkiye’nin Akdeniz’deki konumu ve gücü hukuki ve jeopolitik olarak
artmıştır. Artık Akdeniz’de Türkiye’nin içinde olmadığı hiçbir projenin
gerçekleşemeyeceği ortaya çıkmıştır. Birleşmiş Milletler nezdinde meşru bir hükûmetle
yapılan bu anlaşmanın Türkiye Büyük Millet Meclisinde de büyük bir konsensüsle
kabul edilmesi dünya siyasetine yönelik Türkiye Büyük Millet Meclisi çatısından
yükselecek kesin bir cevap, net bir ihtar olacaktır. 
Teşekkür
ederim Sayın Başkan. 
BAŞKAN
– Söz sırası, Halkların Demokratik Partisi Grubu adına Grup Başkan Vekili Sayın
Oluç’ta. 
Buyurun
Sayın Oluç. 
35.- İstanbul Milletvekili Hakkı Saruhan Oluç’un, 3 Aralık Özgür Ülke
gazetesinin bombalı saldırıya uğramasının 25’inci yıl dönümüne, “özgür basın”
geleneğinin sürdürüldüğüne, 3 Aralık Dünya Engelliler Günü’nün amacının
toplumsal farkındalık yaratarak engellilerin sorunlarını görünür kılmak
olduğuna, Asgari Ücret Tespit Komisyonunun çalışmalarını sürdürdüğüne ve asgari
ücretin en az net 3.200 lira olması gerektiğine, Alevilere yönelik saldırılarda
ve tacizlerde artış yaşandığına, Alevi yurttaşlarımızın maruz kaldığı
ayrımcılık ve nefret suçu söylemlerine karşı ortak tutum sergilenmesi
gerektiğine, termik santrallere filtre takılmasını erteleyen teklif maddesinin
Cumhurbaşkanı tarafından veto edilmesinin Meclisin ciddiyetini ortadan
kaldırdığına ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
Vekiller, tam yirmi beş yıl önce bugün, 3 Aralık 1994’te özgür basın
geleneğinin mirasını devralarak yayın hayatına başlayan Özgür Ülke gazetesinin
Kadırga’daki binası, Cağaloğlu’ndaki merkez bürosu ve Ankara bürosu eş zamanlı
bir şekilde bombalı saldırıya uğramıştı. Amaç çok açıktı; 1990’lı yılların
insanlık ve hukuk dışı icraatını, iktidarın insanlık ve hukuk dışı icraatını
örtmekti çünkü özgür basın o icraatın nasıl bir icraat olduğunu anlatıyordu.
Hani, çok merak edenler için söyleyeyim, Türkiye Büyük Millet Meclisinin
belgeleri arasında da vardır, 17 bin faili meçhulden söz ediyoruz, faili
meçhuller raporu çıkmıştı, merak edenler oradan da okuyabilir. Ama özgür basın
tabii ki susmadı. 4 Aralık 1994’te yani bir gün sonra “Bu ateş sizi de yakar”
manşetiyle tekrardan çıktı. 1994’teki saldırının failleri hiçbir şekilde yargılanmadı;
aradan yirmi dört yıl geçti, yirmi beşinci yılındayız, cezasızlık politikası
son bulmadı. Özgür Ülke gazetesinden sonra “özgür basın” geleneğini takip eden
çok sayıda gazete yayın hayatına başladı; bazıları günübirlik kapatıldı,
bazıları haftalar içerisinde, aylar içerisinde kapatıldı ama bu gelenek asla
sonlandırılamadı. “Özgür basın” geleneğinin yayınları, gazete, televizyon,
radyo, internet sitesi, dergiler yasaklandı ama susturulamadı, gazete
dağıtımcıları katledildi ama bu gelenek sona ermedi. Bugün de bu gelenek devam
ediyor ve gazeteciliğin suç olmadığını söyleyerek “özgür basın” geleneği
sürdürülüyor. 
3
Aralık Dünya Engelliler Günü. Birleşmiş Milletlerin aldığı kararla 3 Aralık
Dünya Engelliler Günü ilan edildi. Amaç engelli kişilerin sorunlarına dikkat
çekmek, toplumsal farkındalık yaratmak, sorunları görünür kılmaktı. Biz de o
nedenle bir kez daha bu konuya değinmek istiyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) – Resmî rakam olmamakla birlikte bugün Türkiye'de
toplam nüfusun yüzde 13'ü civarında yani yaklaşık 10,5 milyonu oluşturduğu
tahmin ediliyor engellilerin ve çok ciddi sorunları var; eğitim,
rehabilitasyon, istihdam, sosyal hayata katılım gibi çok ciddi sorunları var ve
bu sorunların çözümü için bütün siyasi partilerin adım atması gerekiyor ve
engellilerin esas itibarıyla talepleri eşit yurttaş, onurlu ve insanca bir
yaşam talebidir. Biz de bu talebin arkasındayız ve ihtiyaçlarını, taleplerini
gerçekleştirmek için elimizden geleni hem yapacağız hem de diğer partilerin bu
konuda adım atması için mücadele edeceğiz. 
Sayın
vekiller, dün Asgari Ücret Tespit Komisyonu ilk toplantısını yaptı, devam
ediyor görüşmeler ve asgari ücretlilerin durumunu biliyorsunuz. Türkiye'de
asgari ücretli çalışanlar karnını doyuramıyor, kirasını ödeyemiyor… 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – …ayın sonunu değil, ortasını dahi getiremez
durumdalar. Hatta, Türkiye'de yaklaşık 1,8 milyon işçi asgari ücrete bile
erişemez durumda. Şimdi TÜRK-İŞ’in açıkladığı son rakamlara baktığımızda Kasım
ayı istatistiklerine, açlık sınırı 2.102 lira, yoksulluk sınırı 6.849 lira 4
kişilik aile için. Bugün enflasyon oranları açıklandı. TÜFE’de 2019 Kasım ayı
enflasyonu bir önceki yılın Aralık ayına göre yüzde 11 civarında arttı, bir
önceki yılın aynı ayına göre yüzde 10,56 arttı ve on iki aylık ortalamalara
göre ise yüzde 15,87’lik bir artış gerçekleşti. Enflasyon, ev eşyasında yüzde
21; sağlıkta yüzde 17,5; gıdada yüzde 21. Ne oldu tek haneli enflasyona? Bu,
belli değil.
(Mikrofon
otomatik cihaz tarafından kapatıldı)
BAŞKAN
– Devam edin, tamamlayalım.
HAKKI
SARUHAN OLUÇ (İstanbul) - Şimdi, bu enflasyon verileriyle, açlık sınırı ve
yoksulluk sınırı verileriyle Asgari Ücret Tespit Komisyonu çalışıyor ve
toplumsal adaletin yerle bir edildiği bir dönemde üstelik çalışıyor. Biz bir
kez daha vurgulayalım ki asgari ücret, en az, net 3.200 lira olmalıdır bu
mağduriyeti biraz olsun giderebilmek için. Bu, toplumsal adaleti sağlamaz ama
bir adım atılmasını en azından gerçekleştirir.
Bir
noktaya daha değinmek istiyorum. Alevilere yönelik saldırılarda ve tacizlerde
artış yaşanmaya başladı yine. 19-26 Aralık 1978 tarihleri arasında gerçekleşen
ve bu ay 41’inci yılı içerisinde olduğumuz Maraş katliamı evlerin, Alevi
evlerinin işaretlenmesiyle başlamıştı ve bu bir gelenek hâline geldi o zamandan
bu zamana. En son, 28 Kasımda, İzmir’in Gaziemir ilçesinde bir Alevi ailenin
evinin duvarına “Defol Alevi” yazıldı. 2 Aralıkta, Mersin’de Alevilerin yoğun
yaşadığı bir semtte kapılara tarihler yazıldı. 
(Mikrofon
otomatik cihaz tarafından kapatıldı)
BAŞKAN
– Tamamlayın.
HAKKI
SARUHAN OLUÇ (İstanbul) – Ve hâlâ yetkililer bu konuda “Bu iş sarhoşların,
çocukların işidir; mezhepsel bir durum değildir, asayiş olayıdır.” gibi
açıklamalarla geçiştirmeye çalışıyorlar. Konu ciddidir, bu tür laflarla
geçiştirilemez. Alevi yurttaşlarımızın ayrımcılık ve nefret suçu söylemlerine
maruz kalmasına karşı ortak bir tutum sergilemek bütün siyasi partilerin ve
toplumsal muhalefet örgütlerinin de görevidir.
Sözlerimi
tamamlarken tabii bir şeye değinmek istiyorum, hani, bu termik santraller
meselesine. Bir kara mizah örneği yaşıyoruz aslında. Cumhurbaşkanı Erdoğan veto
ederken demiş ki: “Bir yanda sermaye, bir yanda halk; tabii ki halkı seçtim.”
Sermaye de şöyle sermaye: Mesela, Rönesans, sarayın inşasındaki sermaye; İÇTAŞ
üçüncü köprüdeki sermaye; Ciner, Habertürk, bütün kanallarını açmış vaziyette
iktidara; Torku, Çelikler; saymakla bitmez. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Oluç.
HAKKI
SARUHAN OLUÇ (Devamla) – İktidarın sermayesi, bugüne kadar çalışan bütün
şirketler, iktidarın her türlü imkânından nemalanan şirketler; elbette ki onlar
bir kenara itilmiyor ama şunu bir kez daha söylemek istiyorum ki gerçekten, bir
kara mizah örneği yaşandı. Bir hafta, on gün boyunca, burada, basın
toplantılarında, Genel Kurulda, Komisyon çalışmalarında, her yerde arkadaşlara
“Bu 50’nci madde yanlıştır, bunu tekrar değerlendirmek gerekir, geri çekin,
müzakere edelim.” dedik, hiç çıt çıkmadı, tek bir adım atılmadı. Şimdi
karşımızda bir veto duruyor ve onu çok büyük bir heyecanla destekleyen iktidar
duruyor. Gülmekten başka bir şey yapamıyoruz. Bu durum, şunu söylemek gerekiyor
ki gerçekten, Meclisin ciddiyetini tamamen ortadan kaldıran bir durumdur ama
bizden kaynaklanmıyor, iktidar partisinden kaynaklanıyor; bu, çok açık bir
şekilde ortadadır. 
Teşekkür
ediyorum.
BAŞKAN
– Söz sırası, Cumhuriyet Halk Partisi Grubu adına Grup Başkan Vekili Sayın
Özel’de. 
Buyurun
Sayın Özel.
36.- Manisa Milletvekili Özgür Özel’in, Barış Pınarı Harekâtı bölgesinde
şehit düşen Piyade Uzman Onbaşı Harun Çınar ile Pençe-3 Harekâtı’nda şehit
düşen Piyade Sözleşmeli Er Alpaslan Kurt’a ve Hakkâri ilinde silah kazası
sonucu yaralanarak şehit olan jandarma personeline Allah’tan rahmet dilediğine,
kazalar neticesinde hayatını kaybedenlerin şehit sayılmaması ya da uzuv kaybına
uğrayanların gazilik haklarından birebir yararlanamaması sorununu Meclisin
dikkatine sunduğuna, 3 Aralık Dünya Engelliler Günü’ne, Dünya Down Sendromlular
Judo Şampiyonası’nda altın madalya kazanan Talha Ahmet Erdem ile Doğukan
Coşar’a ve gümüş madalya kazanan Mehmet Can Topal’a teşekkürlerini
sunduklarına, 27 Kasımda Türkiye ile Libya arasında imzalanan Deniz Yetki
Alanlarının Sınırlandırılmasına İlişkin Mutabakat Muhtırası’na, Anayasa
Mahkemesinin verdiği kararlara, HDP Eş Genel Başkanı Selahattin Demirtaş’a
rahatsızlığı nedeniyle yapılan uygulama özelinde cezaevlerindeki sağlık hakkını
mercek altına alacaklarına, termik santrallere filtre takılmasını erteleyen
teklif maddesinin Cumhurbaşkanı tarafından veto edilmesine ilişkin açıklaması
ÖZGÜR
ÖZEL (Manisa) – Sayın Başkan, size ve Meclisimize başarılı, verimli bir hafta
dileyerek sözlerime başlamak istiyorum.
Barış
Pınarı Harekâtı bölgesinde şehit olan Piyade Uzman Çavuş Harun Çınar ile
Irak’ta devam eden Pençe-3 Harekâtı sırasında şehit olan Piyade Sözleşmeli Er
Alparslan Kurt’un ve yine bugün, Hakkâri’de, yol kontrolünde bir jandarma
personelinin silah kazası sonucunda yaşamını yitirdiğini öğrenmiş bulunuyoruz.
Her 3 şehidimize de Allah’tan rahmet diliyorum. 
Tam
bu aşamada, çatışmaların dışında, birliklerinde kazalar sonucunda hayatını
kaybedenlerin şehit sayılmaması gibi bir sorun ve yine benzer durumlarda uzuv
kaybına uğrayan kişilerin gazilik haklarından aynen yararlanamaması gibi bir
sorun çok sıkça iletiliyor. Bu konuyu da bir kez daha Meclisimizin dikkatine
sunuyorum. 
Yine
bugün, Dünya Engelliler Günü. Bugün, elbette bu konuya dikkat çekecek konuşmalar
olacak ama en çok engellilerle ilgili dikkat çeken, yüzümüzü güldüren,
göğsümüzü kabartan haberler aldık. Dünya Down Sendromlular Judo Şampiyonası’nda
judocularımız Portekiz’de 2 altın, 1 gümüş madalya kazandılar. Altın madalya
kazanan Sevgili Talha Ahmet Erdem ve Doğukan Coşar’a ve gümüş madalya kazanarak
göğsümüzü kabartan Mehmet Can Topal’a teşekkürlerimizi sunuyoruz. 
Bugün
Dünya Engelliler Günü, 3 Aralık. Bugün grup toplantımızda Sayın Genel
Başkanımız kürsüye çıktığında, kürsüye Engelliler Konfederasyonu Başkanı Sayın
Turhan İçli de çıktı ve Sayın Genel Başkanımıza engellilerin sorunlarıyla
ilgili bir dosyayla, çözüm önerilerini ve partimizden, siyasetten bu konudaki
beklentilerini ilettiler. Sayın Genel Başkanımıza iletilen dosya grubumuzun ev
ödevidir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) - Bu konuda gerekli çalışmaları yapıp gerekli kanun
değişikliklerini teklif ettikten sonra, daha önceki yıllarda olduğu gibi, siz
Değerli Başkanlık Divanımızın da takdirleriyle, yönlendirmeleriyle,
katkılarıyla 5 grubun bu konuda el birliğiyle, güç birliğiyle bu sorunları
çözmesi gerekmektedir. Bu konuda grubumuzun kararlılığını buradan tutanaklara
geçirmek isterim.
Sayın
Başkan, geçen hafta Libya’yla yapılan bir anlaşma Türkiye’nin ve dünyanın
gündemine geldi. Yaptığımız çeşitli açıklamalarda da bu anlaşmayı son derece
olumlu bulduğumuzu belirttik. Bunun Meclis’e gelecek olmasını önemsiyoruz.
Meclis’e gelecek olan bu anlaşmanın, gerek Dışişleri Komisyonunda gerek
Meclis’te yapılacak görüşmelerinde olumlu katkı vereceğimizi ve bu konunun bir
an önce Birleşmiş Milletler gündemine alınmasının, orada okunmasının Türkiye’ye
stratejik ve taktik bir hamle üstünlüğü sağlayacağı öngörüsüyle bu konuda
grubumuzun kararlılığını ifade ediyorum. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) - Özellikle Adalet ve Kalkınma Partisi Grubunun bu konuda
hassasiyet göstermesini, ilgili teklifin bir an önce Dışişleri Komisyonuna
ulaştırılmasını önemsediğimizi ifade etmek istiyorum. 
Geçtiğimiz
hafta, Anayasa Mahkemesi bir dizi karar verdi. Vermediği kararlara üzüldük,
verdiği kararları, partimizi haklı çıkardığı için, Adalet ve Kalkınma Partisini
tarih önünde mahkûm ettiği için değil, Türkiye hukuksuzluktan hukuk devletine
doğru, en azından bir adım hukuk devletine doğru yaklaştığı için önemsiyoruz.
Özellikle güvenlik soruşturması gibi konularda, iktidara yakın basının,
partimizi ve Anayasa Mahkemesi üyelerini hedef gösteren açıklamalarını ayıpladığımız
söylüyoruz. O Anayasa Mahkemesi, OHAL’de, istedikleri her kararı “Sen OHAL
diyorsan ben içine bakmam.” deyip, o olağanüstü hâl dönemindeki hukuk dışı
uygulamalarına yol açarken alkışlayanların…
(Mikrofon
otomatik cihaz tarafından kapatıldı) 
BAŞKAN
– Devam edin Sayın Özel.
ÖZGÜR
ÖZEL (Manisa) – …yüzlerce maddeden “Bu kadar da olmaz.” dedirten maddeleri
reddediyor olmasına ve iptal ediyor olmasına karşın, bu tahammülsüzlüğü anlamak
mümkün değildir. O Anayasa Mahkemesi ki çoğunluk üyeleri tarafınızdan seçilmiş,
tarafınızdan önerilmiş ve Meclis ya da halk tarafından seçilmiş
Cumhurbaşkanları tarafından atanmıştır, bunun da altını çizmek isteriz.
Bir
diğer konu, Halkların Demokratik Partisinin seçilmiş Eş Genel Başkanı Sayın
Selahattin Demirtaş’ın büyük bir sağlık sorunu yaşadığını, sağlık sorununa
kendisine hücresinde refakat eden arkadaşının müdahale ettiğini, daha sonra da
bir hafta süreyle kendisinin sağlık hakkından mahrum bırakıldığını dün öğrenmiş
bulunduk. Merkez Yönetim Kurulu toplantısında gelen bu bilgi üzerine, MYK’mizin
kararıyla bir genel başkan yardımcısı, bir kardiyolog milletvekilimiz ve bir
hukukçu milletvekilimiz görevlendirildi. 
(Mikrofon
otomatik cihaz tarafından kapatıldı) 
BAŞKAN
– Devam edelim.
ÖZGÜR
ÖZEL (Manisa) – Bugün heyetimiz Edirne’de gerekli çalışmaları yapıyor ve Sayın
Demirtaş’ın ziyaretinde bulunmayı ve bu konudaki hassasiyetimizi kendisine
iletmeyi, kamuoyuyla paylaşmayı önceliyor. Cezaevi komisyonu raporuyla, hasta
tutuklu ve hükümlüler konusunda yıllarca çalışmış bir milletvekili ve bir grup
başkan vekili olarak, sağlık hakkının ve özellikle mahkûmların sağlık hakkına
erişiminin Türkiye'nin en önemli insan hakları sorunlarından bir tanesi
olduğunun altını çiziyor, Sayın Demirtaş’a yapılan uygulama özelinde, cezaevlerindeki
sağlık sorunları ve sağlık hakkına, ilaca erişimle ilgili bütün uygulamaları
yeniden mercek altına alacağımızı, yeniden bu konuyla ilgili çalışmaları
başlattığımızı ifade etmek istiyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
ÖZGÜR
ÖZEL (Manisa) – Sayın Başkan, son olarak, dün Cumhurbaşkanı ve Adalet ve
Kalkınma Partisinin Genel Başkanı Recep Tayyip Erdoğan beş buçuk yıllık görev
süresi boyunca kendisine tanınan bir anayasal hakkı ilk kez kullandı ve bir
kanunu veto etti. Öyle bir kanunu veto etti ki sekiz yıldır kendi partisinin
kendi bakanları tarafından ilçelerimizi, illerimizi zehirleyen termik
santrallere baca takılmasıyla ilgili “Bu, son süre uzatma.” denmesine rağmen,
hep son gün gelen, muhalefetin itiraz ettiği ama iktidar partisinin
“Takmamışlar. Ne yapalım? Enerji de lazım. İşsizlik mi olsun? Bir kere daha
uzatıyoruz.” dediği bir kanunu on gün önce aynı yakarışlarla biz söylerken… “Bu
maddeyi geri çekin.” diyorsunuz, Sayın Grup Başkan Vekili Mehmet Muş’un “Uzatılmazsa
15 bin kişi işsiz kalır, bunun vebali var.” “Efendim, uzatılmazsa elektriksiz
kalırız, bunun vebali var…”
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Özel. 
ÖZGÜR
ÖZEL (Manisa) – “…Bakanlık çalışma istiyor. Bu sene termin koyduk, süre
koyacağız. Aksini istemek millî menfaatlere aykırıdır.” sözleri ve kendisini
destekleyen diğer bir grubun da “Efendim, süre verilmek zorunda. Nasıl
verilmemesi düşünülür?” söylemleri içinde, algı operasyonlarıyla, manşetten
desteklerle, onunla, bununla burada büyük bir öz güvenle bu maddeye Adalet ve
Kalkınma Partisi Grubu oy verdi. Yalvardık, oy verdi; yakardık, oy verdi;
“Yapmayın.” dedik, oy verdi. Bizim milletvekillerimiz kendi ilçelerinde, Afşin
Elbistan’da, Seyitömer’de, Tunçbilek’te, Orhaneli’de, Yatağan’da, Soma’da,
Kangal’da, Çayırhan’da, Kemerköy’de, Yeniköy’de yaşayan bebeğin ciğerini
hatırlattı; o ciğeri bazı kalpler düşünmedi, bazı beyinler orada devreye
girmedi; o parmak KOAH hastaları için kalkmadı, kanser tehlikesi için kalkmadı.
(Mikrofon
otomatik cihaz tarafından kapatıldı) 
BAŞKAN
– Tamamlıyoruz. 
ÖZGÜR
ÖZEL (Manisa) – Mehmet Muş kaldırdı -saraydan gelen talimat- hep beraber oy
verdiler. Sonra bir infial oldu, bir tepki oldu; millet dedi ki: “İYİ PARTİ,
Halkların Demokratik Partisi, CHP bu kadar duyarlı davranıyor da benim seçip
yolladığım milletvekili neden buna uygun oy kullanmıyor?” Ve yapılan tüm
kamuoyu çalışmalarında bu konuda Adalet ve Kalkınma Partisine duyulan tepki…
“Neyse, bir imkân var canım, Meclis grubunu da biz oluşturduk, yürütmenin başı
da biziz, veto ederiz, bu işten sıyrılırız…” Veto edildi… Vallahi, vetonun
kendisinden memnunuz ama mesele demokratik açıdan ele alındığında hepimizin,
bütün Meclisin demokratik bir alzaymır olması lazım. 
(Mikrofon
otomatik cihaz tarafından kapatıldı) 
BAŞKAN
– Sayın Özel, tamamlıyoruz. 
ÖZGÜR
ÖZEL (Manisa) – Sizin “Ya, arkadaşlar, evet, haklısınız.” demeniz için… Çünkü
bir bakıyorsunuz, geçen gün burada şevkle el kaldıranlar dün akşam Twitter’dan
Cumhurbaşkanına teşekkür ediyor. Kardeşim, maddenin iptali doğruysa on gün önce
niye el kaldırdın? On gün önce vicdanınla karar veriyorsan on gün sonra
Cumhurbaşkanına hangi vicdanla alkış tutuyorsun? Yaşanan mesele, siyasi
şizofrenik bir hâldir. Ya, nasıl oluyor? Ne değişiyor? Nasıl oluyor da aynı
maddeye on gün önce yalvarmamıza rağmen “evet” oyu kullananlar on gün sonra
kişilik değiştiriyor? Siyasi şizofreni… (AK PARTİ sıralarından gürültüler)
AYŞE
KEŞİR (Düzce) – Güçler ayrılığı… 
ÖZGÜR
ÖZEL (Manisa) – Ben öneriyi saraydan... 
BAŞKAN
– Lütfen tamamlayalım Sayın Özel. 
ÖZGÜR
ÖZEL (Manisa) – Burada hanginize sorsak “Efendim, yürütmenin de bir bildiği
var, elektrik lazım.” Son bir kez olsun termin koyacakmışız, iyi olacakmış. 
(Mikrofon
otomatik cihaz tarafından kapatıldı) 
BAŞKAN
– Son kez söz veriyorum, lütfen toparlayalım Sayın Özel. 
ÖZGÜR
ÖZEL (Manisa) – Vatandaşın yüzüne bakamaz hâle gelince “Minareden at beni; in
aşağı, tut beni.” Saraydan talimat, “evet” oyuna kalkan eller sarayı
alkışlıyor, vetoyu alkışlıyor. (CHP ve İYİ PARTİ sıralarından alkışlar) Bu
kabul edilemez.
Bakın,
biz, veto eden Cumhurbaşkanına, bu gruba yaptığınız yanlış yönlendirme, termik
santral lobisine teslimiyetiniz, sizin bakanlarınızın yaptığı iş yanlıştı,
grubunuzu yanlış yönlendirdiniz, verilen bu son imza doğrudur diyoruz. 
Peki,
siz ya, yüz yüze bakıyoruz, şu İYİ PARTİ Grubuna, şu CHP, şu HDP Grubuna bakıp
da bir kere olsun ya “Bu sefer de siz haklısınız. Biz, gelen talimata uyduk ama
gerçekten siz doğruyu söylüyormuşsunuz, bizim aklımız ancak saraydan gelen
talimatla vicdanımızı…”
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bitiriyorum Başkan, son…
BAŞKAN
– Lütfen Sayın Özel…
ÖZGÜR
ÖZEL (Manisa) – “Biz, milletvekili gibi, elimizi vicdanımıza koyup parmağımızı
özgürce kaldırmadığımız için, sizin milletin menfaatine sözlerinize kulağımızı
kapattığımız için, sizin halksever duruşunuzu görmediğimiz için sizin yüzünüze
bakmakta zorlanıyoruz.” mu diyeceksiniz yoksa, sarayın parmak vekilleri olarak,
verilen talimata göre kalbinizi, aklınızı dinlemeden parmak kaldırmaya devam mı
edeceksiniz; bunu merak ediyoruz. (CHP ve İYİ PARTİ sıralarından alkışlar)
ZÜLFÜ
DEMİRBAĞ (Elâzığ) – “Tweet” atanlar ile el kaldıranlar aynı kişiler değil.
LÜTFÜ
TÜRKKAN (Kocaeli) – Bir kere de şu adam kürsüye çıkıp konuşsa da dinlesek ya!
Hep oradan konuşuyor. Şu adama bir söz verin ya!
ZÜLFÜ
DEMİRBAĞ (Elâzığ) – Sen bir sus! Sen kendi işine bak!
LÜTFÜ
TÜRKKAN (Kocaeli) – Parayı hazırladım, merak etme! Gönderiyorum, devamlı! Tak
tak tak tak tak gönderiyorum!
BAŞKAN
– Değerli arkadaşlar, sessiz olalım. 
Söz
sırası, Adalet ve Kalkınma Partisi Grubu adına Grup Başkan Vekili Sayın
Özkan’da.
Buyurun
Sayın Özkan. 
37.- Denizli Milletvekili Cahit Özkan’ın, Barış Pınarı Harekâtı
bölgesinde şehit düşen Piyade Uzman Onbaşı Harun Çınar ile Pençe-3 Harekâtı’nda
şehit düşen Piyade Sözleşmeli Er Alpaslan Kurt’a Allah’tan rahmet dilediğine, 3
Aralık Dünya Engelliler Günü vesilesiyle engelli vatandaşların engellerini
kaldırmaya yönelik mücadelelerine devam ettiklerine, TANAP projesine,
Türkiye’nin Türkiye ile Libya arasında imzalanan Deniz Yetki Alanlarının
Sınırlandırılmasına İlişkin Mutabakat Muhtırası’yla uluslararası alanda gücünü
artırdığına, termik santrallere filtre takılmasını erteleyen teklif maddesinin
Cumhurbaşkanı tarafından veto edilmesinin kuvvetler ayrılığının göstergesi
olduğuna ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; yüce Meclise hayırlı,
başarılı bir çalışma haftası temennisiyle sözlerime başlıyorum.
Her
şeyden önce, ülkemizin istiklali ve istikbali için görev yaparken kahraman
Mehmetçiklerimizden Uzman Çavuş Harun Çınar Barış Pınarı Operasyonu’nda, Piyade
Er Alparslan Kurt da Pençe-3 Operasyonu’nda maalesef, şehit düşmüşlerdir;
mekânları cennet olsun, Rabb’im cemaliyle müşerreflendirsin ve aziz milletimize
yine Allah sabırlar versin.
Tabii,
yine, bu hafta 3 Aralık Dünya Engelliler Günü. Her şeyden önce, burası
Parlamento olduğu için, öncelikle yaptığımız yasama faaliyetleri ve imzalanan
ve onaylanan uluslararası sözleşmelerden bahsetme gereğini görüyorum. Yaklaşık
1.500 maddeyi bulan uluslararası sözleşmeler ve kanunlarla beraber, son on yedi
yıllık süre zarfında engellilerin standartlarını geliştirmek ve önündeki
engelleri kaldırmak suretiyle pek çok yasal düzenleme yaptık. Bunların ilki
2007 yılında engellilere dair uluslararası sözleşmeyi imzalamamız ve bu Meclis
çatısı altında onaylanmasının kabul edilmesidir. Yine, 2007 yılında
engellilerin âdeta çerçeve anayasası niteliğinde bulunan, merkezî hükûmete,
özel sektöre ve yerel yönetimlere sorumluluk yükleyen engellilerin önündeki
engellerin kaldırılmasına dair çerçeve yasa kabul edilmiştir. 50 maddeden
ibaret olan bu yasa sayesinde, hamdolsun, bugün engellilerimiz çok daha güler
yüzle hayata bağlanma imkânlarına kavuşmuşlardır. Tabii, bu düzenlemeler
yetmez, aynı zamanda idari pratiklerle bunların hayata geçirilmesi önemlidir.
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Denizli) - 2002 yılına kadar atanan engelli memur sayısı 5.770 iken, bu
rakam son on yedi yıllık süre zarfında 10 kat artarak 55 bin sayısına
ulaşmıştır. Bu, takdir görmesi gereken hadiselerdendir. Tabii, yapılan bu yasal
düzenlemeler, idari pratikler, aynı zamanda engelsiz vatandaşlarımızın dahi
hayata bağlanmalarına, mücadelelerine ilham kaynağı olan spordan sanata,
siyasetten iş dünyasına kadar tüm zorluklara rağmen engelli kardeşlerimizin
ortaya koydukları mücadele takdire şayandır. Her zaman yanlarındayız ve sadece
3 Aralık Dünya Engelliler Günü değil, her gün engelli vatandaşlarımızın
engellerini kaldırmak için mücadeleye devam ediyoruz.
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Denizli) - Tabii, geçen haftanın en önemli konularından birisi TANAP
yani Sayın Cumhurbaşkanımızın vizyonuyla bundan tam yedi yıl evvel Azerbaycan
doğal gazının uluslararası pazarlara nakliyle ilgili yapılan ve açılışı
tamamlanan TANAP projesidir. TANAP projesi, Türkiye’mizin güvenliğiyle ilgili,
stratejik çıkarlarıyla ilgili âdeta yumuşak güç niteliğinde bir düzenlemedir ve
sadece TANAP değil, Nabucco, Bakü-Tiflis-Ceyhan, Kerkük-Yumurtalık petrol boru
hatlarıyla beraber TANAP sayesinde Orta Doğu, İran, Kafkas ve Rus petrollerinin
Türkiye üzerinden uluslararası pazarlara nakli suretiyle hem dünya enerji
kaynaklarından payımızı alıyoruz hem de ülkemizin yumuşak gücünü artırarak
uluslararası toplum nezdinde ülkemizi çok daha pozitif bir noktada yarınlara
taşıyoruz. 
Tabii,
yine, Libya’yla imzalanmış olan ve 2010’dan beri Sayın Cumhurbaşkanımız Recep
Tayyip Erdoğan’ın liderliğinde büyük bir mücadeleyle başarıya taşınan
Türkiye-Libya arasındaki münhasır ticari bölge anlaşması var. 
(Mikrofon
otomatik cihaz tarafından kapatıldı) 
BAŞKAN
– Buyurun. 
CAHİT
ÖZKAN (Denizli) – Bu -sadece iki ülkenin menfaatine değil- Akdeniz’i âdeta bir
barış gölü hâline getirecek ve ülkemizin stratejik olarak enerji kaynaklarına
ulaşması, sınırlarının genişlemesi ve Akdeniz’in savaşın, kanın ve gözyaşının
değil, barışın, huzurun ve serbest ticaretin egemen olduğu bir coğrafya olarak
hayata geçmesini sağlayacak. Elbette ülkemizin imzalamış olduğu bu sözleşmeyi
en kısa zamanda Meclis gündemine getirerek oradan da Birleşmiş Milletlerde
işleme alınmasını da sağlayacağız. Bu tarihî mutabakatla birlikte Türkiye,
enerji kaynaklarını paylaşma amaçlı kurulan ittifaklara karşı uluslararası
alanda, sahada gücünü artırmıştır. 
(Mikrofon
otomatik cihaz tarafından kapatıldı) 
BAŞKAN
– Buyurun. 
CAHİT
ÖZKAN (Denizli) – Âdeta Sevr niteliğinde olan Sevilla haritasıyla Türkiye’yi
Akdeniz’deki 41 bin kilometrekarelik bir deniz alanına hapsetme oyunu bloke
olmuştur. Aynı zamanda, bu hat üzerinde yaklaşık 3 trilyon doları bulan doğal
gaz ve petrol imkânlarından da pay sahibi olmasını sağlamıştır. Bu noktada,
bunu söylemek kolay ama yapmak çok zor; tam on yıllık süre zarfında bir
taraftan Libya ayağında, bir taraftan da Türkiye'nin stratejik uluslararası
alandaki nüfuzunu artırmak suretiyle Cumhurbaşkanımızın liderliğinde ortaya
konulmuş bir başarıdır. Onun için, Cumhurbaşkanımız Sayın Recep Tayyip
Erdoğan’a ve bu noktada emeği geçen tüm paydaşlara yürekten teşekkür ediyorum. 
Tabii,
konuşulacak çok mesele var. Geçen hafta, bu veto meselesiyle ilgili… Bakın,
burası Parlamento. Uzun zamandan beri ne diyorduk?
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Denizli) – Yahu, kuvvetler ayrılığı… [CHP, HDP ve İYİ PARTİ sıralarından
gülüşmeler, alkışlar(!)]
BAŞKAN
– Sessiz olalım arkadaşlar. 
CAHİT
ÖZKAN (Denizli) – Bir taraftan Parlamentonun gücü, kudreti, diğer taraftan da
Sayın Cumhurbaşkanımızın yetkisi. Elbette kullanacak. Bundan sonra çok daha
fazla kullanacak. 
Yahu,
bir hadise vardır: Kaleye geçersiniz, bir kaleci olur. “Yahu, bir tarafı boş
bırakın da oradan gol atalım.” Yani demek istiyorlar ki “Kuvvetler ayrılığı
yok.” Cumhurbaşkanımız veto edince farklı söylemler… 
Bakın,
biz bu ülkede milletimize ve memleketimize hizmet ediyoruz. Bir taraftan
çalışma hayatını düşünmek zorundayız, bunu yapacağız. Soruyorum: Yedi yıl önce
böyle bir yasal düzenleme var mıydı ki süresi uzatılsın? Yoktu, yedi yıl önce
böyle bir süre yoktu. Yedi yıl önce bu yasal düzenlemeyi yapmamış olsaydık
yasanın uzatılacak herhangi bir süresi olmayacaktı.
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Denizli) – Biz diyoruz ki evet, bir taraftan orada yaklaşık 10-15 bin
civarındaki işçinin ve yan çalışma alanlarıyla beraber bu katma değerden pay
alan vatandaşlarımızın elbette imkânını düşünmek zorundayız. Ama diğer
taraftan, bizim azmimiz, bütün mücadelemiz Türkiye’de yeşil, temiz bir hava
olsun diye verdiğimiz mücadeledir. Süresi uzatılan yasal düzenlemeyi de biz
yaptık. Buna rağmen, takılmayan bu filtrelerle ilgili, son süreyi de belirli
bir takvime bağlamak suretiyle yine bunun yasal düzenlemelerini yapan biziz.
Ha, ne yapacağız? Sayın Cumhurbaşkanımız veto etmiştir. Biz, her şeyden önce,
Parlamentoyu farklı görüşlerin temsil edildiği bir merci, bir makam olarak
görüyoruz. Burada bazı milletvekillerimiz elbette farklı düşünüyor olabilir.
Netice itibarıyla, hani biz söyledik ya… Montesquieu, bu kuvvetler ayrılığını
planlarken yürütmenin tek kişiden, Parlamentonun da çok kişiden oluşacağını
ifade etmiş. 
(Mikrofon
otomatik cihaz tarafından kapatıldı) 
BAŞKAN
– Sayın Özkan, tamamlayın. 
CAHİT
ÖZKAN (Denizli) – Neden? Çünkü Parlamento farklı fikirlerin müzakere edildiği…
son tahlilde ortaya çıkan tabloda yasaların nasıl yapılacağını ifade etmiş.
Milletvekillerimizden itiraz edenler olmuş olabilir mi? Evet, oldu. Hatta bazı
milletvekillerimizden Parlamentoda bununla ilgili önerge verenler oldu “Bu yasa
geçmesin.” diye. 
MAHMUT
TANAL (İstanbul) – Nerede o vekiller be? 
MAHMUT
TOĞRUL (Gaziantep) – Hangi Meclise verdiler? 
CAHİT
ÖZKAN (Denizli) – Ancak bu Parlamentoda biz yasanın ülkemiz çıkarlarına uygun
olduğunu düşünüyorduk ve yasayı yaptık ama denge denetim gereği, Sayın
Cumhurbaşkanımızın veto etmesi de Parlamentonun çalışması açısından önemlidir. 
Bakınız,
daha geçen hafta bir milletvekili -sataşma olmasın diye kimden sâdır olduğunu
söylemeyeyim, herhâlde hemen bilirsiniz- diyor ki: “Türkiye’de anayasal sistem
yok, Anayasa yok.” Niye? Bugün Meclisteki bütün siyasi partilerin, bütün parti
gruplarının varlığı Anayasa’dan yetki alarak vardır. 
(Mikrofon
otomatik cihaz tarafından kapatıldı) 
BAŞKAN
– Sayın Özkan, tamamlayalım. 
CAHİT
ÖZKAN (Denizli) – “Anayasa yok.” diyen her şeyden önce Parlamentoda oturduğu
koltuğa ihanet ediyor demektir. 
Dün
ne dedik: Kuvvetler ayrılığı var. Sayın Grup Başkan Vekili ifade etti, Anayasa
Mahkemesi iptal kararı verdi. Diyorlardı ki: “Efendim, Anayasa çalışmıyor, Anayasa
Mahkemesi Parlamentonun kararlarını iptal etmiyor.” Bakınız, iptal etti.
“Kuvvetler ayrılığı yok.” diyordunuz; bakın, Cumhurbaşkanımız yasayı veto etti.
Yapmanız gereken tek bir şey vardır -biraz önceki alkışınızı da Sayın
Cumhurbaşkanımıza yaptığınıza inanıyorum- Cumhurbaşkanımızı alkışlamanızdır.
Anayasa Mahkemesinin verdiği kararı da, kuvvetler ayrılığı prensibine uygun
çalışan Anayasa Mahkemesinin kararını da alkışlamalısınız. Hoş sizden böyle bir
beklentimiz yok, ne kadar doğru icraat olursa olsun “Alkışlamayacağız.” diye bu
Mecliste ifade ettiniz. 
SERPİL
KEMALBAY PEKGÖZEGÜ (İzmir) – Termik santraller kapatılsın!
CAHİT
ÖZKAN (Denizli) – Biz de diyoruz ki: Milletimiz adına en güzel yasaları yapmaya
devam edeceğiz. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
CAHİT
ÖZKAN (Denizli) – Bu vesileyle, hayırlı, başarılı bir çalışma haftası diliyor,
Genel Kurulu saygıyla selamlıyorum. (AK PARTİ sıralarından alkışlar)
LÜTFÜ
TÜRKKAN (Kocaeli) – Sayın Başkan…
BAŞKAN
– Bir saniye değerli milletvekilleri… 
TURAN
AYDOĞAN (İstanbul) – Allah kimseyi Cahit’in durumuna düşürmesin!
BAŞKAN
– Karşılıklı olmasın. 
CAHİT
ÖZKAN (Denizli) – Sataşmadık Başkanım. 
ÖZGÜR
ÖZEL (Manisa) – Sayın Başkan…
BAŞKAN
– Ben Meclis birleşimlerinde grubu bulunmayan partilere de söz vermeye gayret
ediyorum yani onların da hukukunu koruyalım. 
Sayın
Destici, sizin sisteme girdiğinizi gördüm. 
Sayın
İslam, ondan sonra da size söz vereceğim. 
Süreleriniz
üçer dakika Sayın Destici ve Sayın İslam. 
Buyurun
Sayın Destici. 
38.- Ankara Milletvekili Mustafa Destici’nin, Barış Pınarı Harekâtı
bölgesi ile Pençe-3 Harekâtında vefat eden şehitlerimize ve soba zehirlenmesi
sonucu vefat eden Ampute Futbol Millî Takımı Teknik Direktörü Osman Çakmak’ın
anne ve babasına Allah’tan rahmet dilediğine, 3 Aralık Dünya Engelliler
Günü’ne, Dünya Paralimpik Yüzme Şampiyonası’nda 3’üncü olan hemşehrisi Sümeyye
Boyacı başta olmak üzere engelli sporcuları başarılarından dolayı tebrik
ettiğine, Meclise sunduğu teklifle “özürlü” kelimesi yerine “engelli”
kelimesinin kullanılmasını sağlayarak engellilere göstermiş olduğu
hassasiyetten dolayı Muhsin Yazıcıoğlu’nu rahmetle andığına, Türkiye’nin Baltık
ve Polonya hattındaki NATO hamlelerini veto etmesini doğru ve cesur bir adım
olarak gördüğüne, Libya ile Türkiye arasında kıta sahanlığı ve münhasır
ekonomik bölge sınırları noktasında varılan anlaşmanın tarihî bir anlaşma
olduğuna ilişkin açıklaması
MUSTAFA
DESTİCİ (Ankara) – Teşekkür ederim Sayın Başkan. 
Sizleri
ve Genel Kurulu saygıyla selamlıyorum. 
Öncelikle,
Barış Pınarı Harekâtı’nda ve Pençe Harekâtlarında vefat eden şehitlerimize
Allah’tan rahmet diliyorum. Ruhları şad olsun, mekânları cennet olsun. Yaralı
gazilerimize Rabb’imden acil şifalar niyaz ediyorum ve Rabb’im kahraman
ordumuzun, askerlerimizin yâr ve yardımcısı olsun. 
Bugün
3 Aralık Dünya Engelliler Günü. Bütün engelli vatandaşlarımızın bu özel gününü
kutluyorum. Tabii, burada çok müstesna insanlar var; örneğin, bunlardan bir
tanesi Ampute Futbol Millî Takımı’mızın kaptanı Osman Çakmak. Eski kaptan şu
anda teknik direktör, bu yıl içerisinde bir soba zehirlenmesi sonucu önce
annesini, dün de babasını kaybetti. Ben anne ve babasına Allah’tan rahmet
diliyor, kendisine de başsağlığı ve sabır dileklerimi buradan iletiyorum. 
Tabii,
özellikle Barış Pınarı Harekâtı sürecinde diğer sporcularımızla birlikte
engelli sporcularımızın da müthiş başarıları hem ülkemiz hem de Mehmetçik’imiz
için büyük bir moral desteği oldu. Bunların başında, sevgili hemşehrim Sümeyye
Boyacı var; paralimpikte önce Avrupa şampiyonu, sonra dünya 2’ncisi oldu. İşte,
bugünlerde gelen diğer engelli sporcularımızın başarıları bizleri gerçekten
gururlandırdı ve her ne kadar, engelli olsalar da engel tanımadıklarını bir
kere daha göstermiş oldular. Hepsini tebrik ediyor ve başarılarının devamını
diliyorum. 
Tabii,
burada rahmetle anmam gereken bir büyük şahsiyet de şehit liderim, Muhsin
Başkanım. Biliyorsunuz, 2007 yılına kadar “engelli” ibaresi yerine “özürlü”
kelimesi kullanılmaktaydı. Onun Meclise vermiş olduğu kanun teklifiyle birlikte
artık -“özürlü” kelimesi gerçekten yakışmıyordu- “engelli” kelimesi
kullanılmaya başlandı. Ben onu da bütün diğer vatandaşlarımıza olduğu gibi,
engellilere göstermiş olduğu büyük hassasiyetten dolayı bir kere daha rahmetle,
minnetle ve şükranla anıyorum. Ruhu şad olsun, mekânı cennet olsun diyorum. 
Tabii,
bu arada, NATO zirvesi bugün başladı. Ben özellikle, Türkiye'nin, PKK’yla
birlikte PYD ve YPG’yi terör örgütü olarak tanımadığı sürece özellikle Baltık
ve Polonya hattındaki yeni NATO hamlelerine şerh koymasını, veto etmesini
doğru, cesur bir adım olarak gördüğümü ve bunda da sonuna kadar gidilmesi
gerektiğini bir kere daha ifade ediyorum. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Destici.
MUSTAFA
DESTİCİ (Ankara) - Son olarak, Libya ile Türkiye arasında kıta sahanlığı ve
münhasır ekonomik bölge sınırları noktasında varılan anlaşmanın da tarihî bir
anlaşma olduğunu ifade ediyor, bu anlaşmada emeği geçen başta Sayın
Cumhurbaşkanı olmak üzere bütün Dışişleri yetkililerimize, bütün devlet
erkânına şükranlarımı sunuyorum. Kıbrıs Türk’tür ve inşallah, ebediyete kadar
da Türk olarak var olacaktır. Diğer alanlardaki haklarımız gibi oradaki
haklarımızdan da -ne Kuzey Kıbrıs Türk Cumhuriyeti’nin ne de Türkiye Cumhuriyeti’nin-
vazgeçilmedi, inşallah sonuna kadar da geçilmeyecek. Bunlar doğru politikalar,
bunlar millî politikalar, dış politikalar. Burada zaten bütün Meclisimizin de
–siyasi bölücüler dışında- ortak bir duruş göstermiş olmasından da büyük bir
memnuniyet duyuyor, sizleri ve Genel Kurulu saygıyla selamlıyorum.
Teşekkür
ediyorum.
BAŞKAN
– Sayın İslam…
39.- İstanbul Milletvekili Nazır Cihangir İslam’ın, şehitleri rahmetle
andığına, HDP Eş Genel Başkanı Selahattin Demirtaş’a geçmiş olsun dileğinde
bulunduğuna, 3 Aralık Dünya Engelliler Günü’ne, Yusuf Bilge Tunç’un hâlâ kayıp
olduğuna, İçişleri Bakanının “Anayasa Mahkemesinin gözlükleriyle bakmak zorunda
mıyım?” ifadesine ilişkin açıklaması
NAZIR
CİHANGİR İSLAM (İstanbul) – Teşekkür ederim Sayın Başkan.
Öncelikle
ben de şehitlerimizi rahmetle anıyorum ve bölgeye bir an önce adil bir barışın
gelmesini temenni ediyorum. 
Sayın
Selahattin Demirtaş’a buradan geçmiş olsun dileklerimi gönderiyorum. 
Şunu
bir defa daha tekrar ediyorum ki cezaevinde bulunan 7 kişiye haftada bir
ziyaret dilekçesi vermeme rağmen Adalet Bakanlığından hâlâ menfi veya müspet
tek bir cevap alabilmiş değilim. Az önce Anayasa’dan bahseden Sayın Özkan’a bu
bir hatırlatmamdır.
Bugün,
Engelliler Günü. Engellilerin de Engelliler Günü’nü tebrik ediyorum.
Az
önce beni ziyaret eden bir engelli kendisine yapılan ödeneğin kesildiğini
söyledi. Çünkü bu işlerde baz alınan gelir hane geliri, hâlbuki Anayasa’ya
baktığımızda, kişiyi baz alan Anayasa’ya göre kişilerin gelirinin yani bizatihi
engellinin gelirinin baz alınması lazım. Bu notu da koymak istiyorum.
Sayın
Başkan, değerli arkadaşlarım; az önce Sayın Özkan’ın Anayasa’ya atıf
yapmasından bahsetmiştim. Yalnız bunu Türkiye Büyük Millet Meclisi sayın
üyelerine yapmasından ziyade Hükûmet üyelerine, sayın bakanlara yapmasını ben
tavsiye ediyorum. Bakınız, Yusuf Bilge Tunç hâlâ kayıp. Bir insanın suçlu
olması veya masum olması başka bir şeydir, bir insanın kayıp olması ve herhangi
bir yetkilinin bu insanın akıbeti hakkında herhangi bir bilgi vermemesi
anayasal haklarla, insan haklarıyla bağdaşmayan bir tutumdur. Bakınız, 6 kayıp
ortaya çıktı Ankara’nın muhtelif yerlerinde fakat bu 7’nci kaybı hâlâ
bulabilmiş ve kendisinden herhangi bir haber alabilmiş değiliz. 
Yine,
Anayasa’yla ilgili. Bakınız, İçişleri Bakanımız -ki bizim güvenliğimizi
sağlamakla bir anlamda memurdur kendisi- diyor ki: “Ben beraat edenleri
işlerine döndürmem, Anayasa Mahkemesi gözlükleriyle olaya bakamam.” Anayasa
Mahkemesi gözlükleriyle bakamazsanız siz kendinizi Anayasa Mahkemesinin de
Anayasa’nın da mevzuatın da yasaların da üzerinde tutuyorsunuz demektir. Yani
hukuk devletinin âdeta sonlandığını bakanlar ağzından duymak bu ülkede son
derece umut kırıcıdır ve moral bozucudur. Bu yüzden, bu ülkede herkesin
-kuvvetler ayrılığını korumakla birlikte- Anayasa’ya bağlı kalmasıyla, bütün
kurumların ve bütün kişilerin bu tutumu devam ettirmesiyle ancak bizi düzlüğe
çıkartacağını bir kez daha hatırlatmak istiyorum.
Teşekkür
ederim Sayın Başkan.
BAŞKAN
– Söz sırası Türkiye İşçi Partisi adına Sayın Baş’ta. 
Buyurun
Sayın Baş.
40.- İstanbul Milletvekili Erkan Baş’ın, bütçe görüşmelerinde
Parlamentoda grubu olmayan partilere de söz hakkı tanınmasını ve yoksul
halkımız için bütçe yapma sorumluluğunun değerlendirileceğini umduğuna, HDP Eş
Genel Başkanı Selahattin Demirtaş’a geçmiş olsun dileğinde bulunduğuna, 8
Aralık Pazar günü İstanbul Bakırköy Meydanı’nda İstanbul Emek, Barış ve
Demokrasi Güçleri’nin emekçilerin taleplerini dile getirecekleri bir miting
düzenleyeceğine, emeklilikte yaşa takılanların sorunlarının çözümü için
Parlamentonun sorumluluk üstlenmesi gerektiğine, termik santrallere filtre
takılmasını erteleyen teklif maddesinin Cumhurbaşkanı tarafından veto
edilmesine ilişkin açıklaması
ERKAN
BAŞ (İstanbul) – Teşekkür ediyorum Sayın Başkan.
Ayrıca
duyarlılığınız için de teşekkür ediyorum ve örnek alınmasını diliyorum.
Özellikle önümüzdeki hafta itibarıyla başlayacak bütçe görüşmelerinde
Parlamentoda grubu olmayan ama temsil edilen partilerin söz hakkının
değerlendirileceğini umuyorum, bu örnek davranışınızla beraber.
Ben
de sözlerime Edirne Cezaevinde bulunan Selahattin Demirtaş’a geçmiş olsun
dileklerimi ileterek başlamak istiyorum ve bu haksız hukuksuz uygulamaların bir
an önce son bulması gerekiyor. 
Tabii,
bu hafta yoğun bir gündemimiz var ama galiba kamuoyu da bizler de önümüzdeki
hafta başlayacak bütçe görüşmelerine ilişkin bir hazırlık içerisindeyiz. Ben,
önemli bir yoğunlukla geçecek bu görüşmeler sırasında Meclisimizin
komisyonlarda göz ardı edilen işçilerin, emekçilerin, emeklilerin, yoksul halkın
çıkarlarını merkeze alan bir bütçe konusunda çalışmalar yapacağını, bu sorunu
en azından Genel Kurulda bütün açıklığıyla değerlendirip sadece patronlar için,
para babaları için değil, emekçi ve yoksul halkımız için bütçe yapma
sorumluluğumuzun hepimiz açısından değerlendirileceğini umuyorum. 
Tabii,
bu açıdan önemli olduğunu düşündüğüm bir gelişme de İstanbul emek, barış ve
demokrasi güçleri bütçe görüşmelerinin tam bir gün öncesinde, 8 Aralık Pazar
günü İstanbul Bakırköy Meydanı’nda bütçeye dair emekçilerin taleplerini dile
getirecekleri bir miting gerçekleştirecekler hem tüm halkımızı hem de aslında
vekil arkadaşlarımızı o mitingde emekçilerle birlikte olmaya, onların
taleplerini doğrudan yerinde dinlemeye davet ediyorum. 
Bugün,
Emeklilikte Yaşa Takılanlar Derneği yöneticilerini ağırladık. Arkadaşlarımız
mücadelelerinde kararlı olduklarını ve bu talebin göz yumulamayacak,
duymazlıktan gelinemeyecek bir talep olduğunu bir kez daha ifade etme ihtiyacı
hissettiler. Biz, kendilerinin bu talebine katıldığımızı ve emeklilikte yaşa
takılanların sorunlarının çözümü için Parlamentonun sorumluluk üstlenmesi
gerektiğini bir de Genel Kurulda ifade etmiş olalım. 
Son
olarak, gerçekten, şu, geçtiğimiz hafta yasalaşan ve dün Cumhurbaşkanının ilk
defa veto etmesiyle tekrar gündeme gelen konu aslında, bana sorarsanız anlamak
isteyen herkes için çok önemli mesajlar içeriyor. Burada, Komisyon aşamasında
pek çok milletvekili arkadaşımız, farklı siyasi partilere mensup pek çok
milletvekili arkadaşımız konunun önemini defalarca kez anlatmaya çalıştılar
fakat ne hikmetse AKP sıralarında oturan hiçbir milletvekili, altını çiziyorum,
hiçbir milletvekili bu konuda muhalefet sözcülerinin söylediklerini duymak
istemedi, anlamak istemedi ve yaptıklarından çok emin bir biçimde o yasa teklifine
“evet” oyu verdiler. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Baş. 
ERKAN
BAŞ (İstanbul) – Bunlar kayıtlara da girdi, büyük bir şevkle her zaman olduğu
gibi “evet” oyu verildi. 
Değerli
arkadaşlar, bakın, bize sürekli şu söyleniyor: “İktidarın iyi yaptığı şeyleri
hiç mi alkışlamayacaksınız?” Ben açık söylüyorum, Recep Tayyip Erdoğan’ın veto
etmesi doğrudur. Bakın, notlarım arasında var, daha önce Recep Tayyip
Erdoğan’ın bir sözü var, bence o da çok doğru. 2001 yılında diyor ki:
“Milletvekilleri birer parmak kaldırma makinesi olmaktan çıkmalıdır.” Ben de bu
sözü bugün aynı biçimde söylüyorum ve diyorum ki milletvekilleri birer parmak
kaldırma makinesi olmaktan çıkmalılar, çıkmadıklarında böyle komik durumlara
düşerler. Ben alkışlamak istiyorum ama o kadar hızlı fikir değiştiriyorlar ki
hangi fikri alkışlayacağımı bilemiyorum. Bunu da halkımızın takdirine
bırakıyorum. 
Teşekkür
ediyorum. 
BAŞKAN
– Peki. 
Şimdi,
değerli milletvekilleri… 
ENGİN
ALTAY (İstanbul) – Birer tur daha. 
BAŞKAN
– Bir saniye değerli arkadaşlarım. 
Gündemimiz
yoğun, okuyacağımız pek çok tezkere var. Ben grup başkan vekillerimizin söz
taleplerini, her birinin partilerine ve kendilerine olan saygımızdan ötürü,
uzatarak da devam ettiriyorum ancak tartışmaların belli bir yerde bitmesi
gerekiyor. 
Ben
söz taleplerini karşılamama gibi bir durum içerisinde asla olmadım ama
sizlerden de ricam, verdiğim süreleri, şu andaki süreleri birer dakika sonra
keseceğim, ona göre toparlayıp değerlendirin lütfen. 
Sayın
Türkkan, buyurun. 
41.- Kocaeli Milletvekili Lütfü Türkkan’ın, dün “Kanun teklifi geçti.”
diye alkışlayanların bugün “Veto edildi.” diye alkışladığına ilişkin açıklaması
LÜTFÜ
TÜRKKAN (Kocaeli) – Ben, ne Sayın Cahit Özkan Beyefendi’nin ne de Adalet ve Kalkınma
Partisi Grubunda olan arkadaşların şu anda hiçbirisinin yerinde olmak
istemezdim; öncelikle onu belirtmek istiyorum. 
MİHRİMAH
BELMA SATIR (İstanbul) – Olamazsınız zaten, kolay değil burada olmak! 
CAHİT
ÖZKAN (Denizli) – Alacağız mı bakalım?
LÜTFÜ
TÜRKKAN (Kocaeli) – Dün kanun geçti diye alkışlayan arkadaşlar, bugün veto
geldi diye alkışlıyorlar. Bakın, bunu açıklayabilecek tek bir sosyal bilimci
bulamazsınız, tek bir siyaset bilimci bulamazsınız. Bunu ancak psikologlar
açıklayabilir, bu psikolojik bir sıkıntıdır, hiç mümkün değil, bunu siyaseten
açıklayamazsınız. 
Bakın,
sizi yanıltan Adalet ve Kalkınma Partisi Genel Başkanı Sayın Recep Tayyip
Erdoğan oldu, Allah’tan Cumhurbaşkanı Erdoğan sizi kurtardı. 
Teşekkür
ediyorum Sayın Başkan. 
BAŞKAN
– Sayın Oluç, bir dakika siz de, lütfen... 
42.- İstanbul Milletvekili Hakkı Saruhan Oluç’un, Denizli Milletvekili
Cahit Özkan’ın yaptığı açıklamasındaki bazı ifadelerine ilişkin açıklaması
HAKKI
SARUHAN OLUÇ (İstanbul) - Teşekkür ederim Sayın Başkan. 
Yani
biraz evvel Adalet ve Kalkınma Partisi Grup Başkan Vekilinin böyle yeşilin,
çevrenin, doğanın, insan sağlığının önemini kavrayan konuşma yapması gerçekten
heyecan verici. Ama bunu geçen hafta yapacaktınız, geç kaldınız şimdi. 
Hakkımızı
teslim edin ya! Buradaki partiler, vekiller size “Yapmayın bunu; yanlış
yapıyorsunuz, halkın sağlığıyla oynuyorsunuz.” dedi, “Yok, hayır.” dediniz.
Hakkımızı teslim edin ya! Sizin vekilleriniz hangi Mecliste “Bu madde
geçmesin.” diye önerge verdi Allah aşkına? Buradaki Mecliste görmedik biz böyle
bir önergeyi. Şimdi dolayısıyla doğruları konuşalım; kuvvetler ayrılığıyla
filan alakası yok bu meselenin. 
Benim
korkum nedir, biliyor musunuz? Şimdi, bu şirketlerin bir kısmını biraz evvel
andım, hepsinin listesini siz de biliyorsunuz; bu şirketler, para verilmiş
olmasına, teşvik verilmiş olmasına rağmen üstlerine düşeni yapmadılar ya, siz
şimdi o şirketlere yeniden kredi sağlayacaksınız. Benim korkum…
(Mikrofon
otomatik cihaz tarafından kapatıldı) 
BAŞKAN
- Teşekkür ederim Sayın Oluç.
Sayın
Özel…
43.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, “2013’te biz çıkardık.” diyor, sebebi şu: “Avrupa
Birliği Çevre Mevzuatı’na uygun değildi bu santraller, devlet uymuyordu.”
Özelleştirme sırasında bakanları şöyle ifade etti: “Hukuksal ve finansal teşvik
veriyoruz bu ertelemeyle.” Yani özelleştirmeyi “hukuki ve finansal teşvik”
olarak yorumladılar. Şimdi gelmiş “Hava kirliliğine bu duyarlılığı biz
gösterdik.” diyor. Aslında “Sen bu santrali al; korkma, biz bu süreyi
uzatacağız.” dediniz. Vetoya “kuvvetler ayrılığı” diyor. Şöyle olsa olur: Veto
eder; sen burada, sayın oranında onunla mücadele edersin, bir kuvvetler
ayrılığı… Veto edildiği anda, dün “evet”e kalkan eller bugün vetoyu
alkışlıyorsa ve senin Grup Başkan Vekilin daha Plan ve Bütçe Komisyonu
toplanmadan “Maddeyi çıkarıyoruz.” diyorsa sen, Plan ve Bütçeyi de
aşağılıyorsun, bu Meclisi de. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) - Hiçbirimizin aklı yok, beyni yok, vicdanı yok; kararı parti
verir, biz uygularız diyorsun! Maddenin çıkarılacağı alt yazıda geçiyor,
Meclisin toplanmasına yetmiş iki saat var. 
BAŞKAN
– Teşekkürler Sayın Özel.
Sayın
Özkan, siz de toparlayın lütfen.
44.- Denizli Milletvekili Cahit Özkan’ın, kuvvetler ayrılığına ilişkin
sözlerinin arkasında olduklarına ilişkin açıklaması
CAHİT
ÖZKAN (Denizli) – Tabii, 3 Grup Başkan Vekili konuşunca bizim de aynı sürede
cevaplamamız zor. 
Bakın,
her şeyden önce şunu çok iyi bilin: Her zaman kuvvetler ayrılığı tartışması
yaşadık. Çevreyle ilgili duyarlılığınız sadece bu yasa geldiği zaman. Biz,
kuvvetler ayrılığıyla ilgili söylediğimiz hususun arkasındayız. Bu,
Parlamentonun tam anlamıyla tetkikidir. Ha, eğer böyle bir tartışma açılırsa
biz haritayı şöyle bir açarız; on yedi yılda çevreyle, yeşille, temiz havayla
ilgili ne yaptık görürüz. Ya bunu…
ENEZ
KAPLAN (Tekirdağ) – Kaz Dağları… Kaz Dağları…
LÜTFÜ
TÜRKKAN (Kocaeli) – Uzungöl bile yeterli size bakın. Uzungöl’ün fotoğrafını
alın, o bile yeter.
BAŞKAN
– Lütfen, değerli arkadaşlar…
CAHİT
ÖZKAN (Denizli) – Bakınız, Sayın Başkan, biz 94’te, İstanbul’da -Cumhuriyet
Halk Partili belediyede- her gün hava durumu raporu sunulur gibi ölen
insanların haberinin yapıldığı günleri çok iyi hatırlıyoruz. O günden bugüne
nasıl gelindi, İstanbul’daki o pis havayı, insanları öldüren havayı
temizleyerek ve Sayın Cumhurbaşkanımız…
(Mikrofon
otomatik cihaz tarafından kapatıldı) 
BAŞKAN
– Teşekkürler Sayın Özkan. 
ÖZGÜR
ÖZEL (Manisa) – Sayın Başkan… Sayın Başkan… 
BAŞKAN
– Sayın Özel…
ÖZGÜR
ÖZEL (Manisa) – Sayın Başkanım…
BAŞKAN
– Bir saniye Sayın Özel… Oturalım lütfen.
Değerli
arkadaşlar, bu tartışmaları uzatmak mümkün, tartışmaya olanak tanıdığımız da
bir gerçek ama bunun sınırının olması da bir gerçek.
ÖZGÜR
ÖZEL (Manisa) – Sayın Başkanım…
BAŞKAN
– Bir saniye Sayın Özel.
Şimdi,
ben bütün arkadaşlarımıza, Grup Başkan Vekillerimize birer dakikayla söz
vereceğimi ve uzatmayacağımı ifade ettim ama bunu devam ettirmek ne zamana
kadar? 
ENGİN
ALTAY (İstanbul) – Sataşma var.
LÜTFÜ
TÜRKKAN (Kocaeli) – Biz hakkımıza rıza gösteriyoruz efendim.
BAŞKAN
– Kayıtlara geçmesi açısından ben size bir söz vereyim, lütfen kayıtlara
geçirin. 
ÖZGÜR
ÖZEL (Manisa) – Sayın Başkan, ifade edeceğim konu şu: Bakın…
BAŞKAN
– Kayıtlara geçsin Sayın Özel, lütfen, buyurun. 
ÖZGÜR
ÖZEL (Manisa) – Sayın Başkan, kayıtlara geçiriyorum da…
CAHİT
ÖZKAN (Denizli) – İstanbul’daki olayı... 
ÖZGÜR
ÖZEL (Manisa) – Hayır, başka bir şey anlatacağım canım.
Sayın
Başkanın biraz önceki durumla ilgili tasarrufuna hepimiz saygılıyız. Onunla
ilgili hakkımızı kullandık. Bunun dışında bir şey söylemeyeceğim ama bir İç
Tüzük var ve o İç Tüzük diyor ki tarafına, partisine sataşılanın bu konuda
cevap hakkı var. Şimdi, biraz önceki konuyu sürdürsem Sayın Başkan söz
vermemekte haklı ancak birer dakika konuştuk, bir daha söz verilmeyeceğini
söylediğiniz için bunu istismar ederek son cümleyi şöyle kuruyor: “Sizin
belediyelerinizin zamanında her gün hava durumu ilan edilir gibi ölen kişilerin
sayılarının ilan edildiği günleri unutmadık.” Şimdi, sen bu lafı söyleyeceksin,
sonra diyeceksin ki: “Birer dakikalık süre bitti, ben de bunu söyledim bitti.”
Böyle bir şey yok.
CAHİT
ÖZKAN (Denizli) – Ben demiyorum, Başkan diyor ya, Allah Allah! 
ÖZGÜR
ÖZEL (Manisa) – Sayın Başkanım, bu söylenen söz, İç Tüzük’ün 69’uncu maddesine
göre kürsüden iki dakika cevap hakkını gerektirir. 
BAŞKAN
– Buyurun Sayın Özel. 
VII.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklaması sırasında Cumhuriyet Halk Partisine sataşması
nedeniyle konuşması
ÖZGÜR
ÖZEL (Manisa) – Sayın Başkan, teşekkür ediyorum.
Siz
birer dakikayla sınırladınız, hepimiz uyduk ama nasılsa “Diğer Grup Başkan Vekilleri
benden sonra söz almayacak.” diye sözünü “Cumhuriyet Halk Partili
belediyelerde, geçmişte her gün insanlar ölüyormuş. Hava durumu raporu sayısı
gibi…” Bu bir iftira, bu bir bühtan; bunu açıklamayan, söylemeyen, ispatlamayan
da müfteridir. (CHP sıralarından alkışlar)
Gelelim
şu gerçekliğe: Siz bu vetoya “kuvvetler ayrılığı” diyorsunuz ya “kuvvetler
ayrılığı” diyebilmeniz için o kuvvetin kararına dakikalar içinde biat etmemeniz
lazım. Ne yapmanız lazım? En basitinden, partinin sözcüleri, Grup Başkan Vekili
Mehmet Muş demeli ki: “Sayın Cumhurbaşkanımız veto etmiştir. Anayasa’nın ve İç
Tüzük’ün ilgili maddelerine göre işleme alınacak. Plan ve Bütçe Komisyonu bu
talebi değerlendirerek görüşecek. Daha sonra Genel Kurula gelecek. Genel
Kurulun takdirine göre davranacağız.” Kuvvetler ayrılığı budur. Orada veto
edilince burada “evet” diyenlerin “tweet” yarışına girip, ardından
“Cumhurbaşkanımızı çevre duyarlılığından dolayı tebrik ediyorum.” deyip Mehmet
Muş’un “Maddeyi çıkarıyoruz metinden.” demesi kuvvetler birliğidir, talimatla
yasamadır. 
ABDULLAH
GÜLER (İstanbul) - Size göre. 
ÖZGÜR
ÖZEL (Devamla) – Partinin Genel Başkanının verdiği kararı Meclisin toplanmasına
daha yetmiş iki saat kala Meclis Genel Kurulunun kararı gibi ilan etmek, alt
yazılarda bugün onun geçiyor olması hukuk devletinin çöküşüdür, hukuk
devletinin olmayışının, anayasasızlaştırma sürecinin, Anayasa’yı ayaklar altına
almanın, tek adam rejiminin itirafıdır.
Teşekkür
ediyorum Sayın Başkan. (CHP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Sataşmadan dolayı…
BAŞKAN
– Size de iki dakika süre veriyorum, buyurun.
Gündemimizin
yoğunluğunu bilerek ve kanunlara da geçeceğimizi düşünerek toparlamanızı
sizlerden rica ediyorum. 
Buyurun
Sayın Özkan.
2.- Denizli Milletvekili Cahit Özkan’ın, Manisa Milletvekili Özgür
Özel’in sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; biraz önce bir “hodri
meydan” dedi, peşrev çekti, eyvallah. 
ÖZGÜR
ÖZEL (Manisa) - Evet.
CAHİT
ÖZKAN (Devamla) – Bakınız, bir hukukçu olarak -ecza dükkânlarında olmayabilir-
söylüyorum. Bazı bilgiler, deliller vardır ki ispata gerek yoktur; mesela,
mütevatir haber… İkimiz herhangi bir şeyi tartışıyor olsak “Dünya Savaşı oldu
mu kardeşim, çık ispat et!” dediğinizde herkes size güler. 1994’te, şu anda
ekranlardan çok uzak ama Ali Kırca, televizyon programlarında her gün
İstanbul’un sokaklarında hava kirliliğinden ölen insanların raporunu sunuyordu.
O noktada konuşmak da düzenlemek de yapmak da yetmez, onu pratiğe dökmeniz
lazım. Onun için, şu anda benden ispatını istediğiniz husus “Dünya Savaşı
olmamıştır.” anlayışıyla sizin tarafınıza düşer. 
Diğer
taraftan, geçen hafta, on gün önce burada geçirdiğimiz yasal düzenleme AK PARTİ
Grubunun efendim “Filtresiz santraller olsun.” düzenlemesi değil, diyoruz ki
yedi yıl önce tamamen filtresiz şekilde çalışan santrallerle ilgili nasıl
düzenleme yapmışsak ve size diyorsak “Şu tarihe kadar filtrenizi takın.”
Takmamış, uzatmışız; hadi mazeret göstermiş ama bu sefer dedik ki: “Artık
uzatım yok, artık bundan sonra takvime bağlıyoruz… 
ALİ
ÖZTUNÇ (Kahramanmaraş) – Daha önce de takvime bağlıydı Başkan.
CAHİT
ÖZKAN (Devamla) – …Ya o takvim işlerken aşama aşama yerine getirmeyenlerin,
şartları taşımayanların santralleri kapatılacak ya da filtreli bir şekilde
temiz çevreyle çalışmaya devam edeceksiniz.”
Bakın,
burada Sayın Cumhurbaşkanımızın veto kararı var. Bu kararda özetle, insan
sağlığı ve çevrenin korunması açısından burada verilen takvimdeki sürenin
yeniden gözden geçirilmesinden bahsediliyor. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özkan. 
CAHİT
ÖZKAN (Devamla) - Yani biz bunu değerlendireceğiz; bu vetoya uygun çevreyi,
yeşili, diğer taraftan da binlerce işçimizin çalışma hayatını, enerji arzının
gerekliliğini dikkate alarak bu yasayla ilgili tasarrufu da yapacağız.
Genel
Kurulu saygıyla selamlıyorum. (AK PARTİ sıralarından alkışlar) 
MAHMUT
TANAL (İstanbul) – Çevreyi düşünüyorsanız Kanal İstanbul’u niçin yapıyorsunuz? 
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkan…
BAŞKAN
– Buyurun. 
ÖZGÜR
ÖZEL (Manisa) – Sayın Başkan, yeniden bir cevap hakkı var ama artık sizin
anlayışınızı suistimal etmeyelim. 
Bana
“İkinci Dünya Savaşı’nın olduğunu ispat et.” derse on beş saniye içinde ispat
ederim ama eğer İstanbul’da kışlar boyunca, yıllar boyunca hava kirliliğinden
ölenlerin listesinin hava durumu gibi her gün teker teker ilan edildiğini ispat
etmezse on beş gün içinde, müfteridir.
Teşekkür
ediyorum.
BAŞKAN
– Siz de buyurun Sayın Özkan.
CAHİT
ÖZKAN (Denizli) – Bakın, hiç on beş gün beklemeye gerek yok.
ÖZGÜR
ÖZEL (Manisa) – Hadi!
CAHİT
ÖZKAN (Denizli) – Sayın Başkan, 1994’te Ali Kırca’ya…
MAHMUT
TANAL (İstanbul) – 1994’te siz kaç yaşındaydınız? (CHP sıralarından gülüşmeler)
BAŞKAN
– Değerli arkadaşlar, sessiz olalım. 
CAHİT
ÖZKAN (Denizli) – Meclisin de gündemine gelmesine gerek yok. 
1994’te
her gün -bugün santrallerden yayılıyor ya- İstanbul’da her bir apartman…
ÜNAL
DEMİRTAŞ (Zonguldak) – 1994’te kaç yaşındaydın?
CAHİT
ÖZKAN (Denizli) – Eğer siz sadece yaşayarak yapıyorsanız bir ülkenin
geleceğiyle ilgili konuşma hakkınız yok.
BAŞKAN
– Sayın Özkan, toparlayın lütfen.
Teşekkür
ediyorum.
CAHİT
ÖZKAN (Denizli) – Bakınız, 1994’te İstanbul’daki her bir bina filtresiz termik
santraliydi. Oralara, sokaklara kadar doğal gazı götürmek suretiyle bugün en
ücra köşedeki köylerimizin temiz havasını İstanbul’a yeniden biz getirdik.
Teşekkür
ediyorum. 
BAŞKAN
– Peki, teşekkür ederim.
Değerli
milletvekilleri, gündeme geçiyoruz.
Başkanlığın
Genel Kurula sunuşları vardır.
Cumhurbaşkanlığının
bir tezkeresi vardır, okutup bilgilerinize sunacağım.
VIII.- BAŞKANLIĞIN GENEL KURULA SUNUŞLARI
A) Tezkereler
1.- Cumhurbaşkanlığının, 7193 sayılı Dijital Hizmet Vergisi ile Bazı
Kanunlarda ve 375 sayılı Kanun Hükmünde Kararnamede Değişiklik Yapılması
Hakkında Kanun’un 50’nci maddesinin Türkiye Büyük Millet Meclisince bir kez
daha görüşülmesi için geri gönderildiğine dair tezkeresi (3/991)
2 Aralık 2019
Türkiye Büyük Millet Meclisi Başkanlığına
Türkiye
Büyük Millet Meclisi Genel Kurulunca 21/11/2019 tarihinde kabul edilen, 7193
sayılı "Dijital Hizmet Vergisi ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun” incelenmiştir. 
Bu
kanunda, diğer düzenlemelerin yanında, Elektrik Üretim Anonim Şirketi veya
bağlı ortaklık, iştirak, işletme ve işletme birimleri ile varlıklarına,
Özelleştirme Uygulamaları Hakkında Kanun kapsamında oluşturulacak kamu üretim
şirketlerine ve kamu üretim şirketlerine ait üretim tesislerine, bunlardan
özelleştirilenlere ve daha sonra özelleştirilecek olanlara, çevre mevzuatına
uyum kapsamında gerçekleştirecekleri yatırımlar ile çevre mevzuatı açısından
gerekli izinleri tamamlamaları amacıyla 31/12/2019 tarihine kadar tanınan
sürenin nihayetinde 30/6/2022 tarihine kadar uzatılması öngörülmektedir.
Değişiklik
öngörülen düzenleme ilk olarak 14/3/2013 tarihli ve 6446 sayılı Elektrik
Piyasası Kanunu’nun geçici 8’inci maddesinde yer almıştır. Maddede belirtilen
şirketlere çevre mevzuatına uyum kapsamında gerçekleştirecekleri yatırımlar ile
çevre mevzuatı açısından gerekli izinleri tamamlamaları amacıyla 31/12/2018
tarihine kadar süre verilerek bu sürenin üç yıla kadar uzatılabileceği yönünde
Bakanlar Kuruluna yetki tanınmıştır. Anayasa Mahkemesinin 22/5/2014 tarihli ve
E.2013/65, K.2014/93 sayılı Kararı’yla anılan düzenlemenin iptal edilmesi
üzerine 4/6/2016 tarihli ve 6719 sayılı Kanun’un 25’inci maddesiyle geçici 8’inci
madde yeniden düzenlenmiş ve bu defa şirketlere tanınan süre 31/12/2019 olarak
belirlenmiştir.
Enerji
ihtiyacının sürekli olduğu ve artarak devam ettiği, enerjinin ve dolayısıyla
enerji sektörünün ülkemizin hedefleri ve gelişimi için hayati önem arz ettiği
hususları göz önüne alındığında, elektrik üretim tesislerinin varlığının
korunmasının ve desteklenmesinin devletin temel politikalarından biri olması
gerektiği şüphesizdir. Nitekim 6446 sayılı Kanun’un yürürlüğe girdiği 2013
yılından 2019 yılı sonuna kadar çevre mevzuatının gerektirdiği yükümlülükleri
yerine getirmeyen şirketlere yaklaşık yedi yıl süre tanınması da bu yaklaşımın
bir tezahürüdür. Verilen sürenin, yatırımcı şirketler bakımından hem finansal
hem teknik gereklilikleri karşılama konusunda yeterli olduğu açıktır.
Bununla
birlikte, insan sağlığı ve çevrenin korunması da devletin başta gelen anayasal
ödevi ve herkesin insani görevidir. Nitekim Anayasa’nın 56’ncı maddesinde,
herkesin sağlıklı ve dengeli bir çevrede yaşama hakkına sahip olduğu belirtilmiştir.
Çevreyi geliştirmenin, çevre sağlığını korumanın ve çevre kirlenmesini
önlemenin devletin ve vatandaşların ödevi olduğu hususu da hüküm altına
alınmıştır. Devletin çevreyi koruma ödevi gerekli mevzuatın yürürlüğe konması
ve mevzuata uygunluğun denetlenmesi suretiyle yerine getirilir. Vatandaşlar ise
bu mevzuatın gerektirdiği yükümlülükleri yerine getirmekle sorumludur.
Ülkemizin
enerji ihtiyacının karşılanması zarureti, insan sağlığı ve çevrenin korunması
amacının önüne geçmemelidir. Günümüz şartlarında çevre kirliliğine yol açmadan,
özellikle hava, su ve toprak kalitesini bozmadan da enerji üretiminin
gerçekleştirilmesi mümkündür. Hâl böyle iken evvelce elektrik üretim
şirketlerine tanınan ve esasen yeni mevzuata uyum sağlama ihtiyacından kaynaklanan
yaklaşık yedi yıllık geçiş süresi uyum için yeterli olmasına rağmen, incelenen
kanunla bu sürenin nihayetinde iki buçuk yıl kadar daha uzatılması devletin
insan sağlığı ve çevreyi koruma ödeviyle bağdaşmayacaktır. Devletin bu meseleye
hem yatırımcıyı hem vatandaşını koruyacak bir anlayışla yaklaşması,
düzenlemeleri buna göre gerçekleştirmesi gerekmektedir.
Bu
sebeple, incelenen kanunun 50’nci maddesinin yeniden değerlendirilmesinde fayda
görülmektedir.
Yayımlanması
yukarıda açıklanan gerekçelerle uygun görülmeyen 7193 sayılı “Dijital Hizmet
Vergisi ile Bazı Kanunlarda ve 375 sayılı Kanun Hükmünde Kararnamede Değişiklik
Yapılması Hakkında Kanun”un 50’nci maddesinin Türkiye Büyük Millet Meclisince
bir kez daha görüşülmesi için, Anayasa’nın 89 ve 104’üncü maddeleri uyarınca
ilişikte geri gönderilmiştir.
 Recep
Tayyip Erdoğan
 Cumhurbaşkanı
BAŞKAN
– Değerli milletvekilleri, bilgilerinize sunulmuştur. 
Türkiye
Büyük Millet Meclisi Başkanlığının, Türkiye Büyük Millet Meclisi ve Sayıştayın
2018 yılı harcamalarına ait dış denetim raporlarının inceleme sonuçlarına
ilişkin bir tezkeresi vardır, okutup bilgilerinize sunacağım.
2.- Türkiye Büyük Millet Meclisi Başkanlığının, Türkiye Büyük Millet
Meclisi ve Sayıştayın 2018 yılı harcamalarına ait dış denetim raporlarının
inceleme sonuçlarına ilişkin tezkeresi (3/992)
26/11/2019
Türkiye Büyük Millet Meclisi Genel Kuruluna
6253
sayılı Türkiye Büyük Millet Meclisi Başkanlığı İdari Teşkilatı Kanunu’nun
37'nci maddesi ile 5018 sayılı Kamu Malî Yönetimi ve Kontrol Kanunu’nun 69'uncu
maddesi kapsamında düzenlenen Türkiye Büyük Millet Meclisi ve Sayıştayın 2018
yılı harcamalarına ilişkin Dış Denetim Raporları Başkanlık Divanının 3 Ekim
2019 tarihli toplantısında üst yöneticilerin cevapları da dikkate alınarak
görüşülmüş ve ekteki inceleme sonuçlarının Genel Kurulun bilgisine sunulmasına
karar verilmiştir.
Bilgilerine
sunulur.
 Mustafa
Şentop
 Türkiye
Büyük Millet Meclisi Başkanı
Türkiye Büyük Millet Meclisi ve Sayıştayın 2018 Yılı
Dış Denetim Raporları İnceleme Sonuçları
I.
Türkiye Büyük Millet Meclisi Dış Denetim Raporu
Türkiye
Büyük Millet Meclisinin 2018 mali yılı hesaplarının dış denetimini yapmak üzere
görevlendirilen Sayıştay Uzman Denetçileri tarafından düzenlenen 19.09.2019
tarihli Dış Denetim Raporunda; 2018 Yılı Merkezi Yönetim Bütçe Kanunuyla tahsis
edilen ödeneklerin, harcama birimleri tarafından kullanımı sırasında düzenlenen
harcama belgelerinin kanunlara ve diğer hukuki düzenlemelere uygun olup
olmadığı, hazırlanan mali tablolarının doğruluğu, denkliği ve güvenilirliği
hususlarının incelendiği belirtilmiştir.
Yapılan
inceleme sırasında; 2018 yılına ait cetvel ve tablolarda gösterilen gider
rakamlarının; doğru ve denk olarak kaydedilip kaydedilmediği, toplamlarının
doğru, denk ve tutarlı olup olmadıkları ve hesapların birbirleriyle mutabık
bulunup bulunmadıklarına bakılmıştır. Bütçede tahmini olarak yer alan
kullanılabilir ödenek rakamlarıyla kesin hesap sonuç rakamları karşılaştırılmak
suretiyle gerçekleşme oranları ve uygunluk durumları, programa alınan yatırımların
gerçekleştirilip gerçekleştirilmediği araştırılmış, cetvellerdeki rakamların
dayandıkları sarf belgelerinin ilgili mevzuatına uygunluğu örnekleme yoluyla
denetlenmiştir.
Raporda
özetle;
TBMM
Başkanlığı 2018 yılı başlangıç ödeneği 1.255.124.000,00 TL olup yıl içinde
yapılan aktarmalar ve eklemelerle birlikte 1.282.338.094,49 TL olmuştur.
31.12.2018 tarihi itibariyle bu ödeneğin 1.085.803.519,44 TL'si, başka bir
deyişle % 84,7'si harcanmıştır.
Ekonomik
sınıflandırmaya göre harcamalara bakıldığında; Personel Giderleri için ayrılan
ödeneğin % 100'ünün kullanıldığı, Sosyal Güvenlik Kurumlarına Devlet Primi
Ödemelerine ayrılan ödeneğin % 100 oranında kullanıldığı, Cari Transferler
ödeneğinin % 99 oranında kullanıldığı, Mal ve Hizmet alımlarına tahsis edilen ödeneğin
% 97,7 oranında kullanıldığı, Sermaye Transferlerine ayrılan ödeneğin % 72
oranında kullanıldığı belirtilmiştir.
Ayrıca;
TBMM
Başkanlığınca arşivlenen ödeme emri belgeleri ve muhasebe işlem fişleri
tutarlarıyla bunların kaydedildiği ilgili hesaplardaki tutarların mutabık
olduğu,
Kesin
hesap cetvellerinde gösterilen gelir-gider rakamlarının doğru ve denk olduğu,
ödenek üstü harcama yapılmadığı,
Harcama
birimi başkanları ile Strateji Geliştirme Başkanı ve diğer personelin, mali
işlemlerin yürütülmesinde ve buna ilişkin harcama belgelerinin düzenlenmesinde
ve muhasebe kaydında, ilgili mevzuatta düzenlenen usul ve esaslara uygun
şekilde işlem yaptıkları,
Üst
Yöneticinin; kalkınma planına, yıllık programa, Kurumun Stratejik Plan
hedefleri ile hizmet gereklerine uygun olarak bütçe hazırlanması ve
uygulanmasına, kaynakların etkili, ekonomik ve verimli şekilde elde edilmesini
ve kullanımını sağlamaya özen gösterdiği ifade edilmiştir.
Harcama
belgelerinin ve eklerinin incelenmesi neticesinde ise iş ve işlemlerin mevzuata
uygun şekilde gerçekleştirildiğinden bahisle herhangi bir bulgu ve tenkitte
bulunulmamış, sadece Sermaye Giderlerindeki ödeneğin gerçekleşme oranının
artırılması hususunda öneride bulunulmuştur. 
Dış
denetçilerin önerileri dikkate alınarak düzenlenen üst yönetici cevabında;
2018
yılı bütçe gerçekleşmesinin % 84,7 olduğu, Sermaye Giderleri kalemi dışındaki
Cari Giderler kalemindeki harcama oranlarına ait ortalamanın ise % 99 gibi
yüksek bir rakama ulaştığı, Sermaye Giderleri kalemindeki harcama oranının ise
% 16,9 olduğu görülmektedir.
TBMM'nin
2018 harcamalarında herhangi bir usulsüzlük, bulgu ya da eksiklik
bulunmamıştır. Ancak, 2018 bütçesinde, Cumhurbaşkanlığı Hükümet Sistemine
geçilmesiyle 600'e çıkan milletvekili sayısındaki artışla ilgili olarak oda
ihtiyacı, yapılan düzenleme ve tadilatlarla giderilmiş olup böylece A ve B
Blokların yerine yapılması planlanan binaya ihtiyaç kalmamış ve bazı projelerde
kısıntıya gidilmesi suretiyle tasarruf yapılmış, bu sebeple de Sermaye
Giderlerindeki bütçe gerçekleşme oranının düşük olmasının başlıca nedeni Yeni
Bina Yapımı Projesine ihtiyaç kalmamasından kaynaklandığı ifade edilmiştir. 
2020
Yılı Yatırım Programı sermaye giderlerindeki bütçe gerçekleşme oranının,
kaynakların etkili, ekonomik ve verimli bir şekilde kullanılması suretiyle daha
yüksek oranda gerçekleşmesinin sağlanacağı ifade edilmiş ve Dış Denetim
Raporunda yer alan öneriler kapsamında gerekli tedbirlerin alınacağı
belirtilmiştir.
II.
Sayıştay Dış Denetim Raporu
Sayıştay
Başkanlığının 2018 mali yılı hesaplarının dış denetimini yapmak üzere Türkiye
Büyük Millet Meclisi Başkanlık Divanınca görevlendirilen İçişleri Bakanlığı
Mülkiye Müfettişleri tarafından düzenlenen 26.07.2019 tarihli Dış Denetim
Raporunda; 2018 Yılı Merkezi Yönetim Bütçe Kanunuyla tahsis edilen ödenekler
kapsamında yapılan harcamalar ve bunlara ilişkin belgeler esas alınarak, bu
ödeneklerin kullanımı sırasında düzenlenen harcama belgelerinin kanunlara ve
diğer hukuki düzenlemelere uygun olup olmadığı, kamu kaynaklarının ekonomik,
etkili ve verimli olarak kullanılıp kullanılmadığı, yapılan harcamaları
gösteren mali tablolarının güvenilirliği ve doğruluğu hususlarının incelendiği
belirtilmiştir.
Raporda
özetle;
Sayıştay
Başkanlığına 2018 yılı bütçesinde 276.701.000,00 TL ödenek tahsis edildiği, bu
ödeneğin 259.378.236,33 TL'lik kısmının harcandığı, söz konusu bütçe ödenekleri
ve harcama rakamları oransal olarak karşılaştırıldığında ise; 2017 yılında
tahsis edilen bütçe ödeneğinin % 84,42'sinin, 2018 yılında ise % 93,74'ünün
harcandığı belirtilmiştir. 
Ayrıca;
Kurumun
ödeme emri belgeleri ve muhasebe işlem fişlerine dayalı olarak tahakkuk
ettirdiği ödemeleri ile banka hesap özetlerinin mutabık olduğu,
Kesin
hesap cetvellerinde gösterilen gelir-gider rakamlarının doğru ve denk olduğu, ödenek
üstü harcama yapılmadığı,
Sayıştay
Başkanının üst yönetici olarak, bütçe ile verilen kamu kaynaklarının etkili,
ekonomik ve verimli bir şekilde kullanılmasını temin edecek mali tedbirlerin
alınmasında, 5018 sayılı Kanunda öngörülen mali yönetim ve kontrol sisteminin
işleyişinin gözetilmesinde, görev ve sorumlulukların yerine getirilmesinde
üstün gayret gösterdiği,
Harcama
yetkilisi, gerçekleştirme görevlisi, mali hizmetler birim yöneticisi ve
muhasebe yetkilisinin, mali mevzuatın uygulanmasında ve gerekli tedbirlerin
alınmasında azami çaba sarf ettikleri,
İdarenin
mali faaliyet, karar ve işlemlerinin 5018 sayılı Kamu Malî Yönetimi ve Kontrol
Kanunu ve ilgili diğer mevzuat çerçevesinde yürütüldüğü ifade edilmiştir.
Harcama
belgelerinin incelenmesinde ise;
1.
İhale üzerine kalan istekli ile ekonomik açıdan en avantajlı ikinci teklif
sahibi istekliye ait teminat mektuplarının, ihaleden sonra saymanlık ya da
muhasebe müdürlüklerine teslim edilmeyip birimde tutulduğu; ayrıca, saymanlık
ya da muhasebe müdürlüklerine gönderilen teminat mektuplarının kayıt altına
alınması ile ilgili alındı belgesinin bir örneğinin ihale işlem dosyasına
konulmadığı,
2.
İhale işlem dosyalarına konulan ve ödeme emrine bağlanan belgelerin asıllarının
ya da mevzuatına uygun olarak onaylanan nüshalarının konulmadığı,
3.
Bazı ihalelere esas hazırlanan teknik şartnameler ile yaklaşık maliyet hesap
cetvellerinin konu içerikleri birden fazla uzmanlık gerektirdiği hâlde tek
personel hazırlandığının görüldüğü,
4.
Ön mali kontrol inceleme formunun sadece son sayfasının imzalı olduğu, inceleme
formunun diğer sayfalarında paraf bulunmadığı; ayrıca inceleme formunun aslının
ödeme emrine bağlandığı için fotokopisinin ihale işlem dosyasına konulduğu
belirtilerek, ön mali kontrol formunun aslının ya da idare onaylı suretinin
dosyasına eklenmesi ve her sayfasının paraflanması gerektiği,
5.
Hakediş ödemelerine ilişkin düzenlenen bazı ödeme emri belgelerinin ekinde,
ihale konusu işi tamamladıktan sonra ödeme talebinde bulunan yüklenicinin
dilekçelerinde yalnızca şirket kaşesi, IBAN numarası ve imza bulunduğu; ancak
adı-soyadı olmadığı ve imza atan kişinin şirketi temsil ettiğine dair belgenin
dilekçeye eklenmediği,
6.
Kütüphane yönlendirme kurulunca belirlenen kitapların alınması işleri ile
ilgili oluşturulan komisyondaki dört kişinin imzasının bulunduğu, lakin bu dört
kişiden sadece birinin adı-soyadının yazılı olduğu belirtilerek, resmî belgede
imzaları bulunan kişilerin ad ve soyadlarının yazılması konusunda daha hassas
davranılması gerektiği, 
7.
Damacana içme suyu alımı işinde faturanın kaşesiz ve imzasız olduğu,
8.
Telefon faturası ödemesinde, faturanın üzerine idarece "görüşmeler
resmidir” kaşesinin basılmadığı,
9.
Yurtiçi görev yolluğu ile ilgili olarak yolluk bildiriminin mahalline dönüş
tarihinden itibaren bir ay süre zarfında harcırah beyannameleri ile eki
evrakların ilgili dairesine tevdii edilmediği, 
10.
Yurtdışı ve yurtiçi geçici yolluk bildiriminin ekine konulan ve konaklama
harcamalarını gösterir belgelerde (faturalarda) düzenleyen firma tarafından
faturanın kaşelenip imza edilmediği,
11.
Tedavi giderleri ödemelerinde faturaların arkasına "Ödenmesi uygundur.”
ibaresinin yazılmadığı, bu hususta ayrı form düzenlendiği belirtilerek,
yürürlükteki yönergeye uygun olarak faturaların arkasına ”Ödenmesi uygundur.”
kaşesinin basılması gerektiği,
12.
Yabancı konuk ve heyetlerin ağırlanması amacıyla onay alınarak mihmandar
görevlendirildiği, ancak alınan onayda davetli ve misafir sayılarının yer
almadığı,
Değerlendirme
ve tavsiyelerde bulunulmuştur.
Bu
çerçevede, dış denetçilerin denetim bulguları ve önerileri dikkate alınarak
düzenlenen Üst Yönetici Cevabında;
1.
2017 yılı Dış Denetim Raporunda yapılan öneri doğrultusunda bu hususa ilişkin
işlemler düzeltilmiş olup, bundan sonraki dönemde de gerekli hassasiyetin
gösterileceği,
2.
İhale işlem dosyalarına belgelerin "aslı gibidir” nüshalarının konulması
hususunda gerekli hassasiyetin gösterileceği,
3.
Söz konusu ihalelerde; işin büyük bir kısmı mekanik grubunu ilgilendirdiği için
teknik şartnameler ve eki belgelerin sadece Makine Müh. tarafından imzalandığı,
bundan sonraki işlemlerde söz konusu belgelerin içerikleri bakımından birden
fazla uzmanlık gereken durumlarda ilgili personel tarafından imzalanması
hususunda gerekli hassasiyetin gösterileceği,
4.
Ön mali kontrol formunun aslının ya da idare onaylı suretinin dosyasına
eklenerek ve her sayfasının paraflanarak öneri doğrultusunda işlem yapılacağı,
5.
Ödeme talebinde bulunan yüklenici dilekçesini Kurumumuz Genel Evrak servisine
teslim etmektedir. Genel Evrak servisinin dilekçe ve eklerine müdahale etme
imkânı bulunmamaktadır. Dilekçe, ödeme servisine geldikten sonra ihale işlem
dosyasında bulunan yükleniciye ait imza sirküsü, varsa vekâletname ve imza
beyannamesinde gerekli kontroller yapıldıktan sonra dilekçe işleme
alınmaktadır.
Ayrıca,
bundan sonra yapılan işlemlerde hak sahiplerinin dilekçe ve ekleri kontrol
edildikten sonra, yetki belgelerinden birer örnek alınarak “aslı gibidir”
yapılmak suretiyle hakediş dosyasına ekleneceği,
6.
Resmî belgede imzaları bulunan kişilerin ad ve soyadlarının yazılması konusunda
daha hassas davranılarak öneri doğrultusunda hareket edileceği,
7.
Denetim dönemi içerisinde sadece 035772 no’lu faturada, belirtilen eksikliğin
bulunduğu anlaşılmış olup, bundan sonraki işlemlerde gerekli hassasiyetin
gösterileceği,
8.
Denetim dönemi içerisinde sadece 25.08.2018 tarihli faturada belirtilen
eksikliğin bulunduğu anlaşılmış olup, bundan sonraki işlemlerde gerekli
hassasiyet gösterileceği,
9.
Yurt içi görev yolluğu işlemlerinde, yolluk bildirimini zamanında tevdii
etmeyenler hakkında Başkanlığımızca yasal faiz işletilerek ilgililerden tahsil
edilmektedir. Denetim dönemi içerisinde bahsi geçen yolluk beyannamesinin,
yasal süresinde Başkanlığımıza tevdii edilmediği ve sehven faiz uygulanmadığı
anlaşılmıştır.
Tespitin
akabinde ilgiliye, geciktirdiği süre ile orantılı olarak yasal faiz işletilerek
tahsil edildiği, 
10.
Yurtiçinde düzenlenen konaklama faturalarındaki kaşe ve imzanın takibi
konusunda gerekli hassasiyet gösterilmektedir.
Yurtdışından
alınan fatura ve benzeri belgelerde, imza, kaşe gibi usuller ilgili ülkenin
mevzuatına tabi olduğundan, bu faturalarda söz konusu hususların bulunmasını
arama ve mensuplarımızı bu konularda zorlama imkânı bulunmadığı,
11.
Yürürlükteki yönergeye uygun olarak faturaların arkasına "ödenmesi
uygundur.” kaşesinin basılarak öneri doğrultusunda işlem yapılacağı,
12.
Yabancı konuk ve heyetlerin ağırlanması amacıyla alınan onaylarda davetli ve
misafir sayılarına yer verileceği biçimde hareket edileceği,
ifade
edilmiş ve Dış Denetim Raporunda yer alan öneriler kapsamında gerekli
tedbirlerin alınacağı belirtilmiştir.
BAŞKAN
– Bilgilerinize sunulmuştur.
Türkiye
Büyük Millet Meclisi Başkanlığının bir tezkeresi daha vardır, okutup
bilgilerinize sunacağım.
3.- Türkiye Büyük Millet Meclisi Başkanlığının, Türk Dili Konuşan
Ülkeler Parlamenter Asamblesinde (TÜRKPA) boş bulunan üyelik için Cumhuriyet
Halk Partisi Grubu Başkanlığınca bildirilen Bursa Milletvekili Yüksel Özkan’ın
üyeliğinin uygun bulunduğuna ilişkin tezkeresi (3/993)
Türkiye Büyük Millet Meclisi Genel Kuruluna
Türkiye
Büyük Millet Meclisinin Dış İlişkilerinin Düzenlenmesi Hakkında 3620 sayılı
Kanun’un 2’nci maddesine göre, Türk Dili Konuşan Ülkeler Parlamenter
Asamblesinde (TÜRKPA) boş bulunan üyelik için Cumhuriyet Halk Partisi Grubu
Başkanlığınca bildirilen Bursa Milletvekili Yüksel Özkan’ın üyeliği Genel
Kurulun bilgilerine sunulur. 
 Mustafa
Şentop
 Türkiye
Büyük Millet Meclisi 
 Başkanı

BAŞKAN
– Bilgilerinize sunulmuştur.
B) Önergeler
1.- Kırıkkale Milletvekili Halil Öztürk’ün, (2/2399) esas numaralı
Kastamonu İlinin Adının Gazikastamonu Olarak Değiştirilmesine Dair Kanun
Teklifi’ni geri aldığına ilişkin önergesi (4/51)
BAŞKAN
– Sayın milletvekilleri, esas komisyon olarak İçişleri Komisyonuna havale edilen
(2/2399) esas numaralı Kastamonu İlinin Adının Gazikastamonu Olarak
Değiştirilmesine Dair Kanun Teklifi, Kırıkkale Milletvekili Halil Öztürk
tarafından geri alınmıştır. 
Bilgilerinize
sunulur. 
Türkiye
Büyük Millet Meclisi Başkanlığının bir tezkeresi daha vardır, okutup oylarınıza
sunacağım.
A) Tezkereler (Devam)
4.- Türkiye Büyük Millet Meclisi Başkanlığının, ülkemizin Latin Amerika
ve Karayip ülkelerine yönelik açılım politikasının parlamenter diplomasi
boyutunun da güçlendirilmesi kapsamında, TBMM’nin And Topluluğunun danışma ve
denetim organı olan And Parlamentosuna gözlemci üye olmasıyla ilgili mutabakat
gereğince söz konusu faaliyetleri yürütmek üzere TBMM’yi temsil edecek bir
grubun kurulmasına ilişkin tezkeresi (3/994)
Türkiye Büyük Millet Meclisi Genel Kuruluna
Ülkemizin
Latin Amerika ve Karayip ülkelerine yönelik açılım politikasının parlamenter
diplomasi boyutunun da güçlendirilmesi kapsamında, Türkiye Büyük Millet
Meclisinin And Topluluğunun danışma ve denetim organı olan And Parlamentosuna
gözlemci üye olmasıyla ilgili mutabakat, Türkiye Büyük Millet Meclisi ve And
Parlamentosu arasında 29/8/2019 tarihinde Kolombiya’nın Bogota şehrinde
imzalanmıştır.
3620
sayılı Kanun’un 1’inci maddesinin (a) fıkrası çerçevesindeki söz konusu
faaliyetleri yürütmek üzere TBMM’yi temsil edecek bir grup kurulması, mezkûr
kanunun 4’üncü maddesi gereğince Genel Kurulun tasviplerine sunulur.
 Mustafa
Şentop
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir.
Değerli
milletvekilleri, İYİ PARTİ Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
IX.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 25/11/2019 tarihinde Ankara Milletvekili Şenol
Sunat ve 19 milletvekilinin, engelli vatandaşların yaşadıkları sorunların
araştırılarak alınması gerekli önlemlerin belirlenmesi amacıyla Türkiye Büyük
Millet Meclisi Başkanlığına verilmiş olan (10/2175) esas numaralı Meclis
Araştırması Önergesi’nin ön görüşmelerinin, Genel Kurulun 3 Aralık 2019 Salı
günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu, 3/12/2019 salı günü (bugün) toplanamadığından grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasına saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri:

Ankara
Milletvekili Şenol Sunat ve 19 milletvekili tarafından engelli
vatandaşlarımızın toplumsal yaşamın her alanında yer alabilmelerinin
sağlanabilmesi, engelli istihdam oranlarının artırılması, sosyal hayatta
yaşadıkları sıkıntıların belirlenmesi ve çözüme kavuşturulabilmesi amacıyla
25/11/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin diğer önergelerin önüne alınarak görüşmelerin
3/12/2019 salı günkü birleşiminde yapılması önerilmiştir.
BAŞKAN
– Şimdi önerinin gerekçesini açıklamak üzere İYİ PARTİ Grubu adına Ankara
Milletvekilimiz Sayın Şenol Sunat’ta söz. (İYİ PARTİ sıralarından alkışlar) 
Süreniz
beş dakika Sayın Sunat.
İYİ
PARTİ GRUBU ADINA ŞENOL SUNAT (Ankara) – Sayın Başkan, sayın milletvekilleri;
İYİ PARTİ Grubu olarak engellilerin sorunlarının tespiti için vermiş olduğumuz
Meclis araştırması önergesi üzerinde söz almış bulunmaktayım. Yüce Meclisi
saygıyla selamlarım.
Sayın
milletvekilleri, engelli bireylerin sağlık, eğitim, sosyal yaşam ve istihdam
gibi yaşamsal hizmetlerden eksiksiz bir şekilde yararlanmaları en temel insan
haklarıdır. Evet, ülkemizde engelli vatandaşlarımızın ne sayısını tam olarak
biliyoruz ne eğitim durumlarını ne sağlık ne de istihdam durumlarını. 2002’deki
bir veri üzerinden biz bugün 10 milyon engelli olduğunu söylüyoruz ama maalesef
bu rakamın da herkese göre değiştiğini görüyoruz. 
Evet,
engelliler, eğitimden sağlığa, istihdamdan ulaşıma kadar her alanda sorun
yaşıyorlar. Engellilerin en önemli sorunlarından biri istihdamdır. Ülkemizde
engellilere yönelik istihdam politikaları, büyük ölçüde “kontenjan” veya “kota”
dediğimiz sisteme dayanmaktadır. Kamuda yüzde 3 olan bu kontenjanın yine bir
milletvekilimiz tarafından, İYİ PARTİ Milletvekili Sayın İsmail Ok tarafından
yüzde 5’e çıkarılması konusunda da kanun teklifi verilmiştir. Kamuda 2019 yılı
içerisinde atama yapılmamıştır, hâlen engelliler bu atamayı beklemektedir
aralık ayı içinde, bir beklenti içindedirler. 
Evet,
sağlık sorunları vardır engelli bireylerin; rehabilitasyon hizmetleri, yardımcı
cihaz, tıbbi sarf malzemesi, hayati öneme sahip ihtiyaçlarının büyük bölümü,
devlet tarafından ya karşılanmamakta ya da yeterli değildir. Evet, sağlık
tesislerine erişim hâlâ çok düşük vaziyettedir. Engelli bireylerin sağlık
kurulu raporları, sorunlu bir alan olmaya devam etmektedir. Tek seferde her
ihtiyaca cevap verebilecek bir rapor sistemi maalesef gelişmemiştir. 
Evet,
engellilerin fiziksel sorunları vardır. Çünkü, altyapı, üstyapı sorunları hâlen
ülkemizde çözülememiştir. Sosyal sorunları vardır, örneğin negatif ayrımcılık,
sosyal ret, acıma, eksik görülme anlayışıyla mücadele ediyorlar. Toplum ve karar
vericilerin engellilere bakış açısı hak temelli değil yardım temelli, maalesef.
Acıma ve merhamet üzerine kurgulanan bu bakış açısı, sorunları münferitleştirip
hak temelinde çözmek yerine yardıma indirgiyor. Ekonomik sorunları var; aile
desteği ile devlet desteği açısından yaşadıkları bu sorunlar o kadar çok ki
muhtaçlık aylığı ve evde bakım ücretinin ödenmesi için aile içinde fert başına
düşen gelir kriteri yerine engellinin kendi gelirinin esas alınmasını
tartışmalıyız. 
Evet,
engellilerin tabii ki en önemli sorunu, eğitim sorunu ve rehabilitasyon sorunu.
Özel eğitim ve örgün eğitim veren okulların sayısı, öğretmen sayısı, engellilik
durumuna göre özel eğitimin yeterli olup olmadığı mutlaka tespit edilmelidir,
bunu da Meclis yapmalıdır. Bakıma muhtaç engellilere yönelik rehabilitasyon
merkezlerinin mevcut durumu ve çalıştıkları elemanların meslek becerileri,
detaylı bir şekilde araştırılmalıdır. Yine, engelli öğrencilerin engelsiz
akranlarıyla birlikte eğitim alabilmesine imkân sağlayan kaynaştırma eğitiminde
gerek akademik ve fiziki erişim gerekse personel kapasitesi bağlamında
eksiklikler ele alınmalıdır.
Değerli
milletvekilleri, biraz önce baktım, her bir sayın vekilimiz engellilerle ilgili
konuşma yaptılar, engellerin ortadan kaldırılması gerektiğini ifade ettiler. “3
Aralık Engelliler Günü, bir kutlama günü değil, farkındalık günü.” dedik. İşte
Meclis olarak, bu belirttiğimiz gerekçelerden dolayı engelli yurttaşlarımızın
sağlık, eğitim, istihdam ve bilgi teknolojileri hizmetlerine tam olarak erişimlerinin
sağlanması, başta eğitim ve sağlık hizmetleri olmak üzere günlük hayatta
karşılaştıkları sorunların tespit edilmesi ve bu konuda ele alınması gereken
tedbirlerin belirlenmesi için bir Meclis araştırması komisyonunun kurulmasının
çok önemli olduğunu ifade etmek istiyorum. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Sunat. 
ŞENOL
SUNAT (Devamla) – Meclis olarak üzerimize düşen bir görev olarak addetmemiz
gereken ve uzun yıllardır da engelliler konusunda bir çalışma yapılmadığı göz
önüne alındığında, bugün, burada bu Meclis araştırması önergesinin sizler
tarafından desteklenerek bir komisyon kurulması kararını mutlaka çıkarmalıyız
diyorum, hepinizi saygıyla selamlıyorum. (İYİ PARTİ sıralarından alkışlar) 
BAŞKAN
– Söz sırası, Halkların Demokratik Partisi Grubu adına İstanbul Milletvekilimiz
Sayın Züleyha Gülüm’de. (HDP sıralarından alkışlar)
Süreniz
üç dakika. 
HDP
GRUBU ADINA ZÜLEYHA GÜLÜM (İstanbul) – Engelliler, eğitimden sağlığa, ulaşımdan
iş hayatına, ekonomik ve sosyal mekânlara kadar her türlü alanda birçok engelle
karşılaşmalarının yanı sıra, toplum ve iktidar tarafından acıma ve merhamet
duygularıyla yaklaşılan “yardıma muhtaç bireyler” olarak görülmektedir. Bu
yüzden engelli bireyler, toplumsal yaşamdan soyutlanıp kapalı mekânlara
hapsolmaktadır. 
Engelli
bireye bakış, vicdan meselesi, acıma meselesi değildir, hak meselesidir. Hangi
kimliğe sahip olursa olsun, birey, her kim olursa olsun eğitim, sağlık, ulaşım,
bağımsız yaşam ve benzeri alanlara herkesle eşit bir biçimde ulaşma hakkıyla
varolur. Farklılık, ne gibi farklı ihtiyaç ve beklentilere sahip olacakları
üzerinden çalışmayı getirir. 
Bu
bağlamda, tüm engelliler için bedensel, zihinsel, görme ve işitme engellilerin
kamusal mekânlara ve hizmetlere erişimini zorlaştıran altyapı ve üstyapı
sorunlarının acilen çözülmesi gerekmektedir. Engelli bireyin başka birinin
yardımına gerek duymaksızın bir noktadan bir noktaya erişebildiği, güvenli ve
rahat hareket edebildiği alanlar yaratılmalıdır. Engelli yurttaşlar için nitelikli,
ulaşılabilir, ücretsiz, eşit ve ana dilde, engelsiz eğitim hakkı sağlanmalıdır.
Engelli öğrencilerin engelsiz akranlarıyla birlikte eğitim alabilmesine imkân
sağlayan kaynaştırma sınıflarında şiddete, ayrımcılığa uğramasının önüne
geçilmelidir. Geçtiğimiz günlerde Aksaray’da bulunan merkez Mehmetçik
İlkokulunda eğitim gören otizmli öğrencilerin sınıflarının kapatılmasıyla
ilgili basına yansıyan haberler engelli öğrencilerin yaşadıkları ayrımcılığı
açıkça ortaya koymaktadır.
Engelliler,
iş yerinde bir sorun olarak görülmekte, istihdam edilmemektedir. Engelli
yurttaşların kamuda memur olarak yüzde 3, işçi olarak yüzde 4, özel sektörde
yüzde 3 oranında çalıştırılma zorunluluğu bulunmasına rağmen, kamu kuruluşları
dâhil, bu yükümlülüklere uyulmamaktadır. Engelli yurttaşların tedavi, bakım,
iyileştirme ihtiyaçları için yardımcı cihaz, tıbbi sarf malzemesi gibi hayati
öneme sahip ihtiyaçlarının büyük bölümü ya yetersizdir ya da hiç
karşılanmamaktadır. Engelli bireylerin sağlık kurulu raporları, sorunlu bir alan
olarak uygulamada devam etmektedir. “Evde bakım parası” adı altında yapılan
uygulamalar da engellileri toplumdan ve sosyal yaşamdan tecrit etme sonucunu
üretmiştir. Bu anlayış, engellileri yardımlarla yaşamaya mecbur bırakmıştır.
Yine engellilerin bakımının devlet tarafından uygun ortamlarda üstlenilmesi
yerine kadını aileye mahkûm eden yaklaşımlarla, engelli bireylerin bakımı,
kadının sırtına yüklenmiştir. Engelli olmak yeterince zor iken engelli kadın
olmak çok daha zor koşullarda yaşamak zorunda kalmak demektir. 
(Mikrofon
otomatik cihaz tarafından kapatıldı)
Başkan
– Devam edin. 
ZÜLEYHA
GÜLÜM (Devamla) – Engelli kadına yönelik erkek şiddeti çok daha fazla
yoğunlaşmakta, erkek yargı, engelli kadını değil, sanıkları koruyan kararlar
vermektedir. Var olan yasalar yetersiz iken bu yasalar dahi uygulanmamakta,
engellilerin uzun yıllar boyu sürdürdüğü mücadeleleri sonucunda kazanmış olduğu
haklar da ellerinden alınmaya çalışılmaktadır. Ulusal ve uluslararası
metinlerde belirtilmiş olan haklar, herkes için işlemek zorundadır. Sahte
gözyaşı, sahte sevgi gösterisi, sahte merhamet duyguları ya da sahte vitrin
vicdanlılığı sorunu çözmüyor. Haklarını tanımak ve tanımak da yetmiyor,
uygulanmasını, pratikte bunların gerçekleşmesini sağlamak gerekiyor. Tüm bu
örneklerden de önce belki de şunu düşünmek gerekiyor: Engellilerin yerine
birilerinin karar vermesi değil, engellilerin kendi yaşamları ve kendi hakları
için kendilerinin karar vereceği mekanizmaları bir an önce üretmek gerekiyor.
(HDP sıralarından alkışlar) 
BAŞKAN
– Söz sırası, Cumhuriyet Halk Partisi Grubu adına İstanbul Milletvekilimiz
Sayın Mahmut Tanal’da. (CHP sıralarından alkışlar)
Süreniz
üç dakika Sayın Tanal. 
CHP
GRUBU ADINA MAHMUT TANAL (İstanbul) – Değerli Başkan, değerli milletvekilleri;
hepinizi saygıyla hürmetle selamlıyorum. 
İYİ
PARTİ’nin vermiş olduğu önergeyi destekliyoruz. Engelli vatandaşlarımızın bu
sorunlarının takipçisi olacağız, peşinde olacağız. Bu sorunların bir an önce
Mecliste çözülmesi için ne gerekiyorsa onu yapmaya çaba sarf ediyoruz ama
maalesef oylarımız yetmiyor, AK PARTİ bu işe şimdiden herhâlde olumsuz bakıyor,
onun için, arkadaşlarımıza ön yargılı davranmak istemem ama umarım ve dilerim
bu konuda mahcup olmak isterim.
Şimdi,
değerli arkadaşlar, engelli vatandaşlarımızın sorunlarına baktığımız zaman
gerçekten ilk önce sorunu çözebilmek için önce sorunları bilmek lazım. Sorunlar
nelerdir? Bu sorunları çözmemek, insan haklarına bakış tarzıyla alakalı, insan
haklarına karşı olmak demektir, engellilerin insan haklarının ihlaline göz
yummak demektir. Sorunların başında bir, yoksulluk gelmekte; iki, eğitim
gelmekte; üç, istihdam gelmekte; dört, ulaşım gelmekte; beş, fiziksel çevre;
altı, konut; yedi, rehabilitasyon; sekiz, sağlık; dokuz, bilgi iletişim
teknolojileri; on, aile ve çevrenin engelliye bakışı; on bir, ayrımcılık
maddesi. 
Şimdi,
bunların hepsine baktığımız zaman, bunların başında ayrımcılık çok önemli. Bir,
çevrenin bakışı; iki, mevzuatın yetersizliği; üç, uygulamadan kaynaklanan
hususlar.
Bunlara,
uygulamadan kaynaklanan hususlara baktığımız zaman, mesela çok önemli bir husus
basına çıkmıştı: Sağlık Bakanı Recep Akdağ, Maliye Bakanı Mehmet Şimşek’le
birlikte Batman Bölge Devlet Hastanesinde çalışanların sorunlarını dinlerken,
asgari ücretle geçinemeyen vatandaş “Geçinemiyoruz Sayın Bakan.” diyor, Sayın
Bakanın, kendisine cevabı çok enteresan “Gözlerin görmediği hâlde sana biz iş
veriyoruz.” diyor. Bu örnek, gerçekten, kınanabilecek bir örnek. Böyle,
uygulamadan kaynaklanan bu örneklerden dolayı bakış açıları perişan ediyor vatandaşlarımızı.
“Sayın
AK PARTİ Grup Başkan Vekili” diyerek özellikle sıfatını söylüyorum ki hemen
sataşmadan dolayı söz isterler. İki “Kanundan kaynaklanan hususlar” diyoruz,
kabul etmiyorlar. Her şeyi AK PARTİ’yle başlatıyorlar. Arkadaşlar, siz yokken
1982 tarihli Kenan Evren Anayasası’nın 61’inci maddesinde engellilerin hakları
ve onların toplumla bütünleşmesiyle ilgili husus var. Hatta ve hatta Anayasa’yı
değiştirirken o 61’inci maddedeki “sakatlar” kelimesini siz değiştirmediniz,
“sakatlar” kelimesi 61’inci maddede hâlen duruyor. Engellilerin onuruyla
oynanan bir madde bu. 
(Mikrofon
otomatik cihaz tarafından kapatıldı)
MAHMUT
TANAL (Devamla) - Sayın Başkanım, sürem bitti ama özür dilerim…
BAŞKAN
– Devam edin.
MAHMUT
TANAL (Devamla) – Şimdi, Anayasa’nın 61’inci maddesindeki o “sakat” kavramının
bir an önce “engelli” olarak değiştirilmesi lazım. Bir arkadaşımız, bir
partinin grup başkan vekili söz aldı, efendim, bu “sakatlar” “çürükler”
“özürlüler” kavramlarının değiştirilmesinin kendilerinin teklifi olduğunu
söyledi; hakikat dışı. 25 Temmuz 2013 tarihli 6462 sayılı Kanun’la tam 96
kanunda değişiklik yapıldı; hiç alakası, ilgisi yok. Yani burada kanundan
kaynaklanan husus…
Sayın
Başkan, Sayın AK PARTİ Grup Başkan Vekili; Avrupa İnsan Hakları Sözleşmesi’ne Ek
12 Numaralı Protokolü’nü Türkiye Cumhuriyeti devleti onaylamadı. Ne diyor?
Ayrımcılığı yasaklıyor. Bu protokolü neden onaylamıyorsunuz? 2001 tarihinde, o
dönemde, ANAP-MHP-DSP döneminde bu imzalandı. AK PARTİ ayrımcılıktan
nemalanıyor çünkü ayrımcılık biterse söyleyecek başka bir lafları yok, toplum
kutuplaştırılıyor, ötekileştiriliyor, düşmanlaştırılıyor. Avrupa İnsan Hakları
Sözleşmesi’nin Eki 12’nci Protokol imzalanmadığı için, onaylanmadığı için AK
PARTİ bundan beslenmekte. 
(Mikrofon
otomatik cihaz tarafından kapatıldı) 
MAHMUT
TANAL (Devamla) – Sayın Başkanım, özür dilerim. 
BAŞKAN
– Tamamlayın. 
MAHMUT
TANAL (Devamla) – Sözün kısası: AK PARTİ döneminde engellilerin sayısı
artmakta. Neden artmakta? Engelli olmak, doğuştan olduğu gibi sonradan da insanlar
engelli olabilir. Bir, hayattaki pahalılık stres yaratıyor, stres nedeniyle
insanlar beyin kanaması geçiriyor, felç oluyor ve bunlar neye dönüşüyor?
Engelliye dönüşüyor. Yani AK PARTİ döneminde vatandaşların sorunlarından bir
tanesi olarak stresin, beyin kanamasının, pahalılığın yarattığı sonuçtan
engellilerin sayısı daha da artıyor. 
Engellilerin
sorunlarını çözmek için, başta AK PARTİ’yi bir an önce iktidardan göndermek
lazım, yollamak lazım ki engellilerin sorunları çözülebilsin. 
Hepinize
teşekkür ediyorum, önergeyi destekliyoruz. Cumhuriyet Halk Partisi olarak bu
önergelerin ve bu kanunların takipçisi olacağız, hatta mesela kanun teklifi
getirdik, dedik ki: “Bu yüzde 3 ve yüzde 4 oran, yüzde 5 ve yüzde 7’ye çıksın.”
Kabul etmiyorsunuz. 
İki,
engellilerin protez bacakları haczediliyor arkadaş. İcra İflas Kanunu’nun
82’nci maddesinde… 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
MAHMUT
TANAL (Devamla) – Teşekkür ederim Başkanım. 
EKREM
ÇELEBİ (Van) – Başkanım, iki dakika fazla verdiniz ya. 
MAHMUT
TANAL (Devamla) – Kamu yararı, özür dilerim, sataşmıyorum ben. 
Bakın,
engelli kardeşlerimizin o protez bacakları haczediliyor. Dedim ki: “İcra İflas
Kanunu’nun 82’nci maddesi uyarınca engellilere tahsis edilen protez araç
gereçlerin haciz kapsamının dışında olması lazım, haczedilmemesi lazım.” Siz
bunu da kabul etmiyorsunuz. Yazık, günah değil mi ya! Engelliler sizin
elinizden çektiğini bir başka dönemde çekmedi arkadaşlar. Sizden istirham
ediyorum. Bakın arkadaşlar, bu, sizin bağışınız değil, insan hakları sorunudur.
Engellilerin sorunlarını çözmek, insan hakları sorunudur. 
Evet,
şu anda mesela, Millî Eğitim Bakanlığında açık var, niye çalıştırmıyorsunuz?
Diyanette açık var, niçin çalıştırmıyorsunuz arkadaş? Kamu kurumlarındaki açıkların
sayısı çok fazla.
Teşekkür
ediyorum, saygılarımı sunuyorum Başkanım. (CHP sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun. 
CAHİT
ÖZKAN (Denizli) – Sayın Başkan…
BAŞKAN
– Bir talebinizi alayım, ben açarım.
CAHİT
ÖZKAN (Denizli) – On yedi yıldan beri AK PARTİ hükûmetlerinin ortaya koyduğu
reformlar; başta Anayasa, engelliler mevzuatı, uluslararası sözleşmeler
sayesinde hamdolsun engellilerimize…
MAHMUT
TANAL (İstanbul) – İmzalamadılar Başkan.
CAHİT
ÖZKAN (Denizli) - …bakıma muhtaç olanlara evde bakım maaşı, engelli maaşı veya
onların kamuda, özel sektörde istihdamına ilişkin bir dizi yasal düzenleme
yaptık ve özellikle bakınız, 5.200 civarındaki çalışan engelli sayısını,
55 binin üzerine çıkardık. Bu bağlamda, yaptığımız yasal reformlarla
engellilerin yüzünü güldürdük. 
Bakınız,
özellikle grubumuza dönük bu tür sataşmaları kabul etmiyoruz. İcra ve İflas
Kanunu’nda böyle bir düzenleme yoktur. Hatip, avukattır; bırakınız engellinin
vücut bütünlüğüne dair eşyalarını, vatandaşlarımızın özel kullanımına dair
eşyaları, onların kıyafetlerini dahi haczedemezsiniz. 
BAŞKAN
– Peki, kayıtlara girmiştir.
Teşekkür
ederim.
CAHİT
ÖZKAN (Denizli) – Yani hiçbir vatandaşımızın kıyafetini dahi haczedemezsiniz.
Tamamen gerçek dışıdır, reddediyoruz. 
MAHMUT
TANAL (İstanbul) – Sayın Başkanım, benim avukat olduğumu söyleyerek…
CAHİT
ÖZKAN (Denizli) – Ben sataşmadım. 
AYŞE
KEŞİR (Düzce) – 2002’den önce hukuku yoktu engellinin.
BAŞKAN
– Bir saniye değerli arkadaşlarım, bir saniye, herkes konuşmasın.
SALİH
CORA (Trabzon) – Daha önce kanun yoktu. 
AYŞE
KEŞİR (Düzce) – Kanunu yoktu, hukuku yoktu engellilerin. 
MAHMUT
TANAL (İstanbul) - Sayın Başkanım…
SALİH
CORA (Trabzon) – Sayın Başkanım, engellilerin daha önce kanunu yoktu. 
BAŞKAN
– Buyurun Sayın Tanal. 
MAHMUT
TANAL (İstanbul) – Sayın Başkanım…
SALİH
CORA (Trabzon) – Sayın Başkanım, daha önce engellilerin kanunu yoktu.
MAHMUT
TANAL (İstanbul) - Bırakmıyorlar ki konuşayım. 
BAŞKAN
– Değerli arkadaşlar, lütfen…
SALİH
CORA (Trabzon) – Engellinin bizden önce hak kavramı yoktu.
MAHMUT
TANAL (İstanbul) – Bence bir içlerini döksünler Sayın Başkanım. 
SALİH
CORA (Trabzon) – Biz 50 bin civarında istihdam sağladık. 
BAŞKAN
– Değerli arkadaşlar, bakın, zamanı ekonomik kullanalım. Herkes gerekli açıklamasını
yapabilir. 
Buyurun
Sayın Tanal.
MAHMUT
TANAL (İstanbul) – Şimdi, Sayın Başkanım, ben sataşmadan söz almayacağım. 
Sayın
Grup Başkan Vekili arkadaşımız, internete girsin, kimin protez bacağının
haczedildiğini gayet rahat görsün; bir. 
İki:
Dediler ki: “Bizim dönemimizde biz Anayasa değişikliği yaptık.” 82
Anayasası’nın 61’inci maddesinde değişiklik hiç olmadı, siz hukukçusunuz, çok
iyi bilirsiniz. Burada, Anayasa’da daha önce vardı.
Üç:
Eğer ayrımcılığı bitirmek istiyorsak bekleyen en büyük sorun, burada elimde
insan hakları mevzuatı var, Avrupa İnsan Hakları Sözleşmesi’nin eki 12’nci
Protokol, burada ayrımcılığı yasaklıyor; o protokolü mümkünse getirsinler,
onaylasınlar. Yani bu açıdan maalesef… Evet, yapılanları Avrupa İnsan Hakları
Sözleşmesi nedeniyle, biz Avrupa Birliğine yönümüzü çevirmiştik, Avrupa
Birliğinden orada bize getirilen olaylar nedeniyle yapmak zorunda kaldılar,
yoksa isteyerek yapmadılar bunu. 
BAŞKAN
– Teşekkür ederim Sayın Tanal, kayıtlara geçmiştir. 
Öneri
üzerinde söz isteyen Adalet ve Kalkınma Partisi Grubu adına Konya
Milletvekilimiz Sayın Hacı Ahmet Özdemir. 
Süreniz
üç dakika Sayın Özdemir. 
Buyurun.
(AK PARTİ sıralarından alkışlar)
AK
PARTİ GRUBU ADINA HACI AHMET ÖZDEMİR (Konya) – Değerli Başkan, Meclisimizin çok
değerli üyeleri ve televizyonları başında bizleri izleyen Türkiye Cumhuriyeti
vatandaşları; hepinizi sevgiyle saygıyla selamlayarak sözlerime başlıyorum.
Maalesef,
bugün algı, olgunun çok önüne geçmiş durumdadır; bu, bir fıkrayla sizlere
anlatılabilecek bir husus olsa gerektir. Osmanlı paşası, gözlüğünü takmış
çalışırken bir ara gözlüğünü şöyle yukarıya saçlarının üstüne koyuyor, ondan
sonra da gözlük lazım oluyor, arıyor, tarıyor, gözlüğü bulamıyor. Ondan sonra
zile basıyor, yaver geliyor, diyor ki: “Evladım, benim gözlüğüm nerede,
gözlüğümü bulur musun.” (AK PARTİ sıralarından gürültüler)
LÜTFÜ
TÜRKKAN (Kocaeli) – Ya, kendi konuşmacınız konuşuyor, ona saygı duyun bari!
Adam konuşuyor orada ya! Kahvehaneye çevirdiniz burayı! 
BAŞKAN
– Sayın Türkkan…
HACI
AHMET ÖZDEMİR (Devamla) – Yaver de nüktedan bir zatmış, bunun üzerine diyor ki:
“Efendim, siz başınızın üstündeki gözlükle idare edin, ben sizin gözlüğünü
bulurum.”
Şu
anda, biz olguyu değil, algıyı konuştuğumuz için, gözlük aslında saçımızın
üstünde ama yaveri çağırıyoruz, diyoruz ki: “Evladım, bana gözlüğü bul.” Gözlük
başımızın üstünde, gözümüze indirsek ortada hangi hakikatlerin olduğunu çok net
biçimde göreceğiz. Biz, buna, eskiden, 1980’li yıllarda sol-sağ kavgalarının
ayyuka çıktığı dönemlerde “dezenformasyon” diyorduk ve bununla ilgili 1980’li
yılların kitap literatürünü karıştırırsanız kıyamet gibi kitap çıkar, hatta
bunlardan bir tanesini yazan da zannediyorum, yine aramızda bulunan
milletvekillerinden bir tanesi idi. Kulağı çınlasın, bugün burada göremiyorum,
Millî Eğitim Bakanlığımızı da yapmış olan Nabi Avcı’nın…
MAHMUT
TANAL (İstanbul) – Hayır, Naci Hoca’nın da vardı, Naci Hoca yazmıştı.
HACI
AHMET ÖZDEMİR (Devamla) – Burada mı Nabi Bey? 
…doktoradan
sonra yaptığı bir çalışmaydı, “yardımcı doçent” diye yazan ismini hatırlıyorum.

Ben
şimdi gözlüğü takıyorum izninizle. Gözlüğü taktıktan sonra da algılar ortadan
kalkıyor, olgular ayan beyan gözüküyor. Aksaray Valiliğinin bu otizmli
öğrencilere yapıldığı söylenen haksızlığı yalanlayan beyanatı, resmî ifade bu
kadar hırgürün içinde kayboldu gitti. “Yok böyle bir şey. Biz soruşturma
yaptık, hatta sınıfın üzerinde ‘otistik öğrenciler sınıfı’ yazıyordu, ondan
bile rahatsız olduk, bu yazının kaldırılmasını istedik müdürden.” diyen
ifadesi, resmî beyanı bu kadar suçlamanın arasında ne yazık ki kaynadı gitti
çünkü doğru ile eğriyi bugünkü ortamda birbirinden ayırmak hakikaten zorlaştı.
Ben de zorluk çektiğimi ifade etmekte yarar görüyorum. Gerçekten bir
dezenformasyon var, bir algı yönetimi var ama algı ile olgu arasında da yüzde
yüz bir zıddiyet söz konusu. 
(Mikrofon
otomatik cihaz tarafından kapatıldı) 
BAŞKAN
– Devam edin. 
HACI
AHMET ÖZDEMİR (Devamla) – Şimdi, bakın, gözlüğü taktığımızda ortaya çıkan şey
ne? AK PARTİ’nin Genel Başkanı olan, şu anda Cumhurbaşkanlığı görevini
üstlenmiş olan Recep Tayyip Erdoğan Başbakanken engellilerle ilgili yaptığı bir
konuşmada şu hususu özellikle altını çizerek belirtmişti: “Biz, engelli
meselesine, hak temelli, bütüncül bir bakış açısıyla bakıyoruz.” Bugün
gördüğümüz de, biz hâlâ hak temelli anlayıştan, bütüncül bakış açısından
bahsediyoruz. Zaten var, gözlük gözünüzde olduğunda görüyorsunuz. 
1/7/2005’te
5378 sayılı Engelliler Hakkında Kanun çıkmış, 1.500 maddelik bir mevzuat
oluşmuş. İstihdam diyoruz… Cahit Bey, düzelteyim sizi, “5.770 kişi çalışıyordu
2002’de.” dediniz, 7 kişiyi atladınız, 5.777 kişi çalışıyordu, onu tashih edin
lütfen ama öbür taraftan, tashih etmeniz gereken bir şey daha var, “55 bin kişi
çalışıyor.” dediniz, 176’yı da ilave etmeniz lazım oraya. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
HACI
AHMET ÖZDEMİR (Devamla) – Dolayısıyla, gözlüğü taktığınızda net biçimde bunları
görmek pekâlâ mümkün. Memur sayısının 10 kat arttığını, özel eğitim
okullarındaki öğrenci sayısının 3 kat arttığını, özel eğitim sınıflarındaki
öğrenci sayısının 7 kat arttığını, kaynaştırma eğitimindeki öğrenci sayısının
10 kat arttığını, üniversitede lisans döneminde, yüksek lisansta, doktorada
verilen bursların arttığını, bunların kredi şeklinde olduğunu, engellilerden
geri dönüşün istenmediğini, engelli bakım merkezi sayısının 21’den 103’e
çıktığını, evde bakıma 1 milyar 384 bin 59 lira harcandığını filan… Bugün
umutevleriyle, gündüz bakımevleriyle Türkiye yoluna devam ediyor, kat kat
artırmıştır.
Benim
tavsiyem, zile basıp yaveri çağıracağınıza gözlüklerinizi takmanızdır. 
Saygılar
sunuyorum. (AK PARTİ sıralarından alkışlar)
BAŞKAN
– Öneriyi oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talep ediyoruz.
BAŞKAN
– Yoklama talebi var değerli milletvekilleri.
Sayın
Özel, Sayın Sümer, Sayın Gaytancıoğlu, Sayın Tanal, Sayın Şevkin, Sayın Ünsal,
Sayın Bulut, Sayın Aydoğan, Sayın Hakverdi, Sayın Kılıç, Sayın Zeybek, Sayın
Gökçel, Sayın Antmen, Sayın Güzelmansur, Sayın Köksal, Sayın Şener, Sayın
Bankoğlu, Sayın Tüzün, Sayın Kasap.
Yoklama
için iki dakika süre veriyorum arkadaşlar.
(Elektronik
cihazla yoklama yapıldı) 
BAŞKAN
– Toplantı yeter sayısı yoktur.
Birleşime
on dakika ara veriyorum.
Kapanma Saati: 18.07
İKİNCİ OTURUM
Açılma Saati: 18.28
BAŞKAN: Başkan Vekili Levent
GÖK
KÂTİP ÜYELER: Barış KARADENİZ
(Sinop), Emine Sare AYDIN YILMAZ (İstanbul)
-----0-----
BAŞKAN
– Türkiye Büyük Millet Meclisinin 25’inci Birleşiminin İkinci Oturumunu
açıyorum.
III.- YOKLAMA
BAŞKAN
– İYİ PARTİ grup önerisinin oylamasından önce istem üzerine yapılan yoklamada
toplantı yeter sayısı bulunamamıştı. 
Şimdi
yoklama işlemini tekrarlayacağım.
Yoklama
için iki dakika süre veriyorum.
Yoklama
işlemini başlatıyorum.
(Elektronik
cihazla yoklamaya başlandı) 
BAŞKAN
– Pusula gönderen arkadaşlarımız lütfen salondan ayrılmasın, onlara tek tek,
isim isim bakacağız. 
(Elektronik
cihazla yoklamaya devam edildi)
BAŞKAN
– Toplantı yeter sayısı vardır. 
IX.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, 25/11/2019 tarihinde Ankara Milletvekili Şenol
Sunat ve 19 milletvekilinin, engelli vatandaşların yaşadıkları sorunların
araştırılarak alınması gerekli önlemlerin belirlenmesi amacıyla Türkiye Büyük
Millet Meclisi Başkanlığına verilmiş olan (10/2175) esas numaralı Meclis
Araştırması Önergesi’nin ön görüşmelerinin, Genel Kurulun 3 Aralık 2019 Salı
günkü birleşiminde yapılmasına ilişkin önerisi (Devam)
BAŞKAN
– Şimdi, İYİ PARTİ grup önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir.
(Uğultular)

BAŞKAN
– Değerli arkadaşlarım, bir sessizlik sağlayabilir miyiz lütfen. Gündemimiz
daha devam ediyor.
Değerli
milletvekilleri, biraz sessiz olalım ve yerlerimize oturalım. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, Batman Milletvekili Mehmet Ruştu Tiryaki ve
arkadaşları tarafından, cezaevlerinde yaşanan hak ihlalleri ve insan haklarına
aykırı keyfî uygulamaların önlenmesi amacıyla 3/12/2019 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 3 Aralık 2019 Salı günkü birleşiminde yapılmasına
ilişkin önerisi
3/12/2019
Türkiye Büyük Millet Meclisi Başkanlığına
Danışma
Kurulu 3/12/2019 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:

3
Aralık 2019 tarihinde, Batman Milletvekili Sayın Mehmet Ruştu Tiryaki ve
arkadaşları tarafından (4286 sıra numaralı) cezaevlerinde yaşanan hak ihlalleri
ve insan haklarına aykırı keyfî uygulamaların önlenmesi amacıyla Türkiye Büyük
Millet Meclisine verilmiş olan Meclis araştırması önergesinin diğer önergelerin
önüne alınarak görüşmelerinin 3/12/2019 Salı günkü birleşiminde yapılması
önerilmiştir.
(Uğultular)
BAŞKAN
– Değerli arkadaşlarım, uğultu çok yoğun. Özellikle benim sol tarafımdan çok
yoğun gürültü geliyor. Rica ediyorum arkadaşlar… 
ÖZGÜR
ÖZEL (Manisa) – Başkanın sol tarafında AK PARTİ Grubunun oturduğunu, tarih
önünde tutanaklara geçmesi için tekrar ediyorum. 
CAHİT
ÖZKAN (Denizli) – Başkanım, şurada konuşanlar var. Bakabilir misiniz? 
BAŞKAN
– Değerli milletvekilleri, şimdi…
CAHİT
ÖZKAN (Denizli) – Geri tarafta konuşanlar var, onlara da söyleyin, Cumhuriyet
Halk Partisinin arka tarafında Başkanım. 
BAŞKAN
– Değerli arkadaşlar, lütfen, arka sıradaki arkadaşlarımız da otursunlar.
CAHİT
ÖZKAN (Denizli) – Konuşuyorlar efendim hâlâ!
BAŞKAN
– Dikkatlice izleyelim. Dikkatlice izleyelim, lütfen. 
CAHİT
ÖZKAN (Denizli) – Hâlâ konuşuyorlar efendim!
BAŞKAN
– Lütfen, değerli arkadaşlarım. 
ÖZGÜR
ÖZEL (Manisa) – Sayın Başkan…
BAŞKAN
– Sayın hatiplere büyük bir saygıyı hepimizin göstermesi gerekiyor. Bu söz…
CAHİT
ÖZKAN (Denizli) – Sayın Başkanım, bütün gruplara dönük uyarılarınızı
yaparsanız…
ÖZGÜR
ÖZEL (Manisa) – Senin gruptan bir uğultu geliyor.
BAŞKAN
– Değerli arkadaşlar, tamam, lütfen. 
CAHİT
ÖZKAN (Denizli) – Cumhuriyet Halk Partisi hâlâ orada konuşuyor, o tarafa “Ses
yapmayın...”
BAŞKAN
– Lütfen…
CAHİT
ÖZKAN (Denizli) – Lütfen, bütün grupları davet edin. 
ÖZGÜR
ÖZEL (Manisa) – Sayın Başkan, Milliyetçi Hareket Partisinin ne günahı var?
BAŞKAN
– Değerli arkadaşlarım, lütfen…
CAHİT
ÖZKAN (Denizli) – Bakın, hâlâ konuşuyorlar efendim orada!
ÖZGÜR
ÖZEL (Manisa) – Sessizce oturan Milliyetçi Hareket Partisinin ne günahı var? 
CAHİT
ÖZKAN (Denizli) – Böyle olmaz efendim! Sadece bizim gruba yapmamalısınız! Siz
tarafsızlığınızı korumalısınız Sayın Başkan.
BAŞKAN
– Sayın Özkan, olayı büyütmenin gereği yok. Ben duyduğumu söylüyorum yani
rahatsız edici bir gürültü geliyor. 
CAHİT
ÖZKAN (Denizli) – Ama bütün gruplara…
BAŞKAN
– Lütfen arkadaşlar, ben zaten herkesi uyarıyorum. 
CAHİT
ÖZKAN (Denizli) – Sayın Başkanım, bakın, ben, Grup Başkan Vekili olarak burada
çalışırken Cumhuriyet Halk Partisi sıralarına yakın olduğumuz için kesinlikle
kürsüdeki hatibi takip edemiyorum. 
ÖZGÜR
ÖZEL (Manisa) – Sayın Başkan tüm gruplara eşit mesafede.
CAHİT
ÖZKAN (Denizli) – Bu noktada da Cumhuriyet Halk Partisine karşı uyarılarınızı
yapmanızı sizden istirham ediyorum çünkü ben burada oturuyorum. 
BAŞKAN
– Peki, ben şimdi bütün Genel Kurulu uyarayım. Bütün Genel Kurulu bir uyaralım.

Değerli
arkadaşlarım, aslında, ben bu uyarıları yapmaktan da fevkalade rahatsız
oluyorum. Milletvekillerimizin bütün hepsinin –bütün Genel Kurul için
söylüyorum bunları- sessiz olması gerektiği çok açık. Yani konuşmak isteyen
arkadaşlarımızın, hangi gruptan olursa olsun, kulise çıkıp konuşmaları mümkün.
Meclis gruplarındaki bütün arkadaşlarımızı sessiz olmaları konusunda
uyarıyorum. 
Şimdi,
önerinin gerekçesini açıklamak üzere Halkların Demokratik Partisi Grubu adına
Batman Milletvekili Sayın Mehmet Ruştu Tiryaki. 
Buyurun.
(HDP sıralarından alkışlar)
Sayın
Tiryaki, süreniz beş dakika. 
HDP
GRUBU ADINA MEHMET RUŞTU TİRYAKİ (Batman) – Teşekkür ediyorum Sayın Başkan. 
Sayın
Başkan, değerli milletvekilleri; en temel ihtiyaçlara erişimin bile
engellendiği, yaşanan ihlallerin tespiti, insan haklarına aykırı keyfî
uygulamaların önlenmesi amacıyla Anayasa’nın 98, İç Tüzük’ün 104 ve 105’inci
maddeleri uyarınca verdiğimiz araştırma önergesi üzerine söz almış bulunuyorum.
Hepinizi sevgi ve saygıyla selamlıyorum. 
Şimdi,
öncelikle şunu söyleyeyim: Cezaevlerindeki durum gerçekten iyi değil. Bunun
sorumlusu ne kadar Hükûmetinizdir, ne kadar Hükûmetinizin merkezî bir kararıyla
bunlar uygulanıyor, bunu bilemem ama şunu söyleyeyim: Mevcut cezaevlerinin
önemli bir bölümünü siz açtınız ve müjde olarak “Açmaya devam edeceğiz.”
diyorsunuz. Yüzlerce infaz koruma memurunu, en az 16 cezaevi müdürünü OHAL
KHK’leriyle görevden aldınız, yerlerine mülakatlarla yüzlerce kişi atadınız.
Neredeyse bütün cezaevi müdürleri sizin döneminizde atandı. Ayrıca, bu dönemde
görevlendirilen savcıların büyük bir bölümünün de sizin tarafınızdan atandığını
herkes biliyor. Dolayısıyla merkezî bir kararınız olup olmadığına
bakılmaksızın, her türlü hak ihlalinden doğrudan Hükûmet olarak sorumlusunuz. 
Ben
birkaç cezaevinde yaşanan uygulamaları özetle size aktarmaya çalışacağım.
Şimdi, sizi de yüzlerce insan arıyordur ama eminim, sizi arayanların büyük bir
bölümü iş için arıyordur. Ama bizi arayan seçmenlerin, yurttaşların büyük bir
bölümü uğradıkları haksızlıklar için arıyor. Bakın, ben Patnos Cezaevinde
yakınları olan, Elâzığ Cezaevinde yakınları olan, Türkoğlu Cezaevinde yakınları
olan, Osmaniye Cezaevinde yakınları olan, Bakırköy, Tekirdağ Cezaevlerinde
yakınları olan onlarca, yüzlerce aileyle görüştüm; her seferinde, yerele her
gittiğimde yaşadıkları sorunları bize aktarıyorlar. Ne için arıyorlar?
Yaşadıkları haksızlıkları, hatta karşılaştıkları işkenceleri paylaşmak için.
Bakın, cezaevlerinde 458’i ağır olmak üzere 1.334 hasta mahpus var. Biz bugün
bu önergeyi Türkiye Büyük Millet Meclisine sunduk ya, biz Türkiye Büyük Millet
Meclisine bu önergeyi sunduktan sonra, Emine Aslan Aydoğan adlı bir mahpus
bugün yaşamını yitirdi. Kimdi? Bizim Viranşehir ilçe yöneticimizdi, 2018
yılında aleyhindeki gizli tanık ifadesiyle tutuklandı, 4 ayrı ameliyat geçirdi,
on gündür yoğun bakımdaydı ve bugün yaşamını yitirdi, ailesine cenazesi teslim
edilecek. Âdeta, hasta mahpusların ölümüne seyirce kalıyorsunuz. Bürokratik
engellerle, tartışmalı Adli Tıp Kurumu raporlarıyla insanların yakınlarını
cezaevlerinden sadece ceset olarak alabildikleri bir dönem yaşıyoruz. Ben bir
iki tane örnek vereceğim ama bakın, bir şey daha söyleyeyim. Cezaevinde
annesiyle birlikte kalan 0-6 yaş grubu çocuk sayısı kaç, biliyor musunuz? 780.
Kasım 2019 itibarıyla 780 çocuk, annesiyle beraber cezaevinde kalıyor, 10
değil, 100 değil, 200 değil, 300 değil, 780 çocuk. Bu, cezaevlerinde yaşanan
dramlardan sadece bir tanesi.
İnsan
Hakları Derneği gibi dernekler avukatlar aracılığıyla cezaevlerine zaman zaman
inceleme ziyaretlerine gidiyorlar ve gördükleri şeyi raporlaştırıyorlar. Ben
size birkaç tane rapor okuyacağım. Bir tanesi Bakırköy, daha geçen hafta
yaşandı: 28 Kasım Perşembe günü, Bakırköy Kadın Kapalı Ceza İnfaz Kurumunda
1’inci ve 2’nci Müdürün nezaretindeki 100 kadar infaz memuru, mahpus Esin
Kavruk’tan DNA alınacağı gerekçesiyle B-6 koğuşuna baskın yapıyor, koğuştaki 16
kadını darbediyor, hücrelere götürüyor. Esin Kavruk’un hastaneye götürülene
kadar darbedildiği Adli Tıp birimi tarafından belgeleniyor. Mahpuslardan Dilek
Geçgin cinsel organına atılan tekmeler sebebiyle hastaneye kaldırılıyor ve
yürüme güçlüğü çekiyor. Aldığı darbeler sebebiyle her 2 mahpus da yürüyemeyecek
hâlde.
Yine,
askerî düzende sayımın dayatıldığını, kameralarla yapılan sayımın ardından
kamerasız olarak tekrar koğuşa gelen infaz koruma memurlarının mahpusları
darbettiği, kolu kırılan bir mahpusun hastaneye sevkinin yapılmadığı, keyfî
olarak disiplin cezaları uygulandığı gibi onlarca haberle anılıyor Osmaniye
Cezaevi. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
MEHMET
RUŞTU TİRYAKİ (Devamla) – Toparlıyorum Sayın Başkanım.
Kahramanmaraş
Türkoğlu L Tipi Kapalı Ceza İnfaz Kurumunun şubat ayında açılmasıyla birlikte
başkaca infaz kurumlarından buraya yüzlerce mahpus getirildi. İnsan Hakları
Derneğinin cezaevi komisyonu burayı ziyaret ediyor, 9 Ağustos 2019 tarihinde
bir rapor hazırlıyor. Deniliyor ki bu raporda: “Başka cezaevlerinden
nakledilmiş olan mahpuslara cezaevine girişte çıplak arama yapılıyor, mahpuslar
darbediliyor, 1 mahpusun kolu kırılıyor.” Bunların hepsi kişisel görüşmelerle
tutanak altına alınmış durumda. Rize Kalkandere’de de aynı şey geçerli.
Osmaniye’den ben sadece birkaç tane şey söyleyeceğim. Yapılan görüşmelerde
mahpusların söylediği şeyler: “Her seferinde doktor bana ‘Neyin var?’ diyor,
anlatamıyorum, sonra ‘Tamam, gidebilirsin.’ diyor. Bana ne olacağım, ameliyat
olup olmayacağım söylenmiyor, revir doktorum da bir şey anlatmıyor. Muayene
sırasında bir koluma kelepçe takılıyor, kelepçenin diğer tarafı da bir askerin
eline takılıyor. Sol elim boynuma bağlı, sarılı olduğundan kelepçe takılmıyor.”
gibi onlarca açıklama. Cezaevlerindeki durum bu. 
(Mikrofon
otomatik cihaz tarafından kapatıldı)
MEHMET
RUŞTU TİRYAKİ (Devamla) – Sayın Başkan, son bir şey söyleyeceğim.
BAŞKAN
– Tamamlayın.
MEHMET
RUŞTU TİRYAKİ (Devamla) – Şimdi, Sağlık Bakanı Fahrettin Koca 29 Kasım 2019
günü saat 01.29’da şöyle bir “tweet” atıyor, diyor ki: “Canlı yayında rahatsızlanan
Hürriyet gazetesi Ankara Temsilcisi Hande Fırat’ın sağlık durumu hakkında
hekimlerinden bilgi aldık. Çarpıntı nedeniyle fenalaşan Fırat’ın durumu iyi ve
bulguları normal seviyede. Kendisine ve ailesine geçmiş olsun dileklerimi
iletiyorum.” En az 118 gazetecinin cezaevinde olduğu bir ülkede Sağlık
Bakanının duyarlılığı bu. Aynı anlarda ne oluyor biliyor musunuz? 6 milyon oy
almış bir siyasi partinin Genel Başkanı 26 Kasım Salı günü bilincini kaybedecek
düzeyde spazm geçiriyor, hastaneye sevk edilmesi yönünde hekim raporu
düzenleniyor. Çarşamba sevk edilmiyor, perşembe sevk edilmiyor, cuma sevk
edilmiyor, ailesi cuma günü haberdar oluyor. Avukatlar cezaevi yönetimiyle
görüşüyor, hafta sonu araya gireceği için “Pazartesi götüreceğiz.” deniliyor; pazartesi
de Eş Genel Başkanımız hastaneye sevk edilmedi. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Tiryaki.
MEHMET
RUŞTU TİRYAKİ (Devamla) – Ne zaman sevk edildi biliyor musunuz? Kardeşi ve
avukatı sosyal medyada bunu paylaşınca Eş Genel Başkanımız hastaneye sevk
edildi. İşte cezaevlerinin durumu budur. Bir siyasi partinin Eş Genel Başkanı
doktor raporlarına rağmen yedi gün boyunca hastaneye sevk edilemiyorsa o
cezaevlerinde sorun vardır ve emin olun, bu sorun bu ülkede yaşayan herkesin
sorunudur. Yarın kimin cezaevine gireceği hiç belli olmaz, onlar sizler
olabilirsiniz. (HDP sıralarından alkışlar) 
BAŞKAN
– Öneri üzerine söz isteyen, Cumhuriyet Halk Partisi Grubu adına Ankara
Milletvekilimiz Sayın Ali Haydar Hakverdi. (CHP sıralarından alkışlar)
Süreniz
üç dakika Sayın Hakverdi. 
CHP
GRUBU ADINA ALİ HAYDAR HAKVERDİ (Ankara) – Sayın Başkan, Sayın Divan, değerli
milletvekilleri; ben de hepinizi saygıyla selamlıyorum. 
Şimdi,
bugün itibarıyla cezaevlerinde 286 bin hükümlü ve tutuklu var, normal kapasite
aslında 220 bin; 66 bin fazla tutuklu ve hükümlü var. Bunlardan 11 bini kadın,
2.500’ü çocuk, sayın vekilimin dediği gibi de 780’i 0-6 yaş arasında, mahkûm
olmayıp annesinin yanında kalan bebek ve çocuk var.
Son
altı ayda biz 6 cezaevi ziyareti yaptık ve tespitlerde bulunduk. Şimdi bu
yaptığımız tespitler başta şöyle, sizinle de paylaşmak isterim, kişi cezaevine
ilk girdiğinde süreç şöyle başlıyor: Önce, kişiyi çırılçıplak soyup arıyorlar;
bu, şu veya bu cezaevinde değil, bütün cezaevlerinde standart bir uygulama
hâline gelmiş; insan haklarına aykırı ve onur kırıcı bir uygulama. Onun
dışında, bu aramadan sonra, bazı cezaevlerinde -istisna cezaevleri- bunlarda da
“hoş geldin dayağı” atılıyor, telefon kulübesine benzer bir yerde, kameraların
olmadığı bir yerde “hoş geldin dayağı” uygulanan bazı cezaevleri var. Bunu da
suç niteliğine göre ayıran cezaevleri var. Yani isnat edilen suçun niteliğine
göre bu arama ve bu dayak oluyor, olmuyor. Onun dışında, bu fasıl geçtikten
sonra, kişi tecride alınıyor, tek başına bir hücreye konuluyor, bunun herhangi
bir süresi yok; bu hücrede bir gün kalıp genelde başka ilgili koğuşlara suç
vasfına göre tasnif edilip gönderilebiliyor ama buna dair herhangi bir uygulama
birliği yok. Beş yüz gün, yargılaması devam ederken hücrede kalan mahkûmları
bizzat biliyorum. Şimdi, bu tecritten sonra kişi, koğuşa yönlendirildiğinde,
suçun vasfına göre 3 kişilik, 9 kişilik ve bazen de 50 kişilik koğuşlara sevk
ediliyor. Bu 50 kişilik koğuşları bizzat gördük, bilfiil Komisyon olarak
girdik, inceledik. 6 kişilik koğuş olarak dizayn edilmiş, sonra buralara
ikişerli, 2 katlı 3 tane ranza konulmuş, bu 1 kişilik odalar 6 kişi olmuş,
toplamda 36 kişi etmiş; yetmemiş, ortak kullanım alanlarına da ranzalar
konulmuş; bu ranzalar da yetmemiş, yerlere yataklar serilmiş. İçeride nefes
alacak yer olmayan, maalesef, koğuşlar var. 
Mahkûmlar
genelde şundan şikâyetçi: “Biz burada hastalanıyoruz, doktora çıkmak istiyoruz
ancak doktor sıramız, iyileşip tekrar hasta olup, tekrar iyileşip tekrar hasta
olunca anca geliyor; aylar bekliyoruz.” diyorlar. Neden? Bir, az önceki
bahsettiğim doluluk; ikinci bir sebebi daha var, bin hastaya sadece bir doktor
verilmiş Sağlık Bakanlığıyla yapılan protokol gereği. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
ALİ
HAYDAR HAKVERDİ (Devamla) – Teşekkür ederim. 
Adalet
Bakanlığının Sağlık Bakanlığıyla yeni bir protokol girişimi var, bunu 700’e
indirmeye çalışıyorlar. Bu da yetmez, bu da çözüm olmayacaktır. 
Onun
dışında, mahkûmların yine baş şikâyetlerinden biri de şu: “Bizim zaten doktora
sevkimiz zor oluyor ama doktordan hastaneye sevkimizde bizi kelepçeliyorlar, bu
kelepçeleri de askerlere kelepçeliyorlar ve bizi böyle doktora götürüyorlar
ring aracında.” deniliyor. Bu da insanlık dışı bir uygulama ve doktorun
kararına kalmış hastaneye gittiğinde de. Doktor “Kelepçelerini çıkartın.”
demediği sürece o hâliyle muayene ediliyor, hasta da bunu kabul etmediği sürece
tekrar muayene olmadan dönüyorlar. Bu da insanlık onuruna aykırı bir
uygulamadır. Mutlaka buna da bir düzenleme getirilmeli. 
Şimdi,
başka bir sıkıntıdan daha bahsedeceğim, ziyaretçilere uygulanan arama ve kötü
muamele. Ziyaretçiler çok uzaktan geliyorlar. Bazıları diyor ki: “Benim evim
ile cezaevi arasında bir gün var, otobüsle geliyorum, sadece yarım saat görüş
yapıp sonra bir gün yola gidiyorum ve bu yetmiyor.” 
(Mikrofon
otomatik cihaz tarafından kapatıldı) 
ALİ
HAYDAR HAKVERDİ (Devamla) – Sayın Başkanım, çok az bir süre daha… 
BAŞKAN
– Tamamlayalım. 
ALİ
HAYDAR HAKVERDİ (Devamla) – Şimdi, yönetmelik şunu söylüyor, diyor ki: “Yarım
saat ile bir saat arasında görüş yaptırabilirsiniz.” Ama bazı cezaevleri buna
hücresinden alıp görüş yerine getirene kadarki süreyi dâhil ediyor ve kişi
yirmi-yirmi beş dakika görüşebiliyor o kadar uzaktan gelen yakınıyla, bazıları
da bir saat görüşüyor. Burada da mutlaka bir uygulama birliği olmalı ve süre
uzatılmalı. 
Son
olarak, bu dışarıdan gelen ziyaretçilere yapılan arama ve sert müdahale
sebebiyle de ziyaretçiler artık yakınını görmeye çekiniyor. Hasretlik var ama
yapılan eziyetten de bezmiş durumda ve bu sebeple, mahkûm “Artık görüşüme
gelme.” deme boyutuna gelmiş; arada hasretlik var ama yakınının, o uygulama
karşısında, görüşe gelmesini istemez hâle getirilmiş. Böyle bir çile de devam
ediyor.
Şimdi,
sonuç itibarıyla şunu söyleyeceğim: Bir ülkede her geçen gün cezaevi sayısı
artıyorsa ve büyük büyük duruşma salonları inşa ediliyorsa o ülkede işler iyiye
gitmiyor demektir. Sayın Adalet Bakanlığımız yeni bir müjde verdi, dedi ki: “88
bin kapasiteli 137 cezaevi daha açacağız.” İşler iyiye gitmiyor, gerçekten
işler iyiye gitmiyor.
(Mikrofon
otomatik cihaz tarafından kapatıldı) 
SALİH
CORA (Trabzon) – Yargı reformunu takip edin. 
ALİ
HAYDAR HAKVERDİ (Devamla) – İnşallah, bir gün hep birlikte bu cezaevlerinin
kapanışını yaparız. (CHP ve HDP sıralarından alkışlar)
BAŞKAN
– Söz sırası, Adalet ve Kalkınma Partisi Grubu adına Afyonkarahisar
Milletvekilimiz Sayın İbrahim Yurdunuseven’de. (AK PARTİ sıralarından alkışlar)
Süreniz
üç dakika.
AK
PARTİ GRUBU ADINA İBRAHİM YURDUNUSEVEN (Afyonkarahisar) – Sayın Başkan, değerli
milletvekilleri; HDP’nin grup önerisi üzerine partim adına söz almış
bulunmaktayım. Bu vesileyle Gazi Meclisi saygıyla selamlıyorum.
Öncelikle,
Barış Pınarı ve Pençe-3 Harekâtlarında şehit düşen askerlerimize ve bugüne
kadar bu vatan için, bu millet için, bu bayrak için, bu ezan için şehadet
şerbetini içmiş tüm şehitlerimize Allah’tan rahmet ve gazilerimize acil şifalar
diliyorum. Mekânları cennet olsun inşallah.
Türkiye
Cumhuriyeti devleti, Anayasa’nın 1’inci ve 2’nci maddelerinde belirtildiği
gibi, sosyal bir hukuk devletidir; 5’inci maddesine göre de cumhuriyeti ve
demokrasiyi korumak, toplumun huzur ve refahını sağlamak devletin en temel
görevlerinden biridir. 
AK
PARTİ olarak, ceza infaz kurumlarını başta Avrupa İnsan Hakları Sözleşmesi
olmak üzere uluslararası sözleşmelerin belirttiği standartlara uygun hâle getirdik;
ceza infaz sisteminde tutuklu ve hükümlülerin haklarını koruyacak gerekli tüm
tedbirleri aldık. Bu sayededir ki geçmişte ülkemizi mahcup eden Avrupa İnsan
Hakları Mahkemesi kararları artık tarihe karışmış bulunmaktadır. 
Adalet
Bakanlığımız tarafından, ceza infaz kurumlarında görev yapan personelin mesleki
yeterliliğinin artırılması için dünya standartlarında 5 eğitim merkezi kuruldu.
Ceza infaz kurumlarımızın sayısı yıl sonu itibarıyla da 425 civarında
olacaktır. 
Sayın
Başkan, değerli milletvekilleri; ceza infaz kurumlarında sağlık sorunu olan
hükümlü ve tutukluların ilk muayene, tedavi ve reçete edilen ilaçların temini
hizmetleri kurum revirinde verilmektedir. Hükümlü ve tutuklular kurum hekimi,
aile hekimi veya diş hekiminin uygun gördüğü durumlarda tetkik ve tedavi için
devlet hastanelerine, ileri hizmet gereken hâllerde üniversite hastanelerine
sevk edilmektedir. Acil durumlarda derhâl 112 Acil Servise haber verilerek
gerekli tıbbi müdahalede bulunulmakta ve gerek görülmesi hâlinde de ambulansla hastaneye
sevki yapılmaktadır.
Sayın
Başkan, değerli milletvekilleri; Hükûmete geldiğimiz günden bugüne kadar
Yargının Modernizasyonu ve Cezaevi Reformu Projesi, Model Cezaevi Projesi,
Eğitim ve Çalışma Projesi, Uzaktan Eğitim Projesi ve Elektronik İzleme Projesi
gibi birçok uluslararası alanda ün yapmış projeler de yapmış bulunmaktayız. Yapılan
çalışmalar sonunda elde edilen en önemli kazanım, insanoğluna yakışır
şartlarda, temel hak ve özgürlüklerin daha çok gözetildiği bir ceza infaz
sisteminin yaygınlaştırılması ve bu konudaki tüm tarafların ve ilgililerin
farkındalığının artırılmasıdır.
Değerli
milletvekilleri, Hükümlü ve Tutuklu Hakları Alt Komisyonu üyesi olarak
içerisinde HDP’nin milletvekillerinin de bulunduğu Bakırköy, Silivri, Maltepe,
Elâzığ, Diyarbakır ve Düzce olmak üzere, bugüne kadar birçok cezaevine
ziyaretler gerçekleştirdik. Yapılan bu ziyaretler ve incelemeler neticesinde
-hiçbir cezaevinde organize şiddet ve işkence şikâyetinde bulunulmamıştır-
birçok mahkûmla görüşülmüş hatta terör örgütü üyeliği suçundan mahkûm olanlar
dâhil bu konuda, organize şiddet uygulandığına dair bir şikâyette
bulunmamışlardır.
HDP
grup önerisinin gerekçe kısmında belirtilen, Bakırköy Kadın Ceza İnfaz
Kurumunda yaşandığı iddia edilen olayla ilgili olarak Kurum müdürüyle görüşmem
neticesinde şöyle bir sonuca vardım: Bahsi geçen mahkûm, olayın aydınlatılması
ve suçun tespiti için ilgili mahkeme tarafından DNA testi yapılmak üzere
tükürük bezinden örnek alınması gereken bir mahkûmdur.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
İBRAHİM
YURDUNUSEVEN (Devamla) – Mahkûm hastaneye sevk edilmiştir ancak gittiği
hastanede kendisi DNA için tükürük örneği vermeyi reddetmiştir, tekrar
cezaevine geri getirilmiştir. Burada kendisine 2-3 defa gitmesi yönünde
telkinde bulunulduğu hâlde gitmeyeceğini beyan etmiştir. Akabinde, kendisinden
-tükürük örneği alınması mahkeme kararıyla olduğu için- hastanede tükürük
örneği alınmıştır. Bu esnada tüm kameralar kayıttadır. 
FİLİZ
KERESTECİOĞLU DEMİR (Ankara) – Nasıl alınmıştır? Sonra…
İBRAHİM
YURDUNUSEVEN (Devamla) - Kameralar seyyar değildir sayın milletvekilleri -gezen
arkadaşlarımız burada bulunuyor- kameralar an itibarıyla tespit etmiştir ve
bunların bütün kayıtları da bulunmaktadır. Akabinde, tüm mahkûmlar yeniden
hastane raporu alınarak koğuşlarına geri getirilmiştir.
FİLİZ
KERESTECİOĞLU DEMİR (Ankara) – Darp raporu aldılar.
İBRAHİM
YURDUNUSEVEN (Devamla) – Yine diğer cezaevlerinde, belirtilen Türkoğlu ve
Osmaniye Cezaevlerinde de organize darp ve cebir yapıldığına dair bir şikâyet
olduğu kanaatinde değiliz. 
Şunu
da özellikle belirtmek istiyorum ki biraz önceki konuşmacı milletvekilimiz,
“organize hoş geldin dayağı” veya onunla ilgili bir şeyler söyledi. Bu, çok
istisnai -gezdiğimiz için söylüyorum- birkaç yerde söylenmiştir ama net olarak
bu şekilde, organize yapıldığına dair bir bilgi yoktur. Bunu da özellikle
belirtmek istiyorum.
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (İzmir) – Organize bir inkâr var şu anda, organize inkâr… 
KEMAL
PEKÖZ (Adana) – Sen nasıl bir bilgi istiyorsun?
BAŞKAN
– Tamamlayın.
İBRAHİM
YURDUNUSEVEN (Devamla) – Sayın Başkan, teşekkür ediyorum.
Sayın
milletvekilleri, bir taraftan “Cezaevlerinde kapasite çok yüksek.”
diyeceksiniz; diğer taraftan, cezaevi açılınca da “Niye cezaevi açılıyor? Bu
işler yanlış yapılıyor. Yanlışa gidiyoruz.” diyeceksiniz. Bunu anlamak mümkün
değildir diyorum. 
Ben
buradan, Mamak Cezaevini, Diyarbakır Cezaevini, Sinop Cezaevini çok iyi bilen
ve okuyan bir kişi olarak, bugüne kadar bu cezaevlerinin iyileştirilmesiyle
ilgili gerekli yatırımları ve projeleri üreten başta Sayın Cumhurbaşkanım Recep
Tayyip Erdoğan olmak üzere, Adalet Bakanımız Abdulhamit Gül Bey’e ve bugüne
kadar Adalet Bakanlığı yapmış tüm Bakanlarımıza… 
SERPİL
KEMALBAY PEKGÖZEGÜ (İzmir) – İşkenceden hep beraber sorumlusunuz.
İBRAHİM
YURDUNUSEVEN (Devamla) – …taşrada ve merkezde görev alan tüm Bakanlık ve
cezaevi personelimize ve özellikle, gerçekten büyük bir özveriyle çalışan infaz
koruma memuru kardeşlerimize çok teşekkür ediyor, Gazi Meclisi saygıyla
selamlıyorum. 
Bu
önerinin aleyhinde oy kullanacağımı belirtmek istiyorum. (AK PARTİ sıralarından
alkışlar)
ALİ
HAYDAR HAKVERDİ (Ankara) – Sayın Başkan…
BAŞKAN
– Buyurun Sayın Hakverdi.
ALİ
HAYDAR HAKVERDİ (Ankara) – Sayın Başkanım, az önceki hatip “Organize hoş geldin
dayağı…” dedi. Buna dair açıklamada bulunmak istiyorum. 
BAŞKAN
– Buyurun, size yerinizden ben bir dakika söz vereyim.
ALİ
HAYDAR HAKVERDİ (Ankara) – Yerimden…
BAŞKAN
– Tabii, buyurun. Yani siz “Var.” dediniz, o da bir şeyler söyledi. Siz bir
açıklamada bulunun.
VI.- AÇIKLAMALAR (Devam)
45.- Ankara Milletvekili Ali Haydar Hakverdi’nin, Afyonkarahisar
Milletvekili İbrahim Yurdunuseven’in HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
ALİ
HAYDAR HAKVERDİ (Ankara) – Şimdi şöyle: İsim verebilirim; Silivri Cezaevinde
özellikle, o ziyaret ettiğimiz 6 cezaevinden Silivri Cezaevinde özellikle
belirli cinsten tutuklu veya hükümlü olarak gelen mahkûmlara organize olarak
hoş geldin dayağının telefon kulübesi gibi bir yerde, kamera kayıtlarının
olmadığı bir yerde atıldığına dair, sadece o cezaevinden çok sayıda şikâyet
geldi. Bakın, şöyle söylüyorum, şikâyet geldi diyorum, onu da söyledim,
genellemedim ama başka bir hususu söylüyorum: Suçun vasfı, isnadın vasfı ne
olursa olsun, cezaevlerinde böyle bir uygulama hiçbir koşulda kabul edilemez.
Buna hep beraber karşı çıkmak zorundayız arkadaşlar. 
BAŞKAN
– Peki, teşekkür ederim.
IX.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Batman Milletvekili Mehmet Ruştu Tiryaki ve
arkadaşları tarafından, cezaevlerinde yaşanan hak ihlalleri ve insan haklarına
aykırı keyfî uygulamaların önlenmesi amacıyla 3/12/2019 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 3 Aralık 2019 Salı günkü birleşiminde yapılmasına
ilişkin önerisi (Devam)
BAŞKAN
- Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Sayın
Oluç, bir talebiniz mi vardı? 
HAKKI
SARUHAN OLUÇ (İstanbul) – Evet.
BAŞKAN
– Buyurun. 
HAKKI
SARUHAN OLUÇ (İstanbul) – Teşekkür ederim Sayın Başkan. 
Şimdi,
kayıtlara geçmesi için bunu söylüyorum. Biraz evvel konuşan hatip cezaevleriyle
ilgili çok pembe bir tablo çizdi; bunun böyle olmadığını biz çok iyi biliyoruz.
Yani siz ne kadar pembe tablo çizmeye çalışırsanız çalışın, cezaevlerindeki
sorunlar çok büyük, insan hakları ihlalleri çok büyük, kötü muamele ve işkence
çok büyük. Her taraftan şikâyet geliyor ve bu şikâyetleri her seferinde
isimlerle beraber burada, Genel Kurulda konuşmacı olan çeşitli arkadaşlarımız
ya yerlerinden ya kürsüden ifade ediyorlar, söylüyorlar ve bu görmezden
geliniyor istikrarlı bir şekilde. Bunun yanlış olduğunu, bunun görmezden
gelinmesinin sorunu ortadan kaldırmadığını bir kez daha işaret edeyim. 
Teşekkür
ediyorum. 
BAŞKAN
– Değerli milletvekilleri, Cumhuriyet Halk Partisi grubunun İç Tüzük’ün 19’uncu
maddesine göre verilmiş bir önerisi vardır; okutup işleme alacağım ve
oylarınıza sunacağım. 
3.- CHP Grubunun, İstanbul Milletvekili İbrahim Özden Kaboğlu ve
arkadaşları tarafından, insan hakları ihlallerinin araştırılması amacıyla
2/12/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 3 Aralık 2019
Salı günkü birleşiminde yapılmasına ilişkin önerisi
3/12/2019
Türkiye Büyük Millet Meclisi Başkanlığına
Danışma
Kurulu 3/12/2019 Salı günü (bugün) toplanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Özgür
Özel
 Manisa
 Grup
Başkan Vekili
Öneri:

İstanbul
Milletvekili İbrahim Özden Kaboğlu ve arkadaşları tarafından insan hakları
ihlallerinin araştırılması amacıyla 2/12/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin (1437 sıra
no.lu) diğer önergelerin önüne alınarak görüşmelerinin 3/12/2019 Salı günlü
birleşimde yapılması önerilmiştir.
BAŞKAN
– Şimdi, önerinin gerekçesini açıklamak üzere öneri sahibi Cumhuriyet Halk
Partisi Grubu adına İstanbul Milletvekilimiz Sayın İbrahim Özden Kaboğlu. 
Buyurun
Sayın Kaboğlu. (CHP sıralarından alkışlar)
Süreniz
beş dakika.
CHP
GRUBU ADINA İBRAHİM ÖZDEN KABOĞLU (İstanbul) – Sayın Başkan, Divan üyeleri ve
milletvekilleri; Türkiye'de insan hakları ihlalleri araştırma önergesinin
gerekçesi -Anayasa madde 98’e göre- Birleşmiş Milletler Genel Kurulunun 10
Aralık 1948’de ilan ettiği Evrensel Bildirge’den hareketle hazırlanmıştır;
Türkiye, 27 Mayıs 1949’da Resmî Gazete’de yayımlayarak iç hukuka dâhil
etmiştir. 
İnsan
hakları bütünlüğü, iktidarların ayrılığı ilkesi demokratik hukuk devletinin
temel niteliğidir. Yetmiş yıllık zaman diliminde Türkiye, bunun için, insan haklarına
dayanan demokratik hukuk devleti için yoğun bir çaba harcamıştır. 2017 Anayasa
değişikliğiyle bu temel ilkeler büyük ölçüde göstermelik hâle getirildi. Bir
yandan, OHAL döneminde kararnameler yoluyla alınan önlemler neden, konu, amaç,
yer ve zaman yönünden OHAL’le ilgisi bulunmayan alanlara yöneldi; sistematik ve
kitlesel, sürekli hak ihlallerine yol açıldı, ölümlere neden olundu, 46 intihar
söz konusu. Öte yandan, yürütme ve devlet aygıtlarını tek kişide toplayan
OHAL’in Anayasa değişikliyle aldığı şekline bile saygı gösterilmemesi hem
yasama tarafından sürekli Anayasa’nın ihlal edilmesi hem yargının -bizzat
haklar güvencesi olduğu hâlde- ihlal edilmesi ama daha çok yasama ve yargının
yürütme tarafından güdüm altına alınarak hak ve özgürlükler alanının, başta
düşünce özgürlüğünden başlanarak ihlal edilmesi, haklar alanında geniş bir
ihlaller yelpazesini oluşturmaktadır. Bu açıdan, yürütmenin özellikle Anayasa
dışı yol ve yöntemlerle hak ve özgürlüklere müdahale etmesi sadece bir suç
oluşturmamakta, aynı zamanda yargı sürecine çok yoğun bir müdahaleyle yargının
adil yargılanma hakkına yanıt vermesi olanaksız hâle gelmektedir. Daha genel
olarak, yürütme, kolluk güçleri üzerinde kullandığı hiyerarşik yetki ve medya
üzerinde kurduğu tekel yoluyla farklı toplumsal katman ve sınıflarla ilgili
siyasal aidiyet temelinde ötekileştirici söylemleriyle demokratik toplumun
temel öğelerini sürekli aşındırmakta, yurttaşların lekelenmeme hakkından
başlayarak hedef gösterme yoluyla yaşam hakkının yok edilişine uzanan geniş bir
ihlaller zincirinin doğrudan etkeni olabilmektedir. Siyasal aidiyet nedeniyle
Canan Kaftancıoğlu’ndan Selahattin Demirtaş’a kadar, güncel duruma kadar birçok
örneği bulunmaktadır. Bu konuda sadece yargısız infaz söz konusu olmamakta;
yargı, tümüyle siyasal iktidarın amacı doğrultusunda araçsallaştırılmaktadır. 
Eşit
yurttaşlık yerine cinsiyet, soy, dinsel inanç ve toplumsal sınıf farklılığı
temelindeki söylem ve uygulamalar ötesinde tarihsel, kültürel ve çevresel miras
günbegün yok edilmekte, ihlal yelpazelerini genişletmekle sınırlı kalmayıp
âdeta birlikte yani kümülatif ihlaller zinciri yaratılmakta; dahası ülke,
toplum, devlet üçlüsündeki barış ortamında birlikte yaşam koşullarını bile
eğreti hâle getirmektedir.
Özetle,
anayasasızlaştırma ve yasasızlaştırma yoluyla yaratılan hukuki olmayan alanlar,
ortak yaşam değerleri üzerine örülü toplumsal yapının temel ögelerini de
zedelemektedir. Eylemden çok yazı, yazıdan çok söz, sözden çok niyet ve
kanaatler hak ihlallerinin nedenini oluşturmakta; bu açıdan katmanlı
yaptırımlar ortaya çıkmaktadır. Yargı, âdeta, yargılamak durumunda olduğu
alanlardan alıkonulmakta ve esasen yargılamamak durumunda olduğu kesimleri
yargılamak zorunda bırakılmaktadır. Bu açıdan, ötekileştirici ve nefret dili
içeren söylemler, öte yandan bireysel silahlanma insan yaşamı üzerinde ciddi
tehdit oluşturmaya devam etmektedir. Bu alan çocuk haklarından engelli
haklarına, kadın haklarından işçi haklarına kadar geniş bir alana, geniş bir
yelpazeye uzanmaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
İBRAHİM
ÖZDEN KABOĞLU (Devamla) – Bu çerçevede kadınlar açısından 2019’da 300 ölüm,
işçiler açısından 2019’da 1.477 ölüm; en üst düzey mahkemeler Avrupa İnsan
Hakları Mahkemesi ve Anayasa Mahkemesinin saptadığı ihlal sayısı 614. Bu
örnekler giderek uzatılabilir ülkesel açıdan son baca filtresi olayına kadar.
Şimdi,
burada söz konusu olan kişilerin yaşam hakkı, yaratılan hukuk dışı alanlarda,
sadece “özgür alan” dediğimiz alanlarda değil, toplumsal alanlarda değil,
esasen devletin koruması altında olan mahpus yani hapishane alanlarında ortaya
çıkmaktadır. Hapishanede, biraz önce zikrettiğim üzere -Selahattin Demirtaş
olayı- aslında savaş ortamında bile korunması gereken insan hakları sert
çekirdeğinin ihlaline varan olaylar söz konusu olabilmektedir. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Kaboğlu.
İBRAHİM
ÖZDEN KABOĞLU (Devamla) – Özetle, bireysel ve toplu özgürlükler, sosyal haklar
ve çevresel haklar ayrı ayrı ve birlikte, çok yönlü ve sistematik olarak ihlal
edilmektedir. Hukuki güvenliğin bulunmadığı toplumda ne sosyal ne de iktisadi
güvenlik vardır.
Demokratik
hukuk devleti ve haklar toplumu için herkesin insan haklarından ve temel
hürriyetlerden yararlanması ülküsünden ve Anayasa’ya sadakatten ayrılmamak için
namus ve şeref üzerine ant içmiş vekiller olarak araştırma önergemizi
desteklemenizi diler, hepinize saygılar sunarım. (CHP ve HDP sıralarından
alkışlar) 
BAŞKAN
– Öneri üzerinde söz isteyen, İYİ PARTİ Grubu adına Adana Milletvekilimiz Sayın
İsmail Koncuk. (İYİ PARTİ sıralarından alkışlar) 
Süreniz
üç dakika Sayın Koncuk.
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum. 
“İnsan
hakları” kavramını duyduğum zaman aklıma hep Hazreti Peygamber Efendimiz’in
“Din nedir?” sorusuna verdiği cevap gelir. “Din güzel ahlaktır.” diye ifade
etmiş yani bu kadar kısa, bu kadar öz: “Din güzel ahlaktır.” “Güzel ahlak”
kavramının içerisine herhâlde önce insana saygıyı koymamız lazım; sevgiyi,
saygıyı koymamız lazım. Şimdi, böyle baktığımızda, hem evrensel hukukun
kriterleri bakımından değerlendirdiğimizde hem yüce dinimizin emirleri
noktasından değerlendirdiğimizde, maalesef, Türkiye'nin insan hakları
noktasında nerede olduğunu tanımlamamız herhâlde bir hayli zor. 
Şimdi,
geçenlerde Anayasa Mahkemesi bu güvenlik ve arşiv soruşturmasıyla ilgili bir
karar verdi. Aslında nasıl bir utançtır biliyor musunuz? Anayasa Mahkemesinin
verdiği bu karar utanç değil de bu kararın verilmesine sebep olanların yaptığı
uygulamaların nasıl bir utanç olduğunu anlatmaya çalışıyorum. 
Şimdi,
güvenlik soruşturması yapıyorsunuz bir insanla ilgili ve bir kâğıt geliyor, o
kâğıtta ne yazdığını işin muhatabı da bilmiyor. Şimdi, beni arıyor öğretmen
adayı, başvurmuş “Başkanım, ben atanamadım. Ne var bunda?” diyor. Arıyorum,
soruyorum ben de; diyorlar ki: “Güvenlik soruşturmasında problem var.” Ne var?
“Şöyle bir iddia var.” Diyorum ki: Ya, böyle bir iddia var. “Allah Allah, bizim
böyle bir durumumuz yok.” diyor. 
Şimdi,
güvenlik soruşturmasını yapan görevli polis kapısına gidiyor, kapının önünde
kim varsa soruyor “İsmail Koncuk nasıl adamdır?” diyor. Yani beni seven
birisine rastlasa kötü adam da olsam belki “iyi adam” diyecek veya beni
sevmeyen birine rastlasa, iyi adam da olsam “kötü adam” diyecek; böyle bir
güvenlik soruşturması. Şimdi, bunu, böyle bir usulsüzlüğü, böyle bir insan
hakkı ihlalini FETÖ’yle mücadele konusuna bağlamak akıl dışıdır, vicdan
dışıdır, insan haklarıyla taban tabana zıt bir durumdur. Bu konuyu çok
konuşuyoruz Türkiye’de. Aslında yargı paketi falan geliyor, işte orada
bir ağırlığınızı koyun -şu termik santrallere baca meselesine dönmesin yine-
deyin ki: “Ya, filan konu da bu yargı paketinin içerisinde yer almalıdır.”
(Mikrofon
otomatik cihaz tarafından kapatıldı) 
BAŞKAN
– Tamamlayalım.
İSMAİL
KONCUK (Devamla) – Burada anlatılıyor, sizlerin tespitleriniz var; bunları
gündeme getirin. Yani yarın Cumhurbaşkanı bir şeyi söyledikten sonra “Hah, yahu
ne doğruymuş!” demenin size bir katkı sağlamayacağını bilin, siz bir şeyler
yapın; kendi tarihinize, en azından kendi geçmişinize bir not düşün diyorum.
Saygılar
sunuyorum. (İYİ PARTİ sıralarından alkışlar) 
BAŞKAN
– Öneri üzerinde söz isteyen, Halkların Demokratik Partisi Grubu adına Ankara
Milletvekilimiz Sayın Filiz Kerestecioğlu. (HDP sıralarından alkışlar) 
Süreniz
üç dakika Sayın Kerestecioğlu. 
HDP
GRUBU ADINA FİLİZ KERESTECİOĞLU DEMİR (Ankara) – Sayın Başkan, değerli
milletvekilleri; sözlerime cezaevinde rahatsızlanan ve neredeyse yedi gün
boyunca hastaneye sevk edilmeyen, en temel hakkı sağlık hakkı ve yaşam hakkı
ihlal edilen sevgili Selahattin Demirtaş’a geçmiş olsun diyerek başlamak
istiyorum.
Bugün,
ayrıca, 2018 yılında tutuklanan ve maalesef, böbreğinde büyük bir tümör olan,
birçok girişime rağmen tahliye edilmeyen Viranşehir eski ilçe yöneticimiz 64
yaşındaki Emine Aslan Aydoğan’ı da kaybettik ve aslında İHD verilerine göre son
on yedi yılda 3.500 hasta mahpus hayatını kaybetti, hâlen de 1.333’ü
cezaevlerinde. O yüzden, ortada gerçekten pembe bir tablo yok. Hasta mahpus
olmak çok ağır bir şeydir ve bir kadının, 64 yaşındaki bir kadının o kadar
girişime rağmen ve ağır hastalığı da bilinmesi rağmen tahliye edilmeyerek
hayatını kaybetmesi de aslında herkes için acı vermesi gereken bir şeydir. 
Evet,
önerge özellikle insan hakları ihlalleriyle ilgili. İnsan Hakları Evrensel
Beyannamesi Birleşmiş Milletler tarafından 1948 yılında imzalandı, 1949’da da
Türkiye'de yaşama geçirildi ve o günden bugüne aslında haklarla ilgili onlarca
sözleşme hayata geçti bu ülkede. İnsan Hakları Evrensel Beyannamesi bulunduğu
döneme yeterince cevap veriyordu belki ama sonrasında, örneğin kadın hakları
açısından bakınca yeterince cevap veremediği ve yetkin olamadığı için Kadınlara
Karşı Her Türlü Ayrımcılığın Önlenmesi Sözleşmesi (CEDAW) imzalandı; sonra
nitekim Çocuk Hakları Sözleşmesi, Engelli Hakları Sözleşmesi gibi birçok
sözleşme aslında genel olarak dünya tarihinde, haklar tarihinde yerini buldu.
Ancak
bugün geldiğimiz noktaya Türkiye'den baktığımız zaman, birçok sözleşmenin
karşılık bulmadığı bir insan hakları ihlalleri ülkesi görüyoruz. Peki, buna
karşılık, mesela Türkiye İnsan Hakları ve Eşitlik Kurumu var, bu Kuruma
insanlar başvurabiliyorlar mı gerçekten? Yani bu kadar ihlal karşısında bu Kuruma
başvurmak mümkün mü? Örneğin kadınlar, LGBTİ’ler, emekçiler, bunlar
başvurabiliyorlar mı bu Kuruma? Tabii ki hayır çünkü bu Kurum, mesela daha
geçen günlerde olduğu gibi “İstanbul Sözleşmesi aile yapısını bozuyor.”
diyebilen bir Kurum. 
Evet,
biz bu ülkeyi…
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Tamamlıyorum Sayın Başkan.
BAŞKAN
– Devam edin Sayın Kerestecioğlu.
FİLİZ
KERESTECİOĞLU DEMİR (Devamla) - Ben 90’lı yıllarda İnsan Hakları Derneğinde
çalıştım, 80’li yıllarda da ilk üyelerinden birisi oldum İnsan Hakları
Derneğinin. Gerçekten, bu ülkeyi biz dönüştürmek, değiştirmek istiyoruz, buna
talibiz ciddi olarak ve ben, bir gün bunu başarabileceğimize, özellikle insan
hakları alanında mücadele eden insanların da birlikteliğiyle bunu
başarabileceğimize inanıyorum. İnsan Hakları Derneği de bir gün Türkiye’nin en
kapsayıcı, hakikaten herkesin başvurusunu en fazla tatmin edebilen
kurumlarından biri olacak ve o gün, inanıyorum ki, tıpkı o 90’lı yıllarda
travestiler başvurduğunda, Aczmendiler başvurduğunda, faili meçhullerle,
infazlarla çocuklarını kaybedenler başvurduğunda herkese nasıl kucak açmışsa bu
dernek, bir gün sizler de başvurduğunuzda ayrımsız kucak açacak ve bu ülke daha
güzel bir yer olacak.
Teşekkürler.
(HDP sıralarından alkışlar)
BAŞKAN
– Öneri üzerinde konuşmak isteyen, Adalet ve Kalkınma Partisi Grubu adına
Balıkesir Milletvekilimiz Sayın Pakize Mutlu Aydemir. (AK PARTİ sıralarından
alkışlar)
Süreniz
üç dakika Sayın Aydemir.
AK
PARTİ GRUBU ADINA PAKİZE MUTLU AYDEMİR (Balıkesir) – Sayın Başkan, değerli
milletvekilleri; CHP grup önerisi üzerine AK PARTİ Grubum adına söz almış
bulunmaktayım. Genel Kurulu saygıyla selamlıyorum.
Ülkemizde
insan hakları konusunda en önemli adımlar AK PARTİ döneminde atılmıştır. Hükûmetimiz
tarafından hukukun üstünlüğü, demokrasi ve insan hakları referans alınarak
özellikle son on yedi yılda çok önemli reformların yapıldığı hepimizin
malumudur. Çoğunluğu anayasal düzeyde olmak üzere, yaptığımız değişikliklerle
bir yandan temel hak ve hürriyetleri genişletirken diğer yandan siyasal hak ve
özgürlüklerin kullanılmasının önündeki engelleri kaldırdık. Bu anlayış
çerçevesinde, temel hak ve özgürlükler alanında âdeta sessiz devrim yaşanmış,
birçok adım atılmış ve temel reformlar hayata geçirilmiştir.
İktidarlarımız
döneminde “işkenceye sıfır tolerans” politikasını hayata geçirdik. Türkiye’nin
artık “işkence” diye bir gündemi kalmamıştır. 
SERPİL
KEMALBAY PEKGÖZEGÜ (İzmir) – İnsanlar sokakta dayak yiyor, biraz gerçekçi
konuşun.
PAKİZE
MUTLU AYDEMİR (Devamla) – İşkence suçlarına uygulanan cezaları artırdık. Bu
suçları işleyenler bakımından zaman aşımını kaldırdık. Avrupa İnsan Hakları
Mahkemesi ve Anayasa Mahkememizin verdiği ihlal kararları sonrası yeniden
yargılanma ve yeniden soruşturma yapma olanağı getirdik. 
Bilgi
edinme yollarını geliştirmek için kamu kurumlarına başvuru hakkını ve bu
başvurulara cevap verme zorunluluğunu getirdik. 
Değerli
milletvekilleri, Avrupa İnsan Hakları Sözleşmesi ihlallerinin önlenmesine
ilişkin eylem planı hazırladık ve uygulamaya geçirdik. Hak arama özgürlüğünün
önündeki engelleri kaldırmakla yetinmedik, insan haklarının kurumsallaşması
adına yeni hak arama yolları da getirdik. Bu kapsamda, bunlara da sadece
başlıklar hâlinde değinmekte fayda görüyorum: 
Anayasa
Mahkemesine bireysel başvuru imkânını getirerek Anayasa Mahkemesinin ulusal
insan hakları mahkemesi gibi çalışmasını sağladık. 
Türkiye
İnsan Hakları Kurumunu oluşturarak vatandaşlarımızın mağduriyetlerine sebebiyet
verecek çok sayıda kararın alınmasının önüne geçtik. 
Vatandaşlarımızın
idare karşısında uğradıkları haksızlıkları gidermek ve şikâyetleri mahkemeye
gitmeden sonuçlandırmak amacıyla Kamu Denetçiliği Kurumunu kurduk. 
Ülkemizin
yıllardır beklediği reformlardan biri olan istinaf mahkemelerini 20 Temmuz
2016’da faaliyete geçirdik. 
OHAL
İşlemleri İtiraz Komisyonunu kurduk. 
Farklı
dil ve lehçelerde devletin resmî kanallarında yayın imkânı sağladık. 
Anayasa’da
çocuklar konusunda pozitif ayrımcılık esasını benimsedik ve benim de üyesi
bulunduğum İnsan Haklarını İnceleme Komisyonu ve Çocuk Hakları Alt
Komisyonumuza sadece bu dönemde 3.724 dilekçe başvurusu yapılmış olup 3.525
dilekçe işleme alınmış, Komisyon üyesi tüm parti milletvekillerimizin katılım
ve katkılarıyla yerinde kırk saat incelemeler yapılmıştır. 
Kadın
ve erkeklerin eşit haklara sahip olduğunu anayasal hükme dönüştürdük. 
(Mikrofon
otomatik cihaz tarafından kapatıldı) 
PAKİZE
MUTLU AYDEMİR (Devamla) – Sayın Başkan… 
BAŞKAN
– Devam edin, buyurun. 
PAKİZE
MUTLU AYDEMİR (Devamla) - Sayın Başkan, değerli milletvekilleri; Türkiye, insan
hakları testini, vesayetinden darbesine, teröründen mültecisine kadar tüm
boyutlarıyla yaşamış ve alnının akıyla tamamlamıştır. Türkiye’de insan hakları
ihlali olduğunu söylemek, artık abesle iştigaldir. Türkiye bir hukuk
devletidir. 
SERPİL
KEMALBAY PEKGÖZEGÜ (İzmir) – Utanın, utanın!
PAKİZE
MUTLU AYDEMİR (Devamla) – Anayasa’nın verdiği yetki ve sorumluluk kuralları
içerisinde bütün kanunlarımıza saygılı bir şekilde ve hukukun üstünlüğünü de
koruyarak insan hakları noktasında insan onuruna yakışır bir tavır sergileyen,
dünyaya örnek bir ülkedir Türkiye. İnsan onuru mutlaktır; asli, birincil
konumdadır; evrenseldir, mübadele değeri yoktur, kültürden kültüre değişmez.
Bir insanın hayatının, özgürlüğünün ve mutluluğunun, başka bir insanın
hayatından, özgürlüğünden ve mutluluğundan daha az değerli olmadığı
inancındayız. 
Sözümü
Mandela’nın şu sözleriyle bitirmek isterim: “İnsan haklarını inkâr etmek
insanlığa meydan okumaktır.” 
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Öneriyi oylarınıza sunacağım…
ÖZGÜR
ÖZEL (Manisa) – Sayın Başkanım…
BAŞKAN
– Buyurun. 
ÖZGÜR
ÖZEL (Manisa) – Sayın Kaboğlu konuşması sırasında birtakım ihlallerden
bahsettikten sonra, sayın hatip “Bunları iddia etmek abesle iştigaldir.”
diyerek kendisini doğrudan hedef aldı.
PAKİZE
MUTLU AYDEMİR (Balıkesir) – Hiç onu hedef almamıştım ama hadi neyse.
ÖZGÜR
ÖZEL (Manisa) – Normalde kürsüden cevap vermesi lazım ama uygun görürseniz bir
dakika yerinden konuyla ilgili bir saptamada bulunmak istiyor.
BAŞKAN
– Sayın Kaboğlu, yerinizden bir dakikada toparlayın, yalnız bir dakika sonra
mikrofon kesiliyor biliyorsunuz.
YELDA
EROL GÖKCAN (Muğla) – Ya genel bir konuşmaydı, nasıl hedef aldı ya? Anayasa
maddelerini okudu sadece kendisi. 
ÖZGÜR
ÖZEL (Manisa) – “Abesle iştigal” denir mi canım, Anayasa profesörü! Hukuksuzca
görevden aldınız.
BAŞKAN
– Uzatmayalım arkadaşlar. 
Buyurun.

VI.- AÇIKLAMALAR (Devam)
46.- İstanbul Milletvekili İbrahim Özden Kaboğlu’nun, Balıkesir
Miletvekili Pakize Mutlu Aydemir’in CHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
İBRAHİM
ÖZDEN KABOĞLU (İstanbul) – Ben beş dakika içerisinde sadece ana başlıklara
değindim. Eğer kanun hükmünde kararname ek listesinde yer alan ve bütün
haklarından yoksun kılınan, hiçbir biçimde gerekçe gösterilmeyen kişilerden
46’sı intihar etmişse, bu insan hakları ihlali değilse; eğer bir yıl içerisinde
devletin düzenleme, denetleme ve yaptırım kusuru nedeniyle 1.477 işçi ölmüşse,
bu insan hakları ihlali değilse; eğer Anayasa Mahkemesi, 2019 yılında 298
bireysel başvuruda 20 farklı hak başlığında 316 ihlal tespit etmişse…
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (İstanbul) – Tamamlayayım Sayın Başkan.
BAŞKAN
– Yerinden söze bu kadar veriyoruz, kusura bakmayın. 
IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili İbrahim Özden Kaboğlu ve
arkadaşları tarafından, insan hakları ihlallerinin araştırılması amacıyla
2/12/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 3 Aralık 2019
Salı günkü birleşiminde yapılmasına ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler… 
ÖZGÜR
ÖZEL (Manisa) – İyi sayalım Başkanım. 
BAŞKAN
– Kabul etmeyenler… 
ÖZGÜR
ÖZEL (Manisa) – Sanki kabul edildi gibi. 
MAHMUT
TANAL (İstanbul) – Biz çoğunluktayız Başkan, şöyle bir baksanız… 
ALİ
KENANOĞLU (İstanbul) – Çoğunluk burada. 
ÖZGÜR
ÖZEL (Manisa) – Kabul edilmiştir. 
İLHAMİ
ÖZCAN AYGUN (Tekirdağ) – Dışarıdan geldiler, dışarıdan. 
BAŞKAN
– Değerli arkadaşlar, bir tartışmaya meydan vermeyelim, elektronik cihazla
oylama yapalım. 
İki
dakika süre veriyorum. 
(Elektronik
cihazla oylama yapıldı) 
BAŞKAN
– Öneri kabul edilmemiştir.
Danışma
Kurulunun bir önerisi vardır, okutup oylarınıza sunacağım:
B) Danışma Kurulu Önerileri
1.- Danışma Kurulunun, 2020 Yılı Merkezi Yönetim Bütçe Kanunu Teklifi
ile 2018 Yılı Merkezi Yönetim Kesin Hesap Kanunu Teklifi’nin Türkiye Büyük
Millet Meclisinin 9 Aralık 2019 Pazartesi günkü gündeminin “Özel Gündemde Yer
Alacak İşler” kısmının 1’inci ve 2’nci sıralarında yer almasına; 2020 Yılı
Merkezi Yönetim Bütçe Kanunu Teklifi ile 2018 Yılı Merkezi Yönetim Kesin Hesap
Kanunu Teklifinin Genel Kurulda görüşme usul ve takvimi ile konuşma sürelerine;
kamu idarelerinin bütçeleri üzerindeki görüşmelerin sekiz turda tamamlanmasına,
turların bitiminden sonra bütçe ve kesin hesap kanunu tasarılarının maddelerinin
oylanmasına ilişkin önerisi
03/12/2019
Danışma Kurulu Önerisi
Danışma
Kurulunun 03/12/2019 Salı günü (bugün) yaptığı toplantıda, aşağıdaki önerilerin
Genel Kurulun onayına sunulması önerilmiştir.
 Mustafa
Şentop
 Türkiye
Büyük Millet Meclisi
 Başkanı

 Mehmet
Muş Özgür Özel
 Adalet
ve Kalkınma Partisi  Cumhuriyet Halk
Partisi
 Grubu
Başkan Vekili Grubu Başkan
Vekili
 Hakkı
Saruhan Oluç Erkan
Akçay
 Halkların
Demokratik Partisi Milliyetçi Hareket
Partisi
 Grubu
Başkan Vekili Grubu Başkan
Vekili
 Lütfü
Türkkan
 İYİ
PARTİ
 Grubu
Başkan Vekili
Öneriler:

1)
2020 Yılı Merkezi Yönetim Bütçe Kanunu Teklifi ile 2018 Yılı Merkezi Yönetim
Kesin Hesap Kanunu Teklifi’nin Türkiye Büyük Millet Meclisinin 9 Aralık 2019
Pazartesi günkü gündeminin "Özel Gündemde Yer Alacak İşler" kısmının
1'inci ve 2’nci sıralarında yer alması, bütçe görüşmelerine 9 Aralık 2019
Pazartesi günü saat 12.00'de başlanması; Bütçe Kanunu Teklifi ve Kesin Hesap
Kanunu Teklifi’nin görüşmelerinin bitimine kadar, resmî tatil günleri dâhil,
her gün saat 11.00'den günlük programın tamamlanmasına kadar çalışmalara devam
olunması,
2)
Görüşmelerin on iki günde tamamlanması, bütçe görüşmelerinin son günü olan 20
Aralık 2019 Cuma günü görüşmelere saat 14.00'te başlanması ve bu birleşimde
Bütçe Kanunu Teklifi ve Kesin Hesap Kanunu Teklifi’nin görüşmelerinin bitimine
kadar çalışmalara devam olunması,
3)
Başlangıçta bütçenin tümü üzerindeki görüşmelerde yürütme adına yapılacak sunuş
konuşmasının süreye tabi tutulmaksızın yapılması, gruplar ve İç Tüzük’ün 62'nci
maddesi gereğince, istemi hâlinde, görüşlerini bildirmek üzere yürütmeye de
seksener dakika söz verilmesi (bu süre birden fazla konuşmacı tarafından
kullanılabilir) kişisel konuşmaların ise onar dakikayla sınırlandırılması,
4)
Kamu idarelerinin bütçe ve kesin hesapları üzerindeki görüşmelerin 8 turda
tamamlanması, kamu idarelerinin bütçe ve kesin hesaplarının görüşülme günlerini
belirten programın Türkiye Büyük Millet Meclisi Başkanlığınca bastırılarak
duyurulması, turların bitiminden sonra Bütçe Kanunu Teklifi ve Kesin Hesap
Kanunu Teklifi’nin maddelerinin oylanması,
5)
Gruplar ve İç Tüzük’ün 62'nci maddesi gereğince istemi hâlinde görüşlerini
bildirmek üzere yürütme adına yapılacak konuşmaların 5'inci ve 6'ncı turlarda
altmışar dakika (bu süre birden fazla konuşmacı tarafından kullanılabilir)
diğer turlarda yetmişer dakika (bu süre birden fazla konuşmacı tarafından
kullanılabilir) kişisel konuşmaların beşer dakika olması, kişisel konuşmalarda
her turda İç Tüzük’ün 61'inci maddesine göre biri lehte, biri aleyhte olmak
üzere 2 üyeye söz verilmesi ve 1 üyenin sadece bütçenin tümü üzerinde veya
sonundaki görüşmelerde ya da bir turda söz kaydı yaptırması,
6)
Bütçe görüşmelerinde soruların gerekçesiz olarak yerinden sorulması ve her tur
için soru-cevap işleminin on dakika soru, on dakika cevap olarak
sınırlandırılması,
7)
Bütçe görüşmelerinin sonunda gruplara ve İç Tüzük’ün 62'nci maddesi gereğince
istemi hâlinde görüşlerini bildirmek üzere yürütmeye altmışar dakika süreyle
söz verilmesi (bu süre birden fazla konuşmacı tarafından kullanılabilir) İç
Tüzük’ün 86'ncı maddesine göre yapılacak kişisel konuşmaların ise onar dakika
olması önerilmiştir.
BAŞKAN
– Öneriyi kabul edenler… Kabul etmeyenler… Öneri kabul edilmiştir.
Değerli
milletvekilleri, İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım.
VIII.- BAŞKANLIĞIN GENEL KURULA SUNUŞLARI (Devam)
B) Önergeler (Devam)
2.- Kütahya Milletvekili Ali Fazıl Kasap’ın, (2/1751) esas numaralı
Emeklilerin Taban Aylığının Belirlenmesine İlişkin Kanun Teklifi’nin doğrudan
gündeme alınmasına ilişkin önergesi (4/52)
Türkiye Büyük Millet Meclisi Başkanlığına
(2/1751)
esas numaralı Kanun Teklifi’min İç Tüzük’ün 37’nci maddesine göre doğrudan
Genel Kurul gündemine alınmasını arz ederim.
Saygılarımla.
 Ali
Fazıl Kasap 
 Kütahya
BAŞKAN
– Öneri üzerinde söz isteyen teklif sahibi Kütahya Milletvekilimiz Sayın Ali
Fazıl Kasap. (CHP sıralarından alkışlar) 
Süreniz
beş dakika Sayın Kasap.
ALİ
FAZIL KASAP (Kütahya) – Sayın Başkan, değerli milletvekilleri; hepinizi
saygıyla selamlıyorum. 
Atatürk
“Bir milletin yaşlı vatandaşlarına ve emeklilerine karşı tutumu, o milletin
yaşama kudretinin en önemli kıstasıdır. Mazide muktedirken bütün kuvvetiyle
çalışmış olanlara karşı minnet hissi duymayan bir milletin istikbale güvenle
bakmaya hakkı yoktur.” demiştir.
Emeklilerin
taban aylığının belirlenmesine dair bir kanun teklifi verdik. Bu kanun
teklifinde... Dünyadaki durumumuzu şöyle izah edeyim: Küresel Emeklilik
Endeksi’ne Türkiye bu sene eklendi. Listenin sonunda 39,4 puanla Tayland,
sondan 2’nci sırada 39,5 puanla Arjantin, Türkiye 42,2 puanla sondan 3’üncü
sırada.
Emeklilerimizin
yüzde 77,5’i hayatından memnun değil, yüzde 90,2’si maaşlarıyla geçinemiyor. 13
milyon emeklinin 4 milyonu çalışıyor ve çalışmaya devam ediyor. Kiralarını
ödeyemiyorlar, 2 arkadaş çay içemiyorlar. “Eurozone”da, avro bölgesinde ise en
düşük emekli maaşı ortalamasındayız. 
Cumhurbaşkanımız
Sayın Erdoğan şöyle demişti: “Allah’a şükür IMF’ye borcu ödedik. IMF’ye 5
milyar dolar borç verecek hâle geldik.” Ekonomisi bu kadar düzgün, kişi başına
millî geliri 3 katına çıkmış bir Türkiye’de neden emekli maaşı ve asgari ücret
bu kadar güdük ve küçük? 
29
Eylül itibarıyla yurt dışında çalışmış olan emeklilerle ilgili apar topar bir
genelge çıkardınız. Geçen hafta grup toplantısında Sayın Genel Başkanımız şöyle
bir açıklamada bulunmuştu: “Türkiye’de 847.643 kişi bin liranın altında ölüm
aylığı yani dul ve yetim aylığı alıyor.” İnsanlık dışı bir sayı 847 bin. Toplamda
da asgari ücretin altında aylık alan 6 milyon 850 bin kişi var. Yurt dışında
emekli olanlarla ilgili 29 Kasım itibarıyla apar topar bir genelge çıkarıldı ve
bunların maaşları 2 bin liraya çıkarıldı. Bin liranın altında maaş alan yurt
dışı emeklileri vardı, bu söylemden sonra apar topar 2 bin liraya çıkarıldı. Şu
anda hâlâ bin liranın altında emekli maaşı alanlarımız var. 
Yıllık
aldığı maaş Merkel’in 234 bin dolar, Putin’in 136 bin dolar, İngiltere
Başbakanının 178 bin dolar; Sayın Cumhurbaşkanımızın aldığı maaş yıllık 197 bin
dolar. 
2020
bütçesinde Cumhurbaşkanlığına ayrılan ödenek 3,6 milyar TL. Emeklilikte yaşa
takılanlara -bugün için 300 bin kişi emekli olsa toplam 3,6 milyar TL yapıyor-
verin haklarını, kurtulsunlar. 
Gıda
fiyatları yüzde 39,9 artmış; elektrik, doğal gaz yüzde 30’ların üzerinde
artmış; çaya, şekere yüzde 20’nin üzerinde zam gelmiş bir ülkedeyiz. Eczane ve
hastanelerde emeklilerimizden kesilen paralar bir hayli yekûn tutuyor, ay sonu
itibarıyla maaşı eriyor. 2008’de çıkarılan yasayla emekliler aleyhine aylık
bağlama oranları değişti. Emekli açlık sınırının altında maaş almaktadır,
emekli yokluk içinde, emekli aç; bunları görmezden gelemeyiz. “Hayatın
merkezine dinî hükümler koyacağız.” diyorsunuz. Yetimi, dulu, yolda kalmışı,
miskini, zayıfları eziyorsunuz. Sözlerin hepsini dinleyip en güzeline tabi
olmuyorsunuz, sonra veto ediliyorsunuz. Emeklilere yaşama ve nefes alma şansı
verin. 
Cümlelerimi
şöyle bağlamak istiyorum: Dünyanın bilmediğimiz, tanımadığımız bir bölgesinde,
yine bilmediğimiz ve tanımadığımız bir insanın herhangi bir temel hak ve
özgürlüğü çiğnenmişse, bu insan bu yüzden acı çekiyorsa, korkuyor ve çaresizlik
içinde kalıyorsa o insan biziz. Bırakın, bu emeklilere nefes alma şansı
verelim. Emeklilikte taban aylığını asgari ücrete endeksleyelim. Emeklilikte
yaşa takılanların haklarını verelim. 847 bin kişinin, bin liranın altında maaş
alan, dul, yetim maaşı alanların insani yaşama şartlarının olmadığını siz de
kabul edin. Sözlerin hepsini dinleyin, tekrar veto edilmesin. 
Hepinizi
saygıyla selamlıyorum. (CHP ve HDP sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Değerli
milletvekilleri, birazdan kanun görüşmelerine başlayacağız. 
Ben
birkaç arkadaşımıza 60’a göre söz verirken Komisyon da yerinde olursa hemen
arkasından görüşmelere başlarız. Şimdi sisteme giren arkadaşlarımızın bir
kısmına söz vereyim. 
Sayın
Tanal…
VI.- AÇIKLAMALAR (Devam)
47.- İstanbul Milletvekili Mahmut Tanal’ın, 17 Nisan 2016 tarihli Sabah
gazetesindeki “Engelli vatandaşın protez bacağı haczedildi.” haberine ilişkin
açıklaması
MAHMUT
TANAL (İstanbul) – Teşekkür ederim Sayın Başkan. 
AK
PARTİ Grup Başkan Vekili Cahit Özkan Bey, ben “İcra İflas Kanunu’nun 82’nci
maddesi uyarınca engelli kardeşlerimizin protez bacakları haczediliyor. Kanun
değişikliği önergesini verdik, gelin, bu değişikliği yapalım.” deyince
“Efendim, doğru konuşmuyorsunuz.” dedi. Gazetelere bakın dedim, araştırmadı. 
Ben
şimdi kendisine gazete haberini sunuyorum, 17 Nisan 2016 tarihli Sabah
gazetesindeki haber: “Engelli vatandaşın protez bacağı haczedildi” Şimdi siz
Genel Kuruldan ve Türkiye kamuoyundan özür dileyecek misiniz? 
Teşekkür
ederim, saygılarımı sunarım. 
BAŞKAN
– Sayın Kenanoğlu…
48.- İstanbul Milletvekili Ali Kenanoğlu’nun, 3 Aralık Alevi
topluluğunun en önemli isimlerinden Muharrem Ertaş’ın Hakk’a göç yolculuğunun
35’inci yıl dönümüne ilişkin açıklaması
ALİ
KENANOĞLU (İstanbul) – Sayın Başkan, “Abdallar” diye bilinen Alevi topluluğunun
en önemli isimlerinden olan Muharrem Ertaş’ı, Hakk’a göç yolculuğunun 35’inci
yıl dönümünde saygıyla anıyorum. 
Abdallık
geleneğinin ve bozlak türünün en önemli isimlerinden olan Muharrem Ertaş,
1913’te Yağmurlu Büyükoba’da dünyaya geldi. Halk müziğine söz ve saz açısından
büyük katkı sağlayan Muharrem Ertaş 3 Aralık 1984’te Kırşehir’de hayatını
kaybetti. İlk saz hocaları dayıları Bulduk Usta ve Yusuf Usta’dır, babası
zurnacı Kara Ahmet’tir. Bozlakların yanı sıra Karacaoğlan’ın, Şeyh Galip’in,
Pir Sultan Abdal’ın, Dadaloğlu’nun deyişlerini seslendirdi. Oğlu Neşet Ertaş,
babasından aldığı eğitimle son yüzyılın en büyük ozanlarından biri olmuş ve
Türk halk müziğinde bir ekol olarak kabul edilmiştir. Neşet Ertaş ise babası
hakkında yaptığı her söyleşide “Muharrem Usta” diye hitap ederdi. 
Muharrem
Ertaş’ın mezar taşında Teslim Abdal’ın şu sözleri yer alıyor: 
“İşte
geldim işte gittim,
Güz
çiçeği gibi bittim,
Yalan
dünyada ne iş tuttum,
Ömrüm
geçti gitti.” 
Büyük
ustayı saygıyla ve minnetle anıyorum. Devridaim…
(Mikrofon
otomatik cihaz tarafından kapatıldı) 
BAŞKAN
– Sayın Şevkin…
49.- Adana Milletvekili Müzeyyen Şevkin’in, Cezayir’in Bechar ve Ouargla
kentlerinde askerî hastane yapan Türk inşaat firmasının çalışanlarının
mağduriyetine ilişkin açıklaması
MÜZEYYEN
ŞEVKİN (Adana) – Teşekkür ederim Sayın Başkan. 
Değerli
milletvekilleri, Cezayir’den 150 Türk vatandaşının yakarışını dile getirmek
üzere söz aldım. 
Cezayir’in
Bechar ve Ouargla kentlerinde askerî hastane yapan bir Türk inşaat firmasının
çalışanlarına yaklaşık on iki aydır maaş ödememesi nedeniyle, Cezayir’in farklı
şehirlerinde yer alan şantiyelerinde çalışan toplam 150 Türk mühendis, mimar ve
işçi iş bırakma kararı alarak mağduriyetlerini gündeme taşımışlardır. Grevin
6’ncı gününde olduklarını ve Sahra Çölü’nde mahsur kaldıklarını ifade eden işçi
ve mühendisler, çok mağdur durumda olduklarını ve Çalışma Bakanlığının konuya
el atması konusunda taleplerini iletmişlerdir. Yüce Meclisimizin, Çalışma
Bakanlığının ve Dışişleri Bakanlığının konuya sahip çıkması ve hak ihlali
sorununa çözüm getirmesi hususunu dikkatinize sunuyorum. Gelin, 150
vatandaşımızın haykırışına kulak verelim. 
Teşekkür
ederim. 
BAŞKAN
– Sayın Ataş…
50.- Kayseri Milletvekili Dursun Ataş’ın, AKP’nin kaybettiği Ankara,
İstanbul gibi büyükşehir belediyelerinde su fiyatlarına zam tekliflerine
“hayır” oyu kullanırken kazandığı tüm belediyelerde su fiyatlarına zam
yapmasının gerekçesini öğrenmek istediğine ilişkin açıklaması
DURSUN
ATAŞ (Kayseri) – Teşekkürler Sayın Başkan.
AKP,
kaybettiği Ankara, İstanbul gibi büyükşehir belediyelerinde su fiyatlarına zam
tekliflerine “hayır” oyu kullanırken kazandığı tüm belediyelerde su fiyatlarına
fahiş zamlar yapmıştır. Kayseri’de AKP Büyükşehir Belediyesi su fiyatlarına
kırsal ilçelerde yüzde 55, merkez ilçelerde ise yüzde 20 civarında zam
yapmıştır. Bu zamları hizmet üretmek için yaptığını iddia eden AKP, kaybettiği
illerde hizmet verilmesini mi engellemeye çalışıyor yoksa kazandığı illerde
böyle fahiş zamlarla, kendilerine oy veren vatandaşlarını mı cezalandırıyor? Bu
ne tutarsızlıktır! AKP bu tutumunun sebebini bir an önce açıklamalıdır. Yerel
seçimlerde “gönül belediyeciliği” diyerek oy almak için yola çıkan AKP’nin
siyasi anlayışı ve gönül belediyeciliği bu mudur? 
Saygılarımla.
BAŞKAN
– Sayın Şimşek…
51.- Mersin Milletvekili Baki Şimşek’in, kamuda çalışan sözleşmeli
personelin kadro beklediğine ve Mersin Büyükşehir Belediyesinde dört ay önce
indirim yapılan suya zam yapıldığına ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, kamuda çalışan sözleşmeli personel kadro beklemektedir. Özellikle,
belediyelerde çalışan sözleşmeli personele belediye başkanı veya siyasi parti
değiştiği için şu anda tebligatlar çekilmektedir ve 31 Aralık 2019 tarihine
kadar yasal bir düzenleme yapılmazsa binlerce insan işsiz kalacaktır. Bu konuda
ben herkesten duyarlılık bekliyorum. 
Tabii,
su zammıyla ilgili her yerde her şey konuşuluyor. Dört ay önce suya indirim
yapılan Mersin Büyükşehir Belediyesinde de bu defa suya yeniden zam yapıldı.
Yani su zammı aynı İstanbul gibi Mersin’de de gerçekleşti; önce indirim, sonra
bindirim. İndirilen su fiyatları billboardlara asıldı, biz şu anda yapılan yeni
zamların da billboardlara asılmasını bekliyoruz. 
Teşekkür
ediyor, saygılar sunuyorum. 
BAŞKAN
– Sayın Özyavuz…
52.- Şanlıurfa Milletvekili İbrahim Özyavuz’un, 3 Aralık Dünya
Engelliler Günü’ne, Barış Pınarı Harekâtı bölgesi ile Pençe-3 Harekâtında şehit
düşen 2 askerimize Allah’tan rahmet dilediğine, Şanlıurfa ili ilkokul ve
ortaokullarının kapasitelerinin çok üstünde öğrenci sayısıyla eğitim vermesinin
eğitim kalitesini düşürdüğüne ilişkin açıklaması
İBRAHİM
ÖZYAVUZ (Şanlıurfa) – Teşekkür ediyorum Sayın Başkanım.
Sevgi
ve saygıyla aşamayacağımız hiçbir engel olmadığına inanıyor ve 3 Aralık Dünya
Engelliler Günü’nü kutluyorum. 
Dün
Barış Pınarı ve Pençe-3 Askerî Harekâtları sırasında 2 askerimiz şehit olmuş, 1
askerimiz yaralanmıştır. Şehitlerimize Allah’tan rahmet, yaralı askerlerimize
acil şifalar dilerim. Milletimizin başı sağ olsun. 
Şanlıurfa’mızda
ilkokullar ve ortaokullar kapasitelerinin çok daha üstündeki öğrenci sayısıyla
eğitim vermektedirler. Artan nüfus sebebiyle yetmeyen derslikler sınıfların
kalabalıklaşmasına ve dolayısıyla eğitimin yetersizliğine yol açmaktadır. Bir
sınıfta 40, 50, hatta 60 öğrencimiz eğitim görmektedir. Kalabalık sınıf ortamı
eğitim öğretim için verimsiz olmakta ve eğitim kalitesini düşürmektedir. Bu
sorunun aşılması için Şanlıurfa’da okullaşma oranının yükseltilmesi gereklidir.
Genel
Kurulu saygıyla selamlıyorum.
BAŞKAN
– Sayın Tokdemir…
53.- Hatay Milletvekili İsmet Tokdemir’in, Hatay esnafının sorunlarının
giderilmesi gerektiğine ilişkin açıklaması
İSMET
TOKDEMİR (Hatay) – Teşekkür ederim Sayın Başkanım.
Hatay’da
on ayda 301 iş yeri kapandı. Suriye savaşından en çok etkilenen Hatay ilinde
esnafımızın iş hacmi yüzde 60-70 oranında azalmıştır. Hatay esnafı Hükûmetten
vergi, BAĞ-KUR ile SSK primi gibi konularda muafiyetler ve avantajlar
tanınmasını istiyor. İktidar, bu savaştan zarar gören esnafın borçlarına kısmen
indirim veya yapılandırma getirmiş olsa da diğer taraftan, mağdur olan, siftah
bile yapamayan esnaflarımızın da borçlarında indirim ve yapılandırma
yapılmalıdır. Hatay esnafının yaşadığı sorunları gidermek için iktidarın bazı
tedbirler almasını, Esnaf ve Sanatkârlar Kredi ve Kefalet Kooperatiflerine
borçlarının acilen, faizsiz bir şekilde bir yıl ertelenmesini ve esnafımıza
sicil affı getirmesini iktidardan, Hatay esnafları adına, ısrarla talep
ediyorum.
Teşekkür
ederim.
BAŞKAN
– Sayın Bulut…
54.- Adana Milletvekili Burhanettin Bulut’un, personel yetersizliği
nedeniyle sağlık emekçilerinin mağduriyetinin giderilebilmesi için söz verilen
atamaların tek seferde yapılması gerektiğine ilişkin açıklaması
BURHANETTİN
BULUT (Adana) – Teşekkür ederim Sayın Başkan.
Personel
yetersizliği nedeniyle gece gündüz çalışan sağlık emekçilerinin -nöbetler dâhil
olmak üzere- iş yoğunluğu artmış, aşırı iş yoğunluğu sağlık emekçilerini
olumsuz etkilemiştir. Bu nedenle, Sağlık Bakanı, eylül ve ekim aylarında 17.689
kişinin alınacağını ifade etmiştir ancak süreç uzamış, geçen hafta yine aynı
Bakan, 17.689 kişilik alımın ikiye bölünüp aralık ve şubat aylarında
yapılacağını ifade etmiştir. Bu açıklama sağlık emekçilerinde hayal kırıklığı
yaratmıştır. Sağlık emekçileri atamaların bölünmesini değil, bu yıl içerisinde
ve tek seferde yapılmasını istemektedir. Atama sözünü veren Sağlık Bakanı Sayın
Fahrettin Koca bu sözün gereğini yerine getirmek zorundadır. 
Sağlık
Bakanının atamaları parçalayan açıklamasını tekrar gözden geçireceğine
inanıyor, hepinize saygılar sunuyorum. 
BAŞKAN
– Sayın Cora…
55.- Trabzon Milletvekili Salih Cora’nın, 3 Aralık Dünya Engelliler
Günü’ne ilişkin açıklaması
SALİH
CORA (Trabzon) – Sayın Başkanım, değerli milletvekilleri; 3 Aralık Dünya
Engelliler Günü. Hükûmet olarak engellilerin toplumda kültürel, ekonomik ve
yaşamsal birçok olayın içinde yer almaları ve aksaklıklarının giderilmesi
anlamında birçok adım attık. 2002’ye kadar atanan engelli memur sayımız 5.770
iken hükûmetlerimiz döneminde atanan engelli memur sayısı yaklaşık 10 kat
artarak 56 bini geçmiştir. Sadece bu rakam bile AK PARTİ’nin engellilere
verdiği değerin bir göstergesidir. 
3
Aralık Dünya Engelliler Günü’nün engelli kardeşlerimizle ilgili toplumsal
farkındalığın artmasına, onların hayatlarını kolaylaştıracak daha büyük
adımların atılmasına vesile olmasını diliyorum. Bütün engellerin sevgi, saygı
ve dayanışmayla aşılacağını hatırlatarak tüm engelli vatandaşlarımız ve onların
fedakâr ailelerine sevgi ve saygılarımı sunuyorum.
BAŞKAN
– Sayın Çepni…
56.- İzmir Milletvekili Murat Çepni’nin, Muğla ili Milas ilçesinde tarım
arazileri ve zeytinliklerin kamulaştırılarak linyit maden sahalarının
genişletildiğine ilişkin açıklaması
MURAT
ÇEPNİ (İzmir) – Teşekkürler Başkan.
Muğla
Milas’ta linyit maden sahaları güneyden kuzeye doğru genişliyor. Bu kapsamda
200 köy ve tarım arazileri, zeytinlikler kamulaştırılmış durumda. Haziran 2019
tarihinde Yeniköy Kemerköy Elektrik Üretim AŞ tarafından İkizköy, Karacahisar
ve Çamköy sınırlarında kalan çok sayıda parsel ihtarnameyle kamulaştırmayla
karşı karşıya. Akbelen mevkisinde yer alan bölge aylar önce işaretlenmiş ve
burada ağaçların kesileceği biliniyor. Bölge madenlere peşkeş çekilmeye
çalışılıyor. İkizköy, Karacahisar ve Çamköy sakinleri bu yağmaya, talana karşı
çıkarak mücadeleyi yükseltmeye çalışıyorlar. Yöre halkı dinlenilmeli, halkın
onay vermediği tüm projeler iptal edilmelidir.
BAŞKAN
– Sayın Köksal…
57.- Afyonkarahisar Milletvekili Burcu Köksal’ın, 20’nci Dönem
Milletvekili Şevki Yılmaz’ın katıldığı Afyonkarahisar ilindeki konferansta hem
Cumhuriyet Halk Partisine hem de saygın meslek mensuplarına hakarette
bulunduğuna ilişkin açıklaması
BURCU
KÖKSAL (Afyonkarahisar) – Teşekkürler Sayın Başkan.
Geçtiğimiz
hafta sonu bir konferans için Afyonkarahisar’a gelen 20’nci Dönem Milletvekili
Şevki Yılmaz, konferansta rektörlere “şehir papazı”, dekanlara “köy papazı”,
avukat cüppelerine “kardinal cübbesi”, Cumhuriyet Halk Partisine ise “Devletin
nizamını Hristiyanlığa dayandıran tek partidir.” diyerek hem Cumhuriyet Halk
Partisine hem de saygın meslek mensuplarına ağır hakaretlerde bulunmuştur.
Cumhuriyet ve Atatürk düşmanlığıyla bilinen bu şahsı Afyonkarahisar’a çağırıp
Cumhuriyet Halk Partisine, Cumhuriyet Halk Partisine oy veren milyonlarca
kişiye, rektörlere, dekanlara ve avukatlara hakaret ettirenlere, karşısında
esas duruşa geçenlere, milleti bölmeye, ayrıştırmaya çalışanlara yazıklar olsun
diyorum. (CHP sıralarından alkışlar)
BAŞKAN
– Sayın Özyürek...
58.- Sivas Milletvekili Ahmet Özyürek’in, Sivas ili Şarkışla ilçesindeki
hayvan pazarında uygulanılan para cezalarının pazar ekonomisine zarar
verdiğine, Hayvan Hastalıkları ile Mücadele ve Hayvan Hareketleri Kontrolü
Genelgesi nedeniyle yaşanılan mağduriyete ilişkin açıklaması
AHMET
ÖZYÜREK (Sivas) – Teşekkürler Sayın Başkanım.
Sivas
ili Şarkışla ilçemizde bulunan hayvan pazarı, Türkiye’nin en büyük hayvan
pazarlarından biri olup ilçe ve il bölge ekonomisi için büyük önem arz
etmektedir. İlgili hayvan pazarının kurulduğu gün olan cumartesi günü Jandarma
ve Emniyet yol kontrolüne çıkmakta ve çiftçilerimize para cezası
uygulamaktadır. Bu uygulama, pazar ekonomisine zarar vermekte ve pazarın hitap
ettiği kesimi azaltmaktadır. Ayrıca, Tarım ve Orman Bakanlığının uygulamış
olduğu hayvan hareketleriyle ilgili yönetmelik nedeniyle veteriner sağlık
raporu ve hayvan pasaportu işlemleri esnasında birtakım sorunlar çıkmaktadır.
Gereğinin yapılmasını Tarım ve Orman Bakanlığımızdan talep ediyoruz.
Teşekkürler.
BAŞKAN
– Sayın Özel, sisteme girmişsiniz, bir talebiniz mi vardı?
ÖZGÜR
ÖZEL (Manisa) – Evet.
BAŞKAN
– Buyurun.
59.- Manisa Milletvekili Özgür Özel’in, Mersin Milletvekili Baki
Şimşek’in yaptığı açıklamasındaki bazı ifadelerine ve Manisa ilinde suya
indirim olmadığına ilişkin açıklaması
ÖZGÜR
ÖZEL (Manisa) – Sayın Başkan, İç Tüzük 60’a göre, Manisa Milletvekili sıfatıyla
söz istedim. 
Biraz
önce, Değerli Milliyetçi Hareket Partisi Mersin Milletvekili, Mersin’de dört
beş ay önce bir indirim olduğunu, geçtiğimiz günlerde de su fiyatlarının
yükseldiğini söylüyor. Mersin’de bir Cumhuriyet Halk Partili belediye var ve su
fiyatlarını indirmiş, dört beş ay sonra da yeniden ayarlama olduğunu söylüyor.
Ben de Manisa’da MHP’li bir büyükşehir belediyesinde oturan bir vatandaş
olarak, bugüne kadar suya indirimi -bahsettiği gibi- ne billboardlarda ne
faturalarda rüyamızda bile göremediğimizi ifade etmek isterim. Suya asla
indirim olmadı Manisa’da.
Teşekkür
ederim.
BAŞKAN
– Peki.
Değerli
arkadaşlar, 60’a göre söz taleplerini zaman ilerledikçe yerine getireceğim.
Şimdi,
alınan karar gereğince, gündemin “Kanun Teklifleri ile Komisyonlardan Gelen
Diğer İşler” kısmına geçiyoruz.
1’inci
sırada yer alan, Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi ile Tekirdağ Milletvekili Mustafa Şentop’un Türk Vatandaşlığı
Kanununda Değişiklik Yapılması Hakkında Kanun Teklifi ve İçişleri Komisyonu
Raporu’nun görüşmelerine kaldığımız yerden devam edeceğiz. 
X.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (x)
BAŞKAN
– Komisyon? Yerinde. 
28/11/2019
tarihli 24’üncü Birleşimde, İç Tüzük’ün 91’inci maddesine göre temel kanun
olarak görüşülen 144 sıra sayılı Kanun Teklifi’nin birinci bölümünde yer alan
maddelerinin oylamaları tamamlanmıştı. 
Şimdi
ikinci bölümün görüşmelerine başlıyoruz. 
İkinci
bölüm 29 ila 52’nci maddeleri kapsamaktadır. 
Şimdi
ikinci bölüm üzerindeki söz taleplerini karşılayacağım. 
İkinci
bölüm üzerinde ilk söz, İYİ PARTİ Grubu adına Mersin Milletvekilimiz Sayın
Behiç Çelik’e aittir. (İYİ PARTİ sıralarından alkışlar)
Süreniz
on dakika Sayın Çelik. 
İYİ
PARTİ GRUBU ADINA BEHİÇ ÇELİK (Mersin) – Sayın Başkan, değerli milletvekilleri;
144 sıra sayılı Kanun Teklifi’nin ikinci bölümü için İYİ PARTİ Grubu adına söz
aldım. Hepinizi saygılarımla selamlıyorum. 
Bu
vesileyle, 3 Aralık Dünya Engelliler Günü’nü kutluyor, engelli yurttaşlarımıza
saygılarımı sunuyorum. 
Değerli
arkadaşlar, ikinci bölüm olarak bu teklif özü itibarıyla astsubaylıktan
subaylığa geçenlerin rütbe ve yaş hadleri ile izinler, trafik hizmet işlemleri,
Emniyet ve Jandarmanın sürücü ihtiyacının karşılanması, geçiş üstünlüğüne sahip
olan araçlarla ilgili hususlar, 3055 sayılı Kanun’a göre Cumhurbaşkanı
yardımcıları ile bakanların yakınlarının sağlık giderleri, uzman jandarmaların
statüleri, madalya ve ödüllerle ilgili düzenlemeler, 3671 sayılı Kanun
düzenlenmesi ve 3671’le ilgili diğer yapılması gereken işlemler ve kamu
görevlilerinin yargılanması hakkında onay mercisi, mecburi hizmet süresi, ilaç
ve tıbbi sarf malzemelerinin Jandarmada kullanım esasları, uzman jandarmalıktan
ve astsubaylıktan subaylığa geçenlerin yaş haddiyle ilgili düzenlemeler, dernek
mevzuatına ilişkin hükümler, 2918 sayılı Karayolları Trafik Kanunu’yla ilgili
İçişleri Bakanlığına atıf yapan hükümler, göçmen kaçakçılığı, insan ticareti,
ad ve soyadı değiştirme işlemleri gibi devam eden hükümleri içermektedir. Bu
hükümlerden anlaşılacağı üzere, İçişleri Bakanlığı, Emniyet Genel Müdürlüğü,
Jandarma Genel Komutanlığı ve Sahil Güvenlik Komutanlığının genel işleyişiyle
ilgili yeni sisteme intibak, aksayan yönlerin düzeltilmesi, ihtiyaç duyulan
hususların giderilmesi, geçersiz olan muayyen hükümlerin çıkarılması teklifin
esasını teşkil etmektedir. İlerleyen maddelerde, madde 40’tan itibaren birtakım
başka kurumları da düzenleyen hükümler içermektedir. 
Değerli
milletvekilleri, bıkmadan usanmadan, kanun yapma tekniğini Genel Kurula arz ve
şikâyet etmeye devam edeceğiz. Niye bu yapılıyor; anlamış değiliz. Israrla
torba kanunla hukuki düzenlemeler yapıp tek bir kanunla birden fazla, bazen 10
kadar kanunda düzenlemeler yapılabilmektedir. Bilindiği gibi, kanunların bir
özgül ağırlığı vardır. Hafife alınan bir yasama faaliyeti sonucu doğan
kanunların uygulayıcıların elinde etkinliğinden kaybederek konumunu muhafaza
edemeyeceği açıktır. Bu itibarla kanun yapma tekniklerinin her platformda,
teklif olarak komisyonda, Genel Kurulda hayata geçirilmesi hukuk devleti
vasfımızı, demokratik devlet vasfımızı pekiştirecektir. “Kanun yapma” derken
hemen aklımıza gelen ilk merhale tabii ki kanun teklifidir. Teklif
milletvekillerinden Türkiye Büyük Millet Meclisi Başkanlığına gelmekte ve
akabinde ilgili komisyonda görüşülmeye başlanmaktadır. Bu uygulama, 24 Haziran
2018 genel seçimlerinden sonra yürürlüğe giren yeni Anayasa hükümleri uyarınca,
Türkiye Büyük Millet Meclisinin etkinliğinin azalmasının da bir sonucu olarak
kendini göstermektedir; yani otokratik rejimin Parlamento hukukunu yerle bir
etmesinin bir sonucudur. Güçlü Parlamento; güçlü hükûmet; güçlü, bağımsız ve
tarafsız yargı için otokratik rejimin terk edilmesi şarttır. Aksi hâlde,
devletimizi çağdaş hukuk, demokrasi ve ahlak normlarına oturtmamız imkânsız
olacaktır. Bu aşiret düzeninin terkinden sonra iyileştirilmiş parlamenter
sistem herkes için tatmin edici olacaktır. Sağduyu sahibi herkesi, anayasal
düzen için, sorumluluğa davet ediyoruz.
Değerli
milletvekilleri, 144 sıra sayılı Kanun Teklifi’nde önemli ölçüde teknik
düzenlemeler yapıldığı görülmektedir. Ağırlıklı olarak İçişleri Bakanlığına,
Emniyet Genel Müdürlüğüne, Jandarmaya, Sahil Güvenliğe ilişkin yeni
bağlılıklara uyum sağlayan hükümlerle doludur; dolayısıyla, İçişleri Bakanlığı
bir kolluk bakanlığı yüzüyle burada kendini göstermektedir. “İçişleri
Bakanlığı” deyince kamuoyunda da böyle bir izlenim olduğu bilinir, hâlbuki tam
olarak böyle değildir. Bakanlık, mülki makamlar eliyle, nüfus ve vatandaşlık
hizmetleri eliyle, göç idaresi hizmetleri eliyle, belediyeler ve özel idareler
eliyle, muhtelif vakıflarla ve derneklerle vatandaşın hizmetini gören büyük bir
bakanlıktır ancak son düzenlemeler esnasında, İçişleri Bakanlığında bulunan
Mahalli İdareler Genel Müdürlüğünün lağvedilmesi büyük bir hata olmuştur. Çevre
ve Şehircilik Bakanlığında ihdas edilen Yerel Yönetimler Genel Müdürlüğü,
sureti haktan görünen bir birim olarak işlevselliğini asla sağlayamamaktadır;
kaldı ki mahallî idarelerin denetim, inceleme ve soruşturma yetkisi hâlâ
İçişleri Bakanlığı uhdesindedir. Bu bozuk ve kusurlu uygulama İçişleri
Bakanlığının prestijinde de olumsuz bir etki bırakmıştır.
Değerli
arkadaşlar, büyükşehir belediyeleri hakkında 2012 yılında çıkarılan 6360 sayılı
Kanun’la Türk yerel yönetim düzeni de tam bir keşmekeşe sürüklenmiştir.
Bütünşehir uygulamasıyla belirtilen yetkiler il mülki hudutlarına teşmil
edilmiş ve bütün köylerin köy vasıfları ortadan kaldırılmıştır. Burada
federasyon arayışında olanlara hatırlatmak isterim ki millî hassasiyetimizin
sınırlarında gezmekten vazgeçin. Yine hatırlatırım ki bu meşum düzeni
değiştirin.
Yine
arkadaşlar, bir diğer konu da Plan ve Bütçe Komisyonunda İçişleri Bakanlığı
bütçesi görüşülürken arz ettiğim sivil savunma konusudur. Sivil savunma, yurt
savunmasında barış döneminde olası iç ve dış tehditlere -büyük yangın, sel,
deprem, NBC patlaması gibi- topyekûn hazırlıklı olabilmektir. Tüm maddi ve
manevi millî güç unsurları tespit edilerek kayıt altına alınabilmektedir. Millî
Müdafaa Mükellefiyeti Komisyonu iller ve ilçelerde kurulu olarak karar alıp
yükümlülükleri önceden tebliğ eder. Savaş zamanında tahliye ve kabul
bölgelerinin gerekleri, sivil savunma birliklerinin faaliyetleri, oluşabilecek
can ve mal zararlarının en aza indirilmesi sivil savunmanın esasını teşkil
etmektedir. 
Şimdi,
diğer taraftan, AFAD yönetimi kurularak afetlere ve olağanüstü şartlarda iltica
hareketlerine karşı bu Başkanlığı kullanıyoruz, doğrudur ama sivil savunmayı
tam anlamıyla karşılamaktan uzaktır. Dolayısıyla mülga 7126 sayılı Yasa’nın
söylediğim hususlarda canlandırılması millî varlığımız açısından önem arz
etmektedir. 
Değerli
milletvekilleri, valilik müessesesi önemli bir müessesedir. AK PARTİ
hükûmetlerince fonksiyonel olarak valilik müessesesi de dönüştürülmüştür, âdeta
partizanlığın merkezi hâline getirilmiştir. Valilik makamı aslında vatandaşın
hacet kapısıdır. Arayan, gelen her yurttaş sevgiyle saygıyla burada karşılanır,
talepleri dinlenir ve hakkı teslim edilerek uğurlanır. Bunu, bu geleneği asla
terk etmememiz gerekir. Fonksiyonel değişimden bahsettim. Şunu arz etmek
isterim: Valilik, fakir, düşkün vatandaşı koruyan, kollayan bir makamdır;
şefkat ve merhamet mercisidir; işsizliği azaltır, gerektiğinde rızık kapısıdır.
OSB’ler, sanayi siteleri hep bu makam eliyle yürürlüğe konur, tarımsal
kalkınmaya katkı yapar, fakir çocukların tahsiline destek verir ama şu anda dönüştürülmüştür.

(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Çelik.
BEHİÇ
ÇELİK (Devamla) – Sayın Başkan, teşekkürler.
Bu
makamı işgal edenlerin yani valilerin kendilerine statü olarak eş değer olan
makam sahipleriyle maaş ve ücret skalasını yeniden gözden geçirmek ve
düzenlemek de önemlidir diye düşünüyorum. 
Bu
vesileyle söz konusu 144 sıra sayılı Kanun Teklifi’nin ikinci bölümüyle ilgili
tümü üzerinde görüşlerimi bu şekilde belirtiyor, hepinize saygılar sunuyorum.
Teşekkür
ederim. (İYİ PARTİ sıralarından alkışlar)
BAŞKAN
– Bölüm üzerinde söz isteyen Milliyetçi Hareket Partisi Grubu adına Sivas
Milletvekilimiz Sayın Ahmet Özyürek. (MHP sıralarından alkışlar)
Süreniz
on dakika Sayın Özyürek. 
MHP
GRUBU ADINA AHMET ÖZYÜREK (Sivas) – Sayın Başkan, değerli milletvekilleri; 144
sıra sayılı Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin ikinci bölümü üzerine Milliyetçi Hareket
Partisi Grubu adına söz almış bulunmaktayım. Bu vesileyle Genel Kurulu saygıyla
selamlıyorum.
Cumhurbaşkanlığı
hükûmet sistemi ve politikada uzlaşma kültürünün önemi: 15 Temmuz sonrası
Yenikapı ruhuyla ortaya çıkan, bir çıkar ortaklığından öte millî mutabakat
şeklinde gelişen Cumhur İttifakı, milletimizin tamamına yaymak ve güçlü
katılımcı bir millî yapı oluşturmak üzere Cumhurbaşkanlığı hükûmet sistemi
üzerinde uzlaşmıştır. Cumhurbaşkanlığı hükûmet sistemi, bölgesel ve
uluslararası sorunların her geçen gün kar topu gibi büyüdüğü, dünyada millî
devletlerin kendi egemenliklerini temin için mücadele verdiği bir zaman ve
tarih diliminde Türkiye’ye ivme kazandıracak yerli ve millî en iyi yönetim
modelidir. Cumhurbaşkanlığı hükûmet sistemi, çağın ihtiyaç, gerekleri dikkate
alınarak belirlenmiş olup Türkiye’nin siyaset geleneklerine, sosyolojik
yapısına, kendi dinamiklerine uygun, başını Milliyetçi Hareket Partisi ve AK
PARTİ’nin çektiği ve dinamikleri yeni yeni yerleşmeye, oturmaya başlayan
siyasette uzlaşma kültürünün ürünüdür. 
Türkiye’nin
uzun zamandan beri siyasi uzlaşmayı zorunlu kılan problemleri bulunduğu inkâr
edilemez bir hakikattir. 12 Eylül 1980 öncesinde kangrenleşen siyasi kaos
farklı toplumsal dinamikleri, kesimleri ve katmanları temsil eden parti, kurum
ve ideolojiler arasında boğazlaşmaya varmış, ülkeyi iç savaş ortamına
sürüklemiştir. Yönetime o dönemde el koyan cuntanın önde gelen isimlerine
uluslararası aktörlerce fısıldanan reçeteler ise hastalığı iyileştirmek şöyle
dursun daha çok azdırmıştır. 
FETÖ
ve PKK gibi zararlı örgütler, 12 Eylül sonrasında oluşan toplumsal anaforun
yarattığı boşluklar kadar uzlaşma kültürünün yokluğundan da istifade ederek
siyaset kurumuna ve devletin bünyesine sızmışlar, husumet ve düşmanlık
ikliminin tohumlarını kolayca ekmişlerdir. Türkiye’yi derinden sarsan 15 Temmuz
2016 ihanet kalkışmasının arkasında, bu sızmaların siyaset kurumunu dayanıksız
ve zayıf duruma sokması yatmaktadır. 
15
Temmuz kalkışması toplum ve devlet bünyesinde kanserli doku üreten zararlı
yapıları yok etmek için siyasette uzlaşma kültürünün taşıdığı hayati önemi
göstermiştir. Milliyetçi Hareket Partisi liderimiz Sayın Devlet Bahçeli bunu
erken fark etmiştir ve Türkiye’nin uzlaşma kültürüne duyduğu acil ihtiyaçtan
hareketle 15 Temmuzdan sonra ülkede siyasi partiler arasında geniş tabanlı bir
mutabakatın oluşması için tarihî adımlar atmıştır çünkü Türkiye’nin içerideki
ve dışarıdaki meselelerinin çözümü uzlaşma kültürüne yaslanmayı ve onun
dinamizminden faydalanmayı zorunlu kılmıştır. Terörle mücadeleden ekonomiye,
dış politikadan savunma ve güvenliğe kadar hemen her alanda bu sayede daha
güçlü ve hızlı yol alınabilmektedir. Cumhurbaşkanlığı hükûmet sistemi, siyasal
desteği geniş bir tabana, millet iradesine dayanan politik uzlaşma kültürünü
teamül hâline getirebilecek bir yönetim modeli olarak sadece Türkiye Büyük
Millet Meclisinin ekseriyetinin değil, doğrudan halkın tatminkâr çoğunluğunun
oylarına dayanmaktadır. Bu iklimde teşekkül eden Cumhur İttifakı Türk siyasi
hayatında uzlaşma kültürünü yasalaştıran, partiler arası ittifakları meşru
kılan bir iş birliği modeli olmuştur. Bu sayede 24 Haziran 2018 seçimleriyle
yeni model hayata geçmiş ve sistem çalışmaya başlamıştır. 15 Temmuz sonrasında
AK PARTİ’nin Milliyetçi Hareket Partisiyle siyasi iş birliği, içeride ve
dışarıda hem güçlü bir toplumsal direnç oluşmasını sağlamış hem de oyunlarını
bozan, caydırıcı bir işlev görmüştür. 
Gerek
Sayın Cumhurbaşkanı gerekse AK PARTİ kurmayları bu konudaki dik duruşlarını
sürdürmektedir. Milliyetçi Hareket Partisi bir güven adası “Ak akçe kara gün
içindir.” misali zor günlerde yaslanılacak bir melce gibidir. Milliyetçi
Hareket Partisinin varlığı sadece kendi seçmenince değil, siyasi yelpazenin
öteki dilimleri ve apolitik kesimler tarafından bile politikada güven unsuru
olarak görülmektedir. Cumhurbaşkanlığı hükûmet sistemi ve Cumhur İttifakı’yla
ilgili tartışmalar, partilerin gelecek kaygılarından uzak tutulmalıdır.
Sayın
Başkan, değerli milletvekilleri; bilindiği üzere Jandarma Genel Komutanlığı ve
Sahil Güvenlik Komutanlığı bir kolluk gücü olarak İçişleri Bakanlığına bağlanmıştır.
Bu komutanlıklarda görevli personelle ilgili daha önce 926 sayılı Türk Silahlı
Kuvvetleri Personel Kanunu ve İç Hizmet Kanunu ile bu komutanlıklara ait kanuni
uyarlamalar yapılmaktadır.
İçişleri
Bakanlığına bağlı bulunan personelin Millî Savunma Bakanlığı mevzuatına göre
çalışmasının sahadaki uygulamalarda sorun oluşturmasının önüne geçilmiş ve daha
uygun şartlar bu teklifle oluşturulmuştur. Bu teklifle Jandarma Genel
Komutanlığı ve Sahil Güvenlik Komutanlığı namına okutulan öğrencilere yurt içi
hizmet yükümlülüğü getirilmektedir. Jandarma Genel Komutanlığı ve Sahil
Güvenlik Komutanlığı personellerinin zorunlu hizmet süreleri, izin sistemi ve
sosyal tesislerine ilişkin düzenlemeler yapılmakla birlikte Emniyet
personelinin rütbe ve terfi sisteminde de önemli değişiklikler getiren bu
teklif ile (A) ve (B) gurubu emniyet amiri farkı ortadan kaldırılmaktadır.
Teklifle dört yıllık fakülte veya yüksekokul mezunu tüm polis amirleri (A)
gurubuna alınarak aynı eğitim düzeyindeki bütün amirlerimiz arasında eşitlik
sağlanmış olacaktır. Böylece (B) gurubu emniyet amirleri bu teklifle (A)
gurubuna geçecektir.
Bu
teklifin yasalaşmasıyla beraber başpolislerimizin komiser yardımcısı olabilmesi
için aranan yaş ve eğitim şartı ortadan kaldırılarak bu şarta takılan başpolislerimizin
mağduriyeti giderilmiştir. Daha önce sadece Emniyet teşkilatı için düzenlenmiş
olan taltif sistemi, Jandarma Genel Komutanlığı, Sahil Güvenlik Komutanlığı ve
Emniyet Genel Müdürlüğünün tamamına hitap edecek şekilde genişletilerek ve
hakkaniyet ölçüleri de gözetilerek revize edilmiştir. Her şartta cansiparane ve
fedakârca görevini yerine getiren kolluk kuvvetlerimizin ödüllendirilmesi
gereken her fiilinde bir baba şefkatiyle devletimizin takdir ve teveccühünü
ilgili personele ulaştırma gerekliliğinin yasal uygulama zemini
oluşturulmuştur. Emniyet teşkilatımızın Çevik Kuvvet biriminde ve diğer
personelin il dışı görevlendirmelerinde beslenme ve barınma ihtiyaçlarının
karşılanması hususu yeniden düzenlenmekte ve iyileştirmeler yapılmaktadır. 
Jandarma
Genel Komutanlığı Özel Harekât ek tazminatlarının yetkisi İçişleri Bakanlığına
verilerek belirleme süreci hızlandırılmıştır. 
Astsubaylıktan
subaylığa geçenler için yaş hadleri ihtiyaca cevap verecek şekilde
düzenlenmiştir. 
Bütün
bu düzenlemeler yerinde ve uygun olmakla birlikte, uzman çavuşlarımızın birçok
haklı talepleriyle ilgili bir mesafe henüz katedilememiştir. Askerlik
sürelerinin kısalmasıyla giderek profesyonel personel sayısı arttırılan
Jandarma ve Sahil Güvenlik Komutanlıklarında er ve erbaşların yerini uzman
erbaşlar doldurmuştur. Ancak uzman çavuşlarımızın özlük hakları ve sosyal
haklarıyla ilgili iyileştirme düzenlemesi ne yazık ki devamlı ötelenmektedir.
En çok şehit veren, operasyonlarda hep önde olan fakat özlük hakları bakımından
mağdur edilen bu kahramanlarımıza hakları tamamen teslim edilmedikçe yapılan bu
düzenlemelerin eksiksiz olduğundan bahsedemeyiz.
Sayın
Başkan, değerli milletvekilleri; bir diğer önemli husus, güney sınırlarımızdaki
ve Orta Doğu ülkelerindeki iç karışıklıklar ve yaşanan insanlık dramları
sebebiyle ülkemizi güvenli liman olarak gören göçmenlerimizin varlığıdır.
Afganistan, İran, Pakistan gibi doğu ülkelerinden çeşitli sebeplerle ülkemize
düzensiz göçler yoğun bir şekilde devam etmektedir. Birleşmiş Milletler Cenevre
Sözleşmesi coğrafi kısıtlama şartı konularak imzalandığı için Avrupa Konseyi
üyesi olmayan bir ülkeden gelenlere mülteci statüsü verilmemektedir. Yasal
göçmen vizesini, pasaportunu alıp gelen; ikamet izni, sağlık sigortası bulunan
ve adresi belli olan göçmen sayısı hâlihazırda 1 milyonu aşmış. Güncel rakam
olarak 3 milyon 984 bin Suriyeli geçici koruma altında ülkemizde misafirdir.
İçişleri
Bakanlığımız, bu göç yoğunluğuyla, Göç İdaresi bünyesinde 3.500 personelle 24
ilde bulunan geri gönderme merkezleri ve 7 kampla mücadele etmektedir. Tabii,
bu düzensiz göçlerin bir kısmı yasa dışı örgüt ve organizasyonların eliyle
yapılmakta, yeni bir hayat umuduyla yola çıkan insanlar birikimlerini bu
çetelere kaptırarak bir dram öyküsü yaşamaktadırlar.
Bu
bağlamda, konuyla alakalı yenilikler barındıran teklifte düzenlenen konuları
dile getirmek gerekliliği ortaya çıkmıştır. Ülkemizden gönüllü ayrılmak isteyen
yabancıların işlerini kolaylaştırmak ve hızlandırmak adına birtakım yenilikler
bu kanunla getirilmektedir. Göçmen kaçakçılığı ve insan ticareti suçlarıyla
daha hızlı ve etkili mücadele için bu suçlar "katalog suçlar” kapsamına
alınmaktadır. Vize serbestisinden faydalanarak ülkemize giren ve ülkemiz için
tehdit oluşturan şahıslara yurda giriş yasağı getirilerek tedbirleri artırmak
adına önemli bir adım atılmıştır. En fazla bir yıl sürelerle verilebilen insani
ikamet izninde süre belirleme yetkisinin Bakanlığımıza verilmesi ve sınır dışı
etme kararlarına itiraz suresinin on beş günden yedi güne indirilmesiyle süreç
kısaltılmış olacaktır. Yasal giriş-çıkış hükümlerini ihlal edenler hakkında
sınır dışı edilme kararının alınmasına olanak sağlanmaktadır. Uluslararası
koruma başvurularının hızlı sonuçlandırılabilmesi için yetki genel müdürlükten
valiliklere aktarılmıştır. Uluslararası koruma statüsü başvuru sahiplerine
uygulanan genel sağlık sigortası bir yılla sınırlandırılmakta olup son olarak
refakatsiz çocuk göçmenlerin geri gönderme merkezlerinde tutulması
uygulamasından vazgeçilmesi konusu da bu teklifle nihai sonuca varacaktır.
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
AHMET
ÖZYÜREK (Devamla) - Sayın Başkan, değerli milletvekilleri; kanun teklifiyle
yapılan değişikliklerin ülkemiz için hayırlı olmasını diliyor, değişikliklerin
herkes adına memnun edici olmasını temenni ediyorum.
Genel
Kurulu saygıyla selamlıyorum. (MHP ve AK PARTİ sıralarından alkışlar) 
BAŞKAN
– Söz sırası Halkların Demokratik Partisi Grubu adına Sayın Mehmet Ruştu
Tiryaki’de. (HDP sıralarından alkışlar) 
Sayın
Tiryaki, süreniz on dakika. 
HDP
GRUBU ADINA MEHMET RUŞTU TİRYAKİ (Batman) – Teşekkür ediyorum Sayın Başkan.
Sayın
Başkan, değerli milletvekilleri; 144 sıra sayılı Bazı Kanunlarda ve 375 Sayılı
Kanun Hükmünde Kararnamede Değişiklik Yapılmasına Dair Kanun Teklifi’nin ikinci
bölümü üzerinde grubumun görüşlerini özetle paylaşmaya çalışacağım. Hepinizi
saygıyla selamlıyorum.
İkinci
bölümde hangi düzenlemeler var, kısaca bir hatırlamakta yarar var: 2803 sayılı
Jandarma Teşkilat, Görev ve Yetkileri Kanunu’nda, 2918 sayılı Karayolları
Trafik Kanunu’nda, 3055 sayılı Cumhurbaşkanı Yardımcıları ve Bakanların Ödenek
ve Yollukları ile Temsil Ödenekleri Hakkında Kanun’da, 3152 sayılı İçişleri
Bakanlığı Yüksek Disiplin Kurulu ile İl Yatırım ve Hizmetlerine İlişkin Bazı
Düzenlemeler Hakkında Kanun’da, 3466 sayılı Uzman Jandarma Kanunu’nda ve son
olarak 3671 sayılı Türkiye Büyük Millet Meclisi Üyelerinin Ödenek, Yolluk ve
Emekliliklerine Dair Kanun’da değişiklik yapılıyor. 
Şimdi,
geçen hafta da söylendi, bugün burada da söylendi, söylenecek; evet, bu
değişikliklerin bir kısmının yapılması gerekiyor. Yapılması gerekiyor ama bir
ihtiyaç olduğu için yapılması gerekmiyor. Peki, ne için yapılıyor? Olağan hâle
getirilen olağanüstü hâl rejimiyle yapılmış olan yasa değişikliklerine diğer
yasaları uyduruyoruz yani şu anda yaptığımız şey bu. Yani bir toplumsal
ihtiyacı karşılamıyoruz, halkımızın bir ihtiyacını karşılamıyoruz. Ne
yapıyoruz? Bir OHAL kanun hükmünde kararnamesiyle Jandarma Genel Komutanlığı ve
Sahil Güvenlik Komutanlığı İçişleri Bakanlığına bağlandı. Artık her iki
komutanlık da İçişleri Bakanlığının bağlı kuruluşları durumunda. Dolayısıyla
buna dair bir düzenleme yapılması gerekiyor ve biz bu OHAL kanun hükmünde
kararnamesine diğer yasaları uydurmaya çalışacağız. İktidarın bize bugün
yaptırmak istediği şey bu. Bunu yaparken de tabii “Hazır elimiz değmişken
torbaya birkaç tane de yasa atalım.” deniliyor ve tam bu yasa değişikliği 98
maddeye çıkmış oluyor. 
Yeri
geldikçe milletvekili arkadaşlarım hangi maddelere itiraz ettiğimizi ayrıntılı
olarak açıklayacaklar fakat ben özetle birkaç tanesinin altını özellikle çizmek
isterim. Arkadaşlar, özellikle, gerçekten dinlemenizi isterim bir arkadaşınız
olarak; şu anda yapılan kanun işleri ile daha önce bu ülkede yapılan kanun
işleri, yasa işleri arasında ne kadar büyük bir kalite farkı olduğunu
göreceksiniz. Şimdi, bir tanesi şu: Teklifin 44’üncü maddesinde şöyle bir
değişiklik yapılıyor: Karayolları Trafik Kanunu’nda değişiklik, “Geçiş
üstünlüğüne sahip araçlar ve sürme kuralları” başlıklı 71’inci maddesi
değiştiriliyor. Buna 1 bent ekleniyor, 1 de fıkra. Şimdi, mevcut hâli şöyle:
Mevcut hâlde geçiş üstünlüğüne sahip araçlar tek tek sıralanıyor ve bu sıraya
göre üstünlük var. “1) Cankurtaran araçları, yaralı veya acil hasta taşıyan
araçlar, 2) İtfaiye araçları, orman yangınlarıyla mücadele eden araçlar, 3)
Hükümlü veya sanığı takip eden veya emniyet ve asayişi korumak için acele olay
yerine giden zabıta araçları, 4) Bir trafik suçu işleyerek kaçan aracı takip
eden veya trafik güvenliğini koruma veya trafik kazasına el koyma amacıyla olay
veya kaza yerine gitmekte olan görevlilere ait araçlar, 5) Afet ve acil durum
hâllerinde afet ve acil durum hizmetlerinde görevli bulunan araçlar, 6) Koruma
ile görevli ve korunan araçlar.” Şimdi bu okuduklarımın hangi araçlar olduğunu
bu ülkede ortalama zekâya sahip bir insan anlayabilir mi anlayamaz mı? Ortalama
zekâya sahip herkes kanunda sayılan bu sırayı ve bu araçların ne olduğunu
anlar. 
Şimdi,
bize bir yasa teklifi getiriyorlar, 1 bent ekliyorlar. Şimdi ben size
okuyacağım onu: “Görev ve hizmet gerekleri veya güvenlik nedenleriyle geçiş
üstünlüğüne sahip olan araçlar,” Hangi araçlar, anlıyor musunuz bunu? Orman
yangınıyla mücadele eden araç mı bu, trafik kazasına giden araç mı bu, acil
hasta için giden araç mı bu, bir koruma göreviyle görevli araç mı bu, korunan
araç mı bu; hangi araç bu? “Görev ve hizmet gerekleri veya güvenlik
nedenleriyle geçiş üstünlüğüne sahip olan araçlar.” Bunu okuduğunuzda, Allah
aşkına, hangi araç olduğunu anlayan var mı? Hangi görev? Hangi hizmetin gereği?
“Güvenlik nedeniyle geçiş üstünlüğüne sahip” gibi genel bir ifadeyle bir araç
tanımı yapmak ne demek? İşte, bugün bize oylatacağınız yasa maddesi tam olarak
bu, yasa tekniği açısından getirdiğiniz kalite de bu; gerçekten üstünde biraz
düşünmelisiniz.
Şimdi,
bir diğer maddede, teklifin 47’nci maddesinde bir değişiklik daha yapıyorsunuz
eski tarihli bir kanunda, 1984 tarihli Başbakan ve Bakanların Temsil Ödenekleri
ile Dışarıdan Atanan Bakanların Ödenek ve Yollukları Hakkında Kanun’da, yeni
adıyla söylemek gerekirse Cumhurbaşkanı Yardımcıları ve Bakanların Ödenek ve
Yollukları ile Temsil Ödenekleri Hakkında Kanun’da. Nasıl bir değişiklik bu?
Mevcut durum yani şu andaki yasal düzenleme şu: Cumhurbaşkanı Yardımcıları ve
Bakanlara temsil ödeneği ödeniyor şu anda. Yine, 3671 sayılı Yasa’da düzenlenen
ve Türkiye Büyük Millet Meclisi üyelerine ödenen ödenek ve yolluklar da
ödeniyor. Eğer emeklilik hakkı tanınan bir kurumda çalışıyorsa Cumhurbaşkanı
Yardımcısı veya Bakan olarak görevlendirilen kişi, bu süre zarfında aylıksız
izinli sayılıyor ve burada geçirdiği süre hem terfi hem de emekliliğine
sayılıyor, ayrıca diğer sosyal hakların tamamından yararlanıyor; mevcut
düzenleme bu. Peki, şimdi siz ne yapıyorsunuz? Şunu yapıyorsunuz: “Cumhurbaşkanı
Yardımcıları ve Bakanların ve daha önce bu görevlerde bulunmuş olanlar ile
-sadece bugün görevlendirilenlerin değil- bunların eşlerinin, anne ve
babalarının -bakmakla yükümlü olup olmadığına bakılmaksızın anne ve
babalarının- ve bakmakla yükümlü oldukları çocuklarının sağlık giderlerini
tıpkı Türkiye Büyük Millet Meclisi üyeleri gibi ödeyeceğiz.” diyorsunuz;
isterse bir gün görev yapsın isterse bin gün görev yapsın, bu konuda da hiçbir
ayrım yapmıyorsunuz.
Bu
mu adaletiniz? Kalkınmadan anladığınız şey gerçekten bu mu çok merak ediyoruz.
Önce yüksek yargı mensuplarına, şimdi de Cumhurbaşkanı Yardımcıları ve
Bakanlarına bir tür kıyak uygulaması, başka bir anlamı yok ama emin olun, amel
defterine kaydedildiği gibi, halklarımız, halkımız, toplumumuz bütün bunları
bir yere kaydediyor ve günü geldiğinde hesabını soracaktır, hiç kuşkunuz
olmasın. 
Şimdi,
144 sıra sayılı Kanun Teklifi’nin genel amacını biraz önce söyledim, dedim ki:
Bir OHAL KHK’siyle Jandarma Genel Komutanlığı ve Sahil Güvenlik Komutanlığını İçişleri
Bakanlığına bağladınız, şimdi buna ilişkin bir düzenleme yapıyorsunuz? Ne için?
Diyorsunuz ki: “Yasal ve hukuksal boşluk olmasın, işleyiş yasalara uygun olsun,
birbiriyle çatışan yasalar olmasın.” Ama Bakanlığın başında, İçişleri
Bakanlığının başında öyle birisi var ki gerçekten evlere şenlik.
Şimdi,
geçen gün gazeteci soruyor İçişleri Bakanına, diyor ki: “Eğer mahkemeden beraat
almışsa birisi niye dönemiyor görevine?” Yani birisi mahkemeden beraat kararı
almış, niye görevine geri dönemiyor? Ne diyor biliyor musunuz? Sayın İçişleri
Bakanı aynen şöyle cevap veriyor: “Çok basit. 15 Temmuz akşamını beraber
hatırlayalım. Bugün Türkiye Cumhurbaşkanı yaşıyor, değil mi? Yaşamama ihtimali
var mıydı? Bitti.” Yani sanırsınız ki bu beraat eden vatandaş Cumhurbaşkanına
suikast timinin içerisinde yakalanmış da mahkeme onu beraat ettirmiş, İçişleri
Bakanı da onu görevine başlatmıyor. Böyle bir şey yok arkadaşlar. Mahkeme
suçsuz olduğuna karar vermiş bu kişinin ama İçişleri Bakanı için ne gam. Bir
kişinin mahkeme tarafından beraat etmesinin bir önemi yok ki onun için, o
bambaşka bir dünyada yaşıyor. “Ben istersem mahkeme kararını takarım, istersem
mahkeme kararını takmam.” diyor. 
Şimdi,
bir başka soru daha soruluyor yine aynı röportajda, o da diyor ki: “Her şeye ben
Anayasa Mahkemesinin gözüyle bakmak zorunda mıyım?” Yani Anayasa Mahkemesinin
son kararlarını hatırlatıyorlar İçişleri Bakanına, o da diyor ki: “Ben Anayasa
Mahkemesinin gözüyle bakmak zorunda mıyım?” Aynen böyle söyledi.
Sayın
Bakan, sen Anayasa’nın üstünlüğüne bakmayacaksan, sen Anayasa Mahkemesinin
kararını uygulamayacaksan vatandaş ne yapacak, hakkını nasıl arayacak? Eğer bir
vatandaş hakkını mahkemede aramayacaksa, mahkemeden aldığı bir kararın iktidar
açısından bir anlamı olmayacaksa bu vatandaş hakkını nerede ve nasıl arayacak?
Yargı kararlarını uygulamayan, bunu açıkça ilan eden bir İçişleri Bakanının
başında olduğu Bakanlık için yasa yapıyoruz biz bugün. İyi mi? Ne için? Yasal,
hukuksal boşluk oluşmasın, işleyiş yasalara uygun olsun, birbiriyle çatışan
yasalar olmasın diye. İyi mi? Yasa takmayan, Anayasa Mahkemesi takmayan
İçişleri Bakanına hukuksal bir boşluk olmasın diye yasal düzenleme yapıyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
MEHMET
RUŞTU TİRYAKİ (Devamla) – Toparlıyorum Sayın Başkan. 
Bugün,
iki tane araştırma önergesini reddettiniz. Daha önce de söyledim, iktidar
partisi araştırma komisyonu kurulması önergelerinin tamamını kabul etmek
zorunda değil. Gerçekten, Genel Kurul, salı, çarşamba, perşembe, üç gün
çalışıyor. Üçer tane araştırma komisyonu kurulması önergesi olursa haftada 9
tane olacak, ayda 36 tane olacak. Yılda 300-400 tane araştırma komisyonu
kurulması mümkün değil. Ama böyle söylemiyorsunuz. 
“Cezaevlerinde
hak ihlalleri var, araştırılsın.” diyoruz, buna karşı çıkabilirsiniz. Bir AK
PARTİ’li milletvekili -bize Norveç tablosu çiziyor- diyor ki: “Cezaevlerinde
hiçbir sorun yok, her şey güllük gülistanlık.” “İnsan hakları ihlalleri
incelensin.” diye bir başka araştırma komisyonu kurulması önergesi sunuluyor.
Bir AK PARTİ’li milletvekili çıkıp öyle bir tablo çiziyor ki Finlandiya
tablosu: “Türkiye’de hiçbir insan hakkı ihlali yok, hiçbir sorun yaşamıyoruz.
Demokraside çağ atlamış durumdayız.” Gerçekten öyle mi? Yani gerçekten bu
ülkede demokrasinin “d”si kalmadı ve siz, bize Finlandiya, Norveç tablosu
çiziyorsunuz. Ne diyelim bilmiyorum. 
Çok
teşekkür ediyor, iyi akşamlar diliyorum. (HDP sıralarından alkışlar) 
CAHİT
ÖZKAN (Denizli) – Sayın Başkan… 
BAŞKAN
– Buyurun Sayın Özkan. 
CAHİT
ÖZKAN (Denizli) - Sayın Başkan, hatip kürsüden grubumuza çokça sataşmada
bulunmuştur; tümünü reddediyoruz, kabul etmiyoruz. 
MEHMET
RUŞTU TİRYAKİ (Batman) – Sataşsam daha ağır sataşırdım. 
BAŞKAN
– Yerinizden buyurun Sayın Özkan. 
VI.- AÇIKLAMALAR (Devam)
60.- Denizli Milletvekili Cahit Özkan’ın, Batman Milletvekili Mehmet
Ruştu Tiryaki’nin 144 sıra sayılı Kanun Teklifi’nin ikinci bölümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
CAHİT
ÖZKAN (Denizli) – Hatip kürsüden grubumuza defalarca sataşmada bulunmuştur,
hiçbir ithamını kabul etmediğimizi ifade etmek istiyorum ancak hani yarım
doktor, yarım hukukçu meselesi nasıl candan, maldan ediyorsa ceza hukukunun ve
idare hukukunun sistemlerini eğer bilmiyorsanız yanlış sonuçlara gidersiniz. 
Bakınız,
ceza hukukunda, bir kişinin yüzde 99 sübutla bir suçu işlediğine vâkıf oldu
hâkim ancak sadece yüzde 1 şüphesi var. Ne karar verir? Beraat kararı verir
ancak idare hukuku ve farklı hukuk prensipleri değişik çalışır. Şu anda hem 15
Temmuz darbe teşebbüsüyle mücadele edeceğiz hem de FETÖ’yle mücadeleye destek
veriyoruz denilecek, sonra da bir yargılama neticesinde beraat kararı aldı,
doğrudan, hemen görevine dönsün meselesi şüphe götüren bir hadisedir çünkü
bakın, bir iş yerinizi düşünün.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Ankara) – Nasıl ya?
BAŞKAN
– Tamamlayın Sayın Özkan. 
MAHMUT
TOĞRUL (Gaziantep) – Hukukçu görüşü mü bu?
CAHİT
ÖZKAN (Denizli) – Müsaade edin…
İş
yerinizde bir suiistimal var ancak kişiyle ilgili şikâyette bulunuyorsunuz;
tipe uygun -hukukçular iyi bilir- hukuka aykırı kasten işlenen bir suçun
tespiti yapılamamış ancak yüzde 1 şüpheniz var, o iş yerinde çalışmasıyla
ilgili o işçinin iş sözleşmesini feshedebilir. 
ALİ
KENANOĞLU (İstanbul) – Bu ülke senin şirketin değil ki ya! Devlet ya bu!
CAHİT
ÖZKAN (Denizli) – Bu bir özel hukuk ancak kamu hukukunda… Bakınız, kendi iş
yerinizde çalıştırmak meselesinde şüpheyle yaklaşıyorsanız…
BAŞKAN
– Toparlayın Sayın Özkan, lütfen…
CAHİT
ÖZKAN (Denizli) – Kamu hukukuyla ilgili bir mesele, sizin şahsınızla ilgili bir
mesele değil. 
MAHMUT
TOĞRUL (Gaziantep) – Anayasa Mahkemesinin üstünde misiniz siz ya?
CAHİT
ÖZKAN (Denizli) – 82 milyonun hakkıyla ilgili tasarrufta bulunan bir görevlinin
orada şüphe götüren bir durumu varsa, diyoruz ki biz, bunlarla ilgili de
araştırma yapılsın, komisyon tespit etsin.
ALİ
KENANOĞLU (İstanbul) – Gerçekten bravo ya! 
CAHİT
ÖZKAN (Denizli) – Gerçekten bir kasten suçu olmayabilir, beraat etmiş olabilir…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Özkan, buyurun. 
MAHMUT
TOĞRUL (Gaziantep) – Komisyon Anayasa Mahkemesinin üstünde mi?
CAHİT
ÖZKAN (Denizli) – Bakın, bu çok önemli, bunun herhâlde üzerini kapatacak
değiliz. 
…yüzde
100 bir şekilde şüpheyi ortadan kaldıracak delil yoksa beraat kararı
verilebilir ancak kamunun yani 82 milyonun hakkını hukukunu güvence altına
almak için… 
MAHMUT
TOĞRUL (Gaziantep) – Komisyon mu belirleyecek 82 milyonun hakkını hukukunu?
CAHİT
ÖZKAN (Denizli) – Çünkü burası senin benim malım değil, devletin malını ve 82
milyonun hakkını hukukunu gözetmesi için, orada bulunanın herhangi bir terörle
iltisakı olmaması gerekir. 
ALİ
KENANOĞLU (İstanbul) – Devlet sen misin ya?
CAHİT
ÖZKAN (Denizli) – Bu hassasiyetimiz, Sayın Bakanımızın da hassasiyeti
milletimizin emanetine sahip çıkma hassasiyetidir, bu mücadelenin de
milletimizin istiklal ve istikbal mücadelesi olduğunu hatırlatır, Genel Kurulu
saygıyla selamlarım. (HDP sıralarından gürültüler)
BAŞKAN
– Kayıtlara geçti, sağ olun. 
MAHMUT
TOĞRUL (Gaziantep) – Anayasa Mahkemesi senin kaygılarını duymuyor mu?
HAKKI
SARUHAN OLUÇ (İstanbul) – Sayın Başkan…
BAŞKAN
– Değerli arkadaşlarım, bir saniye lütfen… 
Bir
müzakere yürüyor, biz de arkadaşlarımızın açıklama yapmalarına fırsat veriyoruz.
Sayın Özkan kendi açısından tutumunu belirledi. 
Sayın
Oluç, buyurun. 
HAKKI
SARUHAN OLUÇ (İstanbul) – Teşekkür ederim.
Sayın
Başkan, bir benzetme yaptı sayın hatip “Az bilen doktor candan, az bilen
hukukçu…” diye. Bizim vekilimiz hukukçudur aynı zamanda, doğrudan doğruya bir
sataşma oldu kendisine. Onun için cevap hakkı vermenizi rica edeceğim. 
BAŞKAN
– Sayın Tiryaki, buyurun, yerinizden açıklayın. Konunun ne olduğu belli yani
Sayın Özkan da sizlere hitap ederken bir sataşmanın ötesinde bir açıklama
yapmak maksadıyla söz aldığını ifade etti; siz de açıklamanızı yapın, sonra
diğer arkadaşımızı davet edelim. 
Buyurun.

61.- Batman Milletvekili Mehmet Ruştu Tiryaki’nin, Denizli Milletvekili
Cahit Özkan’ın yaptığı açıklamasındaki bazı ifadelerine ilişkin açıklaması
MEHMET
RUŞTU TİRYAKİ (Batman) – Teşekkür ediyorum Sayın Başkan. 
Ben,
hayatını idari yargıdan kazanmış birisiyim ama ortada idari bir soruşturma yok.
Eğer bir idari soruşturma olsaydı, bir disiplin soruşturması olsaydı, bu
disiplin soruşturması sonucunda bir kamu görevlisi devlet memurluğundan
çıkarılsaydı ve bunun iptali için bir dava açtığında ayrıca bir ceza
soruşturması olsaydı ve ceza mahkemesinden beraat etseydi “Bu, idare
mahkemenizi bağlamaz.” diyebilirdik; tek doğrusu bu. Kastettiğiniz bu mu değil
mi, bunu bilmiyorum ama asıl sorun şu: Bu kişilerle ilgili hiçbir idari
soruşturma yok. Bu kişiler, ne için kamu görevinden çıkarıldıklarını
bilmiyorlar. Bu kişiler Bilgi Edinme Hakkı Kanunu kapsamında bilgi istiyorlar,
kamu kurumu bilgi vermiyor. Bu kişiler Başbakanlık Bilgi Edinme Değerlendirme
Kuruluna itiraz ediyorlar, Başbakanlık Bilgi Edinme Değerlendirme Kurulu “Bu
bilgiyi vermek zorunda değilsiniz.” diyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın, buyurun. 
MEHMET
RUŞTU TİRYAKİ (Batman) – Bu kişiler işlemin iptali için idare mahkemesine
başvuruyorlar, idare mahkemesi diyor ki: “Ortada bir idari işlem yok.” Bu
kişiler itiraz ediyor bölge idare mahkemesine, bölge idare mahkemesi diyor ki:
“Bir idari işlem yok, bir OHAL KHK’si.” Bu kişiler Danıştaya başvuruyor,
Danıştay bunu incelemiyor “Bu, bir Bakanlar Kurulu kararı değil.” diyor.
Cumhuriyet Halk Partisi bu OHAL kanun hükmünde kararnamelerinin iptali için
Anayasa Mahkemesine başvurdu, Anayasa Mahkemesi “Ben şeklen bile inceleyemem.”
dedi. Bu kişiler Avrupa İnsan Hakları Mahkemesine başvurdular, Avrupa İnsan
Hakları Mahkemesi 100 bin dosyayı incelememek için size bir yol gösterdi
“Komisyon kurun.” dedi. Ortada, insanların haklarını arayabilecekleri bir şey yok.
BAŞKAN
– Toparlayın Sayın Tiryaki.
MEHMET
RUŞTU TİRYAKİ (Batman) – Ama suçlanan bu kişiler, asılsız suçlamaya maruz
kaldıklarını zor da olsa kanıtlayabildiler. Beraat ettiler ve İçişleri
Bakanınız “Ben bunu takmıyorum.” diyor, siz de bunu bize hukuk diye
yutturuyorsunuz, öyle mi? Bu mu hukuk? (HDP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Sayın Özkan, sizin söylediğinize Sayın Tiryaki cevap verdi. Yani lütfen, siz
de kayıtlara geçmesi açısından söyleyin, diğer konuşmacıyı davet edeyim ben.
CAHİT
ÖZKAN (Denizli) – Sayın Başkan, konuştuğumuz mesele önemli bir mesele.
Gerçekten mağdur olan bir vatandaşımız varsa, onun mağduriyetini gidermek her
şeyden önce bu Parlamentonun görevi, yine yürütmenin de görevi, yargının da
görevi. Yani biz, bir mağduriyet varsa bunun üzerini örtelim demiyoruz, bu
konuda samimiyiz.
KEMAL
PEKÖZ (Adana) – İçişleri Bakanınız söylüyor ya!
CAHİT
ÖZKAN (Denizli) – Kaldı ki bu hususta, biliyorsunuz, 27’nci Dönem yani bu
yasama dönemi başlar başlamaz OHAL’le ilgili yaptığımız ilk yasal düzenleme
çerçevesinde, bahsettiği o komisyonlar da kurulmuştur, doğru ve yerinde
komisyonlardır.
Ancak
biz diyoruz ki her zaman iki değeri birbiriyle yarıştırmadan korumamız lazım;
bir tanesi temel hak ve özgürlükler, diğeri de ülkemizin, milletimizin ve
devletimizin güvenliği. 
Şimdi,
burada, eğer bir komisyona müracaat varsa ki bu, biraz önce hatibin de ifade
ettiği gibi, Avrupa İnsan Hakları Mahkemesinin de çerçevesini çizdiği,
devletimizin anayasal düzeninden de gerekli referansları almak suretiyle…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özkan, lütfen.
CAHİT
ÖZKAN (Denizli) – …yapmış olduğumuz bir düzenlemedir. Varsa bu noktada
mağduriyetler, ilgili komisyon bunları didik didik ederek inceleme ve kararını
verme noktasındadır. O kararı verdikten sonra da taraflar gerekli yargısal
işlemleri yapma imkânına sahiptir. Yargımız da bu noktada kararını verecektir.
BAŞKAN
– Teşekkür ederim.
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Söz sırası Cumhuriyet Halk Partisi Grubu adına Ankara Milletvekilimiz Sayın
Nihat Yeşil’e aittir. (CHP sıralarından alkışlar)
Süreniz
on dakika Sayın Yeşil.
CHP
GRUBU ADINA NİHAT YEŞİL (Ankara) – Teşekkür ederim Sayın Başkanım.
Sayın
Başkan, değerli milletvekilleri; Genel Kurulumuzda görüşülen 144 sıra sayılı
Kanun Teklifi’yle ilgili olarak CHP Grubu adına söz almış bulunmaktayım. 
Ben,
sözlerime başlamadan önce, Neşet Ertaş’ın rahmetli babası Muharrem Ertaş’ı
bugün ölüm yıl dönümünde buradan rahmetle anmak istiyorum. 
Değerli
arkadaşlar, ayrıca bugün 3 Aralık Dünya Engelliler Günü. Bütün engellerin
ortadan kalktığı, demokrasinin, hukukun, insan haklarının, yaşamın insanlara
sağladığı özgürlüklerin -biraz önce Grup Başkan Vekilleri onlardan bahsetti-
olması temennileriyle başlamak istiyoruz. En büyük engel beynimizdeki engel.
Eğer biz bu engelleri kaldıramazsak, eğer bu ülkede hukuku, hukukun
üstünlüğünü, demokrasiyi, insan haklarını geliştiremezsek bu bahsettiğimiz
engellerin bir tanesinin bile kalkması mümkün olmaz. Engelli olmak, insan
olarak sadece fiziksel engellilik değildir, beynimizdeki engelleri kaldırırsak
Türkiye’de demokrasiyi de insan haklarını da yaşam hakkını da ekonomiyi de
sağlamış oluruz.
Değerli
arkadaşlar, ayrıca bugün -otuz dokuz sene sonra- 3 sendika başkanımız ve
işverenler de Asgari Ücret Tespit Komisyonunda birlikte bulunuyorlar. Ben daha
önce, Türkiye'nin bulunduğu durumu kısaca izah etmek istiyorum. Türkiye’de
hâlen bin TL ve altında maaş alan kişi sayısı 847 bin. Türkiye’de hâlen 675 TL
ve altında geliri olan kişi sayısı 8 milyon 700 bin. Türkiye’de hâlen açlık
sınırında yaşayan kişi sayısı 16 milyon. Türkiye’de hâlen yoksulluk sınırında
yaşayan kişi sayısı 48 milyon. Türkiye’de EYT mağduru yani emeklilikte yaşa
takılıp maaş alamayan kişi sayısı 2 milyon, ara sıra canına tak edip intihar
edenlerle birlikte atanamayan ve dolayısıyla geliri olmayan öğretmenlerin
sayısı 700 bin. Türkiye’deki işsiz sayısı resmî rakamla 4 milyon ama gayriresmî
rakamla -sivil toplum örgütlerimizin, sendikaların belirlediği rakam- 8 milyon
500 bin kişi. Genç işsizlerin toplam nüfusa oranı yüzde 27. İcralık olanların
mahkemelerdeki dosya sayısı 21 milyon. Vatandaşların bankalara olan borcu 565
milyar 448 milyon. Bankalara borçlu olan vatandaş sayısı 3 milyon 667 bin 827
kişi. Borcu takibe düşmüş vatandaş sayısı 1 milyon 205 bin 253 kişi. Birkaç gün
önce basına yansıyan milyoner sayısında artış olduğuna dair haberde, hesabında
1 milyon lira ve üzeri parası olan kişi sayısında çoğalma olduğu, milyoner
sayısının neredeyse 26.700 kişi arttığı ifade ediliyor. Hesabında 1 milyon veya
üzeri parası olan mudi sayısı dokuz ayda 26.763 kişi. 
Yine,
Bankacılık Düzenleme ve Denetleme Kurumunun, BDDK’nin verilerine göre yurt
içinde ve yurt dışında yerleşik milyonerlerin toplam sayısı eylül ayı sonu
itibarıyla 206.889 kişi. 206.889 kişinin toplam mevduatının eylül sonu
itibarıyla 1 trilyon 255 milyar 273 milyon liraya ulaştığı belirtiliyor. 
Değerli
arkadaşlar, bu yoksulların belki de en çok oy verdiği parti AK PARTİ, 3Y’yle
geldiler. Bu ülke yoksulluğun, bir de milyonerlerin arttığı bir ülke. Belki de
dünyada emsal olarak gösterilecek bir ülke değil ama maalesef bu ülkede böyle
tersine işleyen siyasal anlayış üzerine devam edip gidiliyor. 
Değerli
arkadaşlar, biz kanun hükmünde kararnamelerin, özellikle olağanüstü koşullarda
önümüze getirilen bazı yasaların -“torba yasa” dedikleri o kanunların- komisyonlara
hiç havale edilmeden, komisyonlarda görüşülmeden iki gün içerisinde hemen
incelenip Meclis Genel Kuruluna geldiğini görüyoruz ve bu konuda da verimli bir
sonuç almıyoruz. Bu bir alışkanlık hâline geldi. Doğrudur, 19 maddeyle ilgili
bizim itirazımız oldu. Bu 19 madde -98 kanun teklifi geldi- o konu içerisinde
ama 19’una Grup Başkan Vekillerimiz de burada itiraz etti, biz de Komisyonda
itiraz ettik ve itirazımız neticesinde 65 maddenin çoğu uyum yasası olmasına
rağmen 19 maddenin de belli bölümleri üzerinde düşüncelerimi, görüşlerimi
belirtmek istiyorum. 
Değerli
arkadaşlar, burada hepimiz toplum adına bulunuyoruz. Her birimiz temsil
ettiğimiz faaliyeti yürütmekle mükellefiz ama yasalar gelirken bunu ilgili
birimlerle komisyonlarda tartışsak, bizler teknik, idari, mali anlamda bunları
tartışıp görüşebilsek, Meclis Genel Kuruluna geldiğinde arkadaşlarımız
görüşlerini rahatlıkla ifade etse, milletvekili arkadaşlarımız kanun teklifiyle
ilgili bu konuda bilgi vermiş olsa… Ama maalesef, Komisyonda sorduğumuzda –biz,
bürokratlar bu konuda bilgi vermesin demiyoruz, elbette ki vereceklerdir ama-
teknik anlamda, bu kanunu hazırlayan milletvekili arkadaşlarımızın konuya vâkıf
olmadığına ve o konu noktasında gerekli yanıtı vermediklerine tanık oluyoruz.
Bu sadece buraya özgü değil, sadece bu 98 maddeyle ilgili değil. İstiyoruz ki
enine boyuna tartışılsın. Bir kanun ne için çıkar? Bir toplumun menfaatleri
için, toplumsal olguların gelişmesi için çıkar ama maalesef, biz bunları
yapmıyoruz. Sürekli bir alışkanlık hâline getirilerek, iki gün kala, hemen bir
torba yasayla, önümüze maddeler sürülüyor ve yapılmadığı zaman da “İşte, bak,
onlar karşı çıkıyor.” veya “Bunlar yapılmıyor.” gibisinden bir anlayışla
karşılaşıyoruz. Normalde sorunun muhatabı eğer milletvekili arkadaşlarımızsa
milletvekili arkadaşlarımız yanıt verir ama bu milletvekili arkadaşlarımız
sorunla ilgili yanıt vermedikleri gibi, bürokrat arkadaşlarımız bize yanıt
veriyor. Doğrudur, bakan yardımcılarımız da zaman zaman bu konuda yanıt
veriyorlar, cevap verme noktasında oluyorlar. 
Burada
bahsetmek istediğim konu, 16 Nisan referandumunda bir rejim değişti. “Bu rejim
ülkeye yeniden güllük gülistanlık getiriyor.” dediler, iddia bu. Grup
Başkan Vekili daha hâlen, biraz önce bu tartışmanın üzerine bunu getiriyor. Bırakın
erklerin ayrılmasını -ki her şey birbirinden ayrı getirilecekti- bütün erkler
birleşti; bu rejimle olan bu. Tek kişi karar veriyorsa… Bunları, bugün bir
kişiyi eleştirmek için demiyoruz, genel yanlış anlayışı ortaya koymak için bunu
söylüyoruz. O anlamda “Anayasal sorun yok.” dedikleri yerde… 16 Nisan
referandumuyla milletimizin önüne getirilen Anayasa değişikliğinin en önemli
unsurlarından biri de yasama ile yürütme erklerinin birbirinden keskin
çizgilerle ayrılacağını söylemişlerdi ancak normalde ne yazık ki bu yürütme
erkinin birimleri olan bakanlıklar, bakan bürokratları tarafından hazırlanan
metinleri yalnızca milletvekilleri imzalıyor ve önümüze getiriliyor. Bu
anlayışın doğru bir anlayış olduğunu düşünmüyoruz. 
Değerli
arkadaşlar, Genel Kurulumuzda kanun teklifinin ikinci kısmıyla ilgili birkaç
hususun altını çizmek istiyorum. Kanun teklifinin ikinci kısmında, 6 genel
kanunda ve toplam 24 maddede değişiklik yapılması planlanıyor. Teklif, Genel
Kurula geldiğinde, biz grup olarak teklifin geneline bir itirazımızın
olmadığını belirttik. Teklif içerisindeki 19 maddede, muğlak maddelerde bir
uzlaşı ortamı sağlayalım, enine boyuna tartışalım, acaba düzenleme gerekli mi,
değil mi onu kamuoyuna birlikte paylaşalım dedik. 
Değerli
arkadaşlar, Jandarma Teşkilat, Görev ve Yetkileri Kanunu’nda 13 maddede
değişiklik yapılması teklif ediliyor. Bizim bu 13 maddenin 12’sine zaten hiçbir
itirazımız olmadı. Çünkü burada Jandarma personelinin görev yerleri, koşulları,
rütbe ve yaş hadleri, personelimize ödül ve madalya verilmesi, Jandarma Genel
Komutanlığının İçişleri Bakanlığına ilişkin hususlardaki uyum düzenlemeleri,
personelimizin izin hakları, mecburi hizmet süreleri konularında yapılan
düzenlemelere biz katkı sunduk ve yardımcı olmaya da çalıştık. Örneğin 29’uncu
maddede Jandarma ve Sahil Güvenlik Akademisinde öğrenim gören personelimizden
öğrenciliği sona erenlerin kendileri için yapılan harcamayı geri ödemesi
yeniden düzenleniyor. 680 sayılı KHK’yle personelden tam 4 katı tazminat
ödemesi isteniyordu. Şimdi bu düzenleme doğru bir düzenleme, sadece yapılan
harcamalar isteniyor, buna biz de “evet” dedik. 
Diğer
bir madde, 36’ncı maddede görev yeri ve koşulları nedeniyle eczanelerden temini
mümkün olmayan hâllerde ilaç ve tıbbi malzemelerin ücretsiz olarak, katılım
payı alınmaksızın personelimiz için kullanılması düzenleniyor. Personelimiz
sınır ötesinde yoğun koşullar altında görevini yaparken hastalanacak ve ilaca
ihtiyaç duyacak. Dağ başında eczane mi arayacak? Elbette ki personel bu ilacı
temin edecek ve katılım payı alınmayacak, gayet yerinde bir düzenleme. 
Değerli
arkadaşlar, şunu anlatmaya çalışıyoruz: Biz kuru muhalefet yapmak için… Bir
düzenleme yerindeyse hakkınızı teslim ederiz ama sizlerden istirhamımız, bizler
bir konuda görüş bildirirken bir düzenlemeye yönelik yapıcı bir eleştiriyi
getirdiğimizde lütfen siz de dikkate alın. 
Bizim
grup olarak teklifte çekince koyduğumuz en önemli maddelerden biri 32’nci madde
idi. Bu madde, 22’nci maddede düzenlenen Salih Güvenlik Komutanlığına yapılan
düzenlemeyle aynı konuyu içeriyor. Biz 22’nci maddenin komple kaldırılması için
önerge verdik ancak önergemiz reddedildi. 
(Mikrofon
otomatik cihaz tarafından kapatıldı) 
BAŞKAN
– Tamamlayınız. 
NİHAT
YEŞİL (Devamla) – AKP Grubu ise maddenin Komisyondan çıkan hâlinde değişiklik
yaparak “Özel bir ihtisas gerektiren hizmetlerin personel yetersizliği veya maliyeti
nedeniyle verilmemesi durumunda bu hizmetler kiralama yoluyla dışarıdan
karşılanabilir.” Ya, arkadaşlar, bir kantinde, bir büfede veya tatil yerlerinde
uzmanlık alanı isteyen bir şey var mı? Bunlar uzmanlık isteyen alanlar değil.
Bu uzmanlık isteyen alan… Değerli arkadaşlarımızla biz bunları konuştuk ama ne
hikmetse buraya özel bir ihtisas konumu yapan… Böyle bir anlayışı doğru
görmüyoruz. Onun için, biz bu maddelerle ilgili…
Ayrıca,
yine değerli arkadaşlar, diğer maddeler var. Tabii, teklifin 59’uncu maddesinde
Dernekler Kanunu’nun 23’üncü maddesini… Bu düzenlemeyle derneklerin statüsünde
bir değişiklik yapılıyor ki biz bu maddenin doğru olmadığını… Zaten insanlar her
tarafta fişlenerek… Biz buna da karşı çıktık. Buna da arkadaşlarımız, en ufak
bir konuda yardımcı olmayı boş verin… İnsanlar bir derneğe üye olurken, bir
güvenlik soruşturmasına tabi olurken hep o çekincelerle… Bu da doğru değil.
Zaten derneklerin ilgili yönetim kurulları, diğer birimleri ilgili bakanlıklara
bildiriliyor.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Yeşil.
NİHAT
YEŞİL (Devamla) – Ama eğer bakanlık tüm üyelerin listesini isterse o zaman
insanlarda, bırakın, sivil toplum örgütlerine, demokratik kitle örgütlerine üye
olmayı, tamamıyla bir çekince noktasında… Hatta, adam o derneğin üyesiyse diyor
ki: “Benim güvenlik soruşturmam yapılıyor, beni bu dernekten silin.” Çünkü
bunu, böyle bir kaosu yarattınız. Yoksa düzenlemenin olduğu yerde eğer insan
hakkına, yaşam hakkına, demokrasiye bir hizmet yapılıyorsa hep birlikte bunları
yapalım. Ama bu antidemokratik uygulamaların hiçbirimize bir yararı olmayacak.
Bu konuda, sizlerden bu maddenin çekilmesini özellikle istirham ediyoruz. 
Genel
Kurulu da saygıyla sevgiyle selamlıyorum. (CHP sıralarından alkışlar)
BAŞKAN
– İkinci bölümde şahıslar adına söz taleplerini karşılayacağım. 
Şahıslar
adına ilk söz, Gaziantep Milletvekilimiz Sayın Mahmut Toğrul’a aittir. (HDP
sıralarından alkışlar)
Süreniz
beş dakika Sayın Toğrul. 
MAHMUT
TOĞRUL (Gaziantep) – Teşekkür ederim Sayın Başkan.
Değerli
milletvekilleri, 144 sıra sayılı Bazı Kanunlarda ve 375 Sayılı Kanun Hükmünde
Kararnamede Değişiklik Yapılmasına Dair Kanun Teklifi’nin ikinci bölümünde
şahsım adına söz almış bulunmaktayım. Bu vesileyle Genel Kurulu ve Genel
Kurulun sevgili emekçilerini saygıyla selamlıyorum. 
Sayın
Başkan, demokrasilerde olmazsa olmaz, önemli “üçlü sacayağı” dediğimiz yasama,
yürütme ve yargının olabildiğince birbirinden ayrı ama birbirini olabildiğince
denetleyen bir şekilde kurumsallaşmasıdır. Türkiye’de yargı, yürütme, yasama
ilişkileri her zaman sorunluydu ama özellikle, 15 Temmuz darbe girişimi ve
sonrasında ilan edilen OHAL rejimi ve OHAL koşullarında yapılan 16 Nisan
referandumuyla Türkiye bir bütün olarak gerçekten bir rejim değişikliğine
uğradı değerli arkadaşlar. O referandum olağanüstü hâl koşullarında yapılırken
halka yanıltıcı bir şekilde şu söylendi: “Yasamayı güçlendiriyoruz, yürütmeyi
güçlendiriyoruz, yargıyı güçlendiriyoruz.” denildi ama bunun bir safsata olduğu
şu anda karşılaştığımız sonuçlarla açık bir şekilde ortadadır. Şu anda tam bir
güçler birliği var ve tüm yetkiler tek adamda toplanmış durumda. Hazırlanan
yasa teklifleri de bu tek adamlıktan nasibini alıyor, katılımcılık ve ilgili
kurumların görüşlerinin alınması tamamen devre dışı bırakılıyor.
Değerli
arkadaşlar, bugün geldiğimiz koşullarda özellikle kolluk ve yargı, yürütmenin
elinde bir sopaya dönüştürülmüş durumdadır. Özellikle, AKP-MHP ittifakı kendi
muhalifleri olan diğer partileri dizayn etmek, baskı altına almak, onları
toplumla buluşturmamak adına gerçekten yargıyı ve kolluğu bir sopa olarak
kullanıyor.
Değerli
arkadaşlar, bunun en son örneğini Gaziantep’te yaşadık. 14 Kasımda Gaziantep’te
partimize yönelik bir siyasi linç darbesi yaşadı. “Darbe” diyorum çünkü bakın,
partimizin tüm çalışmaları peşinen suç kapsamında değerlendiriliyor. Gözaltına
alınan arkadaşlarımıza sorulan birkaç soruyu sizinle paylaşmak istiyorum.
“Neden toplantı yaptınız? Mart ayında niye bu kadar toplantı yaptınız?” Mart
ayı yerel seçimler ayıydı değerli arkadaşlar, biliyorsunuz. Bir partinin
toplantı yapmasından daha doğal ne olabilir? İl başkanına “İlçe binasına
girdiğiniz söyleniyor, ne diyorsunuz bu konuda?” 2 arkadaş telefonla kendi
aralarında konuşuyorlar “Neredesin?” “İldeyim.” “İl neresidir?” deniyor değerli
arkadaşlar. “Basın açıklamasına kimin talimatıyla gittiniz?” Bir parti üyemize
-yerel seçimlerde biz açık bir şekilde Antep’te Sayın Celal Doğan’ı desteklediğimizi
ifade etmiştik zaten- partilimize “Siz, Celal Doğan’ın seçim bürosuna kimin
talimatıyla gittiniz ve ne konuştunuz? Hangi basın açıklamasını kimin
talimatıyla yaptınız? Efendim, DTK üyesi misiniz ya da DTK delegesi misiniz?”
diye soruluyor. Demokratik Toplum Kongresinin bugün nasıl çalıştığını ve
Türkiye’de barışı sağlamak için nasıl efor sarf ettiğini herkes biliyor. 
Şimdi,
dolayısıyla değerli arkadaşlar, bu suçlamalarla 54 kişiden 35’i tutuklandı.
Bakın, mahkeme safahatı tam bir işkenceydi. Arkadaşlarımızın kolluk ifadesinden
sonra savcılık ifadeleri alınmadı. Ama arkadaşlarımız saat on birde adliyeye
götürüldü, saat dokuza kadar tek bir işlem yapılmadı. Saat dokuzda mahkemeye
çıkarıldılar; aynı suçlamalarla, aynı sözlerle, aynı cevaplarla “tutuklanmasına”
denildi. İlk başta 10 arkadaşımız serbest bırakılmıştı, daha sonra savcı itiraz
etti, o 10 arkadaşımızı da aynı gerekçelerle tutukladılar. Şimdi, peki,
zamanlaması niye manidar değerli arkadaşlar?
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Toğrul.
MAHMUT
TOĞRUL (Devamla) – Tamamlıyorum Sayın Başkanım.
Biz
Gaziantep’te kongre hazırlığı yapıyorduk. Siz yönetimlerinizi nasıl
seçiyorsunuz bilemem ama biz Halkların Demokratik Partisi olarak mahalle
toplantıları yaparız, ilçelerde toplantılar yaparız, öneriler alırız, insanlar
“Ben şunu yönetimde görmek istiyorum.” der, komisyon kurarız. “Niye komisyon
kurdunuz?” deniyor; arkadaşlarımıza, bize, partililerimize “Niye komisyon
kurdunuz?” deniyor. Biz, bu komisyonlarda gelen önerileri değerlendiririz ve il
yönetim listesini hazırlarız. Biz tüm direktifleri, genelgeleri genel
merkezimizden alırız. Sizlerin kimden aldığını bilemem ama biz sizin gibi
talimatla çalışan bir parti değiliz. Bizim tek yönlendiricimiz genel merkezimizin
genelgeleridir. Dolayısıyla kolluğu, yargıyı bir araç olarak Halkların
Demokratik Partisine, muhaliflere kullanmaktan vazgeçin. Bununla sonuç
alamayacaksınız.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
MAHMUT
TOĞRUL (Devamla) – Bitiriyorum Sayın Başkanım.
Biz,
ne olursa olsun, ne pahasına olursa olsun direnmeye ve sizin zulmünüze karşı
durmaya devam edeceğiz; ta ki bu ülkede eşit, adil, özgür bir yaşamı
kurgulayana kadar, kurana kadar. Bundan asla geri durmayacağız. Sizler yıkılacaksınız.
HDP’yi tüketmek kimsenin yapabileceği bir şey de değil, hele hele AKP’nin haddi
de değil.
Teşekkür
ediyorum. (HDP sıralarından alkışlar) 
CAHİT
ÖZKAN (Denizli) – Sayın Başkan...
BAŞKAN
– Buyurun Sayın Özkan.
VI.- AÇIKLAMALAR (Devam)
62.- Denizli Milletvekili Cahit Özkan’ın, Gaziantep Milletvekili Mahmut
Toğrul’un 144 sıra sayılı Kanun Teklifi’nin ikinci bölümü üzerinde şahsı adına
yaptığı konuşmasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, hatip kürsüden sataştı; reddediyoruz, kabul
etmiyoruz. 
MAHMUT
TOĞRUL (Gaziantep) – Neyle sataştım?
CAHİT
ÖZKAN (Denizli) – Bakınız, AK PARTİ talimatla çalışıyor değil. Evet, bir
talimat var, nereden? Milletimizden.
BAŞKAN
– Bir saniye Sayın Özkan, mikrofonunuzu açıyorum; buyurun, devam edin. 
CAHİT
ÖZKAN (Denizli) – Hatip kürsüden grubumuza defaatle sataştı, reddediyoruz. “AK
PARTİ talimatla çalışıyor.” Doğrudur, milletimizin talimatıyla, milletimizin
gösterdiği istikamette, onun çizdiği rotada emin ve kararlı adımlarla devam
ediyoruz. (AK PARTİ sıralarından alkışlar) 
Bakınız,
Cumhurbaşkanımız, Genel Başkanımız, elbette biz bir istişareyle “Egemenlik
kayıtsız şartsız milletindir.” anlayışıyla çalışıyoruz. Bakın, hür, özgür,
demokratik siyaset için bu ülkede partiler kapatılmasın diye mücadeleyi de yine
biz verdik ve bu ülkenin demokrasisine katkıda bulunduk. 
Teşekkür
ederim. 
MAHMUT
TOĞRUL (Gaziantep) – Fiilen kapatıyorsunuz fiilen, kongre yaptırmıyorsunuz ya,
kongre yaptırmıyorsunuz. 
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Şahıslar adına son söz, İstanbul Milletvekilimiz Sayın Mustafa Demir’e
aittir…
SERPİL
KEMALBAY PEKGÖZEGÜ (İzmir) – HDP’den korkuyorsunuz, tüm derdiniz bu. 
MAHMUT
TOĞRUL (Gaziantep) – Kongre yaptırmıyorsunuz Sayın Başkan, kongre, gerçekten
kongre yaptırmıyorsunuz. 
BAŞKAN
– Sayın Toğrul, sayın hatip kürsüde. (HDP sıralarından gürültüler)
Bir
saniye, değerli arkadaşlarım, bir değerli hatibimizi kürsüye davet ettik. 
Buyurun.
(AK PARTİ sıralarından alkışlar) 
Sayın
Demir, süreniz beş dakika. 
MUSTAFA
DEMİR (İstanbul) – Sayın Başkan, değerli milletvekilleri; Bazı Kanunlarda ve
375 Sayılı Kanun Hükmünde Kararnamede Değişiklik Yapılmasına Dair Kanun
Teklifi’nin ikinci bölümünde şahsım adına söz almış bulunuyorum. Bu vesileyle
Gazi Meclisimizi saygıyla selamlıyorum. 
Kanun
teklifiyle yapılan değişikliklerin ümit edilen şekilde beklentilere cevap
vermesini umuyor, vatanımıza, milletimize hayırlı olmasını diliyorum. 
Değerli
Başkan, saygıdeğer milletvekilleri; sözlerime başlarken Barış Pınarı
Harekâtı’nda teröristlerce askeri üsse düzenlenen havanlı saldırı sonucu şehit
olan ve Pençe-3 Harekâtı’nda teröristlerle çıkan çatışmada şehit olan
askerlerimize Allah’tan rahmet, ailelerine ve aziz milletimize başsağlığı
diliyorum, yaralı askerlerimize Rabb’imden şifalar diliyorum. İçeride ve
dışarıda Barış Pınarı Harekâtı, Pençe Harekâtı ve Kıran Operasyonlarıyla terörle
ve teröristlerle mücadelemiz büyük bir kararlılıkla devam edecektir. Bu
vesileyle de ülkemizin köklü devlet geleneğine, devletimizin ve milletimizin
varlığına emeği geçen -şehit ve gazi olanları- herkesi rahmetle, minnetle yâd
ediyorum. 
Sayın
Başkan, değerli milletvekilleri; bugün, ayrıca, 3 Aralık Dünya Engelliler Günü.
Ülkemizde ve dünyada tüm engellileri saygıyla selamlıyor, yaşayan her sağlıklı
bireyin aynı zamanda potansiyel bir engelli adayı olduğu bilinciyle engelsiz
bir dünya kurmak ve tüm engellerin kaldırıldığı bir dünyayı inşa etmek için
çaba sarf eden tüm kuruluşlara, kurumlara ve insanlara, çaba gösteren herkese
emeğinden dolayı teşekkür ediyoruz. 
Sayın
Başkan, değerli milletvekilleri; görüşmekte olduğumuz kanun teklifi içerisinde
Jandarma ve Sahil Güvenlik Komutanlıklarından Emniyet Genel Müdürlüğüne, Göç
İdaresi Genel Müdürlüğünden derneklere, Türk Medeni Kanunu’ndan Kabahatler
Kanunu’na, ihracatçılarla ilgili düzenlemeden trafik düzenlemeleri ve çevre
kirliliğine kadar birçok düzenlemeyi beraberinde getirmektedir. 
Değerli
Başkan, saygıdeğer milletvekilleri; yine ikinci bölümdeki kanunlarda yapılan
değişikliklerle, Jandarma Genel Komutanlığının görev ve sorumluluklarını ifa
ederken ihtiyaç duydukları konularda, özellikle personelin mecburi hizmeti,
izinleri, yaş haddi, disiplin gibi işlemlerde yapılan düzenlemeler ile
işlemlerin hangi yasal mevzuat hükümlerine göre yürütüleceği hususunda
tereddütler giderilmekte, personel arasındaki yeknesaklık sağlanarak teşkilatın
moral, motivasyon açısından desteklenmesi amaçlanmaktadır. 
Getirilen
bu düzenlemeyle, daha önce çeşitli karışıklıklara ve istismara konu olan
personele verilecek ödüller, başarı ve takdir belgeleri, şerit rozetler,
bröveler ve madalyaların yine İçişleri Bakanlığı tarafından usul ve esaslara
göre verilmesi rasyonel bir şekilde yeniden düzenlenmektedir. 
Jandarma
Genel Komutanlığı ve Sahil Güvenlik Komutanlığı için ek tazminat ödenecek
birliklerin belirlenmesi hususunda İçişleri Bakanlığına yetki verilmiştir. 
Yine,
terörle mücadele ve sınır ötesi operasyonlar, barışı destekleme kapsamındaki
faaliyetler, üs bölgeleri gibi mahrum yerlerde görev yapan personelin
tedavilerinde komutanlıkların envanterindeki ilaç ve tıbbi sarf malzemelerin
herhangi bir katkı payı ödenmeksizin kullanılması hususunda yetki
verilmektedir.
Sayın
Başkan, değerli milletvekilleri; 2803 sayılı Kanun’a ek 17’nci madde eklenerek
görevden uzaklaştırılan, hakkında görevden uzaklaştırma veya tutuklama tedbiri
ortadan kaldırılmasına rağmen yargılamaları devam eden uzman erbaşların, subay
ve astsubaylarda olduğu gibi, terfi ve derece ilerlemesinin durdurulması yine
yasal bir zemine oturtulmaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Demir. 
MUSTAFA
DEMİR (Devamla) - Yapılan diğer bir düzenlemeyle, 3152 sayılı İçişleri
Bakanlığı Yüksek Disiplin Kurulu ile İl Yatırım ve Hizmetlerine İlişkin Bazı
Düzenlemeler Hakkında Kanun’da bazı düzenlemeler yapılmakta. Cumhurbaşkanlığı
Koruma Hizmetleri Genel Müdürlüğü personeliyle ilgili işlerin görüşüldüğü ve
karara bağlandığı toplantılara yine koruma personelinin bağlı olduğu en üst
amirin yani Cumhurbaşkanlığı Koruma Hizmetleri Genel Müdürünün katılımının
sağlanması gerçekleşmektedir.
Sayın
Başkan, değerli milletvekilleri; ilgili düzenlemelerin vatanımıza, milletimize,
devletimize, İçişleri Bakanlığı bünyesinde görev yapan Emniyet, Jandarma ve
Sahil Güvenlik personeline hayırlı uğurlu olması dileğiyle hepinizi saygıyla
selamlıyorum. (AK PARTİ sıralarından alkışlar)
BAŞKAN
– Değerli milletvekilleri, şimdi ikinci bölüm üzerinde on beş dakika süreyle
soru-cevap işlemi yapacağım; bu sürenin yarısını sayın milletvekillerimiz,
diğer kısmını Sayın Komisyon kullanacak.
Sayın
Erbay…
BURAK
ERBAY (Muğla) – Teşekkür ediyorum Sayın Başkanım.
Vergi
dairelerinde görev yapan binlerce memur, kurum içi gelir uzmanlığı özel
sınavının yapılmasını beklemektedir. En son 2012 yılında yapılan bu sınav,
çalışan verimliliğinin artırılması, çalışma barışının ve çalışanlar arasında
eşitliğin sağlanması için büyük önem taşımaktadır. Ayrıca, aynı görevi yapan 2
personel arasında kariyer ve maddi gelir açısından farkların olması “eşit işe
eşit ücret” ilkesine uymamaktadır. 657 sayılı Devlet Memurları Kanunu memurlara
görevlerinde en yüksek derecelere kadar ilerleme imkânı sağlanmasını
öngörmektedir. Göreve başladıktan sonra üniversiteyi bitiren, farklı
kurumlardan nakille gelen, kuruma atanan binlerce personel yıllardır yapılmayan
bu sınavın bir an önce yapılmasını ve hak edenin görevde yükselmesinin önünün
açılmasını beklemektedir. Bu sınavı bekleyen, yıllarca devlete emek vermiş kamu
çalışanlarının bu talebini bir kez daha yineliyoruz.
BAŞKAN
– Sayın Barut…
AYHAN
BARUT (Adana) – AKP iktidarlarının uyguladığı yanlış politikalar ülkemizde
tarımı bitirmiştir. Çiftçimiz hasat mevsiminde perişan olmuş, ürettiğinden
kazanamamış, bağını bahçesini, tarlasını yeni yıla hazırlayamamış ve borçlarını
ödeyemez duruma gelmiştir. Borçlarını nasıl ödeyeceğini, tarlasını, traktörünü
icradan ve borç batağından nasıl kurtaracağını kara kara düşünmektedir.
Önceleri sizlere rakamlarla çiftçinin durumunu anlatıyorduk, şimdi bir de
toplumsal açıdan yaşadıklarına dikkatinizi çekmek isterim. Eskiden çiftçi bir
aile oğlunu evlendirmek istediğinde dünür olacağı aileler düşünmeden “Tarlası
var ekip biçiyor, kazanır.” düşüncesiyle kızlarını verirdi. Şimdi,
iktidarınızda tam tersine döndü. Çiftçilik yapan ailenin evlatlarına artık kız
da verilmiyor çünkü kız babaları banka borcuna batmış batak damat istemiyorlar.
Bırakın, başka toplumsal kesimlerin kız vermemesini artık çiftçi, çiftçinin
oğluna kız vermez hâle gelmiştir. Tarımın bitişine gözünü kulağını kapatanları,
kırsalda aile bütünlüğünü olumsuz etkileyenleri…
(Mikrofon
otomatik cihaz tarafından kapatıldı) 
BAŞKAN
– Sayın Taşdoğan…
ALİ
MUHİTTİN TAŞDOĞAN (Gaziantep) – Gelişmiş ülkelerin ileri teknoloji çabalarının
yanı sıra yoğun bir şekilde tarımsal faaliyet gösterdikleri de ortadadır.
Unutulmamalıdır ki ileri teknoloji üreten ülkeler aynı zamanda tarımsal ürün
ihracatında da önemli sıralarda yer almaktadır. Bu çerçevede Gaziantep ve
civarında yetişen Antep fıstığı üretimi, iklime ve kullanılan hasat
teknolojisine bağlı olarak dalgalanmalara maruz kalmakta, üreticiler ciddi
gelir kayıplarıyla karşılaşmaktadır. Antep fıstığı üreticilerinin karşılaştığı
risklerin azaltılması ve sürdürülebilir ürün arzının gerçekleştirilmesi,
üreticilerin güçlü ve kararlı destek mekanizmasına sahip olmasına bağlıdır.
Ülkemiz açısından stratejik bir ürün olan Antep fıstığının gelecek nesiller
tarafından da üretilmesi ve tüketilebilmesi için özel ürün kapsamında
desteklenmesi gerekmektedir.
Teşekkür
ederim.
BAŞKAN
– Sayın Kaboğlu…
İBRAHİM
ÖZDEN KABOĞLU (İstanbul) – Sayın Başkan “‘İnsan hakları ihlali var.’ demek
abesle iştigaldir.” diyen hatibe soruyorum: Anayasa Mahkemesi ve Avrupa İnsan
Hakları Mahkemesinin vermiş olduğu on bir ayda 614 ihlal kararı abesle iştigal
midir? Geçen hafta Anayasa Mahkemesinin verdiği güvenlik soruşturması ve sözlü
sınava ilişkin iptal kararı abesle iştigal midir? Yargı Reformu Strateji
Belgesi’ni hazırlayan ve açıklayan Sayın Cumhurbaşkanı ve Adalet Bakanı abesle
iştigal mi etmiştir? Burada oylanan 7188 sayılı Yasa’yla pasaport hakkı başta
olmak üzere verilen diğer haklar abesle iştigal etmek mi olmuştur? Olağanüstü
Hâl İşlemleri İnceleme Komisyonunun kurulması abesle iştigal etmek mi olmuştur?
Hak ve özgürlükleri ilerletmek amacıyla yasa yapan Türkiye Büyük Millet Meclisi
abesle iştigal mi ediyor? Mahkemeler hak kaybını önlemek için var olduğuna göre
varlık nedeni abesle iştigal midir? Herkesin insan haklarından ve temel
hürriyetlerden yararlanması ülküsünden…
(Mikrofon
otomatik cihaz tarafından kapatıldı) 
BAŞKAN
– Sayın Keven…
ALİ
KEVEN (Yozgat) – Teşekkür ederim Sayın Başkan.
Yozgat’ta
tarihî miras olan Büyük Camisi’nin etrafında bir çevre düzenlemesi yapılmaktadır.
Çevre ve Şehircilik Bakanlığı tarafından yürütülmekte ve Tol Çarşı denilen
bölgede eski dükkânlar yıkılarak bir dönüşüm işlemi gerçekleştirilmektedir.
Burada yaklaşık 60 dükkânın yıkılması planlanıyor ancak dükkân sahipleri
kendilerinin dikkate alınmamasından yana dertliler. Sorunlarını dinleyen bir
merci maalesef yok. Bu insanlar dükkânlarının karşılığında, söz verildiği gibi,
aynı bölgeden dükkân almak istiyorlar. Bu şekilde esnaflarımız ticaret
hayatlarına devam etmek istiyorlar. Çevre ve Şehircilik Bakanlığının ve Yozgat
Belediyesinin burada mağdur edilen esnafları dinlemesi ve çözüm üretmesi
gerekmektedir diyorum. Esnaflarımızı çaresiz ve yalnız bırakmayın diyorum,
saygılar sunuyorum. 
BAŞKAN
– Sayın Çepni…
MURAT
ÇEPNİ (İzmir) – İNŞAAT-İŞ Sendikası basın açıklamasıdır. 
“Üyelerimizi
haklarını ödemeden işten atan, haklarını isteyenlerin de çıkışını veren Adem
Çelik Şirketler Grubu önündeki direnişimizden 6 üyemiz ve Sendika Temsilcimiz
Anıl Deniz Gider işkence yapılarak gözaltına alındı. 
Geriye
dönük fazla mesai, tatil günlerinde, resmî ve dinî bayramlarda çalıştırma, yol
paraları gibi haklarımızın ödenmesi talebiyle başlayan direnişimizde patronun
kibirli ve saldırgan tutumu devam ediyor. İşçi sınıfı bunu unutmayacaktır.
Devlet, hakkını isteyeni duymuyor, dahası, işkenceyle gözaltına alıyor. 
Tüm
işçi ve emekçileri, duyarlı toplumsal kesimleri direnişimizi desteklemeye,
dayanışmayı büyütmeye davet ediyoruz. 
İNŞAAT-İŞ
Sendikası.” (HDP sıralarından alkışlar)
BAŞKAN
– Sayın Aygun…
İLHAMİ
ÖZCAN AYGUN (Tekirdağ) – Teşekkürler Başkanım.
İyi
tarım uygulaması yapan üreticilere 24 Ekimde Cumhurbaşkanlığı kararnamesiyle
destek verileceği duyurulmuştu ancak 9 Kasımda Tarım Bakanlığı, çıkardığı
tebliğle iyi tarım ve organik tarım destek primlerinin son üç yıldır destek
alan üreticilere verilmeyeceğini duyurmuştu aynı Süt Konseyince süt üretimine
prim desteği, fiyat referans gösterilerek nasıl geriye dönük 25 kuruştan 10
kuruşa çekildiyse ve kasım ayında zamlandığı söylenen süt fiyatına istinaden el
konulduysa prime yine aynı şekilde iyi tarım uygulaması ve organik tarım yapan
çiftçilerin de desteklerine el konulmuştur; bu durumdan bir an evvel
vazgeçilmesi gerekmekte. 
Yine,
çiftçilerimizin ödenmeyen buzağı destekleri, sertifikalı tohum kullanım
destekleriyle ilgili de üst üste ikinci olmasına rağmen hâlâ tık yok. 
Hükûmetten
bir an evvel çiftçinin sesine kulak vermesini bekliyoruz ve güvenilir gıda
üretimimiz açısından önem arz eden bu sistem için desteklerin bir an evvel
ödenmesi gerekmektedir. 
Çiftçilerimiz
ekiyor, bankalar biçiyor ve Hükûmet, ellerini ovuşturarak çiftçileri
seyrediyor. 
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Gün
geçmiyor ki yurdun herhangi bir bölgesinden bir çiftçinin serzenişiyle ilgili
bir telefon almayalım; ortak nokta şu: Çitçimiz ciddi anlamda borçlu; borcunu
ödemek istiyor, üretmek istiyor ama yüksek faizlerle borcu sürekli artıyor.
Bankalar ve tarım kredi kooperatiflerinin yöneticileri, ödeme yapması için
çiftçileri âdeta abluka altına almışlar. Tarım Bakanlığı, destekleme
ödemelerini geciktiriyor, geciken desteklerden kesintiler yapıyor; geciken
paralar, çiftçi borcunu ödemeye yetmiyor. Gübre, ilaç, tohum, mazot, elektrik,
yem fiyatları yüzde 50’lerin üzerinde artarken ürün fiyatları yıllardır yerinde
sayıyor. 
Şimdi
soruyorum: Siz bu durumu görmüyor musunuz? Çiftçinin borçlarını yapılandırmayı
düşünmüyor musunuz? 
BAŞKAN
– Sayın Sarıaslan…
FARUK
SARIASLAN (Nevşehir) – Ülkemizin zor ekonomik koşullardan geçtiği günümüzde
çiftçilerimiz özel bankalardan almış oldukları kredileri ödeyemediklerinden
dolayı evleri, arazileri ve arazilerini işlemek için kullandıkları traktör ve
bu gibi alet edevatları icra yoluyla satılarak mağdur edilmektedir. Bu durumda
da borca ayrıca mahkeme masrafları ve vekâlet ücreti binmektedir.
Çiftçilerimizin bu sorunları, borçları faizsiz yapılandırılarak çözüme
kavuşturulmalıdır. Özel bankalara borçları olan çiftçilerimizin en çok olduğu
yerlerden birisi de Nevşehir’in Derinkuyu ilçesidir. Çiftçilerimizin yeniden üretime
geçmelerini sağlamak için bir an önce sorunlarının çözülmesi gerekmektedir.
Buradan Bakana soruyorum: Çiftçilerimizin özel bankalara olan kredi borçlarıyla
ilgili bir çalışmanız var mıdır?
Teşekkür
ederim.
BAŞKAN
– Sayın Komisyon, sorulardan cevaplandırabileceklerinizi
cevaplandırabilirsiniz, yoksa diğer konuları yazılı olarak arkadaşlarımıza…
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Kısaca cevaplandıralım
Başkanım.
BAŞKAN
– Buyurun.
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Sayın Erbay, problem olarak
vergi daireleri ve Maliyede yer alan gelir uzmanlığıyla ilgili bir soru
yöneltti. Bu soru Komisyonumuzla ilgili değil, bunu yazılı olarak ilgili
Bakanlığa ileteceğiz.
Sayın
Barut, yine Tarım Bakanlığını ilgilendiren çiftçilerin problemleriyle ilgili
bir sorunu dile getirdi. Bu konuyla ilgili de notlarımızı aldık, bunu ilgili
Bakanlığa ileteceğiz.
Sayın
Taşdoğan, tarımsal faaliyetle ilgili sorunları dile getirdi. Bunu da ilgili
Bakanlığa ileteceğiz.
Sayın
Kaboğlu, bir eleştiri mahiyetinde konuşma yaptı, insan hakları ihlali, Anayasa
Mahkemesi kararı, OHAL gibi konulara değindi. Bu da direkt Komisyonumuzu
ilgilendiren bir konu değil, yine de ilgili notları aldık.
Sayın
Keven, esnaf sorunları ve ekonomiyle ilgili bir problemi dile getirdi. Bu da
ekonomiyi, Maliye Bakanlığını ilgilendiren bir konu. Bu konuyla ilgili de
notlarımızı aldık.
Sayın
Çepni, inşaat işçileri, işçi hakları ve Çalışma Bakanlığını ilgilendiren bir
hususu dile getirdi. Bu konuda da ilgili notlarımızı aldık, ilgili Bakanlığa
ileteceğiz.
Sayın
Aygun, tarımsal faaliyetler, süt ürünleriyle ilgili bir problemi dile getirdi.
Bu da malumunuz olduğu üzere İçişleri Komisyonunu ilgilendiren bir mevzu değil,
ilgili notumuzu aldık, ilgili Bakanlığa ileteceğiz.
Sayın
Gaytancıoğlu, yine çiftçilerin borcunu dile getirdi, tarımsal bir problemden
bahsetti, Tarım Bakanlığını ilgilendiren bir mevzu. Bu konuyla ilgili de
notlarımızı aldık, tutanaklara da geçti, bunu da ilgili Bakanlığa ileteceğiz.
Sayın
Sarıaslan, yine çiftçi borçları, tarımsal problemlerle ilgili direkt Tarım ve
Ormancılık Bakanlığını ilgilendiren bir soru sordu. Bu konuyla da ilgili
notları aldık, ilgili Bakanlığımıza iletip gerekli yazılı cevapları kendilerine
ileteceğiz.
Teşekkür
ediyorum.
BAŞKAN
– Biraz daha zamanımız var.
MAHMUT
TANAL (İstanbul) – Sayın Başkanım, süremiz var.
BAŞKAN
– E, biliyorum Sayın Tanal, ben görüyorum.
Sayın
Tanal, buyurun.
MAHMUT
TANAL (İstanbul) – Teşekkür ediyorum Sayın Başkan.
Şu
anda aramızda İçişleri Bakan Yardımcısı ve Emniyet Genel Müdürlüğünden
arkadaşlarımız var, sorum direkt kendilerine. Bugün, 3 Aralık Dünya Engelliler
Günü. Jandarma Genel Komutanlığından, Emniyet Genel Müdürlüğünden ve Göç
İdaresi Genel Müdürlüğünden ayrı ayrı belirtilmek üzere;
1)
Mevcut memur sayınız nedir?
2)
Engelli kontenjan sayınız nedir?
3)
Toplam çalışan engelli memur sayısı nedir?
4)
Kontenjan fazlası çalışan engelli memur sayısı nedir?
5)
Bu kurumlardaki engelli memur açığı sayınız nedir? Eğer bu kurumlarda engelli
memur açığınız varsa bu, Anayasa’nın 61’inci maddesine, Anayasa’nın 2’nci
maddesine aykırılık teşkil etmiyor mu? Bununla ilgili, bu açık bulunan engelli
kontenjanıyla ilgili herhangi bir yasal işlem, soruşturma başlatacak mısınız?
Teşekkür
ediyorum.
BAŞKAN
– Sayın Tığlı...
NECATİ
TIĞLI (Giresun) – Teşekkür ediyorum Sayın Başkan.
Asgari
ücret 2.020 lira. Son bir yılda gıdaya yüzde 54, elektriğe yüzde 71, doğal gaza
yüzde 58 zam geldi; yıllık enflasyon 22,58. İşçinin gıda, konut, giyim, sağlık,
barınma gibi zorunlu ihtiyaçlarını karşılaması için asgari ücretin tespitinde
bu ülkenin gerçekliklerinin dikkate alınmasını, milyonlarca işçi sizden
bekliyor. İktidarı asgari ücret konusunda göreve davet ediyorum.
Teşekkür
ederim Sayın Başkanım.
BAŞKAN
– Sayın Kabukcuoğlu...
ARSLAN
KABUKCUOĞLU (Eskişehir) – Teşekkür ederim Sayın Başkanım.
Bugün,
3 Aralık Dünya Engelliler Günü. Resmî rakamlara göre ülkemizdeki engelli sayısı
2,5 milyon. OECD ülkelerinde engellilere ayrılan kamu yardımı, gayrisafi millî
hasılanın yüzde 2’siyken Türkiye’de yüzde 1’i bile değil. Birleşmiş Milletler
Engelli Hakları Sözleşmesi’ne göre, engelli bireyler herkesle aynı hak ve
özgürlüklere sahiptir. Bunu sağlamak, devletlerin insan hakları yükümlülüğüdür.
Engelli çalıştırma zorunluluğu olan iş yerlerinin 24 bin engelliyi eksik istihdam
etmesi, buna müsaade edilmesi Hükûmetin ayıbıdır. Sadece Millî Eğitim
Bakanlığında 6.167 engelli kadrosu boş olup atama bekleyen engelli öğretmenler
atanmıyor. Ülkemizde engellilerin sosyal hayatına katılımını engelleyen pek çok
erişim sorunu var. Hükûmetin nakdi yardımları tam yerine getirmesini ve erişim
sorunlarını ortadan kaldıracak tedbirleri almasını istiyoruz.
Teşekkür
ederim. 
BAŞKAN
– Sayın Komisyon, bu gelen diğer konuları değerlendirebilecek misiniz? 
Buyurun.

İÇİŞLERİ
KOMİSYONU BAŞKANVEKİLİ SERMET ATAY (Gaziantep) – Sayın Başkanım, Sayın Tanal’ın
sorduğu, teknik bir soru. Bunu Sayın Bakanımıza ilettik. Ben önüme gelen kısa
bir notu belirteyim. Emniyet Genel Müdürlüğünde şu an 300 engeli personelimizin
çalıştığı bildirildi. Toplam personel sayımız da 320 bin. Jandarma Genel
Komutanlığı, Göç İdaresi…
MAHMUT
TANAL (İstanbul) – Açık engelli memur sayısı kaç? 
İÇİŞLERİ
KOMİSYONU BAŞKANVEKİLİ SERMET ATAY (Gaziantep) –300 engelli memur var. 
MAHMUT
TANAL (İstanbul) – Çalışıyor. Açık olan ne kadar? Kadro açığı ne kadar? 
İÇİŞLERİ
KOMİSYONU BAŞKANVEKİLİ SERMET ATAY (Gaziantep) – Ona yazılı olarak cevap
verelim Sayın Tanal ya. 
MAHMUT
TANAL (İstanbul) – Yazılı değil efendim, yanınızdalar; Jandarma da yanınızda,
Göç İdaresi, İçişleri Bakanlığı da Emniyet Müdürlüğü de.
BAŞKAN
– Devam edin. 
MAHMUT
TANAL (İstanbul) – Buyurun, benim elimde yazılı belge var. 
İÇİŞLERİ
KOMİSYONU BAŞKANVEKİLİ SERMET ATAY (Gaziantep) – Şimdi, Sayın Tanal, bu, teknik
bir soru; şu anda personelden kaç kişi çalışıyor, kaç kişi engelli… Bunları
zaten zapta geçirdik, yazılı olarak bildirsinler size. 
MAHMUT
TANAL (İstanbul) – Sayın Başkanım, zaten Bakanı zorla -yanınızda- görmüşüz biz.
Yani Emniyet Genel Müdürlüğü burada, İçişleri Bakan Yardımcısı burada. 
EKREM
ÇELEBİ (Ağrı) – Sayın Tanal, burası Genel Kurul, Komisyon değil ya! 
BAŞKAN
– Sayın Tanal, Komisyon cevap verebileceği soruları cevaplandıracak,
veremediklerini yazılı olarak verecek. 
MAHMUT
TANAL (İstanbul) – Efendim, Bakanlık burada, zaten Bakanı zorla görüyoruz biz,
mumla arıyoruz.
BAŞKAN
– Sayın Tanal, ne yapabiliriz? Yazılı olarak…
SALİH
CORA (Trabzon) – Sayın Başkan, böyle bir usul var mı ya! 
İÇİŞLERİ
KOMİSYONU BAŞKANVEKİLİ SERMET ATAY (Gaziantep) – Sayın Tanal, Sayın Bakana arz
ettik, kendisi yazılı olarak cevap vereceğini söyledi. 
MAHMUT
TANAL (İstanbul) – Yani arz etmenize gerek yok Başkanım, zaten duyuyor beni. 
MÜCAHİT
DURMUŞOĞLU (Osmaniye) – Sayın Başkanım, sizin yerinize talip herhalde. 
İÇİŞLERİ
KOMİSYONU BAŞKANVEKİLİ SERMET ATAY (Gaziantep) – Kendisi direkt konuşamadığı
için mecbur biz konuşuyoruz. 
MAHMUT
TANAL (İstanbul) – Konuşabilir efendim, İç Tüzük’te engel yok ki. 
BAŞKAN
– Siz devam edin, Komisyon olarak diğer sorulara da devam edin. 
İÇİŞLERİ
KOMİSYONU BAŞKANVEKİLİ SERMET ATAY (Gaziantep) – Sayın Tığlı, asgari ücretle
ilgili bir problemden bahsetti, bu da Çalışma Bakanlığını ilgilendiren bir
problem, yazılı olarak ileteceğiz. 
Sayın
Kabukcuoğlu, yine engellilerle ilgili bir problemi dile getirdi. Bu da Çalışma
Bakanlığıyla ilgili bir mevzu, bunu da ilgili bakanlığa ileteceğiz. 
Teşekkür
ederiz. 
BAŞKAN
– Sayın Şahin…
SUZAN
ŞAHİN (Hatay) – Türkiye ekonomisini uçurumun eşiğine getiren zamlar ve
vergilerle kendi hatasının cezasını halka çektiren AKP Hükûmeti, otel ve
pansiyonlarda konaklamaya vergi getirmekle kalmamış, yurttaşların hangi otelde
kaldığını da GSM şirketleri üzerinden takip etmeye karar vermiştir. Resmî
Gazete’de yayımlanan 2020 Cumhurbaşkanlığı Yıllık Programı’nda duyurulan
düzenlemeye göre, Kültür ve Turizm Bakanlığı, GSM operatörlerinin kuracağı İç
Turizm Takip Sistemi’yle GSM operatörlerinin iç turizmi takip edeceğini
açıklamıştır. Yani GSM şirketleri, kimin hangi şehre ve hangi otele gittiğini
Bakanlığa bildirecek.
Anayasa’nın
20’nci maddesine göre, özel hayatın korunması ve gizliliği devletin güvencesi
altındadır. Otelde kalacak vatandaşlardan yatak vergisi almak adına özel
hayatın gizliliğini ihlal ise TCK 5237’ye göre fiilî bir suçtur. Özel hayatın
gizliliğinin ihlali olan bu düzenlemeden derhâl vazgeçilmelidir.
BAŞKAN
– Değerli milletvekilleri, ikinci bölüm üzerindeki görüşmeler tamamlanmıştır.
Şimdi
ikinci bölümde yer alan maddeleri, varsa o madde üzerindeki önerge işlemini
yaptıktan sonra ayrı ayrı oylarınıza sunacağım.
ÖZGÜR
ÖZEL (Manisa) – Sayın Başkan…
Buyurun
Sayın Özel.
ÖZGÜR
ÖZEL (Manisa) – Sayın Başkan, soru-cevap sırasında pek çok kez yaşadığımız bir
sorun, bir kez daha görünür oldu. Sorular soruluyor ama cevap verecek bakanın
bu sırada burada oturması, rejime kasteden Anayasa değişikliği ve onu takip
eden İç Tüzük değişikliğinden sonra zaten mümkün değil, bakan yardımcısının
konuya cevap vermesi mümkün değil. Komisyon sözcüsünün veya komisyon başkan
vekilinin buradaki tek sorumluluğu, bu rejime kasteden Anayasa değişikliğine
destek vermesi olabilir. Çünkü normal şartlarda milletin vekilleri
bakanlıklarla ilgili soruları sorarlar, buna kesin ve net cevap alırlar ama
Parlamento şu anda iktidar eliyle, 16 Nisan referandumu eliyle
işlevsizleştirildiği ve itibarsızlaştırıldığı için her seferinde yaşadığımız
bir sıkıntıyı bir kez daha yaşadık. Bunun kayda geçmesini isterim. 
BAŞKAN
– Peki. 
CAHİT
ÖZKAN (Denizli) – Sayın Başkan…
Buyurun
Sayın Özkan.
VI.- AÇIKLAMALAR (Devam)
63.- Denizli Milletvekili Cahit Özkan’ın, Manisa Milletvekili Özgür
Özel’in yerinden sarf ettiği bazı ifadelerine ilişkin açıklaması
CAHİT
ÖZKAN (Denizli) – Sayın Başkan, Cumhurbaşkanlığı hükûmet sistemi, her şeyden
önce, milletimizin kararıyla hayata geçmiş ve siyasi tarihimizin
tecrübelerinden süzülerek, dünya anayasaları dikkate alınarak ve aziz
milletimizin bir talebi olarak hayata geçirilmiştir. Milletimizin kabul ettiği
bir Anayasa'nın, rejime kastedilmiş bir düzenleme olarak görülmesini doğru
bulmadığımızı ifade etmek isterim. Eğer bir kasıt varsa o da millî iradeyi
alaşağı ederek, darbe düzeniyle, ortaya çıkan anayasal düzenini vesayet
kurumlarını tasfiye ederek demokratikleştirme gayretiyle ortaya çıkmıştır. Yani
kastedilen, millî iradeyi örseleyen darbe kalıntısı düzenlemeleri ortadan
kaldırmak. Ve içerisinde bugün Mecliste bulunan tüm siyasi parti gruplarının
-neredeyse- geçmişte liderliğini yapmış eski başbakanları, eski
cumhurbaşkanları…
(Mikrofon
otomatik cihaz tarafından kapatıldı) 
BAŞKAN
– Sayın Özkan, tamamlayıp kanuna geçelim.
CAHİT
ÖZKAN (Denizli) – …eski genel başkanları göreve geldikleri zaman manzarayıumumiyeye
bakıp demişlerdir ki: “Bu Anayasa, millete hizmet etmiyor, cumhur ile yönetimin
arasını açıyor. Onun için, kendi geleneklerimizden ilham alarak başkanlık
sistemini hayata geçirmek zorunludur.” Biz de bunu siyasi tarihimizden elde
ettiğimiz tecrübeler çerçevesinde milletimizin kararıyla hayata geçirdik.
BAŞKAN
– Teşekkür ederim.
MAHMUT
TANAL (İstanbul) – Başkanım, tutanaklara geçsin, özür dilerim. Bu, benim
sorumla başladı. Yani efendim, bunun Anayasa’yla, başkanlık sistemiyle…
CAHİT
ÖZKAN (Denizli) – Kendi Grup Başkan Vekiliniz başlattı. 
BAŞKAN
– Bir saniye Sayın Tanal.
Tutanaklara
geçsin, hemen kısa bir açıklama yapın da…
MAHMUT
TANAL (İstanbul) – Kısa ve öz.
BAŞKAN
– Arkadaşlar, maddelere geçelim, kanun biraz yürüsün.
MAHMUT
TANAL (İstanbul) – Tabii, Başkanım.
Bugün,
3 Aralık Dünya Engelliler Günü. Dünya Engelliler Günü’nde sordum: Jandarma
Genel Komutanlığında engellilere tahsis edilen kaç memur kadrosu var, kaç
kontenjan boşta? Boş ile açığı söylemiyorlar. 
BURHAN
ÇAKIR (Erzincan) – Yazılı olarak sana gelecek.
MAHMUT
TANAL (İstanbul) – İki: Aynı zamanda, Emniyet Genel Müdürlüğünde kaç kadro
boşta, açıkta bulunan? Göç İdaresi Genel Müdürlüğüne de sordum. Şimdi, bunun
tüm temsilcileri de karşımızda. Bununla ilgili sorulara cevap veremeyen idareyle
ben karşı karşıyayım. (CHP sıralarından alkışlar) 
ÖZGÜR
ÖZEL (Manisa) – Bravo.
MAHMUT
TANAL (İstanbul) – Bunun darbeyle, Anayasa’yla, Osmanlı’yla ne alakası, ilgisi
var yani? Bunu arkadaşlar niye sormuyorlar?
BAŞKAN
– Teşekkürler Sayın Tanal.
En
kısa zamanda, sanırım, arzu ettiğiniz bilgileri size yazılı olarak
ulaştıracaklardır. 
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Değerli milletvekilleri, 29’uncu madde üzerinde 4 önerge bulunmaktadır.
Önergeleri aykırılık sırasına göre okutup işleme alıyorum. (Uğultular)
Biraz
sessiz olalım değerli arkadaşlar. 
Değerli
arkadaşlar, maddeye başladık.
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 29’uncu maddesinin, teklif
metninden çıkarılmasını arz ve teklif ederiz.
 Ali
Öztunç Erkan Aydın Mehmet
Ali Çelebi
 Kahramanmaraş Bursa İzmir
 Hüseyin
Yıldız Yaşar Tüzün Nihat
Yeşil
 Aydın Bilecik Ankara
  Ahmet
Kaya
  Trabzon
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde söz isteyen, Aydın Milletvekilimiz Sayın Hüseyin Yıldız. (CHP
sıralarından alkışlar) 
Süreniz
beş dakika Sayın Yıldız. 
HÜSEYİN
YILDIZ (Aydın) – Teşekkür ediyorum Sayın Başkanım.
Sayın
Başkanım, değerli milletvekillerim; hepinizi saygıyla selamlıyorum.
Değerli
arkadaşlar, 29’uncu maddede… Biliyorsunuz, AKP zaten yıllardan beri torba
yasaya her türlü şeyi, her şeyi koyarak buraya getiriyor. Evet, biz bu maddeye
Cumhuriyet Halk Partisi olarak destek veriyoruz, bir sıkıntı yok ama bu torba
yasa içinde gerçekten karşı olduğumuz maddeler de var. 
Değerli
arkadaşlar, ben demin AKP Grup Başkan Vekilini dinledim “Cumhurbaşkanlığı
sistemi müthiş bir sistem, gelir gelmez uçuracağız ülkeyi.” dediler ama ülkeyi
yukarı doğru değil de inişe doğru uçurdular. Ben size birkaç tane konudan
bahsetmek istiyorum. 
Değerli
arkadaşlar, ben, özellikle bu bütçeyi Plan ve Bütçede yirmi beş gün boyunca
takip ettim. Hiçbir zaman bu bütçede çiftçiye para yok, asgari ücretliye para
yok…
EKREM
ÇELEBİ (Ağrı) – Var, var.
HÜSEYİN
YILDIZ (Devamla) - …işsize para yok, esnafa para yok, hiçbir yere yok.
EKREM
ÇELEBİ (Ağrı) – Çok, çok; her şey var.
HÜSEYİN
YILDIZ (Devamla) – Maliye Bakanının dediği şekilde “Paramız yok.” dediler. 
Değerli
arkadaşlar, Çiğdem Toker’in “Kamu İhalelerinde Olağan İşler” diye bir kitabı
çıktı, özellikle AKP’li milletvekillerinin bu kitabı alıp okumasını istiyorum.
Şimdi
“21/b” diye bir madde var. 21/b’de ne diyor biliyor musunuz? “Afet ve savaş
gibi olağanüstü hâllerde kullanabilirsiniz.” diyor ama maalesef AKP bunu bu
şekilde kullanmıyor, alışkanlık hâline getirdi. Size yaklaşık rakamı söylüyorum
arkadaşlar: 21/b’yle 46 milyar 463 milyon liralık ihale yaptınız, 46 milyar 463
milyon liralık. Bu ne demek biliyor musunuz arkadaşlar? Anlatayım size. Açık
ihaleye bütün firmalar girer, en az yüzde 30-35 kırımla iş gider ama 21/b’den 5
tane firma çağırıyorlar. O firmaların kim olduğunu biliyorsunuz. Ben özellikle
AKP’li milletvekillerini tenzih ediyorum, o para sizin yanınızdan geçmiyor, ben
onu biliyorum, nereye gittiğini de biliyorum, sizin yanınızdan geçmiyor; onu
söyleyeyim baştan. Düşünün, 5 firma geliyor “Sen 2 milyar yazacaksın. Sen 2
milyar 10 lira yazacaksın. Sen 2 milyar 15 lira yazacaksın.” deniyor. İhalenin
kimde kaldığı belli oluyor yani kırımsız bir ihale oluyor. Eğer açık ihale
olarak gidilseydi devlet bütçesinde yani kasasında 7 milyar lira para kalacaktı
arkadaşlar. Yani sizin çiftçiye vereceğiniz parayı, aldınız, götürdünüz 5 tane
firmaya veriyorsunuz ve bu firmalar değişik işlerde de ortaklık yapıyorlar
değerli arkadaşlar, ortaklık yapıyorlar. Yani onlar kendi işlerini kendileri
ayarlıyorlar, ihaleleri kendileri ayarlıyorlar, parayı da kendileri alıyorlar.
Yani biz 82 milyon insan o 6-7 tane firmaya çalışıyoruz arkadaşlar.
Değerli
arkadaşlar, bakın, ne yazıyor, biliyor musunuz? “Egemenlik kayıtsız şartsız
milletindir.” yazıyor. Siz milletin vekilisiniz, Türkiye Cumhuriyeti’ni, 82
milyonu burada temsil ediyorsunuz. Ben sizin günahınızı almıyorum, bu paraların
nereye gittiğini de hepimiz biliyoruz zaten. Eğer gerçekten doğru bir hükûmet
sistemiyle, parlamenter sistemle yönetilseydik burada biz bakanı görecektik, bu
soruları soracaktık. Biz şu an, 2018’den sonra bakanların yüzünü göremiyoruz.
Kime hesap soracağız, kime; kime hesap soracağız?
Şimdi,
asgari ücret görüşülüyor, değil mi? Ben size bir şey söyleyeyim: Değerli
vekiller, siz kendi bölgelerinize gidiyorsunuz, inanın, var ya, böyle giderse
yakında sosyal patlama olur. Bir muhalefet milletvekilli olarak sizi
uyarıyorum: Oturun, düşünün. Sarayla mı görüşeceksiniz… Ya, hadi bizi boş
verin, bakanlar zaten çıkmıyor bizim telefonumuza da, ben AKP’lilere soruyorum:
Hangi bakan sizin telefonunuza çıkıyor, hangi sorununuzu hallediyor?
METİN
YAVUZ (Aydın) – Hepsi çıkıyor, hepsi çıkıyor.
HÜSEYİN
YILDIZ (Devamla) – Yani bu sistemi mi övüyorsunuz? Hangi bakan sizin sorununuzu
hallediyor? 
METİN
YAVUZ (Aydın) – Hadi ya, hadi ya.
HÜSEYİN
YILDIZ (Devamla) – 2015 ile 2018 yılları arasında yine ben bu Meclisteydim,
burada bakan otururken, Veysel Eroğlu’yla Aydın’ın bir sorununu çözdüm.
METİN
YAVUZ (Aydın) – Boş konuşuyorsun, boş. 
HÜSEYİN
YILDIZ (Devamla) – Ama şu an, boş verin muhalefet partisinin milletvekillerini,
siz iktidar milletvekilleri bile kendi bölgenize giderken vatandaştan
kaçıyorsunuz, bunu biz biliyoruz arkadaşlar, biliyoruz.
METİN
YAVUZ (Aydın) – Boş konuşuyorsun, boş.
HÜSEYİN
YILDIZ (Devamla) – Hiç uğraşmayın, bu sistemin Türkiye’nin başına bela olduğunu
hepimiz biliyoruz. Elinizi vicdanınıza koyacaksınız.
EKREM
ÇELEBİ (Ağrı) – Hayal etmek güzel ama hayale ulaşmadığın zaman çamur atmana
gerek yok.
HÜSEYİN
YILDIZ (Devamla) – Bakın, tekrar ediyorum: Gelin, bu torba yasayla biraz da
elektrik, doğal gaz ve sudaki bütün vergileri kaldıralım. Yani 2 bin lira maaş
alan da aynı vergiyi ödüyor arkadaşlar, 100 milyon lira para kazanan da aynı
vergiyi veriyor, 10 bin lira maaş alan da aynı vergiyi veriyor. O zaman, gelin
-ortak kullanım alanımızda- 2 bin lira alan adam o vergiyi vermesin, muaf
tutalım vergilerden, KDV’leri kaldıralım, ÖTV’leri kaldıralım, lüks arabalara
koyalım. Ama sizler ne yapıyorsunuz? Sizler, her gün, her şeye zam
yapıyorsunuz. Niçin, biliyor musunuz arkadaşlar? Sadece ve sadece…
(Mikrofon
otomatik cihaz tarafından kapatıldı) 
HÜSEYİN
YILDIZ (Devamla) – Bir dakikanızı alayım. 
BAŞKAN
– Tamamlayın. 
Buyurun.

EKREM
ÇELEBİ (Ağrı) – Sen bütçede bakanlarla görüşmedin mi? Bütçeye geldiğin zaman
bakanlarla görüşmedin mi? 
HÜSEYİN
YILDIZ (Devamla) – Bütçe de yılda bir sefer yapılıyor, bırakın gelsinler de
görüşelim yani. 
Arkadaşlar,
gerçekten komik bir şey ya! Ben, Aydın Milletvekiliyim, Türkiye'nin
Milletvekiliyim, geliyorum, buraya, senede bir sefer Plan ve Bütçede bakanla
görüşecekmişim!
EKREM
ÇELEBİ (Ağrı) – Aydın’a gelen yatırımları almadın mı? Aydın’a gelen yatırımları
tek tek size söylemedik mi?
BAŞKAN
– Söz atmayalım lütfen, karşılıklı olmasın. Hatibi dinleyin. 
HÜSEYİN
YILDIZ (Devamla) – Ayıp ya! Ayıp! Buna ayıp denir.
Değerli
arkadaşlar, bakın size öneriyorum: Şu hortumları kesin. Bu hortumları
kesmediğiniz sürece Türkiye'nin başına daha çok şeyler gelir. (CHP sıralarından
alkışlar) Yap-işlet-devret modeliyle yapılan işleri muhakkak ve muhakkak
Türkiye Büyük Millet Meclisine açmak zorundasınız. Açmak zorundasın. Kaç paraya
yapılıyor bu ihaleler? Kaç paraya gidiyor? 5 liralık işi şu an 15 liradan
yapıyorsunuz arkadaşlar. Bu, garibanın, yoksulun parası. Birilerini zengin
yapmak için bunları yapmayın. Elinizi vicdanınıza koyun. İnsanlar gerçekten
intihar ediyor. Bakın, görüyorsunuz, insanlar intihar ediyor, elektrik parasını
ödeyemiyor. İnsanlar aç, susuz! Buna bir çare bulun ve bu hortumcuların
hortumlarını kesin. 
Hepinizi
sevgiyle, saygıyla selamlıyorum. (CHP sıralarından alkışlar) 
CAHİT
ÖZKAN (Denizli) – Sayın Başkan… 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Buyurun
Sayın Özkan… 
VI.- AÇIKLAMALAR (Devam)
64.- Denizli Milletvekili Cahit Özkan’ın, Aydın Milletvekili Hüseyin
Yıldız’ın 144 sıra sayılı Kanun Teklifi’nin 29’uncu maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, tabii, arzumuz, gündeme bağlılık içerisinde
hızlı bir şekilde yasaları görüşmek. 
BAŞKAN
– İnşallah, umuyorum. 
CAHİT
ÖZKAN (Denizli) – Siz de özellikle gündem dışı konuşan arkadaşları gündeme
davet ederseniz çok daha hızlı yol alırız diye düşünüyorum. 
YAŞAR
TÜZÜN (Bilecik) – Sayın Grup Başkan Vekili kanunun geçmesini istemiyor ki her
şeye cevap veriyor. 
CAHİT
ÖZKAN (Denizli) – Bakınız, ben, hatibi tebrik, takdir ediyorum. Hatip,
gerçekten, büyük bir tebriki ve takdiri hak ediyor. Sadece beş dakikalık
konuşma, artı bir dakika Başkanın vermesiyle beraber altı dakika içerisinde
temas ettiği meseleleri ben yazmaya yetişemedim, sadece başlıklar hâlinde
tekrar edeceğim. 
Bakın,
Cumhurbaşkanlığı hükûmet sistemi eleştirisi yaptı, yerden yere vurdu. Bakın,
tarım politikaları, ihale mevzuatı, sistem eleştirisi, enerji politikası, su
politikası, asgari ücret, vergi düzenlemesi, 9 Aralıkta gündeme gelecek olan
bütçe kanunu teklifi, milletvekillerinin nasıl çalışacağı meselesi, kamu
hizmetlerinin nasıl görülmesi gerektiğine ilişkin sosyolojik, ekonomik, tarihî,
anayasal değerlendirmeler. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özkan. 
CAHİT
ÖZKAN (Denizli) – Bakınız, bu şekilde, böyle bir anlayışla ne Parlamentoya
değer katarız ne de yaptığımız işe değer vermiş oluruz. Onun için, eğer
gündemden uzaklaşan milletvekilleri olursa, İç Tüzük’ün de bir emri olan
gündeme davetin tarafınızca yapılmasını sizden istirham ediyorum.
Teşekkür
ediyorum.
BAŞKAN
– Peki, teşekkür ederim.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
65.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, çok yanlış bir yerden başlayıp çok doğru bir
noktaya getirdi tartışmayı Sayın Grup Başkan Vekili. Öyle kanunlar
getiriyorsunuz ki torba yasa diye sizden önceki hiçbir iktidarın başvurmadığı
yöntemle, öyle bir iş ki bir de bunu temel kanun olarak Meclise getirip
maddeler üzerinde konuşturmuyorsunuz. Örneğin bir maddede tüp bebeğin katılım
payını düzenliyorsunuz, altında kar lastiğinin takılış gününü düzenliyorsunuz.
(CHP ve İYİ PARTİ sıralarından alkışlar) 
Torba
yasa yapıp muhalefeti konuşturmayan bu anlayışa karşı, bir önerge vermek
suretiyle kendisine temin edebileceğimiz beş dakikada bölgesinin, memleketin
yapısal, güncel can alıcı sorunlarını dile getiren vekilimize yürekten teşekkür
ediyoruz. Torba iktidara torba muhalefet yapıyoruz. (CHP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan, siz de devam edin. 
66.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, hani bu Meclis hiç temel yasa görmese,
eyvallah, Grup Başkan Vekilinin dediğine katılacağım ama bugüne kadar temel
yasa olarak gelen düzenlemelerde de maalesef aynı yaklaşımı gördük. 
Tabii,
Özgür Özel’i suçlamıyorum çünkü burada, başka bir Grup Başkan Vekili “Ne
yaparsanız yapın, ağzınızla kuş tutsanız da sizi alkışlamayacağız.” dedi. Onun
için, mesele, milletin kaderini kendi kaderi olarak görmektir. 
NURAN
İMİR (Şırnak) – Bırakın da milletin vekili konuşsun, sarayın vekili…
CAHİT
ÖZKAN (Denizli) – Biz milletimizin kaderini kendi kaderimiz olarak görüyor,
yaptığımız çalışmalarda da bunu esas alıyoruz. 
Teşekkür
ediyorum. (AK PARTİ sıralarından alkışlar)
BAŞKAN
– Peki, teşekkür ederiz. 
ÖZGÜR
ÖZEL (Manisa) – Sayın Başkan, çok kısa, bir dakika, sadece bir dakika
müsaadenizle.
BAŞKAN
– Sayın Özel, kayıtlara geçsin, buyurun. 
67.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin tekraren açıklaması
ÖZGÜR
ÖZEL (Manisa) – Bu ithamın üzerine sadece rakam vereceğim: 22’nci Dönemden
önceki üçlü koalisyon hükûmeti sadece ve sadece yüzde 4, 22’nci Dönem yüzde
8,5; 23’üncü Dönem yüzde 30, 24’üncü Dönem yüzde 52; 26’ncı Dönem yüzde 72; bu
Dönem 2 tane kanun hariç -ki bunlar da temel yasa yapılması olası olmayan 6
maddelik kanunlar- tamamını temel yasa olarak getirdiniz. Siz, parlamenter
demokrasinin önce fiilen canına okudunuz; sonra, uymadığınız İç Tüzük’ü,
uymadığınız Anayasa’yı tek adama uydurdunuz; sorun buradadır. 
CAHİT
ÖZKAN (Denizli) – Sayın Başkan…  
BAŞKAN
– Buyurun, devam edin Sayın Özkan, siz de devam edin. 
68.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin tekraren açıklaması
CAHİT
ÖZKAN (Denizli) – Şimdi, biz, her kim doğru icraat yaparsa başımızın üstüne,
alkışlayacağız diyoruz çünkü milletimizin kaderini kendi kaderimiz olarak
görüyoruz ama özellikle üçlü koalisyon dönemi, bütün o 3 partinin de gayretine
rağmen, bu ülkede çok fazla ihtiyaç olan yasal düzenlemelerin hayata
geçirilmesine maalesef müsaade etmedi. O dönemin hükûmetinin veya ortaklarının
sorunu değil. İşte, biz, AK PARTİ hükûmetleri döneminde, malum olduğu üzere,
temel yasalardan, Borçlar Kanunu’ndan, Medeni Kanun’dan ceza kanunlarına kadar
pek çok yasayı sıfırdan gözden geçirme imkânına sahip olduk ama bakın, biz
diyoruz ki: Keşke o dönem Cumhurbaşkanlığı hükûmet sistemi hayatta olsaydı da
Clinton’un karşısına giden Sayın Ecevit, alnı açık, başı dik durabilseydi. (CHP
ve İYİ PARTİ sıralarından gürültüler) 
(Mikrofon
otomatik cihaz tarafından kapatıldı) 
OKAN
GAYTANCIOĞLU (Edirne) – Her zaman durdu, her zaman! 
AYHAN
BARUT (Adana) – Ne alakası var, ne alakası var! 
CAHİT
ÖZKAN (Denizli) – Bakın, Bülent Ecevit, Karaoğlan olarak… Bakın, Bülent
Ecevit’in hakkını… 
BAŞKAN
– Sayın Özkan, artık tamamlayalım lütfen. 
ÖZGÜR
ÖZEL (Manisa) – Sayın Başkan, özür dileyecek! 
BAŞKAN
– Tamamlayalım lütfen. 
CAHİT
ÖZKAN (Denizli) – Başkanım, müsaade etsin, bir anlasın meseleyi, anlamadan…
(CHP sıralarından gürültüler) 
BAŞKAN
– Ama, bakın, konu nereden nereye dallanıp budaklanıyor arkadaşlar; kanunu mu
görüşeceğiz, ne yapacağız? 
CAHİT
ÖZKAN (Denizli) – Ya, Başkanım… 
ALİ
MAHİR BAŞARIR (Mersin) – “Aptal” mı dediler ona! 
CAHİT
ÖZKAN (Denizli) – Bülent Ecevit, Amerika’ya gittiği zaman eğer başkanlık
sistemi olsaydı, orada basa basa, çaka çaka devletimizin onurunu korurdu. (CHP
ve İYİ PARTİ sıralarından gürültüler)
MEHMET
METANET ÇULHAOĞLU (Adana) – Aynı sizin yaptığınız gibi! 
LÜTFÜ
TÜRKKAN (Kocaeli) – Mektubu da yazamazdı o zaman; mektup var ya mektup, o
mektubu da yazamazdı o zaman Amerika’nın Başkanı! 
CAHİT
ÖZKAN (Denizli) – Orada Bülent Ecevit’i mahcup eden, maalesef o dönemin darbe
kültürüyle şekillenmiş anayasasıdır. Bülent Ecevit, Karaoğlan’dır, bu milletin
hizmet etmiş Başbakanıdır ama onu keşke oraya o darbe ürünü anayasayla değil de
Cumhurbaşkanlığı hükûmet sistemiyle gönderseydik. (CHP sıralarından gürültüler)

Teşekkür
ediyorum. 
ÖZGÜR
ÖZEL (Manisa) – Sayın Başkan… 
BAŞKAN
– Açalım Sayın Özel’in mikrofonunu, bu konu üzerinde etraflıca tartışalım. 
Buyurun,
tartışın. 
69.- Manisa Milletvekili Özgür Özel’in, Denizli Milletvekili Cahit
Özkan’ı Bülent Ecevit’in ve geçmiş bütün devlet adamlarımızın manevi
şahsiyetinde kınadıklarına ilişkin açıklaması
ÖZGÜR
ÖZEL (Manisa) – Sayın Başkan, konuşmasının devamında, salonda milletin
vekillerinden yükselen tepki ve Türkiye Cumhuriyeti’nin efsane Başbakanına
sahip çıkıştan sonra, son cümlelerindeki biraz önceki hataları telafi gayretini
olumlu karşılıyorum.
CAHİT
ÖZKAN (Denizli) – Hiç, hiç öyle bir laf etmedim. Ecevit’i sizin kadar…
ÖZGÜR
ÖZEL (Manisa) – Sayın Ecevit’i bir deklanşörün basılış anından dolayı
Clinton’un karşısındaki vücut dili eleştirileri iğrençliğinden siyasi bir çıkar
elde etmeye çalışıyorsa iktidar partisinin Grup Başkan Vekili, ancak ve ancak
onu, bu yüce çatı altında ve Ecevit’in ve geçmiş bütün devlet adamlarımızın
manevi şahsiyetinde kınıyoruz, ifadelerini telin ediyoruz. (CHP ve İYİ PARTİ sıralarından
alkışlar) 
BAŞKAN
– Peki, teşekkür ederim.
CAHİT
ÖZKAN (Denizli) – Başkanım…
ÖZGÜR
ÖZEL (Manisa) – Sayın Başkan, söyleyen işitir, sözümü bitirmeme izin versin.
Şimdi,
eğer Başkanlık sistemi var da o yüzden mi “Ver papazı, al papazı.” diyen adama
bir telefonla kendi papazını…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaade ederseniz…
BAŞKAN
– Tamamlayın ama artık bitirelim.
ÖZGÜR
ÖZEL (Manisa) – Başkanlık sisteminden aldığınız güçle mi “Ver papazı, al
papazı.” diyen Trump’a, kendi istediğiniz adamı almadan, bir telefonla papazı
yolluyorsunuz? Ya da tersinden bakalım, acaba, o dönemde parlamenter sistem mi
sizin Genel Başkanınıza Hikmetyar’ın karşısında diz çöktürdü? Buna cevap verin.
(CHP ve İYİ PARTİ sıralarından alkışlar)
BAŞKAN
– Toparlıyor muyuz artık?
CAHİT
ÖZKAN (Denizli) – Toparlamıyoruz Başkanım, niye toparlayacağız? Burada
milletimizin geleceğini konuşuyoruz.
ÖZGÜR
ÖZEL (Manisa) – Sen girdin, sen girdin ona!
ABDULLAH
GÜLER (İstanbul) – Bak, aynısını yapıyorsun.
CAHİT
ÖZKAN (Denizli) – Müsaade ederseniz sataşmadan dolayı…
BAŞKAN
– Sayın Özkan, bir saniye.
ABDULLAH
GÜLER (İstanbul) – Aynısını yapıyorsun. Bari istikrarlı ol yani. Kendi ifadenle
çelişkiye düştün.
BAŞKAN
– Değerli arkadaşlar, lütfen… 
Bakın,
grup başkan vekillerinin sözlerine riayet ediyoruz ama yani makul bir şekilde
tutmanın da gerekliliği ortada. Yani sizlerden ricam, bu konuyu artık
sonlandıracak şekilde bir konuşma yapmanız.
Buyurun
Sayın Özkan.
70.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri ve aziz milletimiz;
buradan milletimize sesleniyorum: Bakınız, ortada, Türkiye Cumhuriyeti’nin
varlığına kastetmiş ve Türkiye’ye, terör örgütlerine destek vererek Türkiye
aleyhtarı çevrelere lobi yapan bir devlet varsa, bizim onunla iyi geçinmemizi
mi bekliyorsunuz? 
Bakın,
eğer devlet yönetiminiz “Bütün dünya buna inansa, birlik olsa, hayat bayram
olsa.” anlayışıyla şarkı söylemekse, oturun, kendinize bir bakın.
MAHMUT
TANAL (İstanbul) – Hikmetyar’ın önünde kim diz çöktü ya?
CAHİT
ÖZKAN (Denizli) – Bakın ortada, terör örgütlerine silah gönderen, Türkiye’yi
arkasından hançerleyen, Akdeniz’de Türk varlığına “hayır” diyen, S-400’lere,
yerli ve millî silah üretimimize “hayır” diyen ne kadar Türkiye düşmanı varsa,
onlarla beraber olanlar varsa, eğer bizden onlarla iyi geçinmemizi
istiyorsanız, kusura bakmayın, onlarla iyi geçinemeyeceğiz. 
ÖZGÜR
ÖZEL (Manisa) – E, geçiniyorsun işte.
FİLİZ
KERESTECİOĞLU DEMİR (Ankara) - E, geçiniyorsunuz.
KEMAL
PEKÖZ (Adana) – İyi geçindiniz zaten.
CAHİT
ÖZKAN (Denizli) - Ha, hoş, Cumhuriyet Halk Partisi -hodri meydan- PYD’ye,
YPG’ye “terör örgütü” bile diyemiyor, “Afrin’de ne işimiz var?” diyor.
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Hikmetyar’ın önünde kim diz çöktü?
CAHİT
ÖZKAN (Denizli) – Şöyle göğsünü gere gere, içinden gele gele Barış Pınarı’na,
S-400’e “evet” diyemiyor. 
MAHMUT
TANAL (İstanbul) – Konuyu saptırma. Hikmetyar’ın önünde kim diz çöktü?
BAŞKAN
– Sayın Özkan, toparlayın.
CAHİT
ÖZKAN (Denizli) - Bakınız, burada pek çok Cumhuriyet Halk Partisi
milletvekilinin Doğu Akdeniz’deki petrol arama çalışmalarına nasıl “hayır”
dediğini bu kulaklar duydu.
MAHMUT
TANAL (İstanbul) – Konudan sapma.
CAHİT
ÖZKAN (Denizli) - Onun için diyoruz ki, yerli ve millî siyasetle, Türkiye'ye
dost olanlara dost olun, Türkiye’ye düşman olanlara düşman olun. (AK PARTİ
sıralarından alkışlar)
MAHMUT
TANAL (İstanbul) – Hikmetyar’a cevap yok.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, söz vereyim ama demin Sayın Özkan’a söylediklerimin aynısını size
de söyleyeyim. Şimdi, konu böyle dağıldıkça toparlanması da güçleşiyor, ben
bunu görüyorum buradan, makul bir şekilde toparlayın.
YAŞAR
TÜZÜN (Bilecik) - 19 konuya girdi Başkanım, 19 konuya.
BAŞKAN
– Sayın Özkan, öncelikle…
LÜTFÜ
TÜRKKAN (Kocaeli) - Sayın Başkan, konu Salih Müslim’den başlayacak, IŞİD’e
kadar gelecek. Bana göre, kesin, daha güzel olur.
BAŞKAN
– Sizlerden rica ediyorum, lütfen bu açıklamalarınızı tartışmayı bitirecek bir
şekilde sonlandıralım. 
LÜTFÜ
TÜRKKAN (Kocaeli) – Yani onlara gelmeden bitirelim; Salih Müslim, kırmızı halı,
öfkeli gençler...
BAŞKAN
- Çünkü diğer grup başkan vekillerimiz burada, diğer milletvekilleri burada,
kimseye de haksızlık etmeyelim.
Buyurun
Sayın Özel.
71.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, hassasiyetinizi anlıyorum, çok da haklısınız.
Sayın mevkidaşım, herhâlde, kendi açtığı bir tartışmada -karşısındaki
argümanların somutluğu karşısında- meseleyi bambaşka mecralara çekerek bir
çıkış peşinde. Ama ben size yaptığım konuşmada “Amerika Birleşik Devletleri’yle
niye iyi geçiniyorsunuz?” demedim ki “Siz Amerika Birleşik Devletleri’yle iyi
geçinin.” demedim ki. Ben size şunu söyledim: Devlet adamlarını suçlarken, hem
de sizin saydıklarınızı ve daha fazlasını Türkiye’ye, size ve hepimize yapmış
olan bir ülke karşımızdayken bu ülkenin yarım akıllı devlet başkanının argo bir
dille size verdiği mektubu dokuz gün yutup, susup sonra da önünüzün üç
düğmesini ilikleyip kendisine takdim etmeye gitmeyin dedim.
SALİH
CORA (Trabzon) – Daha ne yapacaktık!
ÖZGÜR
ÖZEL (Manisa) – Ben, siz “FETÖ’yü almadan papazı vermeyiz.” deyip FETÖ’yü
almadığınız hâlde papazı VIP uçurdunuz dedim. 
(Mikrofon
otomatik cihaz tarafından kapatıldı) 
SALİH
CORA (Trabzon) – Cezasını da yattı çıktı. 
BAŞKAN
– Sayın Özkan’ın da açmadım mikrofonunu.
ÖZGÜR
ÖZEL (Manisa) – Tamam.
Ben
Amerika karşısında Türkiye’yi düşürdüğünüz basiretsiz durumu eleştirdim, siz
diyorsunuz ki: “Biz bunlarla iyi mi geçinseydik?” Daha ne kadar iyi
geçineceksiniz!
METİN
YAVUZ (Aydın) – O eski gündemdi ya!
BAŞKAN
– Hepinizin maksadı hâsıl olmuştur. 
Teşekkür
ederim. 
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 29’uncu maddesinde yer alan
“değiştirilmiştir” ibaresinin “yeniden düzenlenmiştir” ibaresiyle
değiştirilmesini arz ve teklif ederiz. 
 Ayhan
Altıntaş Dursun Ataş İmam
Hüseyin Filiz
 Ankara Kayseri Gaziantep
 Fahrettin
Yokuş  Hayrettin
Nuhoğlu
 Konya  İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen, Kayseri Milletvekilimiz Sayın Dursun Ataş. (İYİ
PARTİ sıralarından alkışlar)
Süreniz
beş dakika Sayın Ataş.
DURSUN
ATAŞ (Kayseri) – Sayın Başkan, değerli milletvekilleri; görüşülmekte olan 144
sıra sayılı Kanun Teklifi’nin 29’uncu maddesi üzerinde İYİ PARTİ Grubu adına
söz almış bulunuyorum. Genel Kurulu saygıyla selamlıyorum. 
Sözlerime
başlamadan önce Pençe-3 ve Barış Pınarı Harekâtı’nda şehit düşen kahraman
askerlerimiz Harun Çınar ve Alparslan Kurt’u rahmetle anıyor, ailelerine,
sevenlerine başsağlığı diliyorum, mekânları cennet olsun; yaralı askerimize de
acil şifalar diliyorum. 
Değerli
milletvekilleri, görüşmekte olduğumuz bu yasa teklifinin geneli üzerinde İYİ PARTİ
Grubu adına hep iyi niyetlerde bulunduk ve katkı da sunmaya çalıştık. Tabii ki
bu kanun teklifinde ihtiyaç olan birçok şey var ve birçok maddeye de destek
verdik. Fakat biz ne kadar destek sunarsak sunalım, şunları da ekleyelim desek
de, maalesef ki sizlerin, diğer kanun maddelerinde de olduğu gibi, vahiy
yoluyla inmiş gibi, hiçbir şekilde noktasına virgülüne dokunmadan
çıkaracağınızı biliyoruz. El yöntemiyle “evet” deyip geçeceksiniz ve bu
maddeler içerisinde olumlu bulduğumuz 29’uncu madde de bunlardan biri. 
İlgili
kanun teklifinin bu maddesi, Jandarma ve Sahil Güvenlik Akademisinde veya
eğitim merkezlerinde subay veya astsubay yetişmek üzere eğitim alan şehit ve
gazi eş ve çocukları akademik başarısızlık sebebiyle eğitimden ayrılmak
durumunda kaldığında, bunların ödeyecekleri tazminatı ödememeleri için
düzenlenen bir madde. Gerçekten uygun bir madde. Şehit ve gazilerimiz için
çıkarılan bu maddeye biz de katılıyoruz. Fakat şehit ve gazilerimiz için
çıkarılan bu maddeler maalesef ki yeterli değil; şehitlerimizin çocuklarına,
dullarına, yetimlerine ve gazilerimize çok daha fazla sahip çıkmamız gerekiyor
ve bu, anayasal bir zorunluluktur. Elbette ki biz burada rahat çalışma ortamı
buluyorsak, evimizde rahat uyuyabiliyorsak, bugün güvenliğimizi sağlayan o şehitlerimize,
gazilerimize, polislerimize borçluyuz. 
Bugün
görüşülen bu kanun teklifinde -elbette ki sadece şehitlerimize değil, şehit
olmadan önce de bunlara, bu görev yapan polislerimize, askerlerimize daha fazla
sahip çıkabilsek- bugün, bu yasada, polislerimiz bizden bir şeyler bekliyordu,
3600’ü bekliyordu. Bugüne kadar, ek göstergede 3600’ü polislerimize vereceğimiz
sözünü her zaman, bütün partiler dile getirdi. Ne zaman? Seçim zamanlarında. Ne
zaman seçime gidersek o sahalarda polislerimize umutlar verildi ve dendi ki:
“Bu, can güvenliğimizi, mal güvenliğimizi sağlayan polislerimize 3600’ü
vereceğiz.” Bunu Sayın Cumhurbaşkanımız da seçimden önce defalarca dile
getirdi. Bu kanun maddesinde bu polislerimize keşke 3600’ü de verebilsek. Bütün
partiler vermeyi öngörüyor, söylüyor, maalesef ki, ne hikmetse buna gelince
veremiyoruz ve bütçe yeterli değil diyoruz. 
Diğer
taraftan, astsubaylarımızın da devamlı dile getirilen büyük problemleri var ve
yine, AK PARTİ hükûmetleri döneminde, 63’üncü, 64’üncü Hükûmet dönemlerinde
verilmiş sözler var. Birçok sorunlarını dile getirdiler. Çok yüksek sesle dile
getirmeseler de ülkenin içinde bulunduğu konum gereği alçak sesle dile
getirdiler ama herkesle görüştüler. Burada en önemlisi, öne çıkan iki şey
vardı. Birincisi: Astsubaylar 2003’ten bu yana meslek yüksekokullarında ön
lisanstan mezun oluyor. Kendi denginde mezun olan devletin diğer memurlarının
tamamı 9’un 3’ünden göreve başlarken maalesef ki astsubaylar 9’un 1’inden
göreve başlıyor. Bunun sözünü…
Ve
yine, önemli bir konu görev tazminatları. Astsubaylar emekli olurken yüzde 45
ve yüzde 50, en fazla yüzde 55 aralığında emekli maaşına bağlanıyor. Bununla
ilgili de görev tazminatının emekliliğe yansıyacak şekilde verilmesini
düzenleyen bir kanun bekliyorlar. Bunun yine, biraz önce ifade ettiğim gibi,
63’üncü, 64’üncü Hükûmetlerinizde sözlerini verdiniz, Sayın Cumhurbaşkanı
Kayseri’de 8 Mart 2018’de de bu düzenlemeyi yapacağının sözünü verdi.
Astsubaylarımız bugün, bu 2 madde başta olmak üzere, sorunlarının çözülmesini
bekliyorlar ve biz de buradan, sizlerden bu kanunu çıkarmanızı talep ediyoruz. 
Yine,
bunun gibi, uzman çavuşlarımızın da birçok sorunu var. Mademki bu kanunları
çıkarıyoruz, bu sorunları da çözerek çıkarmanızı biz İYİ PARTİ olarak talep
ediyoruz ve uygun gördüğümüz her maddede de sizlere destek veriyoruz. Maalesef
ki bunlar dikkate alınmıyor, el çokluğuyla, el yöntemiyle ve “Biz yaptık.”
mantığıyla çıkarıyorsunuz.
Bizler
burada, bu milletin menfaatine olan her şeyde sizlere destek veriyoruz ve katkı
sunmaya çalışıyoruz. 
(Mikrofon
otomatik cihaz tarafından kapatıldı) 
DURSUN
ATAŞ (Devamla) – Bitiriyorum Başkanım. 
BAŞKAN
– Tamamlayın, buyurun. 
DURSUN
ATAŞ (Devamla) – Bizlerin de sesine birazcık kulak verirseniz şurada grubu
bulunan bütün partiler bu konularda size destek verecek, bizler bu desteğin
sözünü her zaman veriyoruz. Biz askerimizin, polisimizin -şehit olduktan sonra
çocuklarına biraz böyle maddi destek vererek sahip çıkmak yerine- daha iyi
koşullarda yaşamalarını, görev şartlarının düzeltilmesini, polislerimizin yaşam
ve görev şartlarının, mesai sürelerinin, bayramda seyranda çalışan
polislerimizin mesailerinin düzeltilmesini sizlerden talep ediyoruz. 
Bu
yasa biz oy versek de vermesek de zaten geçecek. Şimdiden ülkemize, milletimize
hayırlı olmasını diliyor, Genel Kurulu saygıyla selamlıyorum. (İYİ PARTİ
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 29’uncu maddesinde geçen “ya da”
ibaresinin “veya” olarak değiştirilmesini arz ve teklif ederiz. 
 Oya
Ersoy Nuran İmir Kemal
Peköz
 İstanbul Şırnak
 Adana 
 Zeynel
Özen Hüseyin Kaçmaz Züleyha
Gülüm
 İstanbul Şırnak İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen, İstanbul Milletvekilimiz Sayın Oya Ersoy. (HDP
sıralarından alkışlar)
Süreniz
beş dakika Sayın Ersoy.
OYA
ERSOY (İstanbul) – Sayın Başkan, Genel Kurulu saygıyla selamlıyorum. 
Söz
almış olduğum maddede, Jandarma ve Sahil Güvenlik Akademisinde öğrenciliği sona
erdirilen subay ve astsubay adaylarının öğrenim masraflarının geri ödenmesine
dair bir düzenleme getiriliyor.
Evet,
hazır söz gençlerden açılmışken gençlerin durumunu konuşalım istiyorum ben
burada ve geçtiğimiz günlerde iktidar partisinin Genel Başkanı, on yedi yılda 9
milyon yeni kişiye iş sağlamakla övündü, bunu bir başarı öyküsü olarak anlattı.
Ardından, TÜİK bir açıklama yaptı ve bu rakamı düzeltti, dedi ki: “7 milyon 200
bin kişi istihdam edilmiştir.” Bakın, asıl, on yedi yılda çalışabilecek nüfus
13,5 milyon arttı. Şimdi, Nasrettin Hoca’nın kedi-ciğer fıkrasını hepiniz
bilirsiniz: “Kedi buradaysa ciğer nerede? Ciğer buradaysa kedi nerede?” der
Hoca. On yedi yılda çalışabilir nüfusa dâhil olanların en az yarısı işsiz
kalmışsa burada bir başarı öyküsünü siz nasıl buluyorsunuz?
Şimdi
isterseniz, bırakalım başarı öykülerini, gerçekleri konuşalım. Son bir yılda
ekonomik krizle birlikte işsizlik oranları giderek arttı; hatta, yaz aylarında
bile bu artışı engelleyemediniz. Peki, ekonomik kriz en çok kimleri vuruyor
biliyor musunuz? Gençleri vuruyor, kadınları vuruyor. Bakın, DİSK’in
araştırmalarına göre genç işsizlik yüzde 27,4’le, tarım dışı genç kadın
işsizlik oranı ise yüzde 42,6’yla rekor kırdı. Sigortalı işçi sayısı son bir
yılda 413 bin kişi azaldı, kayıt dışı çalışanların oranı ise yüzde 36,1 arttı.
1 milyon 916 bin kadın işsiz bu ülkede, 3 milyon 516 bin genç ise ne istihdamda
ne de eğitimde var. Şimdi iktidar partisine soruyorum: Bu saydığım veriler
sizde yok mu? Yoksa “Nasılsa bizim maaşlarımız yatıyor ve geleceğimiz de
garanti altında.” mı diyorsunuz? 
İşsizlik
verileri sadece rakamlardan oluşmaz, sosyal durumu da ortaya koyar. Günlerdir
bu ülkede intihar vakaları yaşıyoruz. Bunlarla direkt irtibatlıdır işsizlik
verileri ve aynı zamanda, sizlerin istihdam yaratma konusundaki
başarısızlığınızın da aynasıdır. Evet, başarısızsınız çünkü siz, kamu
kaynaklarını “5’i bir yerde” şirketlerinize seferber ederek tüm otoyolları,
tünelleri, köprüleri, havaalanlarını “kamu-özel iş birliği” adı altında yağmaya
açtınız. Halkımız hayatında hiç görmediği Osmangazi Köprüsü için yandaşlarınıza
bedel ödüyor. “Şehir hastaneleri yapıyoruz.” diye yandaş müteahhitlerinizi
zenginleştirdiniz, “Cebimizden 5 kuruş çıkmıyor.” diye işe başladınız,
“Halkımıza hizmet etmek için zarar ediyorsak varsın zarar edelim.” noktasına
geldiniz. Müşteri garantili hastane yaptınız, halkın önüne 142 milyar dolarlık
fatura koydunuz. Bunun adı da halka değil, apaçık, yandaş sermayeye hizmettir.
Değerli
milletvekilleri, gerçekler ne baskıyla ne bağırarak çağırarak ne zorla ne
manipülasyonla ne ceza tehdidiyle saklanamayacak kadar büyük. İşsizlik,
güvencesiz çalışma, zamlar, vergiler, borç batağı altında yaşamak zorunda
bırakılan halk çok gerçek. İşte bu koşullar altında asgari ücret tespit
çalışmaları başladı. Asgari ücretin belirlenmesi süreci devletin toplumla yaptığı
en büyük toplumsal sözleşmedir çünkü asgari ücret, ülkemizde sadece 10 milyon
işçinin ve ailesinin değil, emeğiyle geçinen herkesin çalışma ve yaşam
koşullarını belirleyen temel parametredir. Bildiğiniz gibi, eylül ayında IMF bu
ülkeyle ilgili bir rapor açıkladı ve dedi ki: “Ücretleri, gerçekleşen enflasyon
oranında değil, hedeflenen enflasyon oranında artırın.” Şimdi, asgari ücret
neye göre belirlenecek? IMF’nin talimatları doğrultusunda mı belirlenecek,
gerçek enflasyon oranı dikkate alınarak halkın ihtiyaçlarına göre mi
belirlenecek? 
İktidarın
paralel yapılar konusunda üstüne yok. Şimdi de “paralel enflasyon” diye bir şey
yarattı. Damat Bakana göre enflasyon yüzde 8,5; devletin aldığı vergiye, harca,
cezalara gelince yüzde 22,5; çarşıda, pazarda enflasyon neredeyse yüzde 55’i
buluyor. Sendikalar düzenli olarak açlık ve yoksulluk sınırını açıklıyor.
Asgari ücreti belirlerken 4 kişilik bir aileyi baz aldığınızda bu sınırların
üstünde belirlemek zorundasınız.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
OYA
ERSOY (Devamla) – Şimdi, bugün DİSK, 2020 yılının asgari ücretinin en az net
3.200 lira olması gerektiğini açıkladı ve aynı zamanda asgari ücretin yüzde
51’inin vergi ve kesintilere gittiğini ve bu nedenle de asgari ücretin vergi
dışı bırakılması gerektiğini söyledi. Şimdi, diyeceksiniz ki: “Para var mı,
nasıl verelim?” Evet, para var. Yandaş şirketlere aktardığınız paralardan,
onlara uyguladığınız istisnalardan, muafiyetlerden, indirimlerden
vazgeçerseniz, evet, para var. Kırk yıldır uygulanan ancak artık iflas eden
neoliberal politikaları terk etme zamanı artık gelmiştir. Ücret artışına dayalı
büyüme mümkündür ve insan onuruna yaraşır bir asgari ücret lütuf değil, haktır
diyorum.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 29’uncu maddesinde yer alan “nasbedilmek”
ibaresinin “nasbedilmek” şeklinde değiştirilmesini arz ve teklif ederiz.
 Ali
Muhittin Taşdoğan Sefer Aycan Halil
Öztürk
 Gaziantep Kahramanmaraş Kırıkkale
 Ayşe
Sibel Ersoy  Hayati
Arkaz
 Adana  İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen, Adana Milletvekilimiz Sayın Ayşe Sibel Ersoy.
(MHP sıralarından alkışlar) 
Süreniz
beş dakika Sayın Ersoy.
AYŞE
SİBEL ERSOY (Adana) – Teşekkür ederim Sayın Başkan.
Değerli
milletvekilleri, Genel Kurulu saygıyla selamlıyorum.
Bugün
3 Aralık Dünya Engelliler Günü. Bireyin zihinsel veya bedensel
fonksiyonlarındaki kayıplar sonucu ortaya çıkan sınırlılıklarını ifade etmek
için kullanılan bir kavram olan engellilik, genel anlamı itibarıyla,
yeteneklerdeki ve güçteki sınırlılık ya da eksiklik durumudur. Günümüz
Türkiyesinde engelli bireyler, sosyal yaşam, ekonomi, eğitim gibi birçok alanda
ciddi sıkıntılar yaşamaktadır. Bu sorunların çözülmesiyle birlikte engelli
bireylerin toplumda daha aktif rol oynamasını sağlamak bizi daha sağlıklı ve
verimli bir toplum yapısına kavuşturacaktır. 
Engellilere
yönelik benimsenmiş iki tür yaklaşım bulunmaktadır. Birincisi geleneksel
yaklaşımdır. Engeli bireysel bir sorun olarak görüp ya kişinin tedavi edilmesi
ya da engellilerin sınırlılıklarının telafi edilmesine yöneliktir. 
Engellilere
yönelik ikinci yaklaşım ise sosyal modeldir. Bu modele göre, engellilerin maruz
kaldığı kısıtlılığın nedeni engelleri değil, toplumun kısıtlamalarıdır. Ön
yargılar, kurumsal ayrımcılık, ulaşılamaz binalar, ulaşım sistemi, yalıtılmış
eğitim sistemi bu kısıtlamaların nedenidir. Engellilerin gereksinimlerinin
farkına varılması onlara sunulacak olan hizmetleri de etkilemesi bakımından
önem taşımaktadır. 
Günümüzde
engelli vatandaşlarımızın toplumun kısıtlamalarından kaynaklanan birçok
sorununun çözülmesi gerekmektedir. Bu sıkıntılardan en önemlisi, ekonomik
alanda engellilerin yeterince var olmamalarıdır. Engelli bireylerin ekonomik
anlamda kalkınması, kendi yaşamlarını idame ettirebilmeleri ve ailelerinden
bağımsız bir yaşam sürdürebilmeleri adına çok önemli bir yer tutmaktadır. Bu konuyla
ilgili yapılan araştırmalarda, araştırma kapsamına giren engelli bireylerin
yüzde 14’ü istihdamda yer alırken yüzde 86’sı ise istihdam dışında kalmıştır.
Çalışan engelli bireylerin yüzde 77’si ücretli, maaşlı ya da yevmiyeli, yüzde
15’i işveren veya kendi adına çalışmakta ve yüzde 8’i de ücretsiz aile işçisi
olarak çalışmaktadır. Çalışmayan yüzde 85 oranındaki engelli bireylerin ise
sadece yüzde 6’sı iş aramaktadır. Bu araştırma bize engelli bireylerin aslında
ciddi bir iş gücü potansiyelinin olduğunu ve topluma kazandırıldığı zaman çok
büyük bir iş gücü yaratabileceğini göstermektedir. 
Engelli
vatandaşlarımızın eğitime ulaşımını erken yaşta başlatmak da çok önemlidir. Bu
durum, iş gücüne katılacak engelli bireyin toplumda var olma sürecini
kolaylaştıracaktır. Aynı zamanda, engellilerin ilkokul çağında akranlarından
izole olması yerine toplumla kaynaşabilecekleri yeni bir alan yaratılmış olması
da çok önemlidir; özel sınıflar yerine akranlarıyla kaynaşmasının sağlanması
teşvik edilmelidir. Bu konuda veliler, sınıf arkadaşları ve öğretmenlerin
bilinçlendirilmesi de engelli bireylerin en büyük haklarından biri olan eğitim
hakkından yeterince yararlanmaları adına çok önemlidir. 
“Engel”
sözcüğünün zihinde oluşturduğu mağduriyet ne yazık ki hem engelli kişiyi hem de
yakınlarını içinden çıkılamayacak duygusal bir durum içinde olmaya
yöneltmektedir. Biz, insanın isteyince hiçbir engel tanımadığını ve birçok
engelli arkadaşımızın inanılmaz bir şekilde neleri başardıklarını biliyoruz.
Bedensel engelli millî sporcular uluslararası yarışmalarda şu ana kadar
kazandıkları 246 madalyayla tarihî bir başarıya imza attı. Bu arkadaşlarımıza
ait başarılar o kadar çok ki ne yazık ki burada hepsinin ismini telaffuz etmeye
zamanımız yetmiyor. 
Ben,
bu kürsüden engelli arkadaşlarımıza seslenmek istiyorum: Lütfen kendinizi
engelli olarak görmeyin ve çoğu insanın size verdiği bu etiketi de kabul
etmeyin. Bunun yerine, engelinizin başkalarının ancak hayal edebileceği
başarılara fırsat vereceğine inanın. Lütfen, engelli olmanın anlamını yeniden
tanımlayın çünkü bizleri güzel kılan, insanlığımız ve onunla gelen tüm
potansiyelimizdir. 
Teşekkür
ediyorum. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
29’uncu
maddeyi oylarınıza sunuyorum: Kabul edenler… Kabul etmeyenler… 29’uncu madde
kabul edilmiştir. 
30’uncu
madde üzerinde 4 önerge bulunmaktadır, önergeleri aykırılık sırasına göre
okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 30’uncu maddesinin teklif
metninden çıkarılmasını arz ve teklif ederiz.
 Ali
Öztunç  Erkan Aydın Mehmet
Ali Çelebi
 Kahramanmaraş Bursa İzmir
 Yaşar
Tüzün  Nihat Yeşil  Ahmet
Kaya
 Bilecik Ankara
 Trabzon
  İlhami
Özcan Aygun
  Tekirdağ
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) - Katılmıyoruz Başkanım.
BAŞKAN
– Önerge üzerinde söz isteyen, Tekirdağ Milletvekilimiz Sayın İlhami Özcan
Aygun. (CHP sıralarından alkışlar) 
Süreniz
beş dakika. 
İLHAMİ
ÖZCAN AYGUN (Tekirdağ) – Sayın Başkan, değerli milletvekilleri; 144 sıra sayılı
Kanun Teklifi üzerinde söz almış bulunmaktayım. Yüce heyetinizi ve saygıdeğer
yurttaşlarımızı sevgi ve saygıyla selamlıyorum. 
Değerli
milletvekilleri, getirdiğiniz teklifle yeni bir çorba yasayla karşı karşıyayız.
İçinde her şey var, 28 tane kanun ve 1 de kanun hükmünde kararnamede değişiklik
yapacağız. Türkiye Büyük Millet Meclisi, AKP iktidarında çıkarılan yasalarla
âdeta yapboz tahtasına dönmüştür. Bakın, daha kısa bir süre önce kabul
ettiğiniz teklif AK PARTİ Genel Başkanı ve Cumhurbaşkanı olan Recep Tayyip
Erdoğan’ın sözde vetosuna takıldı çünkü halk sağlığı ve doğa düşmanı filtresiz
termik santrallere, bacaların iki buçuk yıl daha filtresiz kullanılması izni
çıkardınız ama toplumda olan o baskı üzerine çark ettiniz yani kanun teklifi
-bir yerden- saraydan gönderildi ama yine saray tarafından veto edildi. Yani
bakıyoruz Cumhurbaşkanı vetosuna, kuvvetler ayrılığı olduğunu ifade ediyorsunuz
ama Cumhurbaşkanı aynı zamanda partinizin de Genel Başkanı olduğu için, kendi
hazırlamış olduğu yasayı veto etmiştir. 
Bakıyoruz,
bu yasa teklifinin içerisinde her şey var ama mesela uzman çavuşluk sistemine
ilişkin iyileştirme yok. Bakın, Zeytin Dalı Harekâtı’nda, Barış Pınarı
Harekâtı’nda pek çok uzman çavuşumuz şehit oldu, olmaya devam ediyor; şehit
olunca diğer askerlerle eşitleniyorlar ama çalışırken eşit koşullarda
çalışmıyorlar. Göstermelik olarak hep selam durdunuz; ha, gelin, şimdi bu kanun
teklifiyle, o uzman çavuşlara birlikte selam duralım diyorum. (CHP sıralarından
alkışlar) Uzman erbaşların kıdemleri rütbelerine sayılmıyor, bu yüzden doğuda
yıllarca çalışıyorlar. Aile bütünlüklerini kuramıyorlar, orduevlerinden ve
kamplardan yararlanmıyorlar. Doksan bir gün üzeri izin aldıkları zaman
sözleşmeleri feshediliyor. Malulen emekli olduklarında asgari ücretin altında
ücret alıyorlar.
Getirdiğiniz
teklifte uzman çavuşların ve erbaşların haklarını iyileştiren düzenlemeleri
koymayı unutmuşsunuz sevgili vekiller, uzman çavuşlarımızı yine yok
saymışsınız. Uzman çavuşları ne zaman sözleşmeden çıkarıp kadrolu yapmayı
düşünüyorsunuz? Bakın, Barış Pınarı Harekâtı’nda önceki gün şehit olan
Sözleşmeli Er Alparslan Kurt ve Uzman Çavuş Harun Çınar bu statüye sahiplerdi.
Askerlerimize tekrar Allah’tan rahmet dilerim. Ama sürekli şehit veren bu
yapının kadroya geçirilmesinin ve haklarının teslim edilmesinin zamanı geldi de
geçiyor değerli arkadaşlar. Uzman çavuşları kadroya geçirin çünkü vatan
savunmasının sözleşmesi olmaz. Şehit oldukları zaman… İmamlara 3600 ek gösterge
diyoruz ama uzman çavuşlara geldiğimiz zaman yok. Polislere 3600 sözü verdik,
yok; öğretmenlere söz verdik, sağlık görevlilerine söz verdik ama unutuyoruz.
Gelin, hep beraber, uzman çavuşlarla beraber bunlara da 3600’ü verelim diyorum.

Değerli
milletvekilleri, Kamer Genç Vekilimizi de anıyorum. Onun her zaman gündeme
getirdiği bir konu vardı, tarikatlaşmayı gündeme getiriyordu; ben de vekilliğim
süresince tarikatlaşmayı gündeme getireceğim.
Bakınız,
Hayra Davet Vakfı var. Duydunuz mu Hayra Davet Vakfını siz? 15 Temmuz 2016 FETÖ
darbesinden tam tamına bir yıl önce, 7 Temmuz 2015 tarihinde İstanbul’da
kurulmuştur. Kuruluş senedi Resmî Gazete’de yayınlanmıştır. En önemlisi, Vakfın
manevi ismi olarak Molla Muhammed Emin Er -Nakşibendi tarikatının son
temsilcilerinden- gösterilmektedir. Saidi Nursi kendisini “manevi öğrencisi”
olarak tanımlamaktadır. Ama ne yazık ki Hayra Davet Vakfı Molla Emin Er’i
birden sayfasından kaldırdı. 
Şimdi
“Nereden buraya geldik?” derseniz savunma sanayisinde ASELSAN’da, TAI gibi
kritik kurumlarımızda… Nur içinde yatsın Ecevit, nur içinde yatsın Erbakan;
74’te ASELSAN’ı ve TAI’yi kurarken bugünler için, millî savunma sanayimizi
kurmak için mücadele ettiler ama siz geldiniz, onların kurmuş olduğu Tank
Paletleri, savunma sanayisinin belkemiği ASELSAN’ın, TAI’nin kritik kadrolarını
maalesef tarikatlara bırakıyorsunuz. ASELSAN Yönetim Kurulu Başkanı Sayın Haluk
Görgün, Savunma Sanayii Başkanı Profesör İsmail Demir, Savunma Sanayii Başkan
Yardımcısı Celal Sami Tüfekci, İbn Haldun Üniversitesi Rektörü, TAI Genel Müdür
Yardımcısı Selman Nas, TAI Kurumsal Pazarlama ve İletişim Başkanı Serdar Demir,
10 Eylül 2015 tarihli Resmî Gazete’de vakfedenler arkadaşlar. Hangi vakfın?
Hayra Davet Vakfının. (CHP sıralarından alkışlar) Nedir bu Hayra Davet Vakfı?
ASELSAN ve TAI’yi şu anda ele geçiren kadrolar tamamen Hayra Davet Vakfının
kadroları. Ben demiyorum, Resmî Gazete diyor. 
Çıkıyor
Hayra Davet Vakfı, benim Plan ve Bütçedeki Millî Savunma Bakanlığı bütçesi
üzerindeki konuşmamdan sonra kamuoyuna duyuru yapıyor; Hayra Davet Vakfı
aleyhine ortaya atılan, gerçeklere tamamen ters, asılsız ve kasıtlı iddialar üzerine
kamuoyuna açıklama yaptığını söylüyor ve Molla Emin Er’i ve tarikatı kabul
etmiyor. Ama ben de buradan, Meclisin, milletin kürsüsünden Hayra Davet Vakfına
diyorum ki: “www.hayradavet.org” kimin adresi arkadaşlar? 
(Mikrofon
otomatik cihaz tarafından kapatıldı)
BAŞKAN
– Tamamlayın.
İLHAMİ
ÖZCAN AYGUN (Devamla) – Tamamlıyorum Başkanım.
Bu
sayfanızda Muhammed Emin Er’i överken neredeydiniz? Ama tabii ki akıllı ya
bunlar, hemen açıklama yapıyorlar, diyorlar ki: “Bizim böyle bir şeyimiz yok.”
Ama 10 Eylül 2015 tarihli Resmî Gazete burada, devletin resmî gazetesi burada.
Hayra Davet Vakfının resmî internet sayfasından -biz tabii görüntü almadık-
onlar da çıktı, alelacele açıklama yapıyor. 
Arkadaşlar,
ülkeyi getirdiğiniz tablo bu; tarikatlara teslim ediyorsunuz ASELSAN’ı, TAI’yi,
TÜBİTAK’ı, İbn Haldun Üniversitesini. Gelin, bu yanlıştan vazgeçin, lütfen geç
kalmayın çünkü yarın geç olacak. 
Bakınız,
yüzlerce mühendisimiz baskıdan dolayı Hollanda’ya kaçtı, bunlar çip uzmanıydı.
Yine, en önemlisi, bir de insansız hava araçları… ASELSAN’da şu anda İHA’ları
yapan en üst seviyedeki 20 personel işten çıkarıldı. Birçoğu Hollanda’ya
kaçıyor, birçoğu da işten çıkarılıyor.
(Mikrofon
otomatik cihaz tarafından kapatıldı) 
İLHAMİ
ÖZCAN AYGUN (Devamla) - Sizler de elinizi vicdanınıza koyup artık buna “Dur”
deyin, tarikata yol vermeyin çünkü elinizde bir FETÖ vardı, şimdi de Hayra
Davet Vakfıyla beraber başka bir tarikat gelecek diyor, teşekkür ediyor, saygılar
sunuyorum. (CHP sıralarından alkışlar)
CAHİT
ÖZKAN (Denizli) - Sayın Başkan…
BAŞKAN
– Buyurun Sayın Özkan.
VI.- AÇIKLAMALAR (Devam)
72.- Denizli Milletvekili Cahit Özkan’ın, Tekirdağ Milletvekili İlhami
Özcan Aygun’un 144 sıra sayılı Kanun Teklifi’nin 30’uncu maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, tabii ki gündeme bağlı olalım ancak biraz önce
hatip kürsüden bazı sataşmalarda da bulundu. 
Şunun
altını çizmek istiyorum: Bakın, dünyada kavga ve Türkiye'ye saldırılar faiz
lobileri, silah baronları ve petrol şirketleri üzerinden. Yani kendi silahınız
varsa, yerli ve millî silahınız üretilebiliyorsa o zaman dünyaya karşı meydan
okuyabilirsiniz. ASELSAN, TAI, Tank Palet Fabrikası… Silahlı Kuvvetlerimizin
donanımı yüzde 30’lardayken bugün yüzde 70’in üzerinde, yerli ve millî
donanımla bugün kendilerini donatıyoruz. 
MURAT
ÇEPNİ (İzmir) – Parçaları kimden alıyorsunuz, parçaları?
CAHİT
ÖZKAN (Denizli) - Demek oluyor ki bahsettiğimiz kurumların silah üretme
kabiliyeti var, silah üretiyorlar ve bu sayede bugün ülkemizin alnı açık, başı
dik. Barış Pınarı Harekâtı’nı ambargosuz devam ettirebiliyoruz. 
Özetle,
bu kurumlar liyakatli personelle çalıştığı için bu üretim yapıldı; tarikat
bağlantılarıyla değil, kendi alanında başarılı personelle bugün yerli ve millî
silah üretiyorlar. Genel Kurulun dikkatine sunarım.
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 sayılı Kanun Hükmünde Kararnamede Değişiklik Yapılmasına
Dair Kanun Teklifi’nin 30’uncu maddesinde yer alan “değiştirilmiştir”
ibaresinin “yeniden düzenlenmiştir” ibaresiyle değiştirilmesini arz ve teklif
ederim. 
 Ayhan
Altıntaş Dursun Ataş Yasin
Öztürk
 Ankara Kayseri Denizli
 İmam
Hüseyin Filiz Fahrettin Yokuş Hasan
Subaşı
 Gaziantep Konya Antalya
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım.
BAŞKAN
– Önerge üzerinde söz isteyen Denizli Milletvekilimiz Sayın Yasin Öztürk. (İYİ
PARTİ sıralarından alkışlar)
Süreniz
beş dakika Sayın Öztürk. 
YASİN
ÖZTÜRK (Denizli) – Sayın Başkan, değerli milletvekilleri; bugün 3 Aralık Dünya
Engelliler Günü; engellilerin sorunlarını anlamak, çözüm getirmek ve
engellerini kaldırmak üzere ilan edilen bir farkındalık günü. 
Engellilik;
görmemek, duymamak, yürüyememek, konuşamamak ya da bir fonksiyon kaybı olarak
görülse de asıl engel duyarsız, bilinçsiz yaklaşımların getirdiği ön
yargılardır. En büyük engel ise engellenmektir; her engelli kendisine imkân
verildiği takdirde topluma diğer insanlar kadar yararlı olabilir. 
Engeli
aşmanın yolu eğitimden geçer; yetersizliği engele dönüştürmeyi önleyen, engelli
bireyi kendine yeterli hâle getirerek toplumla kaynaşmasını ve bağımsız,
üretici bireyler olmasını destekleyecek becerilerle donatan özel eğitim
verebiliyorsak engelin en yüksek basamağını aşmaya başlarız. Bu aşamada en
önemli görev, özel eğitime ihtiyaç duyan kardeşlerimize eğitim veren
rehabilitasyon öğretmenlerine düşmektedir ancak ne yazık ki engelli
kardeşlerimize eğitim veren bu öğretmenlerimiz de iktidar engeline takılmakta,
atamaları yapılmamaktadır. 
Bu
farkındalık gününde diyorum ki özel insanların önündeki her türlü engeli
birlikte aşalım, eğitimlerindeki en büyük yardımcıları rehabilitasyon
öğretmenlerinin atama sorunlarını da bu vesileyle dikkate alalım. 
Sayın
Başkan, değerli milletvekilleri; kanun teklifinin 30’uncu maddesi, Jandarma
teşkilatında disiplin ve soruşturma usullerini düzenleyen lafzi
değişikliklerden ibarettir. Aslında, 4678 sayılı Kanun’la sözleşmeli
astsubaylar, 3269 sayılı Kanun’la uzman erbaşların disiplin usullerinin
düzenlemesi yapılırken olması gereken bir değişiklik şimdi Meclisin gündemine
getirilmekte, Meclis şeklî düzenlemelerle oyalanırken çözüm bekleyen asıl sorunlar
rafa kaldırılmaktadır. 
Maddeyle
doğrudan ilgisi olmasa da asker içerikli bir mevzuat düzenlemesi görüşülürken
dile getirmek istediğim bir sorun var, daha doğrusu bir talep ve beklenti. 2016
yılında Kara Kuvvetleri Komutanlığının dış kaynaktan temin yoluyla açtığı
sınavı kazanan, kursiyer eğitimini tamamlayan, güvenlik soruşturmaları biten ve
bir türlü nasıpları yapılamayan 12’nci dönem Kara Kuvvetleri Komutanlığı
astsubay adayları ve aileleri kazanılmış haklarına kavuşabilmek için iktidarın
seslerini duymasını beklemektedir.
FETÖ
denilen ihanet şebekesinin özellikle sızma girişiminde bulunduğu en önemli
kurumsal yapı güvenlik bürokrasisi olmuştur. Emniyet Teşkilatı ve Türk Silahlı
Kuvvetlerine yıllar içinde yerleşme planı yapan suç örgütü, polis ve askerî
yapımıza kurumsal anlamda zarar vermekle birlikte geçmişte en güvenilir
kurumlar arasında sayılan bu iki gücün saygınlığına da zarar vermiştir.
Devlet,
15 Temmuz sonrasında bütün kurumlara sızmış olan bu yapıyı temizlemek amacıyla
haklı bir refleks gösterse de ancak acele ve hızla hareket edilerek alınan bu
kararlar ve tedbir amaçlı çıkarılan kanun hükmünde kararnameler kurumsal
hafızayı yok etmekle birlikte, suçlu ve suçsuzun aynı "temizlik”
mantığıyla cezalandırılmasına neden olmuştur. İşte, 960 kişi olan bu 12’nci
dönem astsubay adayları da bu kapsamda kanun hükmünde kararname mağduru
olmuşlardır. 669 sayılı Kanun Hükmünde Kararname’yle harp akademileri, askerî
liseler ve astsubay hazırlama okulları kapatılmıştır. Bu okullarda okuyan
öğrenciler uygun okul, fakülte ve yüksekokullara naklen kayıt yaptırmışlardır.
Görevde bulunan ve FETÖ’yle irtibatı, iltisakı veya üyelik ilişkisi bulunduğu
tespit edilen astsubay, subay ve diğer askerî personel de yine çıkarılan kanun
hükmünde kararnamelerle ihraç edilmiştir.
Bir
kanun hükmünde kararname de 29 Ekim 2016 tarihinde temin faaliyeti
tamamlanmamış olan subay, astsubay ve sözleşmeli subay, astsubay alımının
iptaline ilişkindir. Ancak çıkarılan bu 3 kanun hükmünde kararname, 12’nci
dönem astsubay adaylarının durumuna uymamaktadır. Bu kişiler askerî okul
öğrencisi olmadığı için bir okula yerleştirilmemiştir, görevde olmadıkları için
ihraç da edilememiştir. 29 Ekim 2016 tarihi itibarıyla sınav, kurs, eğitim ve
güvenlik soruşturmaları bitmiş, temin sürecini çoktan geçmiş, atama bekler
duruma gelmişlerdir.
Kanun
hükmünde kararnamelerin kendi içinde bir çelişkisi de bu 960 kursiyerden 56’sı
uzman çavuşluktan astsubaylık kursuna katılan kişilere ilişkindir. Bu kişiler
hâlâ uzman çavuşluk yapmaya devam etmekteler, hatta bir kısmı Barış Pınarı
Harekâtı’nda görevlerini yapmışlardır. Bu kişiler de astsubaylık kursunu
başarıyla bitirmelerine rağmen rütbelerini alamamışlardır. Hukuken önlerinde
hiçbir engel olmayan, kazanılmış hakları olan bu gençler üç buçuk yıldır mağduriyetlerinin
giderilmesini beklemektedirler. 
(Mikrofon
otomatik cihaz tarafından kapatıldı) 
YASİN
ÖZTÜRK (Devamla) – Tamamlayabilir miyim Başkanım?
BAŞKAN
– Tamamlayın.
YASİN
ÖZTÜRK (Devamla) – Askerî personel olacak şekilde bütün kurslarını alarak
eğitimini tamamlamış, bütün güvenlik aşamalarından geçerek ataması yapılmaya
hak kazananların mağduriyetlerinin giderilmesi devletin mali gücü,
yükümlülükleri ve hukuki açıdan düzenlemeye muhtaç bir durumdur. Bu mağduriyet,
telafi niteliği taşıyan bir kanun hükmünde kararnameyle bir an önce
giderilmelidir.
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 30’uncu maddesinde geçen “yer alan”
ibaresinin “bulunan” olarak değiştirilmesini arz ve teklif ederiz. 
 Nuran
İmir Kemal Peköz Züleyha
Gülüm
 Şırnak
 Adana  İstanbul
 Zeynel
Özen  Hüseyin
Kaçmaz
 İstanbul  Şırnak
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım.
BAŞKAN
– Önerge üzerinde söz isteyen, Adana Milletvekilimiz Sayın Kemal Peköz. (HDP sıralarından
alkışlar)
Süreniz
beş dakika Sayın Peköz.
KEMAL
PEKÖZ (Adana) – Sayın Başkan, değerli milletvekilleri; sözlerime başlamadan
önce, 2015 seçimleri öncesi “Seni Başkan yaptırmayacağız." diyen, daha
sonra 23 Haziranda da “Sakın, sandıklara gidip CHP’ye oy vermeyin.” demediği
için, 2 sefer tahliye kararı verilmiş olmasına rağmen, cezaevinde tutulan ve
sağlık sorunu yaşadığı zaman da bir hafta süreyle doktora gönderilmeyen
Selahattin Başkanı buradan selamlamak istiyorum.
Değerli
arkadaşlar, dün Asgari Ücret Tespit Komisyonu çalışmaya başladı. Asgari ücret
ne kadar önemliyse Türkiye’deki işsizlik ve İşsizlik Fonu da bu kadar önemli.
Resmî rakamlara göre 4 milyon 39 bin, gayriresmî rakamlara göre de 8 milyon
işsizin olduğu bir ülkede İşsizlik Fonu’ndan, ödeneğinden yararlanan kişi
sayısı bu yıl içerisinde 657 bin kişi. 2020 yılında İşsizlik Fonu’nda birikmesi
gereken –hesaplanan- para 138 milyar lira. 2002’den 2018’e kadar -2019
hesapları henüz çıkmadığı için- toplam 6 milyon 306 bin 996 işsize 20 milyar 661
milyon lira ödeme yapılmış. Harcanan para 48 milyar 719 milyon yani yaklaşık 28
milyarı işsizlere verilmemiş. 2020 yılı için de işsizlere ayrılacak paranın 8
milyar olarak tespit edildiğini, öngörüldüğünü biliyoruz. Bu, önümüzdeki yılda
işsizlik oranının şimdikinden çok daha fazla olacağı, daha çok insanın işsiz
kalacağını açık olarak gösteriyor. Eğer öyle olmamış olsaydı, bu seneki rakamı
katbekat artan bir İşsizlik Fonu ödeneği hesaplara konulmazdı.
Geçtiğimiz
on altı yılda ödenek almak için müracaat eden işçi sayısı 11 milyon; bunun
sadece 6 milyonu ödenekten yararlanabilmiş, 5 milyondan fazlası ödenekten
yararlanamamış çünkü ödenek için çok ciddi engeller var. İşte, son yüz yirmi
gün kesintisiz çalışmış olmak, üç yıl içinde altı yüz gün çalışmış olmak, kendi
isteğiyle işten ayrılmamış olmak. Bunların yanı sıra, tabii, işverenlerin çoğu
zaman kendilerine haber vermeden işten çıkarmaları veya sigortadan düşürmeleri;
bir ay yerine on gün, on beş gün göstermeleri de ayrıca başka bir problem.
Mart
2002 tarihinden 31/8/2018 tarihine kadar 10 milyon 104 bin 299 kişi işsizlik
ödeneğine başvurmuş, 6 milyon 306 bin kişi bu ödenekten yararlanmış. Sekiz ayda
işverenlere yapılan teşvik ise on altı yıldır işsizlere yapılan teşvikin
yaklaşık olarak üçte 1’i kadar. Bu, İşsizlik Fonu’nun nasıl kullandırıldığını
da bize açıkça ifade ediyor. 
Son
on altı yılda gelen para 138 milyar lira demiştik. Hazineye aktarılan para 11
milyar 512 milyon lira; işsizliğe ayrılan para, işsizlik için verilen fon 20
milyar 661 milyon, Türkiye İş Kurumuna aktarılan 19 milyar 838 milyon lira.
Dolayısıyla Türkiye'de İşsizlik Fonu’nun da nasıl kullanıldığını hep beraber
gördük. Maliye Bakanı yıl başında açıklamalar yaparken bu yıl içerisinde 2,5
milyon insana iş yaratacağını ifade etmişti oysaki içinde bulunduğumuz yıl tam
tersi oldu; işsiz sayısı 800 bin civarında, daha çok arttı. Dolayısıyla
önümüzdeki dönemde İşsizlik Fonu’nun bugüne kadar yapıldığı gibi iş çevrelerine
fon olarak, teşvik olarak kullanılmasının ya da hazineye aktarılmasının mutlaka
önüne geçilmesi gerekiyor, aksi hâlde işsizlerin bundan da yararlanması söz
konusu olamayacağı için, insanlar daha fazla sefalet içerisinde yaşamaya devam
edecekler. Özellikle emeğiyle geçinen insanların sefaletle yaşama hakları
yoktur. Bu zulmü kendilerine yapmamak durumundayız.
Hepinizi
saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 30’uncu maddesinde “Jandarma Genel
Komutanlığında görevli subay, astsubay ve uzman jandarmaların” ibaresinde geçen
“ve” kelimesinin “veya” olarak değiştirilmesini arz ve teklif ederiz.
 Sefer
Aycan Ümit Yılmaz Ramazan
Kaşlı
 Kahramanmaraş Düzce Aksaray
 Olcay
Kılavuz Halil Öztürk İbrahim
Özyavuz
 Mersin Kırıkkale Şanlıurfa
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz efendim.
BAŞKAN
– Önerge üzerinde söz isteyen, Düzce Milletvekilimiz Sayın Ümit Yılmaz. (MHP
sıralarından alkışlar) 
Süreniz
beş dakika.
ÜMİT
YILMAZ (Düzce) – Teşekkür ederim Sayın Başkan.
Sayın
Başkan, değerli milletvekilleri; tabii, görüşmekte olduğumuz kanun İçişleri
Bakanlığını ilgilendiren bir kanun ama biz de Karadeniz Bölgesi’nin iç işi olan
fındık konusunda konuşacağız. 
Son
günlerde, özellikle Karadeniz kamuoyunda fındık ve Toprak Mahsulleri Ofisiyle
alakalı çeşitli söylentiler dolaşmakta, bu konuyla alakalı gerekli açıklamaları
yapmanın önemli olduğu kanaatindeyiz.
Kamuoyunda
“Ferrero” adlı şirket hakkında yapılmış olan eleştirilerin birçoğuna katılmamak
bir fındık üreticisi olarak mümkün değildir. “Ferrero” isimli şirket konusunda
tespitlerin birçoğu doğrudur. Bu “Ferrero” isimli şirketin daha bu yıl mart
ayının başında “900 bin ton fındık rekoltesi var.” diyerek rekolte üzerinden
piyasayı manipüle etmek istediğini bütün fındık üreticileri olarak biliyoruz.
Oysa bu sene rekolte 600-650 bin ton civarında gerçekleşmiştir. Bu yıl bu
şirket ve yandaşlarının rekolteyi olduğundan yüksek göstererek fiyatları
aşağıya çekmeye çalıştıklarını bizler de yakından takip ediyoruz. Yine, bu
şirketin bazı bölgelerde “iyi tarım” bahanesiyle fındıklık arazileri toplamaya
çalıştığını ve fındık üreticisini kendi tarlasında Ferrero’nun eline bakar hâle
getirmeye çalıştığını yakından takip ediyoruz. Bu şirketin veya benzerlerinin
bu türden faaliyetlerini yakından takip ettiğimizin ve burada bir tekel
oluşturulmasına asla müsaade etmeyeceğimizin bilinmesini istiyorum.
Değerli
milletvekilleri, kamuoyunu yönlendirmeye çalışan bazı çevrelerin Toprak
Mahsulleri hakkında yaptığı eleştirilere katılmamız, hele bu sene mümkün
değildir. Her ne kadar 2018 yılında TMO fındık alımına kasım ayında başlayarak
üreticiyi zor durumda bırakmış olsa da bu yıl bu durum söz konusu değildir.
Özellikle 2019 yılında fındık üreticisinin yüzü bir nebze olsun gülmüşse bunda
TMO’nun payı çok büyüktür. 2019 yılında TMO’nun daha fındık hasadı başlamadan,
temmuz ayının sonunda fındık fiyatını açıklaması ve eylül ayı başında fındık
alımlarına başlaması çok isabetli olmuştur. Bunun neticesinde TMO bu yıl toplam
78 bin ton fındık alımı yapmıştır. Bu alım politikası doğru bir yaklaşımdır. Bu
politika neticesinde, birtakım şirketlerin fındık fiyatları üzerinde oynaması
ve fiyatları aşağıya çekmesi engellenmiştir. Geçen yıl yani 2018 yılında
TMO’nun alımları geç başlattığı için 7 bin ton fındık aldığı oysa demin de
belirttiğim gibi, 2019 yılında 78 bin ton fındık aldığı resmî kayıtlarda
mevcuttur. TMO’nun son yıllarda izlediği doğru fındık politikaları neticesinde
fındıktan devlet hazinesine kesinlikle zarar yazılmamaktadır. Son üç dört
yıldır TMO’nun depolarından yağlığa fındık ayrılmamakta, bu da devletin zarar
etmesinin önüne geçmektedir. Bu izlenen fındık politikası doğru bir politikadır
ve piyasada tekel oluşturmaya çalışan bazı firmaların üreticiyi ezmesinin önüne
geçilmektedir. Önümüzdeki yıllarda bu politikanın devam etmesi, “Fındık oldukça
TMO da piyasada olacaktır.” algısının oluşması üreticimizin ve devletimizin
kazancını koruyacaktır.
Değerli
milletvekilleri, yine aynı algıyı oluşturmaya çalışan çevrelerin TMO’ya
getirmiş olduğu bir diğer eleştiri de piyasada bazı numara fındıkların yerli
sanayici tarafından bulunmadığı yönündeydi. Bu tamamen asılsız bir iddiadır
zira fındık tüccarlarının ve fabrikalarının elinde yerli sanayicimizin
ihtiyacını görecek her numara fındık vardır. Hangi yerli sanayici fındık
bulunmadığını iddia ediyorsa ister “1 numara” dediğimiz 13-15 milim ister “2
numara” dediğimiz 11-13 milim ister 9-11 milim ister buruşuk; istediği miktarda
fındığa piyasada ulaşabilir. 
Aynı
çevrelerin bir diğer iddiasına gelince: TMO depolarının ve elindeki fındığın bu
“Ferrero” denilen şirkete kapatıldığı iddiası da tamamen asılsızdır. Zira TMO,
depodaki fındığı satışa çıkardığı zaman talep eden sayısına göre eşit miktarda
bölerek kişiye tahsis etmektedir yani 500 ton fındık varsa TMO’nun deposunda,
10 tane alıcıya bunları ellişer ton şeklinde bölerek paylaştırmaktadır. 
Değerli
milletvekilleri ve Karadenizli hemşehrilerim, özellikle fındık üreticisi
hemşehrilerime buradan seslenmek istiyorum: Fındık üreticisi üzerinden birtakım
şirketlerin faydalanmak istedikleri muhakkaktır.
(Mikrofon
otomatik cihaz tarafından kapatıldı)
BAŞKAN
– Tamamlayalım.
ÜMİT
YILMAZ (Devamla) – Toparlıyorum.
Buna
Milliyetçi Hareket Partisi ve Cumhur İttifakı olarak bizim ve ayrıca da
devletimizin göz yumması mümkün değildir. 
Bir
diğer tehlike de fındık üreticisinin ezilmesini isteyerek buradan siyasi rant
sağlamaya çalışan siyaset baronlarıdır. Fındıkçı hemşehrilerimiz şunu
bilsinler: Ne sizin emeğinizin ve mahsulünüzün birtakım şirketlerin ayakları
altında ezilmesine müsaade ederiz ne de Toprak Mahsulleri Ofisinin yıpratılarak
piyasadan çekilmesini bekleyen siyaset tellallarına imkân veririz diyorum.
Genel
Kurulu saygıyla selamlıyorum. (MHP ve AK PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
30’uncu
maddeyi oylarınıza sunuyorum: Kabul edenler… Kabul etmeyenler… 30’uncu madde
kabul edilmiştir.
Sayın
Güzelmansur, 60’a göre söz talebiniz var, onu alalım. 
Burada
mı Sayın Güzelmansur? Yok.
Sayın
Ataş burada mı? Yok.
Sayın
Şahin…
VI.- AÇIKLAMALAR (Devam)
73.- Hatay Milletvekili Suzan Şahin’in, Hatay ili Arsuz ilçesinde
hastane olmaması nedeniyle yaşanılan mağduriyete ilişkin açıklaması
SUZAN
ŞAHİN (Hatay) – Arsuz, 465 kilometrekarelik çok geniş bir alana dağınık olarak
yayılan ve 90 bin nüfuslu bir turizm merkezi olarak Hatay’ın en büyük
ilçelerinden biridir. Arsuz’da bir hastane bulunmamaktadır. Meydana gelen iş ve
trafik kazalarında hastalar 35 kilometre uzaklıktaki İskenderun hastanelerine
götürülmektedir. Hızlı müdahale yapılamadığı için birçok vatandaşımız hayatını
kaybetmektedir. Halk, isyanda; evlerinin, dükkânlarının camlarını, şehrin
girişlerini “Dikkat! Bu ilçede hastane yoktur, hastalanmamaya özen gösterin.”
posterleri, pankartlarıyla donatmış, oturma eylemleri ve imza kampanyalarıyla
çığlığını duyurmaya çalışmaktadır. Yer tahsisi yapılmasına karşın, Sağlık
Bakanlığının ödenek aktarmaması nedeniyle Arsuzlu kan kaybından yitip
gitmektedir. Sağlık Bakanlığı ve gerekli mercileri sorumluluk almaya ve hastane
için ödenek ayırmaya, halkın bu haklı isyanına ses vermeye davet ediyorum.
Artık kimse ölmesin. 
(Mikrofon
otomatik cihaz tarafından kapatıldı)
BAŞKAN
– Sayın Kayan… 
74.- Kırklareli Milletvekili Türabi Kayan’ın, TürkAkım Projesi’nin
Trakya’dan geçmesi nedeniyle bu bölgede gerekli tedbirlerin Savunma Bakanlığı tarafından
alınıp alınmadığını öğrenmek istediğine ilişkin açıklaması
TÜRABİ
KAYAN (Kırklareli) – Teşekkür ederim Sayın Başkan. 
Rusya’dan
gelip Karadeniz’i geçip Türkiye’de, Trakya’da Kıyıköy’den karaya giren,
Trakya’yı doğudan batıya geçerek özellikle Yunanistan’a, oradan İtalya’ya ve
bir kısmı da Bulgaristan ile Romanya bölgesine giden Türk Akımı Projesi
Trakya’nın göbeğinden geçmektedir. Türkiye, bilindiği gibi, NATO ülkesidir.
Trakya, bu NATO ülkesi ile Rusya arasında bir problem çıktığı zaman, evvela -bizim
kanaatimize göre- vurulacak olan bir bölgedir. Bu bölge konusunda Savunma
Bakanlığının bir tedbiri var mıdır? Daha önceden yapılan bir toplantıda ben
bunu sorduğumda “Biz, bunu hiç düşünmedik, Savunma Bakanlığına bunu sormadık
dahi.” dediler. Çok ciddi bir konudur, can alıcı bir noktadır. Bunun mutlaka
sağlıklı bir şekilde görüşülmesi, ele alınması gerekir diyorum. 
(Mikrofon
otomatik cihaz tarafından kapatıldı) 
BAŞKAN
– Sayın Tığlı, siz de son olarak toparlayın. 
75.- Giresun Milletvekili Necati Tığlı’nın, 3 Aralık Dünya Engelliler
Günü’ne ilişkin açıklaması
NECATİ
TIĞLI (Giresun) – Teşekkür ediyorum Sayın Başkan. 
Bugün
3 Aralık Dünya Engelliler Günü. Engelli yurttaşlarımızın engellerle
karşılaşmadığı bir ülke istiyorsak önce vicdanlarımızdaki engelleri
kaldırmalıyız. Giresun ili, engelli nüfusunun en yoğun olduğu ildir ama hizmet
alımı bakımından sınıfta bırakılmıştır. Devlet kurumlarında 14 bin engelli
kadrosu var ama hepsi boş, atama yapılmıyor. 1.500 engelli öğretmen aylardır
atama bekliyor ama onları duyabilen bir iktidar yok. Ülkemizde 9 milyon 500 bin
engelli var. 
Cümlemin
başında söylemiştim ve buradan iktidar temsilcilerine söylüyorum: Engelli
vatandaşlarımıza sahip çıkmak istiyorsak önce vicdanlarımızdaki engelleri
kaldıralım. 
Yüreği
ve vicdanı engelsiz olan tüm engelli kardeşlerimi buradan saygıyla, sevgiyle
selamlıyorum. 
BAŞKAN
– Değerli milletvekilleri, birleşime beş dakika ara veriyorum. 
Kapanma Saati: 22.24
ÜÇÜNCÜ OTURUM
Açılma Saati: 22.28
BAŞKAN: Başkan Vekili Levent
GÖK
KÂTİP ÜYELER: Barış KARADENİZ
(Sinop), Emine Sare AYDIN YILMAZ (İstanbul)
-----0-----
BAŞKAN
– Türkiye Büyük Millet Meclisinin 25’inci Birleşiminin Üçüncü Oturumunu
açıyorum.
Danışma
Kurulunun bir önerisi vardır, okutup oylarınıza sunacağım.
IX.- ÖNERİLER (Devam)
B) Danışma Kurulu Önerileri (Devam)
2.- Danışma Kurulunun, Genel Kurulun 4 Aralık 2019 Çarşamba günkü
çalışma saatinin yeniden düzenlenmesine; Gündem’in “Kanun Teklifleri ile
Komisyonlardan Gelen Diğer İşler” kısmında bulunan 143 sıra sayılı Kamu
İktisadi Teşebbüsleri Komisyonunun, Kamu İktisadi Teşebbüslerinin 2011-2014 ve
2015-2016 yılları denetimine ilişkin raporlarının, Devlet Hava Meydanları
İşletmesi Genel Müdürlüğünün 2011-2016, Çay İşletmeleri Genel Müdürlüğünün
2011-2016, Atatürk Orman Çiftliği Müdürlüğünün 2011-2016, Türkiye Radyo
TeIevizyon Kurumunun 2015-2016, Toplu Konut İdaresi Başkanlığının 2011-2016 ve
Türkiye Cumhuriyeti Devlet Demiryolları İşletmesi Genel Müdürlüğünün 2011-2016
yıllarına ait bölümleri ile raporların bu bölümlerine yapılan itirazlar ve
Komisyonun görüşünün bu kısmın 1’inci sırasına alınmasına ve diğer işlerin
sırasının buna göre teselsül ettirilmesine; 143 sıra sayılı işin görüşmelerinde
siyasi parti gruplarına altmış beşer dakika süreyle söz verilmesine ilişkin
önerisi
3/12/2019
Danışma Kurulu Önerisi
Danışma
Kurulunun 3/12/2019 Salı günü (bugün) yaptığı toplantıda, aşağıdaki önerilerin
Genel Kurulun onayına sunulması uygun görülmüştür. 
 Mustafa
Şentop
 Türkiye
Büyük Millet Meclisi
 Başkanı
 Cahit
Özkan Özgür Özel
 Adalet
ve Kalkınma Partisi  Cumhuriyet Halk
Partisi
 Grubu
Başkan Vekili Grubu Başkan
Vekili
 Hakkı
Saruhan Oluç Erkan
Akçay
 Halkların
Demokratik Partisi Milliyetçi Hareket
Partisi
 Grubu
Başkan Vekili Grubu Başkan
Vekili
 Lütfü
Türkkan
 İYİ
PARTİ
 Grubu
Başkan Vekili
Öneriler:

Gündemin
"Kanun Teklifleri ile Komisyonlardan Gelen Diğer işler” kısmında bulunan
143 sıra sayılı Kamu İktisadi Teşebbüsleri Komisyonunun, Kamu İktisadi
Teşebbüslerinin 2011-2014 ve 2015-2016 Yılları Denetimine İlişkin Raporlarının
Devlet Hava Meydanları İşletmesi Genel Müdürlüğünün 2011-2016, Çay İşletmeleri
Genel Müdürlüğünün 2011-2016, Atatürk Orman Çiftliği Müdürlüğünün 2011-2016,
Türkiye Radyo-TeIevizyon Kurumunun 2015-2016, Toplu Konut İdaresi Başkanlığının
2011-2016 ve Türkiye Cumhuriyeti Devlet Demiryolları İşletmesi Genel
Müdürlüğünün 2011-2016 Yıllarına Ait Bölümleri ile Raporların Bu Bölümlerine
Yapılan İtirazlar ve Komisyonun Görüşü’nün bu kısmın 1’inci sırasına alınması
ve diğer işlerin sırasının buna göre teselsül ettirilmesi,
143
sıra sayılı işin görüşmelerinde siyasi parti gruplarına altmış beşer dakika
süreyle söz verilmesi, 
Genel
Kurulun 4 Aralık 2019 Çarşamba günkü birleşiminde 143 sıra sayılı Komisyon
Raporu’nun görüşmelerinin tamamlanmasına kadar çalışmalarını sürdürmesi önerilmiştir.

BAŞKAN
– Değerli milletvekilleri, Danışma Kurulunun önerisini oylarınıza sunuyorum:
Kabul edenler… Kabul etmeyenler… Kabul edilmiştir. 
Yarın
KİT Komisyonunun raporlarını görüşeceğiz Mecliste, Danışma Kurulu önerisi ona
ait. 
144
sıra sayılı Kanun Teklifi’nin görüşmelerine devam ediyoruz. 
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Komisyon? Yok. 
Ertelenmiştir.

66
sıra sayılı Kanun Teklifi’nin görüşmelerine başlıyoruz. 
2.- İzmir Milletvekili Binali Yıldırım’ın Türkiye Cumhuriyeti Hükümeti
ile Kırgız Cumhuriyeti Hükümeti Arasında Bişkek Kırgız-Türk Dostluk Devlet
Hastanesi Açılması, Ortak İşletilmesi ve Devri ile Kırgız Cumhuriyeti
Vatandaşlarının Türkiye’de Tıp ve Tıpta Uzmanlık Eğitimi Almasına Dair
Anlaşmanın Onaylanmasının Uygun Bulunduğuna Dair Kanun Teklifi (2/1602) ve
Dışişleri Komisyonu Raporu (S. Sayısı: 66)
BAŞKAN
– Komisyon? Yok. 
Ertelenmiştir.

88
sıra sayılı Kanun Teklifi’nin görüşmelerine başlıyoruz. 
3.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Kullanılmış Yakıt İdaresinin ve Radyoaktif Atık İdaresinin Güvenliği
Üzerine Birleşik Sözleşmeye Türkiye Cumhuriyeti’nin Beyanlarla Birlikte
Katılmasının Uygun Bulunduğuna Dair Kanun Teklifi (2/1801) ve Dışişleri
Komisyonu Raporu (S. Sayısı: 88)
BAŞKAN
– Komisyon? Yok. 
Ertelenmiştir.

Bundan
sonra da komisyonların bulunamayacağı anlaşıldığından, alınan karar gereğince
kanun teklifleri ile komisyonlardan gelen diğer işleri sırasıyla görüşmek için
4 Aralık 2019 Çarşamba günü saat 14.00’te toplanmak üzere birleşimi
kapatıyorum. 
Hepinize
iyi geceler diliyorum. 
Kapanma Saati: 22.32




(x) 144 S. Sayılı Basmayazı 26/11/2019
tarihli 22’nci Birleşim Tutanağı’na eklidir.




