



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

91’inci Birleşim
19 Haziran 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Müşerref Pervin Tuba
Durgut’un, 5 Haziran Dünya Çevre Günü’ne ilişkin gündem dışı konuşması
2.- Gaziantep Milletvekili Ali Muhittin Taşdoğan’ın,
Gaziantep ilinin sorunlarına ilişkin gündem dışı konuşması
3.- Diyarbakır Milletvekili Semra Güzel’in, sağlık
alanında yaşanan sorunlara ilişkin gündem dışı konuşması 

III.- AÇIKLAMALAR
1.- Kocaeli Milletvekili İlyas Şeker’in, 17 Haziran
Dünya Çölleşme ve Kuraklıkla Mücadele Günü vesilesiyle dünyada çölleşmenin
savaşlardan daha tehlikeli olduğuna ilişkin açıklaması
2.- Mersin Milletvekili Ali Cumhur Taşkın’ın,
cumhuriyet tarihinin en yüksek mayıs ayı ihracat rakamına ulaşıldığına ve
Mersin ilinin ihracat yapan iller arasında 14’üncü sıradaki yerini koruduğuna
ilişkin açıklaması
3.- Mersin Milletvekili Hacı Özkan’ın, Hakk’ın rahmetine
kavuşan Mısır’ın seçilmiş ilk Cumhurbaşkanı Muhammed Mursi’ye Allah’tan rahmet
dilediğine ilişkin açıklaması
4.- Osmaniye Milletvekili Mücahit Durmuşoğlu’nun,
Trabzon ili Araklı ilçesinde meydana gelen sel felaketinde hayatını kaybedenlere
Allah’tan rahmet dilediğine ve Cumhurbaşkanı Recep Tayyip Erdoğan önderliğinde
savunma sanayisinde büyük adımlar atıldığına ilişkin açıklaması
5.- Kahramanmaraş Milletvekili İmran Kılıç’ın,
olağanüstü olayların yanı sıra güzel ahlak, erdem ve insanı yücelten değerlerin
anlatıldığı cenknamelerin güncellenmesi gerektiğine ilişkin açıklaması
6.- Gaziantep Milletvekili Abdullah Nejat Koçer’in,
Ekonomi Değer Kredisinin üretim, istihdam ve ihracat artışına katkı sağlayacağına
ilişkin açıklaması
7.- Gaziantep Milletvekili İmam Hüseyin Filiz’in,
yükseköğretim mezunu işsiz sayısındaki artışa ilişkin açıklaması
8.- Aydın Milletvekili Aydın Adnan Sezgin’in, Aydın
vilayetinde sağanak yağış ve fırtına nedeniyle yaşanan mağduriyetin giderilmesi
gerektiğine ve Trabzon ili Araklı ilçesinde meydana gelen sel felaketinde
hayatını kaybedenlere Allah’tan rahmet dilediğine ilişkin açıklaması
9.- Gaziantep Milletvekili İrfan Kaplan’ın, can almaya
devam eden Gaziantep ili D400 kara yoluyla ilgili gerekli tedbirlerin alınması
konusunda yetkililere seslendiğine ilişkin açıklaması
10.- Konya Milletvekili Esin Kara’nın, sağanak ve dolu
yağışının Konya ili Meram, Karatay, Selçuklu, Yalıhüyük, Akören, Bozkır,
Sarayönü, Cihanbeyli, Kadınhanı, Çumra başta olmak üzere birçok ilçede
tarlalarda zayiata sebep olması nedeniyle çiftçilerin mağduriyetinin
giderilmesi gerektiğine ilişkin açıklaması
11.- Tekirdağ Milletvekili İlhami Özcan Aygun’un,
Tekirdağ ili Süleymanpaşa ilçesi müftüsü Ayhan Okur’un sosyal medya hesabından
yaptığı paylaşımları nedeniyle görevden alınmasını ve hakkında soruşturma
açılmasını beklediklerine ilişkin açıklaması
12.- Aksaray Milletvekili Ramazan Kaşlı’nın, Aksaray
ilinde yaşanan sağanak ve dolunun ekili alanlara zarar vermesi nedeniyle
çiftçilerin borçlarının üç yıl ertelenerek mağduriyetlerinin giderilmesi gerektiğine
ilişkin açıklaması
13.- Osmaniye Milletvekili İsmail Kaya’nın, S400 hava
savunma sisteminin en ileri askerî teknolojilerden biri olduğuna ilişkin
açıklaması
14.- Çorum Milletvekili Erol Kavuncu’nun, ülkemizin
sahip olduğu konumu ve tarihî misyonuyla küresel güçlerin ilgi odağı olmaya
devam ettiğine, 23 Haziranda İstanbul’da hizmetin kazanacağına ilişkin
açıklaması
15.- Balıkesir Milletvekili Yavuz Subaşı’nın, yaşanan
sel felaketleri nedeniyle hayatını kaybedenlere Allah’tan rahmet dilediğine,
CHP Genel Başkanı Kemal Kılıçdaroğlu’nun belediyelerden işçi çıkarılmayacağı
sözünün unutulduğuna ilişkin açıklaması
16.- Kocaeli Milletvekili Lütfü Türkkan’ın, Trabzon ili
Araklı ilçesinde meydana gelen sel felaketinde hayatını kaybedenlere Allah’tan
rahmet dilediğine, Hükûmetin plansız yapılaşmayı durdurması gerektiğine,
Kocaeli için harcanıldığı ifade edilen paranın tam karşılığının görülüp
görülmediği ile Kocaeli ili Körfez ilçesi ile Derince ilçesine niçin Kuzey
Marmara Otoyolu’ndan çıkış verilmediğini Ulaştırma ve Altyapı Bakanından
öğrenmek istediğine, yılın ilk beş ayındaki bütçe açığı verilerine göre
ekonominin uçuruma sürüklendiğine, hukukun istenildiği zaman eğilip
bükülemeyeceğine ilişkin açıklaması

17.- Manisa Milletvekili Erkan Akçay’ın, aşırı yağışlar
nedeniyle oluşan sel ve dolu afetleri nedeniyle Mersin, Kocaeli, Düzce, Manisa
ve Trabzon ilinde hayatını kaybedenler ile Çin toplama kampında şehit olan Doğu
Türkistanlı yazar Nurmuhammed Tohti’ye Allah’tan rahmet dilediğine, yağışların
afete dönüşmemesi için gerekli tedbirlerin alınması gerektiğine, Kırım, Musul,
Kerkük, Karabağ, Kıbrıs, Batı Trakya ve Doğu Türkistan’ın Türk milletinin sahip
çıktığı davalar olduğuna ilişkin açıklaması
18.- İstanbul Milletvekili Hakkı Saruhan Oluç’un,
Trabzon ili Araklı ilçesi ile Ağrı ili Diyadin ilçesinde meydana gelen sel
felaketinde hayatını kaybedenlere Allah’tan rahmet dilediğine, iktidarın dere
yataklarına inşaat yapmaya devam ettiğine, Karadeniz ekosisteminin tahrip
edilmemesi gerektiğine, kayyum atanması nedeniyle Diyadin Belediyesinin
hizmetlerini yerine getiremediğine ve yasakçı zihniyeti kınadıklarına, Anadolu
Ajansının seçimlerde veri akışını nereden elde ettiğini tüm kamuoyuna açıklamak
zorunda olduğuna ilişkin açıklaması
19.- Sakarya Milletvekili Engin Özkoç’un, Trabzon ili
Araklı ilçesinde yaşanan felaketin ihmalin sonucu olduğuna ve hayatını kaybedenlere
Allah’tan rahmet dilediğine, Anadolu Ajansı Genel Müdürünün 23 Haziranda
tekrarlanacak İstanbul Büyükşehir Belediye Başkanlığı seçiminde gerçekleşecek
veri girişiyle ilgili açıklamasına ve siyasetin erdemli olmayı gerektirdiğine
ilişkin açıklaması
20.- Denizli Milletvekili Cahit Özkan’ın, Trabzon ili
Araklı ilçesi Çamlıktepe ve Yeşilyurt Mahallelerinde meydana gelen sel felaketinde
hayatını kaybedenler ile yaşanan sel felaketlerinde hayatını kaybedenlere
Allah’tan rahmet dilediğine, demokrasimizin bir tekâmül sürecinde olduğuna,
siyasi partilerin 69 sıra sayılı Askeralma Kanunu Teklifi’nde ortaya koyduğu
uzlaşıya ilişkin açıklaması
21.- Denizli Milletvekili Cahit Özkan’ın, şehitlik ve
gazilik konusunda duyarlı olunması gerektiğine ilişkin açıklaması
22.- Manisa Milletvekili Erkan Akçay’ın, Türkçenin
Türkiye’nin kimliği, Türk milletinin varlık nişanesi olduğuna, Türkçe dışında başka
resmî dil arayışında olmanın millî devleti hançerlemek ve başka amaçlara hizmet
etmek anlamına geldiğine ilişkin açıklaması
23.- Kocaeli Milletvekili Lütfü Türkkan’ın, Denizli
Milletvekili Cahit Özkan’ın HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
24.- İstanbul Milletvekili Hakkı Saruhan Oluç’un, Kürt
kimliğine sahip insanların ana dillerinin Kürtçe olduğuna ve ana dilin evrensel
insan hakkı olduğuna, esas olanın bir ana dilin nasıl geliştirilebileceği,
nasıl korunabileceği olması gerektiğine ilişkin açıklaması
25.- Denizli Milletvekili Cahit Özkan’ın, Kürt
vatandaşların dilinin ve etnik kimliğinin devletin anayasal güvencesi altında
bulunduğuna ilişkin açıklaması
26.- Kocaeli Milletvekili Lütfü Türkkan’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
27.- Diyarbakır Milletvekili Semra Güzel’in, hasta
mahpus Mehmet Emin Özkan’ın Adalet Bakanlığının ihmalinden kaynaklı mağduriyetinin
giderilmesi için herhangi bir girişimde bulunulup bulunulmayacağını öğrenmek
istediğine, tüm hasta tutsakların tahliye edilmesi gerektiğine ilişkin
açıklaması
28.- Amasya Milletvekili Hasan Çilez’in, Amasya ili
Merzifon ilçesi belediyesinde toplumsal barışı tehdit eden işten çıkarmalara
karşı yetkilileri sorumluluğunun bilincinde davranmaya davet ettiğine ilişkin
açıklaması
29.- Diyarbakır Milletvekili Oya Eronat’ın, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması
30.- Aydın Milletvekili Bekir Kuvvet Erim’in, Trabzon
ili Araklı ilçesinde meydana gelen sel felaketinde hayatını kaybedenlere Allah’tan
rahmet dilediğine, Aydın ilinde dolu ve sel baskını nedeniyle tarım
arazilerinde meydana gelen hasarın tespit işlemlerinin yapıldığına ilişkin
açıklaması
31.- Çanakkale Milletvekili Bülent Turan’ın, İstanbul
Milletvekili Hayrettin Nuhoğlu’un görüşülmekte olan 69 sıra sayılı Kanun
Teklifi’nin 34’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
32.- Çanakkale Milletvekili Bülent Turan’ın, Adana
Milletvekili İsmail Koncuk’un görüşülmekte olan 69 sıra sayılı Kanun Teklifi’nin
36’ncı maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
33.- Düzce Milletvekili Ümit Yılmaz’ın, iklim
değişikliği sonucunda Karadeniz Bölgesi’nde her yağıştan sonra sel felaketi
yaşandığına, Çevre ve Şehircilik Bakanlığının Karadeniz Bölgesi’nde dere
yataklarını ıslah etmesi ve Karadeniz’in doğasıyla oynanmasını engellemesi
gerektiğine ilişkin açıklaması
34.- Iğdır Milletvekili Yaşar Karadağ’ın, Millî Emlak
Genel Müdürlüğü personelinin mağduriyetinin giderilmesinin elzem olduğuna
ilişkin açıklaması
35.- İzmir Milletvekili Tamer Osmanağaoğlu’nun, Doğu
Akdeniz’de Avrupa Birliği üyesi Akdeniz ülkelerinin Güney Kıbrıs Rum kesiminin
haksız ve hukuksuz pozisyonuna destek vermesinin kabul edilemez olduğuna
ilişkin açıklaması
36.- Ağrı Milletvekili Ekrem Çelebi’nin, 2018-2019
eğitim öğretim yılının sona ermesiyle tatile giren öğrencilere verilecek en
güzel karne hediyesinin Ağrı ilini gezdirmek olduğuna ilişkin açıklaması
37.- Ankara Milletvekili Servet Ünsal’ın, 31 Mart yerel
seçimlerinden sonra belediyelerdeki israf ve yolsuzlukların ortaya çıkmaya
devam ettiğine ilişkin açıklaması

IV.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 8/5/2019 tarihinde Adana
Milletvekili İsmail Koncuk ve 19 milletvekilinin, askerlik esnasında psikolojik
yara almış kişilere gazi unvanı verilmesi için yapılması gerekenlerin tespiti
amacıyla verilmiş olan (10/1135) esas numaralı Meclis Araştırması Önergesinin
ön görüşmelerinin, Genel Kurulun 19 Haziran 2019 Çarşamba günkü birleşiminde
yapılmasına ilişkin önerisi 
2.- HDP Grubunun, 11/6/2019 tarihinde Van Milletvekili
Muazzez Orhan ve arkadaşları tarafından Bitlis ve Tatvan’da ana dilde yazılı
olan tabelaların sökülmesinin araştırılması amacıyla verilmiş olan Meclis
araştırması önergesinin ön görüşmelerinin, Genel Kurulun 19 Haziran 2019
Çarşamba günkü birleşiminde yapılmasına ilişkin önerisi 

3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Yusufeli Barajı ve bağlantılı HES projelerindeki
uygulamaların incelenerek hukuka aykırı uygulamalar yapıldığına dair iddiaların
değerlendirilmesi amacıyla verilmiş olan (10/213) esas numaralı Meclis
Araştırması Önergesinin ön görüşmelerinin, Genel Kurulun 19 Haziran 2019
Çarşamba günkü birleşiminde yapılmasına ilişkin önerisi

V.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49 Milletvekilinin
Askeralma Kanunu Teklifi (2/1940) ve Milli Savunma Komisyonu Raporu (S. Sayısı:
69)

VI.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, görüşmeleri izlemek üzere Genel Kurulu
teşrif etmiş bulunan Akdeniz Parlamenter Asamblesi toplantısı nedeniyle
ülkemizde bulunan katılımcı ülkelerin parlamenterlerinden oluşan heyet ‘e
"Hoş geldiniz." denilmesi
19 Haziran 2019 Çarşamba
BİRİNCİ OTURUM
Açılma Saati: 14.01
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Nurhayat ALTACA KAYIŞOĞLU
(Bursa)
----- 0 -----
BAŞKAN
– Türkiye Büyük Millet Meclisinin 91’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Dünya Çevre Günü münasebetiyle söz isteyen İstanbul Milletvekili
Müşerref Pervin Tuba Durgut’a aittir. 
Buyurun
Sayın Durgut. (AK PARTİ sıralarından alkışlar)
II.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Müşerref Pervin Tuba
Durgut’un, 5 Haziran Dünya Çevre Günü’ne ilişkin gündem dışı konuşması
MÜŞERREF
PERVİN TUBA DURGUT (İstanbul) – Sayın Başkan, sayın milletvekilleri; Birleşmiş
Milletler, 1974 yılından beri her yıl haziran ayının ikinci haftasını Dünya
Çevre Haftası olarak kutlamaktadır. Çevre kirliliğinden küresel ısınmaya,
sürdürülebilir tarım politikalarından yaban hayatı korumaya pek çok farklı
temanın işlendiği bu haftada çevresel sorunlar konusunda farkındalık oluşturmak
hedeflenmektedir. Ben bugünkü konuşmamda çevresel plastik kirliliğine dikkat
çekmek istiyorum. 
1852
yılında keşfedilip ilk üretilen plastikler de dâhil her yıl eklenen milyonlarca
ton plastik atık ne yazık ki bugün doğal hayatı tehdit ediyor. Çünkü plastik
bioçözünür bir madde değildir, başka bir deyişle, doğa, plastiği sindiremez.
Plastik çöpler doğada asla yok olmaz, sadece küçülerek mikro plastiklere
ayrılır. Yani bir kez kullanıp attığımız bu plastiklerden kurtulmak öyle kolay
değildir. Bu plastikler bazen ailemizle keyifle yediğimiz balığın içinde, bazen
gönlümüz ferah içtiğimiz kaynak suda, bazen kimsenin ayak basmadığını
düşündüğümüz bir kumsalda mikro plastikler olarak bize geri döner. Çünkü mikro
plastiklerin dünyada ulaşmadığı, kontamine etmediği çok az yer, çok az canlı
kalmıştır. Kuzey Kutbu’ndaki buzullarda bile mikro plastik bulunmuş olması
sorunun boyutları hakkında bize bir fikir verecektir. 
Bugün
plastikten doğaya karışan toksik kimyasal maddelerin kanser, doğumsal
anomaliler, bağışıklık sistemi bozuklukları ve endokrin sistemi bozukluklarına
neden olduğunu biliyoruz. Ve bugün neredeyse bütün insanların kan ve
dokularında bu toksik maddelerden bulunduğunu da biliyoruz. Hatta anne
karnındaki bebekler bile bu toksinlerden etkileniyor.
Sayın
milletvekilleri, plastik üretimi günümüzde yıllık 335 milyon tonu aşmıştır.
Bugüne kadar üretilen 8 milyar ton plastiğin en az yarısı atık olarak doğada
bulunuyor. Bu, 4 milyar ton atık demek. 4 milyar ton plastiğin ne kadar alan
kapladığını tasavvur edebilir misiniz? Avrupa kıtasından daha büyük bir alandan
bahsediyoruz. 
Denizlerdeki
plastik kirliliği her yıl 100 bini aşan balina, yunus ve deniz kaplumbağasını
ve 1 milyon deniz kuşunu öldürüyor. Buna rağmen yeryüzünün yaşam kaynağı
okyanuslara her gün 8 milyona yakın plastik çöp eklemeye devam ediyoruz. 
Bilim
insanları 2050 yılında denizlerde balıktan çok plastik atığın olacağını
söylüyor. Peki, gelecek nesiller, çocuklarımız böyle bir dünyada yaşamayı hak
ediyor mu?
Sayın
milletvekilleri, elbette ki plastikten tamamen arınmış bir dünya mümkün
değildir, aksine plastiğin faydalı kullanım alanları, modern hayatta yaşamsal
öneme sahiptir. Problem olarak tartıştığımız hiçbir yaşamsal değeri olmayan,
tek kullanımlık, milyonlarca tonda sürekli üretilip doğaya atılan plastiktir.
Mesela, ortalama kullanım süresi on iki dakika olan ama doğada hiçbir zaman yok
olmayacak olan milyonlarca plastik poşet gibi. Sadece Türkiye’de her yıl 30-35
milyar plastik poşet üretiliyor ve Türkiye’de bir kişi yılda ortalama 440 adet
plastik poşet kullanıyor. Hiç düşünmeden yaptığımız ve normalleştirdiğimiz bu
alışkanlıklardan artık dönmek, gelecek nesillere borcumuzdur. Bunun için
kişisel sorumluluk ve davranış değişimi çok önemli olsa da sadece birey temelli
yaklaşımlarla her gün büyüyen bu çevre felaketiyle mücadele edemeyiz. 
Mücadelenin
başarısı için organizasyonel, yasal ve politik düzlemde inisiyatiflere de
ihtiyacımız var. İşte, bu yüzden plastik poşetlerin ücretlendirilmesine yönelik
yapılan kanuni düzenleme çocuklarımızın yarınları için çok büyük bir kazanım
olmuştur. Bu düzenlemeyle poşet kullanımında şimdiden yüzde 60’ları aşan bir
düşüş yaşanmış olması doğru yolda olduğumuzu gösteriyor. Bu davranışların norm
olarak yerleşebilmesi için biz politika yapıcıların çevre sağlığını siyasetüstü
bir konu olarak değerlendirip güç birliği içinde çalışmamız gerektiğine
inanıyorum.
Sözlerime
son verirken yüce Meclisi saygıyla selamlıyorum. (AK PARTİ ve İYİ PARTİ
sıralarından alkışlar) 
BAŞKAN
– Teşekkür ederim.
Gündem
dışı ikinci söz, Gaziantep’in sorunları hakkında söz isteyen Gaziantep
Milletvekili Ali Muhittin Taşdoğan’a aittir.
Buyurun
Sayın Taşdoğan. (MHP sıralarından alkışlar) 
2.- Gaziantep Milletvekili Ali Muhittin Taşdoğan’ın,
Gaziantep ilinin sorunlarına ilişkin gündem dışı konuşması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; sözlerime
başlamadan önce 13 Haziran 1972 yılında şaibeli bir trafik kazasıyla şehit olan
Gaziantep Milletvekili, Gaziantep’in yetiştirdiği büyük fikir, düşünce ve dava
adamı, Ülkü Ocaklarımızın ve partimizin kurucularından eski Genel Başkan Yardımcımız,
Türkmen Ağası Sayın Dündar Taşer’i rahmet, minnet ve şükranla anıyorum.
Bugün
Gaziantep’te ebediyete uğurladığımız şehidimiz Jandarma Uzman Çavuş Ferdi
Polat’a da Allah’tan rahmet diliyor, ailesine sabırlar niyaz ediyorum.
Sayın
milletvekilleri, Gaziantep Türkiye'nin 6’ncı, bölgenin en büyük sanayi
şehridir. Gaziantep, 150 bin kişinin direkt istihdamının sağlandığı organize
sanayi bölgesine sahiptir. Organize sanayi bölgemizin içerisinden geçen Samözü
Deresi’nde dere ıslahı çalışmaları yapılması, sürdürülebilir kalkınmanın
gerçekleştirilmesi için çok büyük önemi haizdir. 
Gaziantep
organize sanayisi, şehirleşmenin modern gereksinimlerini karşılayacak düzeyde
atık yönetimi sistemine sahip olup özellikle, atık su arıtma konusunda çevreci
tedbirleri almıştır. Bünyesindeki arıtma tesisleriyle doğaya zararlı atıkları
çevresel standartlara uygun hâle getirmiş ve deşarj sağlanmıştır. Ancak tüm bu
olumlu gelişmelere rağmen Samözü Deresi’ne deşarj olan bu sular yönetmelikle
belirlenen parametrelere uygun olarak arıtılsa da tarımsal sulamaya elverişli
olamamaktadır çünkü atık su deşarjı yapılan Samözü Deresi suyunun tarımsal
sulamada kullanımı açısından, bazı element, ağır metal ve majör anyon-katyon
düzeylerinin yüksek olduğu bilinmektedir. Samözü Deresi akış yolunda bulunan
yedi sekiz köyümüz bu suyu tarımda kullanabilmek amacıyla arıtma tesisi
kurulması için devletimizden yatırım beklemektedir. Bu talep, hem çevresel hem
tarımsal hem de insanidir. İlgili bakanlıklarımızın birlikte yapacağı ortak bir
projeyle köylerimizin bu ihtiyacı karşılanabilir.
Sayın
milletvekilleri, Gaziantep sanayide olduğu kadar tarım üretiminde de ciddi
potansiyeli olan, ürettiği ürünleri marka hâline getirmiş, ülke ve dünya
ekonomisi için katma değer oluşturmuş bir tarım kentidir; öyle ki baklavaya ve
fıstığa adını vermiş, dünyaca ün kazanmıştır. Bu yıl yağan aşırı yağışlardan
kaynaklı olarak Gaziantep ve bölgemizdeki tarımsal üretimin birçoğunda,
ürünlerde rekolte düşüklüğü beklenmektedir. Yağmur ve dolunun zamansız ve aşırı
yağmasının tarımsal üretime olumsuz etkisi, verimliliğin düşmesi çiftçilerimizi
de zor duruma sokmuştur. Antep fıstığındaki rekoltenin bu sene yüzde 30 düşmesi
beklenmektedir. 
Adını
gazi şehrimizden alan Antep fıstığına destekleme talebimizi bu vesileyle
yenilemek istiyorum. Antep fıstığı üreticileri dekar başına 170 TL alan bazlı
gelir desteğini veya kilo başına 2 TL ürün desteğini hak etmektedir. Antep
fıstığı tarımının sürdürülebilirliği, Antep fıstığı tarımının
sürdürülebilirliği, Antep fıstığı tarımının özendirilmesi, ürün rekoltesinin
artırılması, Tarım ve Orman Bakanlığımızın çiftçilerimize vereceği desteklerle
sağlanacaktır.
Sayın
milletvekilleri, geçtiğimiz hafta sonu YKS sınavlarına giren tüm
öğrencilerimize başarılar diliyor ve sonuçların hayırlı olmasını temenni
ediyorum.
Gaziantep,
saydığımız özelliklerin yanı sıra, aynı zamanda üniversiteler şehridir.
Gaziantep Üniversitesi, Orta Doğu Teknik Üniversitesinden ayrılarak bilim
dünyasına hizmet veren önemli bir kurumdur. Yeni kurulan Gaziantep İslam Bilim
ve Teknoloji Üniversitesi alanında ilk olan üniversitedir. Türkiye’nin sayılı
sağlık bilimleri arasında olan SANKO Üniversitesi ve Türkiye’nin en fazla
öğrencisi bulunan vakıf üniversitelerinden olan Hasan Kalyoncu Üniversitesi
yükseköğrenime yeni başlayacak gençlerimizin tercih edeceği kaliteli eğitim
kurumlarına sahiptir. 
Gazi
şehri, üniversite gençliğimizin sosyoekonomik, kültürel yaşam açısından keyif
alacakları ideal bir eğitim şehridir. Türkiye’mizin her yerindeki öğrenci ve
velilerimizi gazi şehrimizdeki üniversitelerimizi tercih etmeye davet ediyorum.

Ayrıca,
yabancı öğrenci kaydı için yetkili olan tüm aracı kurumlara buradan
sesleniyorum: Gaziantep, üniversite gençliği açısından yaşanabilir, eğlenceli
bir eğitim ve kültür şehridir. Bu itibarla, hem şehrimiz hem de eğitim
kurumlarımız siz değerli üniversite gençliğini ağırlamaktan mutluluk
duyacaktır. 
Gazi
şehrimiz gibi, gazi olan yüce Meclisimizi saygıyla selamlarım. (MHP
sıralarından alkışlar) 
BAŞKAN
– Teşekkür ediyorum. 
Gündem
dışı üçüncü söz, sağlık alanında yaşanan sorunlar hakkında söz isteyen
Diyarbakır Milletvekili Semra Güzel’e aittir.
Buyurun
Sayın Güzel. (HDP sıralarından alkışlar)
3.- Diyarbakır Milletvekili Semra Güzel’in, sağlık
alanında yaşanan sorunlara ilişkin gündem dışı konuşması 
SEMRA
GÜZEL (Diyarbakır) – Sayın Başkan, değerli milletvekilleri; Halkların
Demokratik Partisi Grubu adına söz aldım. Genel Kurulu saygıyla selamlıyorum.
Son
yıllarda “Sağlıkta Dönüşüm Programı” adı altında hayata geçirilen birçok
düzenleme hem sağlık emekçilerinin hem de hasta ve hasta yakınlarının ciddi
mağduriyetler yaşamasına neden olmuştur. Bugün de bu düzenlemelerden biri olan,
gittikçe piyasalaşan, nitelikli sağlık hizmetlerinden ziyade ranta ve paraya
dönüştürülen, sağlık hizmetlerinin bir parçası olan şehir hastanelerinden söz
edeceğim. Hükûmetin Sağlıkta Dönüşüm Programı kapsamında hedeflediği şehir
hastaneleri kamu-özel iş birliği modeli altında yapılmaya devam ediyor. Bu
hastanelerden 9’u tamamlandı. Bu şehir hastaneleri hem sağlık çalışanları ve
hastalar açısından hem de ekolojik açıdan birçok sorunu da beraberinde getirdi.
Her şeyden önce şehir hastaneleri birer AVM mantığıyla yapılıyor. Yüksek,
geniş, şatafatlı binalar olunca sanki daha kaliteli bir sağlık hizmeti
verilecekmiş gibi bir algı yaratılıyor. Hastanelerin kurulduğu alanlar çok
geniş, hastaneleri inşa edebilmek için birçok hastanenin kurulacağı yerlerdeki
yeşil alanlar yok ediliyor. Sulak araziler kumla doldurularak beton zemin elde
edilmeye çalışılıyor. Sadece Bilkent Şehir Hastanesi için ayrılan alan 1 milyon
metrekare. Mevcut hastaneleri kapatıp hepsini bir hastanede birleştirmek için
devasa alanları yok etmek hem ekolojik bir yıkım hem de büyük bir israftır. 
Kuruluş
anından itibaren doğaya zarar verilerek yapılan bu devasa hastaneler nitelikli
sağlık hizmeti sunmaktan da son derece uzaktır. Hastane binalarının çok yüksek
ve büyük olması, bölümler arasındaki mesafelerin fazla olması sağlık
çalışanlarının gün içerisinde aşırı efor sarf etmelerine neden olmaktadır.
Sağlık çalışanlarının birçoğu iş yükünün yanı sıra bina içerisinde hareket
alanının çok geniş olmasından dolayı hastalara yetişmekte zorlanmaktadır. Bu da
stres, ruhsal gerilim, fiziksel hastalıklar gibi durumları ortaya çıkarmakta ve
doğrudan hem hizmeti verenin hem de alanın sağlığına olumsuz etkileri
yansımaktadır, sağlık çalışanlarının nitelikli sağlık hizmeti verememelerine
yol açmaktadır. Yakın ilişki içerisinde olması gereken birimler arasında bile
katedilmesi gereken mesafeler çok uzundur. Bölümler arası mesafeler özellikle
acil müdahale zorunluluğu bulunan vakalarda telafisi zor sonuçların yaşanmasını
da beraberinde getirmektedir. Hastalar hastane içerisinde bir tetkik yaptırmak
için bile çok uzun mesafeler yürümek zorunda kalmaktadırlar. 
Ayrıca hastanelerin şehir merkezinden uzak alanlara
inşa edilmesi bir diğer sağlık sorununu da doğurmaktadır. Şehir merkezlerinde
ulaşımı kolay olan hastaneler kapatılmakta ve hizmetler şehir dışına
taşınmaktadır. Hastaların sağlık hizmeti için gitmeleri gereken yol, şehir
hastaneleriyle beraber neredeyse 3 katına çıkmıştır. Bu hastaneler yapılırken
acil durumda bir dakikanın dahi önemli olduğu unutulmuş gibi görünüyor.
Hastaneler her anlamda kolay erişilebilir olmalıdır. Bu durumda da önümüzdeki
süreçte maalesef yolda yaşamını kaybeden acil hastalarıyla sık sık
karşılaşacağız gibi görünüyor. 
Değerli
arkadaşlar, şehir hastanelerinde sağlık çalışanları sorun yaşadıklarında şirket
yöneticilerine yönlendiriliyor. Fakat bu kişilere de hastane içerisinde ulaşmak
neredeyse imkânsız. Sağlığa ve meslek etiğine kâr odaklı yaklaşan bu
yöneticiler, sağlık emekçilerinin çalışma yaşamında karşılaştıkları sorunları
dikkate almamaktadır. Sağlık alanında faaliyet yürüten sivil toplum
kuruluşları, tamamen işletme mantığıyla hayata geçirilen şehir hastanelerinin
ciddi bir emek sömürüsüne de neden olacağını duyurmuştu. Bugün şehir
hastanelerinde ucuz iş gücü olarak çalışan emekçilerin güvencesiz, sendikasız
ve ağır çalışma koşulları bu uyarıları haklı çıkarmıştır. 
Sağlık
alanına tamamen kâr mantığıyla yaklaşmanın bir sonucu olarak şirketlere doluluk
garantisi verilen ve sözleşmeleri defalarca istememize rağmen bir türlü
göremediğimiz şehir hastanelerinin yapımı hâlâ devam etmekte. Bu hastanelerle,
halk sağlığı özel şirketlerin kucağına bırakılacak kadar önemsiz ve sermaye
odaklı bir mesele değildir. Nitelikli halk sağlığı hizmet, ancak eşit, parasız,
ana dilde yapılarak ve sosyal sağlık politikaları çerçevesinde koruyucu sağlık
hizmetlerini geliştirerek ve hastalıklarının önünü alarak mümkün olacaktır.
Teşekkür
ediyorum. (HDP sıralarından alkışlar)
BAŞKAN
– Teşekkür ederim.
Sayın
milletvekilleri, şimdi, sisteme giren ilk 15 milletvekiline yerlerinden birer
dakika söz vereceğim. Bu sözlerin ardından sayın grup başkan vekillerinin söz
taleplerini karşılayacağım. 
Sayın
Şeker, buyurun.
III.- AÇIKLAMALAR
1.- Kocaeli Milletvekili İlyas Şeker’in, 17 Haziran
Dünya Çölleşme ve Kuraklıkla Mücadele Günü vesilesiyle dünyada çölleşmenin
savaşlardan daha tehlikeli olduğuna ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Pazartesi
günü Dünya Çölleşmeyle Mücadele Günü’ydü. Dünyada savaşlardan daha tehlikeli
sorun çölleşmedir. Toprağın yok edilmesinin yani çölleşmenin kaçınılmaz sonucu
kıtlık, yoksulluk, istikrarsızlık, göç, savaş ve benzeri şekilde yaşamı
etkileyen ciddi olumsuzluklardır. Ülkemizde son on yedi yılda erozyon ve
çölleşmeyle mücadelede büyük adımlar atıldı. Sayın Cumhurbaşkanımızın
himayelerinde başlatılan ulusal ağaçlandırma seferberliğiyle bugüne kadar 4,5
milyar fidan toprakla buluşturuldu. Yapılan bu ağaçlandırma ve erozyonla
mücadele sonucu 72 milyon ton toprağın yani 300 bin dekarlık bir tarım
arazisinin kaybı önlendi. 
Halk
arasında kullanılan bir söz vardır: “Topraktan geldik, toprağa gideceğiz.”
Varoluşumuzda ham maddemizi oluşturan, öldüğümüzde bağrına basan toprağı
gelecek kuşaklarımıza daha da büyüterek, zenginleştirerek aktarmak zorundayız
diyorum, Genel Kurulu saygıyla selamlıyorum. 
BAŞKAN
– Sayın Taşkın…
2.- Mersin Milletvekili Ali Cumhur Taşkın’ın,
cumhuriyet tarihinin en yüksek mayıs ayı ihracat rakamına ulaşıldığına ve
Mersin ilinin ihracat yapan iller arasında 14’üncü sıradaki yerini koruduğuna
ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Geride
bıraktığımız mayıs ayında ihracat yüzde 11,46 artarak 16,8 milyar dolar olarak
gerçekleşti. Böylece cumhuriyet tarihinin en yüksek mayıs rakamına ulaşıldı.
İthalat mayıs ayında yüzde 19,85 azalarak 18,6 milyar dolara geriledi. 2019’un
ilk beş ayında ihracat yüzde 5,37 artışla 76,6 milyar dolara ulaşmış olup
ihracatın ithalatı karşılama oranı yüzde 90,5 düzeyine yükselmiştir. 
Türkiye’nin
dışarıya açılan kapılarından, Akdeniz’in parlayan yıldızı seçim bölgem Mersin
ilinde yapılan mayıs ayı ihracat rakamı ise geçen yılın aynı dönemine göre
önemli bir artış sağlayarak 150 milyon 453 bin dolar olarak gerçekleşti. Bu
rakamla, Mersin, ihracat yapan iller arasında 14’üncü sıradaki yerini
korumuştur diyor, Genel Kurulu saygıyla selamlıyorum. 
BAŞKAN
– Sayın Özkan…
3.- Mersin Milletvekili Hacı Özkan’ın, Hakk’ın
rahmetine kavuşan Mısır’ın seçilmiş ilk Cumhurbaşkanı Muhammed Mursi’ye
Allah’tan rahmet dilediğine ilişkin açıklaması
HACI
ÖZKAN (Mersin) – Teşekkürler Sayın Başkan. 
Mısır’ın
seçimle göreve gelen ilk lideri Muhammed Mursi seçilmesinden bir yıl sonra
küresel güçlerin desteğiyle darbe yapan ordu tarafından devrilmişti. Darbenin
ardından yüzlerce kişi güvenlik güçleri tarafından şehit edilmiş, on binlerce
kişi de hapse atılmıştı. Sisi’nin yönetime el koymasından sonra zalim cunta
tarafından yıllardır zindanlarda tutulan Muhammed Mursi yapılan işkenceler ve
temel insani ihtiyaçlarının kısıtlanmasına maruz kalmıştı. 
Mursi
son çıkarıldığı mahkemede milletinin onurunu savunurken Hakk’ın rahmetine
kavuştu. Darbe onu iktidardan uzaklaştırdı ancak hatırası gönüllerimizden asla
silinmeyecek, onurlu ve dik duruşu unutulmayacak. 
Şehit
Muhammed Mursi’ye Cenab-ı Allah’tan rahmet, mekânının cennet olmasını diliyor,
Genel Kurulu saygıyla selamlıyorum. 
BAŞKAN
– Sayın Durmuşoğlu…
4.- Osmaniye Milletvekili Mücahit Durmuşoğlu’nun,
Trabzon ili Araklı ilçesinde meydana gelen sel felaketinde hayatını
kaybedenlere Allah’tan rahmet dilediğine ve Cumhurbaşkanı Recep Tayyip Erdoğan
önderliğinde savunma sanayisinde büyük adımlar atıldığına ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan. 
Sözlerimin
başında, Trabzon’un Araklı ilçesinde meydana gelen sel felaketinde hayatını
kaybeden vatandaşlarımıza Allah’tan rahmet, ailelerine başsağlığı diliyorum. 
Türk
Silahlı Kuvvetleri ihtiyaçlarını karşılamak üzere geliştirdiği Millî Muharip
Uçak Projesi’nin “mock-up”ını 17 Haziranda Paris Havacılık Fuarı’nda tanıttı.
Dünya havacılık basını tarafından da yakından takip edilen bu adımla ülkemiz
uzun yıllardır hayalini kurduğu ileri teknoloji konusunda bir eşiği daha geride
bırakmış oldu. ATAK helikopteri, İHA, SİHA, HÜRKUŞ eğitim uçağı, Göktürk’le
hava savunmasında; Altay, Kirpi, Cobra II, Ejder Yalçın, Samur’la kara
savunmasında; MİLGEM millî gemimiz ve yapımı devam eden TCG Anadolu uçak
gemimizle deniz savunmasında çok önemli bir noktaya gelmiş durumdadır. Sayın
Cumhurbaşkanımız Recep Tayyip Erdoğan önderliğinde ülkemizin kalkınması için
son on yedi yılda her alanda olduğu gibi savunma sanayinde de büyük adımlar
atıldı ve atılmaya devam ediyor. Yapılan bu hizmetlerde emeği geçen herkese
teşekkür ediyor, Genel Kurulu saygıyla selamlıyorum. 
BAŞKAN
– Sayın Kılıç… 
5.- Kahramanmaraş Milletvekili İmran Kılıç’ın,
olağanüstü olayların yanı sıra güzel ahlak, erdem ve insanı yücelten değerlerin
anlatıldığı cenknamelerin güncellenmesi gerektiğine ilişkin açıklaması
İMRAN
KILIÇ (Kahramanmaraş) – Sayın Başkanım, Askeralma Kanunu Teklifi’ni
görüşüyoruz. Ben savaş günlükleri olan cenknamelerden bahsedeceğim. 
Yakın
tarihe kadar her yerde ve her vesileyle okunan veya anlatılan cenknamelerde
Anadolu’nun bize vatan olma sürecindeki mücadeleler kahraman kişiler üzerinden
hikâye edilmektedir. Bu hikâyelerde yiğitlik, sevgi ve barış sembolü olan
kişilerin kahramanlıkları mesnevi tarzında yazılmıştır. Cenknamelerde
olağanüstü olaylar yanında güzel ahlak, erdem ve insanı yücelten değerler
anlatılmaktadır. İdeal sahibi olmak, her halükârda kötülüklerle mücadele etmek,
paylaşmak, merhamet, doğruluk, mertlik, sadakat, cesaret gibi kavramlar
cenknameler yoluyla insanımızın ruh ve gönül dünyasını aydınlatmış, yepyeni bir
insan bilinci ve taptaze bir bahar iklimi sunmaktadır. Cenknamelerdeki
“pehlivan” “bahadır” gibi sıfatlarla anılan cengâver kişiler halk
muhayyilesinde en yüce yeri işgal eden gazi tipinin de temsilcileridir.
Cenknameler güncellenmeli, güncel cenknameler yazılmalı ve yapılmalıdır. 
BAŞKAN
– Sayın Koçer… 
6.- Gaziantep Milletvekili Abdullah Nejat Koçer’in,
Ekonomi Değer Kredisinin üretim, istihdam ve ihracat artışına katkı
sağlayacağına ilişkin açıklaması
ABDULLAH
NEJAT KOÇER (Gaziantep) – Teşekkür ederim Sayın Başkan. 
Hazine
ve Maliye Bakanlığımızın açıkladığı, 12 bankanın katılımı ve Kredi Garanti Fonu
desteğiyle oluşan 25 milyar liralık Ekonomi Değer Kredi Paketi KOBİ’lerimizin
finansmana ulaşımlarını kolaylaştıracak çok önemli bir gelişmedir. KOBİ’lere
sunulan bu imkânla uzun vade ve uygun maliyetli kredilerden küçük işletmelerin
de yararlanması mümkün hâle gelmektedir. KOBİ’lerin gelişmesi, AR-GE, inovasyon
ve markalaşma girişimlerinin desteklenmesi, işletmelerin büyümeleri,
üretimlerini artırmaları için sağlanmış olan bu finans desteğini çok önemli
buluyorum. Ekonomide hızla devam eden iyileşmeyle açıklanan bu destek paketinin
üretimin, istihdamın ve ihracatın artışına önemli katkı sağlayacağına inanıyor,
başta girişimciliğin başkenti Gaziantep olmak üzere tüm KOBİ’lerimize hayırlı
olması dileklerimle Genel Kurulu saygıyla selamlıyorum. (AK PARTİ sıralarından
“Bravo” sesleri, alkışlar) 
BAŞKAN
– Sayın Filiz…
7.- Gaziantep Milletvekili İmam Hüseyin Filiz’in,
yükseköğretim mezunu işsiz sayısındaki artışa ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
TÜİK’in
açıkladığı Mart 2019 verilerine göre yükseköğretim mezunları arasındaki
işsizlik oranı yüzde 13,1’e yükselmiş. İşsiz sayısı 1 milyonun üzerindedir. Bu
konuda sıkıntının en önemli sebepleri iş gücü planlaması yapılmadan açılan
bölümler, kontenjanlar ve yanlış yönlendirmelerdir. Kendi mezunlarımızdan bir
makine mühendisi yazmış: “Yeni mezunum, iş bulmakta zorlanıyorum. Çoğu
arkadaşım şu an işsiz, diğer üniversitelerden mezun olan arkadaşlara göre
oldukça iyi eğitim aldığımızı görüyorum ama firmalar bizi görmezden geliyor.
Gelecek adına endişeliyiz." Böyle diyor. Sosyal Güvenlik Kurumuna
nitelikli personel yetiştirilmesi amacıyla açılmış ön lisans sosyal güvenlik
bölümü mezunlarından birisi de yeterli kadro verilmediğinden iş bulma
şanslarının çok az olduğunu belirtiyor. Üniversitelerde bölümler açılırken ve
kontenjanlar tespit edilirken YÖK’ün dikkatli olması gerektiğini hatırlatıyor.
Genel
Kurulu saygıyla selamlıyorum. 
BAŞKAN
– Sayın Sezgin…
8.- Aydın Milletvekili Aydın Adnan Sezgin’in, Aydın
vilayetinde sağanak yağış ve fırtına nedeniyle yaşanan mağduriyetin giderilmesi
gerektiğine ve Trabzon ili Araklı ilçesinde meydana gelen sel felaketinde hayatını
kaybedenlere Allah’tan rahmet dilediğine ilişkin açıklaması
AYDIN
ADNAN SEZGİN (Aydın) – Teşekkürler Sayın Başkan. 
Son
günlerdeki sağanak yağış ve fırtına nedeniyle Aydın vilayetinde sel baskınları
yaşanmış, tarım sektörü ve birçok alanda ağır maddi hasar ortaya çıkmıştır.
İncirliova’nın Osmanbükü Mahallesi’nde 5 bin dönüm ekili arazideki pamuk
berhava olmuştur. Çiftçilerin çoğunluğunun ürünleri kullanılamaz hâle
gelmiştir. Keza, Nazilli başta olmak üzere bazı ilçe merkezlerinde ağır hasar
mevcuttur. Çiftçilerin karşılaştığı zararın giderilmesi gerekmektedir, meskûn
mahallerde de vatandaşların zararları karşılanmalıdır. Doğal afetin
sonuçlarının telafi edilmesi için ilgili belediyelere bütçe katkısı sağlanması
gerekmektedir. İcap ederse afet bölgesi ilanına gidilmelidir. 
Son
olarak, Trabzon Araklı’da yaşanan sel felaketi nedeniyle hayatını kaybedenlere
Allah’tan rahmet diliyor, yaralılara ve selden zarar gören tüm vatandaşlarımıza
geçmiş olsun diyorum.
Genel
Kurulu saygıyla selamlıyorum. 
BAŞKAN
– Sayın Kaplan, buyurun. 
9.- Gaziantep Milletvekili İrfan Kaplan’ın, can almaya
devam eden Gaziantep ili D400 kara yoluyla ilgili gerekli tedbirlerin alınması
konusunda yetkililere seslendiğine ilişkin açıklaması
İRFAN
KAPLAN (Gaziantep) – Teşekkürler Sayın Başkan. 
Milletvekili
yemini ettiğim günden itibaren ilk önergem “Nurdağı ölüm yolu” olarak bilinen
Gaziantep Nurdağı D400 kara yolunun duble yapılması talebiydi. Daha sonra da
Türkiye Büyük Millet Meclisi Genel Kurulunda sık sık dile getirdiğim “Nurdağı ölüm
yolu” için ne yazık ki Hükûmet hiçbir adım atmadı ve bu yol can almaya, ev
yıkmaya devam ediyor. Bir kez daha hafızalarımızı tazelemek istiyorum. Bu yolda
2016, 2017 ve 2018 yıllarında toplam 230, 2019’un ilk beş ayında ise 38 ölümlü
ve ağır yaralanmalı kaza meydana gelmiştir.
Buradan
yetkililere sesleniyorum: Bu yola gereken özeni ve önemi artık gösterin, bu
yolu bir an önce yapın. Daha fazla vatandaşımızın canından olmasını
istemiyoruz.
Teşekkürler.
BAŞKAN
– Sayın Kara…
10.- Konya Milletvekili Esin Kara’nın, sağanak ve dolu
yağışının Konya ili Meram, Karatay, Selçuklu, Yalıhüyük, Akören, Bozkır,
Sarayönü, Cihanbeyli, Kadınhanı, Çumra başta olmak üzere birçok ilçede
tarlalarda zayiata sebep olması nedeniyle çiftçilerin mağduriyetinin
giderilmesi gerektiğine ilişkin açıklaması
ESİN
KARA (Konya) – Teşekkürler Sayın Başkan.
Değerli
milletvekilleri, seçim bölgem olan Konya’da bir haftadır süren yoğun sağanak
yağmur ve dolu yağışı Meram, Karatay, Selçuklu, Yalıhüyük, Akören, Bozkır,
Sarayönü, Cihanbeyli, Kadınhanı, Çumra ve birçok ilçemizde tarlalarda zayiata
sebep olmuş, tahıl ürünleri ve sebzelere ağır maddi zarar vermiştir. Yüzde 80
civarında ürün kaybına uğrayan Konyalı çiftçilerimiz hasar tespitinin yapılıp
afet alanı ilan edilmesini beklemektedir.
Yetkililere
buradan sesleniyorum: Tarlasında kalkacak mahsulünden başka geçim kaynağı
olmayan çiftçilerimizin mağduriyeti devletçe giderilmelidir. 
Buradan
Konyalı çiftçilerimize geçmiş olsun dileklerimi iletiyorum.
BAŞKAN
– Sayın Aygun…
11.- Tekirdağ Milletvekili İlhami Özcan Aygun’un,
Tekirdağ ili Süleymanpaşa ilçesi müftüsü Ayhan Okur’un sosyal medya hesabından
yaptığı paylaşımları nedeniyle görevden alınmasını ve hakkında soruşturma
açılmasını beklediklerine ilişkin açıklaması
İLHAMİ
ÖZCAN AYGUN (Tekirdağ) – Teşekkür ederim Sayın Başkanım.
Tekirdağ
Süleymanpaşa ilçemizin müftüsü Ayhan Okur’un sosyal medya hesaplarında AKP’nin
reklam ajansı gibi çalıştığını görüyoruz. Sayın müftü diyorum ama maalesef
“sayın”ı hak etmiyor. Müftü şu cümleyi kullanıyor: “Yavşak ve şerefsiz” diyor.
Kime diyor? Cumhuriyet Halk Partililere diyor. Sayın müftü haddini aşmıştır.
Haddini aşmasının diğer bir cümlesi de şudur, diyor ki: “Ay yıldızlı al
bayrağımızı kaldırıp kurt başlı mavi bayrağı getirmeyi öneren CHP.” Yine
“Hitler’den kaçıp bize sığınan 100 bini aşkın Yahudi’ye vatandaşlık veren CHP.”
Bugün
zaten ulusal basında okuduğumuz bir haber var. Çorlu’da İsak Amca’nın okulu
vardı. İsak Amca 1948 yılında İsrail’e taşınmış, 2010 yılında da doğduğu ve
büyüdüğü Çorlu’ya okul yaptırmış. Şimdi soruyorum: Kim haklı? Yetkilileri de
buradan uyarıyorum: Bu müftünün derhâl görevden alınmasını, açığa alınmasını ve
hakkında soruşturma açılmasını bekliyoruz. Böyle müftülerin devlet memurluğu
yapması demek ülkenin yok olması demektir.
BAŞKAN
– Sayın Kaşlı…
12.- Aksaray Milletvekili Ramazan Kaşlı’nın, Aksaray
ilinde yaşanan sağanak ve dolunun ekili alanlara zarar vermesi nedeniyle
çiftçilerin borçlarının üç yıl ertelenerek mağduriyetlerinin giderilmesi
gerektiğine ilişkin açıklaması
RAMAZAN
KAŞLI (Aksaray) – Teşekkür ediyorum Sayın Başkan. 
Hububat
hasadının yapıldığı bugünlerde Aksaray’da son iki günde şiddetli dolu ve
sağanak yağmurun 200 bin dekar ekili alana zarar verdiği -İl Valimiz
koordinasyonunda İl Tarım Müdürü ve İl Ziraat Odası Başkanı, İl Genel Meclisi
üyelerimiz, muhtarlarımız ve teknik elemanlarla birlikte yapılan incelemede-
zararın yaklaşık 30 milyon TL olduğu tespit edilmiştir. Geçimini büyük oranda
çiftçilikle sağlayan Aksaray’ımızda zarar gören ekili alanların sahiplerinin
borçlarının üç yıl ertelenmesi ve zararlarının AFAD ve Cumhurbaşkanlığı
fonundan karşılanmasını talep ediyor, çiftçilerimize geçmiş olsun diyor, Genel
Kurulu saygıyla selamlıyorum.
BAŞKAN
– Teşekkür ederim. 
Sayın
Kaya…
13.- Osmaniye Milletvekili İsmail Kaya’nın, S400 hava
savunma sisteminin en ileri askerî teknolojilerden biri olduğuna ilişkin
açıklaması
İSMAİL
KAYA (Osmaniye) – Teşekkürler Sayın Başkanım.
Türkiye’nin
Rusya’dan teslim almaya hazırlandığı, günümüzün en önemli askerî
teknolojilerinin başında S400 hava savunma sistemi gelmektedir. Ulusal
güvenliğimiz doğrultusunda bu sistemleri satın alarak hava sahamızı olası
tehditlerden korumayı amaçlamaktayız.
Peki,
neden S400 hava savunma sistemi? S400 tamamen savunma sistemidir. Dünyadaki en
iyi hava savunma sistemlerinden biri olarak nitelendirilen S400 her türlü savaş
uçaklarını, balistik füzeleri ve diğer gelişmiş hava saldırısı araçlarını imha
etmek üzere tasarlanmıştır. S400 kısa, orta ve uzun menziller için füzelerini
aynı anda kullanabilen, 600 kilometre uzaklıktaki hedefi algılama özelliğine
sahip ve saniyede 4,8 kilometre hızla füze gönderebiliyor. Sistem hedefe 10
saniyeden daha az sürede tepki verebilmektedir. Sayın Cumhurbaşkanımız Recep
Tayyip Erdoğan Bey’in de ifadesiyle “Türkiye, S400 savunma sistemi alacaktır
demiyoruz, al-mış-tır.”
Aziz
milletimize hayırlı olsun diyerek Genel Kurulu saygıyla selamlıyorum. 
BAŞKAN
– Sayın Kavuncu…
14.- Çorum Milletvekili Erol Kavuncu’nun, ülkemizin
sahip olduğu konumu ve tarihî misyonuyla küresel güçlerin ilgi odağı olmaya
devam ettiğine, 23 Haziranda İstanbul’da hizmetin kazanacağına ilişkin
açıklaması
EROL
KAVUNCU (Çorum) – Teşekkür ederim Başkanım. 
Ülkemiz
sahip olduğu eşsiz konumu ve tarihî misyonuyla küresel güçlerin ilgi odağı
olmaya devam etmektedir. Başta ekonomi ve güvenlik olmak üzere ülkemizde
gerçekleştirilmek istenen küresel operasyonların asıl sebebi Türkiye'nin oyun
bozan tavrıdır. 31 Marttaki mahallî seçimleri bir kriz ve kaos fırsatı olarak
gören küresel güçler umduklarını bulamamışlardır. Aziz milletimiz millî birlik
ve beraberliğimizi zaafa uğratmak isteyenlere karşı o şaşmaz sağduyusuyla 23
Haziranda da gereken cevabı verecektir. Tarihî İstanbul seçimlerine giderken
sürekli yalan söyleyerek özür dileme erdem ve cesaretini dahi gösteremeyenler
bilmelidirler ki milletimiz her şeyin farkındadır. 23 Haziranda İstanbul’da
hizmet kazanacak, millet kazanacaktır. İstanbul daha güzel olacak, Türkiye daha
güzel olacaktır. [CHP sıralarından alkışlar (!)]
BAŞKAN
– Sayın Subaşı…
15.- Balıkesir Milletvekili Yavuz Subaşı’nın, yaşanan
sel felaketleri nedeniyle hayatını kaybedenlere Allah’tan rahmet dilediğine,
CHP Genel Başkanı Kemal Kılıçdaroğlu’nun belediyelerden işçi çıkarılmayacağı
sözünün unutulduğuna ilişkin açıklaması
YAVUZ
SUBAŞI (Balıkesir) – Teşekkür ediyorum Sayın Başkanım.
Son
günlerde ülkemizde yaşanan sel felaketleri nedeniyle hayatlarını kaybedenlere
Cenab-ı Allah’tan rahmet, ailelerine ve ülkemize başsağlığı diliyorum.
31
Mart seçimleri öncesinde, CHP Genel Başkanı Sayın Kemal Kılıçdaroğlu, seçimleri
kazanmaları hâlinde belediyelerden işçilerin çıkarılmayacağı sözünü vermişti.
Ama seçimlerden sonra verilen sözler unutuldu ve başta Bolu Belediyesi olmak
üzere CHP ve HDP'nin aldıkları belediyelerde belediye işçileri işlerinden
haksızca çıkarıldı. Haklarını aramak için işten çıkarılan işçi kardeşlerimiz
emek ve adalet yürüyüşüne başlamış olup -bugün 9’uncu gününde- dokuz günden
beri yollardadır. Bu haksız işçi kıyımına son verilmesini diliyorum.
Genel
Kurulu saygıyla selamlıyorum.
BAŞKAN
– Teşekkür ediyorum.
Milletvekillerimizin
konuşmaları tamamlandı.
Sayın
Türkkan, buyurun lütfen.
16.- Kocaeli Milletvekili Lütfü Türkkan’ın, Trabzon ili
Araklı ilçesinde meydana gelen sel felaketinde hayatını kaybedenlere Allah’tan
rahmet dilediğine, Hükûmetin plansız yapılaşmayı durdurması gerektiğine,
Kocaeli için harcanıldığı ifade edilen paranın tam karşılığının görülüp
görülmediği ile Kocaeli ili Körfez ilçesi ile Derince ilçesine niçin Kuzey
Marmara Otoyolu’ndan çıkış verilmediğini Ulaştırma ve Altyapı Bakanından öğrenmek
istediğine, yılın ilk beş ayındaki bütçe açığı verilerine göre ekonominin
uçuruma sürüklendiğine, hukukun istenildiği zaman eğilip bükülemeyeceğine
ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; Trabzon’un Araklı
ilçesinde, dün, sağanak yağış sonrası bir hidroelektrik santrali borusu
patladı. Patlamanın ardından meydana gelen -4 kişinin öldüğü, 6 kişinin
kaybolduğu, 4 kişinin de yaralandığı- sel felaketini üzüntüyle takip ettik.
Hayatlarını kaybeden vatandaşlarımıza Allah’tan rahmet, yaralı vatandaşlarımıza
da acil şifalar diliyorum. Temennimiz, kaybolan vatandaşlarımızın bir an önce
sağ salim bulunmasıdır. Trabzon Milletvekilimiz Sayın Hüseyin Örs bu sabah
bölgeye gitmiştir, ondan aldığımız bilgilerle ilgili daha sonra Meclisi de
bilgilendirmeye devam edeceğiz. 
Doğa
olaylarını felakete dönüştürmeye devam ediyoruz. Üzülerek söylüyorum, akıl ve
bilim dışı davranmaya devam ettikçe benzer olaylar maalesef devam edecektir. En
son yaşadığımız bu felaket, dere yatağı üzerine plansızca inşa edilen yapıların
sonucudur. Ne yazık ki bu zamana kadar denetlenip tedbir alınması gerekirdi
fakat alınmadı. Artık, Hükûmet tedbirlerini almalı, plansız yapılaşmayı
ivedilikle durdurmalıdır.
Sayın
Başkan, değerli milletvekilleri; Ulaştırma ve Altyapı Bakanı Sayın Mehmet Cahit
Turhan dün Sanayi Odasında yaptığı konuşmada Kocaeli için 28 milyar lira
harcandığını ifade etmiş. Bunu söyleyen Sayın Bakana ve Kocaelili
hemşehrilerime sormak istiyorum: Kocaeli 28 milyar liranın tam karşılığını gördü
mü, nerede bu 28 milyar? Mesela ben 28 milyarın bir kısmını Kuzey Marmara
Otoyolu için kesilen yüz binlerce ağaca ve katledilen doğaya bakınca görüyorum
ama devamı nerede? Kuzey Marmara Otoyolu’nun sanayi kenti Kocaeli için çok
önemli olduğunu söylüyorsunuz; madem önemli, neden TÜPRAŞ gibi sanayi
tesislerine ev sahipliği yapan sanayi kenti Körfez’e otoyoldan çıkış
vermediniz?
(Mikrofon
otomatik cihaz tarafından kapatıldı) 
BAŞKAN
– Buyurun.
LÜTFÜ
TÜRKKAN (Kocaeli) – Neden önemli bir ihracat ve ithalat limanı olan Kocaeli’nin
diğer bir bel kemiği Derince çıkışından vazgeçildi? Tanker ve kamyonlar birer
bomba gibi şehir içinden geçmek zorunda mı diye sormak istiyorum Sayın Bakana.
Yeri
gelmişken de değinmek istiyorum, merak ettiğimden de soruyorum: 6,5 milyar
lirayla Türkiye’nin en borçlu belediyesi Kocaeli Büyükşehir Belediyesidir,
ondan pek de bir farkı olmayan Körfez Belediyesi de borç içinde yüzüyor.
Yatırım olarak ancak kaldırım yapabilecek bütçeye sahip belediyeler Kuzey
Marmara Otoyolu’nun Körfez çıkışını hangi para ve araç makine parkıyla yapacak?
Harcadığınız paranın takibini yapmadığınız zaman sinekten bile yağ çıkarmaya
kalkanlar ne yaparlar biliyor musunuz? 
(Mikrofon
otomatik cihaz tarafından kapatıldı) 
BAŞKAN
– Tamamlayın, buyurun Sayın Türkkan.
LÜTFÜ
TÜRKKAN (Kocaeli) - Mesela şunu yaparlar: Adına “yüksek hızlı tren” dediğiniz
demir yolunun Kocaeli geçişinde eski tren hattından topladığı taşlarla
Kartepe’deki taş ocağından çıkardığı taşları harmanlayıp tekrar yeni
döşedikleri rayların üzerlerine yerleştirirler. Hâlbuki tamamen balast taşı
olması gereken o hepimizin bildiği taşlar trenlerin raydan çıkmasını, rayların
deforme olmasını, eğilmesini, kısaca kazaya sebep olabilecek önemli riskleri de
önlerler. İşte siz harcadığınız paranın takibini yapmak istemediğiniz için
Ankara’dan Eskişehir’e bir saatte varan hızlı tren Eskişehir’den sonra
Kocaeli’den kara tren gibi geçmek zorunda kalıyor. Sizin de imzanızın olduğu
Marmaray fiyaskosundan sonra bir başka skandaldır bu Sayın Bakan. Görülüyor ki
28 milyar lira Kocaeli’ye değil, Kocaeli’ye çöken ve ihale alan sizin yandaş
firmalarınıza harcanmış. 
(Mikrofon
otomatik cihaz tarafından kapatıldı) 
BAŞKAN
– Buyurun.
LÜTFÜ
TÜRKKAN (Kocaeli) – Hazine ve Maliye Bakanlığı 2019 yılının beş aylık
dönemindeki bütçe açığı verilerini açıkladı. Bakanlığın açıkladığı verilere
göre 2019 yılının Mayıs ayında bütçe açığı 12,1 milyar lira açık verdi. Bu
verilere göre, Yeni Ekonomi Programı’nda yer verilen 2019 bütçe açığının yüzde
82,5’una ilk beş ayda ulaşıldı. Yani anlayacağınız, Sayın Berat Albayrak’ın
öngörüleri yine tutmadı. Maalesef ekonomimizin dümeni açıkladığı onlarca
programdan da sınıfta kalan birisinin elinde tam gaz uçuruma doğru devam
ediyor. 
Kahraman
Mehmetçik’imize “eşek” diyen Yeni Akit gazetesi haber müdürü bir meczubu
darbettikleri iddiasıyla gözaltına alınan 4 şüpheli çıkarıldıkları nöbetçi sulh
ceza hâkimliğince tutuklanmış. Şüphesiz ki herhangi bir darp olayının sonucunda
çıkan tutuklama kararı doğrudur, normaldir. 
(Mikrofon
otomatik cihaz tarafından kapatıldı) 
BAŞKAN
– Son kez buyurun Sayın Türkkan.
LÜTFÜ
TÜRKKAN (Kocaeli) – Anormal olan, Sayın Kılıçdaroğlu’na, Sayın Yavuz Selim
Demirağ’a, Sayın Sabahattin Önkibar’a saldıranların, üzerinden yirmi dört saat
geçmeden bile serbest bırakılmasıdır.
Muhalefete
saldırmak serbest fakat iktidardan birisine yapılan saldırı cezasız
bırakılamaz, öyle mi? Burada bir adaletsizlik yok mu? Hukuk, istediğiniz zaman
eğip bükeceğiniz bir şey değildir. Bu anlayış, bizim hak, hukuk ve adalet
mücadelemizin ne kadar haklı olduğunu bir kez daha göstermiştir. Unutmayınız ki
bir gün adalet size lazım olduğunda bu yapılanlar önünüze mutlaka konulacaktır.
Yüce
Meclisi saygıyla selamlıyorum.
BAŞKAN
– Sayın Akçay…
17.- Manisa Milletvekili Erkan Akçay’ın, aşırı yağışlar
nedeniyle oluşan sel ve dolu afetleri nedeniyle Mersin, Kocaeli, Düzce, Manisa
ve Trabzon ilinde hayatını kaybedenler ile Çin toplama kampında şehit olan Doğu
Türkistanlı yazar Nurmuhammed Tohti’ye Allah’tan rahmet dilediğine, yağışların
afete dönüşmemesi için gerekli tedbirlerin alınması gerektiğine, Kırım, Musul,
Kerkük, Karabağ, Kıbrıs, Batı Trakya ve Doğu Türkistan’ın Türk milletinin sahip
çıktığı davalar olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Son
bir haftada ülkemizde aşırı yağışlar nedeniyle çok sayıda sel ve dolu afeti
yaşanmıştır. 9 Haziranda Ankara’da 1 vatandaşımız sele kapılarak, 1
vatandaşımız iş yerinin deposuna suyun dolması nedeniyle boğularak, 1
vatandaşımız da konutuna dolan suyun yol açtığı panik nedeniyle kalp krizi
geçirerek hayatını kaybetmiştir. 16 Haziranda Kırıkkale’nin Sulakyurt ilçesinde
sele kapılan 2 vatandaşımız hayatını kaybetmiştir. 17 Haziranda Ağrı’nın
Diyadin ilçesinde etkili olan selde Naime Polat 11 ve 4 yaşlarındaki 2
çocuğuyla birlikte sele kapılarak hayatını kaybetmiştir, 1 vatandaşımız da
yıldırımın isabet etmesi sonucu hayatını kaybetmiştir. 17 Haziranda Yozgat’ta
meydana gelen sel ve dolu nedeniyle büyük zarar oluşmuştur. 18 Haziranda
Mersin, Kocaeli, Düzce ve Manisa Alaşehir’de aşırı yağışlar sonucu büyük maddi
hasarlar oluşmuştur. Yine 18 Haziranda Trabzon’un Araklı ilçesi Çamlıktepe ve
Yeşilyurt Mahallelerinde meydana gelen selde 4 vatandaşımız hayatını kaybetmiş,
6 vatandaşımız da kaybolmuştur; 3 belediye çalışanı ve 1 Devlet Su İşleri görevlisi,
meydana gelebilecek olumsuz sel felaketi için hazırlanan proje kapsamında iş
makineleriyle çalışma yaparken sel sularına kapılmıştır. Araklı’daki sel
felaketinde 4 ev ve 2 iş yeri ile bazı köprüler yıkılmış, okul, cami, yol ve
tarım arazileri ile su ve elektrik nakil hatlarında hasarlar meydana gelmiştir.

(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan.
Bazı
mahalleler tahliye edilmiştir. 2 mahallede çok sayıda ev de heyelandan hasar
görmüştür. Hayatını kaybeden vatandaşlarımıza Cenab-ı Allah’tan rahmet,
ailelerine başsağlığı diliyorum. 
Sel
ve dolu felaketinden zarar gören vatandaşlarımızın zararlarının karşılanması
konusunda çalışmaların da yapılmasının takipçisi olacağız. Yağışların afete
dönüşmemesi için gerekli tedbirlerin alınması, planlamaların yapılması büyük
önem arz etmektedir. Sel, heyelan ve bu acıların tekrar yaşanmaması için bir an
önce gerekli önlemler alınmalıdır.
Sayın
Başkan, Türkistan’ın dünyaca ünlü yazarı Uygur Türkü Nurmuhammed Tohti’nin ağır
hastalığına rağmen nisan ayında gözaltına alınıp toplama kampına götürülerek
yetmiş gün sorgulama, işkence, kötü muamele sonucu hayatını kaybettiğini ve
naaşının ayaklarındaki kelepçeyle ailesine teslim edildiğini üzüntüyle
öğrendik.
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan.
BAŞKAN
– Devam edin, buyurun.
ERKAN
AKÇAY (Manisa) – Nurmuhammed Tohti’ye Allah’tan rahmet diliyorum. Doğu
Türkistan halkının ve Türk dünyasının başı sağ olsun diyorum.
Aziz
milletimizin herhangi bir ferdinin herhangi bir yerde tırnağı kanasa onu ilk
hissedecek ve mazlum milletlere her platformda sahip çıkacak ülke Türkiye’dir.
Kırım, Musul, Kerkük, Karabağlar, Kıbrıs, Batı Trakya ve Doğu Türkistan Türk
milletinin ve Türkiye'nin her zaman sahip çıktığı davalarıdır ve sahip çıkmaya
da devam edecektir.
Teşekkür
ederim Sayın Başkan.
BAŞKAN
- Sayın Oluç, buyurun.
18.- İstanbul Milletvekili Hakkı Saruhan Oluç’un,
Trabzon ili Araklı ilçesi ile Ağrı ili Diyadin ilçesinde meydana gelen sel
felaketinde hayatını kaybedenlere Allah’tan rahmet dilediğine, iktidarın dere
yataklarına inşaat yapmaya devam ettiğine, Karadeniz ekosisteminin tahrip
edilmemesi gerektiğine, kayyum atanması nedeniyle Diyadin Belediyesinin
hizmetlerini yerine getiremediğine ve yasakçı zihniyeti kınadıklarına, Anadolu
Ajansının seçimlerde veri akışını nereden elde ettiğini tüm kamuoyuna açıklamak
zorunda olduğuna ilişkin açıklaması
HAKKI
SARUHAN OLUÇ (İstanbul) – Sayın Başkan, değerli vekiller; Trabzon’un Araklı
ilçesi Yeşilyurt Mahallesi’nde şiddetli yağış sonrası bir HES borusu patladı ve
ardından mahallede bir taşkın meydana geldi, can yitimi ve kayıplar var.
Öncelikle, Trabzon halkının acısını paylaşıyoruz, yaşamını yitiren
yurttaşlarımıza Allah’tan rahmet, yakınlarına başsağlığı diliyoruz.
İktidar,
maalesef, yıllardır ekoloji mücadelesi yürütenlerin, bilim insanlarının ve en
önemlisi de Karadeniz halkının, Havva Anaların tüm uyarılarına rağmen dere
yataklarına inşaat yapmayı bırakmadı, HES projeleriyle suyu doğal akışından
koparmaktan vazgeçmedi. Neredeyse her yıl Karadeniz’de buna benzer felaketler
meydana geliyor. Geçtiğimiz yıllarda da gerek Araklı’da gerekse Karadeniz’in
başka yerlerinde bu tür felaketlerle karşı karşıya kalınmıştı. Yetkililerin her
seferinde “doğal afet” diyerek üstünü örtmesinden artık gına geldi. Dün gece de
Tarım Bakanı Bekir Pakdemirli “Allah’ın işi, nerede ne olacağını da
bilemiyorsunuz.” dedi. Yani kendisini Allah’a havale ediyoruz. Karadeniz’in
vadilerinde bir dere üzerine onlarca HES inşa etmek tam bir talan anlayışıdır
ve kul işidir. Sadece Trabzon’da 51 adet HES inşa edilmiştir, 5 adet HES yapım
aşamasındadır. Dolayısıyla Karadeniz’deki her sağanak yağış sele ve heyelana
sebep olmaktadır. Daha fazla can kaybı yaşanmadan bölgenin koşulları dikkate
alınarak tedbirler alınmalıdır. Bölgedeki doğal yaşama, insan yaşamına karşı
risk oluşturan projeler mutlaka tekrardan değerlendirilmeli ve risk olan
projeler durdurulmalıdır. İktidarın Karadeniz ekosistemini daha fazla tahrip
etmemesi gerekiyor. Karadeniz’in o güzel doğasına düşmanlığı bir kenara
bırakmak gerekiyor. 
Bir
diğer felaket geçtiğimiz günlerde Ağrı’da yaşandı. 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Ağrı’nın Diyadin ilçesinde 4 kişi yaşanan selden
ötürü yaşamını yitirdi. Şehrin içinden geçen kanal sularının yağmur suyunu
taşıyamaması nedeniyle sel şehrin içine girmiş oldu. Yaşamını yitiren
yurttaşlarımıza Allah’tan rahmet, yakınlarına da başsağlığı diliyoruz. 
Ağrı
vekili arkadaşlarımızın yapmış olduğu çalışmalar sonucunda da anlaşılmıştır ki
kentte Devlet Su İşleri tarafından yapılan çok dar bir kanal mevcuttur ve
etrafında yerleşim yerleri vardır. Bu kanal elbette Ağrı gibi bir il için
yetersizdir ve orada yaşayan halk açısından tehlike arz etmektedir. Yaşananın
bundan kaynaklandığını görüyoruz. Ancak sorun bununla bitmiyor; Diyadin
Belediyesine ait, belediye tarafından uzun süre önce alınmış olan, belediyeye
kayyum atandığında kayyum tarafından çalıştırılan greyder ve kepçeden oluşan iş
makineleri kaymakamlık ve emniyet kararıyla bağlanmıştır ve çalışmalarına izin
verilmemektedir. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın.
HAKKI
SARUHAN OLUÇ (İstanbul) – Diyadin Kaymakamlığı ve emniyetin bu kararı nedeniyle
makineler bağlanmışken sel felaketi meydana gelmiştir. Belediyemiz, olaya
müdahale etmek ve evleri su baskınına uğrayan halkımızın yardımına koşmak için
bu makineleri kullanamamıştır. Belediyeye ait iş makinelerinin çalışmasını engelleyen
ve olaya yerinde ve zamanında müdahale olanağı tanımayan kaymakamlığın ve
emniyetin amacı belediyeyi işlemez hâle getirmeye yöneliktir. Bu engelleyici ve
yasakçı zihniyeti de kınıyoruz.
Şimdi,
felaketlerden başlamışken son bir felaket daha var, ona da değinmek istiyorum,
bu da Anadolu Ajansıyla ilgili. Anadolu Ajansı Genel Müdürü açıklama yaptı ve
dedi ki: “23 Haziran seçimini de aynı hassasiyet ve tarafsızlıkla duyuracağız.”
İşte, felaket burada başlıyor. Önceki 6 seçim ve 1 referandumda ve 31 Martta
Anadolu Ajansının yaptığı çalışmaları herkes izledi. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın lütfen.
HAKKI
SARUHAN OLUÇ (İstanbul) – “Bir kamu kurumu değildir Anadolu Ajansı.” demiş
genel müdür. Anadolu Ajansı kamuya hizmet veren resmî bir kuruluştur ve esas
felaket, basın etiğini yok saymasından kaynaklanmaktadır, basın etiğini her gün
ve her an çiğnemesinden kaynaklanmaktadır. Biz Anadolu Ajansının 31 Mart günü
veri akışını saatlerce durdurmasını eleştirmiştik, bunun cevabını hâlâ doyurucu
bir şekilde genel müdürün ağzından duyamadık, söyledikleri inandırıcı değil.
Ama daha önemlisi, sorduk ve yine soruyoruz: Anadolu Ajansı seçim akşamları
verilerini nereden elde ediyor, hangi kaynaktan elde ediyor? Bunu defalarca sorduk,
yine soruyoruz. Anadolu Ajansı yetkilileri bugüne kadar hiçbir doyurucu cevap
vermemiştir. Yüksek Seçim Kurulu Başkanı Anadolu Ajansının kendilerinden veri
almadığını açıklamıştır. O zaman, Anadolu Ajansı bu verileri nereden elde
ettiğini tüm kamuoyuna açıklamak zorundadır, bunu da bir kez daha vurgulamak
istiyorum.
Teşekkür
ederim. 
BAŞKAN
– Teşekkür ederim.
Sayın
Özkoç…
19.- Sakarya Milletvekili Engin Özkoç’un, Trabzon ili
Araklı ilçesinde yaşanan felaketin ihmalin sonucu olduğuna ve hayatını kaybedenlere
Allah’tan rahmet dilediğine, Anadolu Ajansı Genel Müdürünün 23 Haziranda
tekrarlanacak İstanbul Büyükşehir Belediye Başkanlığı seçiminde gerçekleşecek
veri girişiyle ilgili açıklamasına ve siyasetin erdemli olmayı gerektirdiğine
ilişkin açıklaması
ENGİN
ÖZKOÇ (Sakarya) - Sayın Başkan, değerli milletvekili arkadaşlarım; hepinizi
saygıyla sevgiyle selamlıyorum.
Sayın
Başkan, Trabzon Araklı’da yaşanan felaket, aslında bir kader değildir bir
ihmalin sonucudur, söylene söylene başımıza gelen ihmaller zincirinin işlenmiş
cinayetleridir. O yüzden, bu tür felaketleri engellemek, vatandaşlarımızın göz
göre göre ölmelerine göz yummamak için yapabileceğimiz tek şey, HES’lerle
ilgili ve diğer ihmali gözüken konularla ilgili tedbirimizi önceden almaktır
tıpkı madenlerde olduğu gibi.
Hayatını
kaybeden vatandaşlarımıza Allah’tan rahmet diliyorum, yakınlarına başsağlığı
diliyorum. 
Bu
konuda Sayın Bülent Kuşoğlu’nun verdiği araştırma önergesini biraz sonra Genel
Kurulda görüşeceğiz. 
Anadolu
Ajansının tekrar, “Yine verileri biz vereceğiz ve gerçekten güvenilir şekilde
vereceğiz.” sözünü az önce mevkidaşımın da ifade ettiği gibi bir felaket olarak
görüyorum. Ancak biz, seçimin sonuçlarını Anadolu Ajansından izlemeyeceğiz,
ANKA Ajanstan izleyeceğiz. ANKA Ajansın verdiği verileri biz kendimiz doğru
olduğuna, dürüst olduğuna itibar ederek izleyeceğiz ve sonuçları oradan
sağlıklı bir şekilde izlemeye, bundan sonra da oradan izlemeye devam edeceğiz. 
Sayın
Başkan, siyaset, gerçekten erdemlilik isteyen bir iştir. Söylediğiniz sözlerin
nereye gittiğini bileceksiniz. Bir siyasi partiyi eleştirirken dikkat
edeceksiniz. Bir siyasi parti liderini eleştirirken dikkat edeceksiniz. Eğer
eleştirdiğiniz siyasi parti Cumhuriyet Halk Partiyse yani Türkiye'nin
kuruluşunun partisiyse burada biraz dikkatli olacaksınız.
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ÖZKOÇ (Sakarya) – Cumhuriyet Halk Partisiyle ilgili söylediğiniz sözlere, eğer
partinizin muhatap olduğu şeyler şunlarsa: Sizin partinizin lideri, Fetullahçı
terör örgütü diye adlandırdığınız terör örgütünün kumpasçı savcısının arkasında
duran bir liderse Cumhuriyet Halk Partisine söz söylerken yüzünüz kızaracak.
Eğer sizin partinizin lideri, eğer bir gizli tanıkla bu ülkenin Genelkurmay
Başkanını hapsedip darbeci generalleri göreve getiren bir liderse ve siz bu
partinin mensubuysanız, Cumhuriyet Halk Partisine söz söylerken dikkat
edeceksiniz, yüzünüz kızaracak. Sizin partinizin lideri eğer Savcı Zekeriya Öz
ve Adil Öksüz gibi terör örgütü mensuplarının elini kolunu sallayarak bu
ülkeden çıkmalarına göz yummuşsa, o zaman Cumhuriyet Halk Partisine bir söz
söylerken dikkat edeceksiniz, yüzünüz kızaracak. 
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ÖZKOÇ (Sakarya) - Sizin partinizin lideri millet iradesiyle seçilmiş Başbakanı
azleden bir liderse, millet iradesiyle seçilmiş belediye başkanlarını görevden
alan bir liderse ve siz bu partinin mensubuysanız, konuşurken bize bakarak
değil, yere bakarak konuşmanız gerekir. Siz Cumhuriyet Halk Partililerin
gözünün içine bakarak konuşma yetkisine sahip bir insan değilsiniz demektir.
Onun
için, Cumhuriyet Halk Partisiyle ilgili konuşurken 17-25 Aralıkta
bakanlarınızın, Halk Bankası Genel Müdürlerinizin milletin parasını,
milyonlarca dolarını çalıp evlere koyduktan sonra milletin parasıyla faizle
geri ödeyip meşrulaştıran bir siyasi partinin mensubuysanız, o zaman Türkiye
Büyük Millet Meclisinde konuşurken burada yazılan “Egemenlik kayıtsız şartsız
milletindir.” sözünün ne anlama geldiğini bilerek konuşacaksınız. 
(Mikrofon
otomatik cihaz tarafından kapatıldı)
BAŞKAN
– Lütfen toparlayın.
ENGİN
ÖZKOÇ (Sakarya) - Eğer siz dikkat etmezseniz biz size haddinizi bildiririz.
Teşekkür
ederim. (CHP sıralarından alkışlar) 
BAŞKAN
– Sayın Özkan…
20.- Denizli Milletvekili Cahit Özkan’ın, Trabzon ili
Araklı ilçesi Çamlıktepe ve Yeşilyurt Mahallelerinde meydana gelen sel
felaketinde hayatını kaybedenler ile yaşanan sel felaketlerinde hayatını
kaybedenlere Allah’tan rahmet dilediğine, demokrasimizin bir tekâmül sürecinde
olduğuna, siyasi partilerin 69 sıra sayılı Askeralma Kanunu Teklifi’nde ortaya
koyduğu uzlaşıya ilişkin açıklaması
CAHİT
ÖZKAN (Denizli) – Teşekkürler Sayın Başkan.
Öncelikle,
18 Haziran 2019 tarihinde Trabzon Araklı ilçesi Çamlıktepe ve Yeşilyurt Mahallelerinde
yoğun yağmur sonrası meydana gelen sel felaketinde 4 vatandaşımız hayatını
kaybetti ve cansız bedenlerine ulaşıldı. Kaybolan 6 kişiyi arama çalışmaları
devam ediyor. Öncelikle, hayatını kaybeden vatandaşlarımıza Allah’tan rahmet,
yakınlarına, Trabzon’a ve bütün aziz milletimize başsağlığı dileklerimizi
iletiyoruz.
Araklı
Kaymakamlığı olayın ilk anından itibaren ivedilikle kriz masası oluşturmuş ve
281 kişilik ekip oluşturulmak suretiyle 52 araç, 27 iş makinasıyla
çalışmalarını sürdürmektedir. Arama ve kurtarma anlamında bölgede tam donanımlı
bir şekilde çalışmalar yürütülmektedir. Sel alanında güvenli bölgeye tüm
vatandaşlarımız nakledilmiş, mahsur kalan vatandaşlarımız ise kalmamıştır. 
Tabii,
özellikle sadece Trabzon’da değil, bu hafta -biraz önce çok kıymetli Milliyetçi
Hareket Partimizin Grup Başkan Vekilinin de ifade ettiği gibi- ülkemizin
değişik illerinde meydana gelen sellerden dolayı hayatını kaybeden tüm
vatandaşlarımıza da Allah’tan rahmet, ailelerine ve yakınlarına da başsağlığı
dileklerimizi iletiyoruz. 
Diğer
açıdan, Türkiye’nin siyasi gündemi ve özellikle on yedi yıllık AK PARTİ
hükûmetleri döneminde meydana gelen tüm siyasi tartışmaları tabii ki bu kısa
sözümüz içerisinde ifade etmemiz mümkün değil. Ancak bütün, on yedi yılda
ortaya konulan çalışmalara bakacak olursak, bunlar bir taraftan yargısal
denetim, diğer taraftan da demokratik denetimle vatandaşlarımızın
dikkatindedir. Vatandaşlarımız tüm olup bitenleri her seçim döneminde
değerlendirip bir not vermektedir. On yedi yıldan beri yapmış olduğumuz tüm
seçimlerde… 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın.
CAHİT
ÖZKAN (Denizli) – …vatandaşlarımız Hükûmetimizin icraatlarını değerlendirip not
vermiş ve “Durmak yok, yola devam.” anlayışıyla yeniden yetki vermiştir. 
Tabii,
özellikle terörle mücadelede ortaya koymuş olduğumuz performans ve başarı hem
terör örgütlerinin davamıza, siyasi ilkelerimize düşmanlığını tetiklemiş, diğer
taraftan da vatandaşlarımızdan tam not almıştır. Hani, on yedi yıldan beri
FETÖ’yle mücadelede ortaya koymuş olduğumuz bütün mücadeleleri, çalışmaları,
hepsini toparlar ve bir çuvalın içine koyarsak, oraya vurulacak mühür de terör
örgütü elebaşının özellikle Sayın Cumhurbaşkanımıza ve AK PARTİ’ye beddualarla
ortaya koyduğu ifadelerdir. Tabii, şefaate mazhar olmadık, bedduaya mazhar
olduk; hamdolsun, şükürler olsun çünkü bir terör örgütünden elbette güzel söz
işitmek bize yakışmazdı. Biz şefaate değil, beddualara muhatap olduk;
hamdolsun. 
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Devamla) – Son olarak da tabii, demokrasimiz her geçen gün bir tekâmül
sürecinde. Özellikle 69 sıra sayılı Askeralma Kanunu Teklifi’yle ilgili dün
gerçekleştirmiş olduğumuz, tüm siyasi partilerle ortaya konulan uzlaşı,
demokrasimiz adına büyük bir kazanımdır. İnşallah bugün de ve yarın da
çalışmalarımızı sürdürmek suretiyle askeralma kanununu büyük bir uzlaşı
içerisinde, ülkemizin değeri olarak hayata geçirme arzumuzu tekrar ifade
ediyorum.
Başarılı,
hayırlı çalışmalar diliyor, teşekkür ediyorum. 
BAŞKAN
– Teşekkür ederim.
Değerli
arkadaşlar, gündeme geçiyoruz.
Başkanlığın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
IV.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 8/5/2019 tarihinde Adana
Milletvekili İsmail Koncuk ve 19 milletvekilinin, askerlik esnasında psikolojik
yara almış kişilere gazi unvanı verilmesi için yapılması gerekenlerin tespiti
amacıyla verilmiş olan (10/1135) esas numaralı Meclis Araştırması Önergesinin
ön görüşmelerinin, Genel Kurulun 19 Haziran 2019 Çarşamba günkü birleşiminde
yapılmasına ilişkin önerisi 
19/6/2019
Türkiye Büyük Millet Meclisi Başkanlığına
Danışma
Kurulu 19/6/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Orhan
Çakırlar
 Edirne
 Grup
Başkanı
Öneri:
Adana
Milletvekili İsmail Koncuk ve arkadaşları tarafından, askerlik esnasında
psikolojik yara almış kişilere “gazi” unvanı verilmesi için yapılması
gerekenlerin tespiti amacıyla, Meclis araştırması açılması maksadıyla 8/5/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin diğer önergelerin önüne alınarak görüşmelerin 19/6/2019
Çarşamba günkü birleşimde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi İYİ PARTİ Grubu adına
Sayın Koncuk. (İYİ PARTİ sıralarından alkışlar) 
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum. 
Aslında,
Askerlik Kanunu görüşmelerinde, verdiğimiz bu Meclis araştırması önergesinin
gündeme gelmesi son derece iyi oldu, tevafuk oldu. Hepinizin de bildiği gibi
“şehitlik” ve “gazilik” kavramı bizim kültürümüz açısından son derece önemli.
Ancak tabii, bu “gazilik” kavramının derinlemesine irdelenmesi gerekiyor yani
burada bir keyfiyet olmamalı, gerçekten gazi vasfını, unvanını hak eden kim
olursa olsun, mutlaka gazi unvanı verilmeli. 
Tabii,
partimize vatandaşlardan çok sayıda talep geliyor. Bunlardan bir tanesi de
askerdeyken psikolojik travma yaşamış, akli melekelerini kaybetmiş insanların
gazi sayılmaması. Değerli milletvekilleri, bu son derece önemli bir hadise. Biz
çocuklarımızı askere gönderirken sağlam raporu alarak gönderiyoruz yani bedenen
de sağlam, akıl yönünden de sağlam raporu alıyoruz. Evlatlarımız askere
gidiyor, orada bir çatışma içerisinde yanında arkadaşının şehit olduğunu,
yaralandığını, ayağının, kolunun koptuğunu görüyor ve çok ciddi psikolojik
travma yaşıyor ve sivil hayata döndüğü zaman tamamen akli melekesini kaybetmiş,
evliyse baba olarak görevlerini yapamayan, bekarsa iş bulamayan bir insan
durumuna düşüyor. Türkiye Cumhuriyeti devletinin böylesi, evlatlarımız için
“Ya, kardeşim bana ne, beni ilgilendirmez.” diyebilme hakkı yoktur. Onun için
bu verdiğimiz araştırma önergesinde… Askerdeyken bir sebeple akli melekelerini
kaybetmiş, psikolojik sıkıntı yaşamış evlatlarımızın gazi sayılmasıyla ilgili
bir tekliftir bu. Umut ediyorum bu teklif kabul edilir. Bu teklif kabul
edilmese bile… Şu anda İYİ PARTİ Grubu olarak biz kanun teklifi de verdik yani
12/4/1991 tarihli 3713 sayılı Terörle Mücadele Kanunu’na bir ek madde eklenerek
bu rahatsızlıkları olan evlatlarımızın gazi sayılması konusunda bir kanun
teklifi verdik. Bakın, sürekli, askerlikle ilgili övücü sözler söylüyorsunuz.
Doğrudur, onlar bizim evlatlarımız, gözlerini kırpmadan şehit oluyorlar, gazi
oluyorlar ama bizim gerçekten o evlatlarımızın bu mücadelesine bir saygımız
varsa, herhangi bir istismara sebep olmadan, bu konuda devlet olarak üzerimize
düşen her sorumluluğu yerine getirip bu evlatlarımıza sahip çıkmamız lazım.
Kolunu kaybedeni gazi sayıyoruz, doğru; bacağını kaybedeni gazi sayıyoruz,
doğru; aklını kaybedeni yani -en önemli melekesi insanın aklıdır, akıl olmadan
ne kolun ne bacağın bir önemi yoktur- yaşadığı psikolojik travmadan dolayı
aklını kaybetmiş evlatlarımızı gazi saymamanın büyük bir eksiklik, büyük bir
kusur olduğunu düşünüyoruz. Bu konuda hamaset yapmak yerine vicdanlarımızın
harekete geçeceğine inanıyor, bu araştırma teklifimizin kabul edilmesini, kabul
edilmemesi hâlinde verdiğimiz kanun teklifinin kanunlaştırılmasını bekliyor,
hepinizi saygıyla selamlıyorum. (İYİ PARTİ sıralarından alkışlar)
BAŞKAN
- Cumhuriyet Halk Partisi Grubu adına Sayın Çelebi konuşacak. (CHP sıralarından
alkışlar)
CHP
GRUBU ADINA MEHMET ALİ ÇELEBİ (İzmir) – Teşekkürler Sayın Başkan.
Yüce
Meclisi saygıyla selamlıyorum. 
Ben
de malul sayılmayan gazilerden bahsetmek istiyorum. Bunlar “Askerlik ve kamu
görevini yerine getirirken yaralanan ancak mevcut herhangi bir kanun kapsamında
değerlendirilmeyip herhangi bir haktan yararlanamayan kişiler, malul sayılmayan
gaziler” olarak adlandırılıyor. Çok önemli bir konu, bunun 20 bin mağduru var
Türkiye’de. Neden bahsediyoruz? Bakınız, bir kurşun kolundan girip çıkmış,
birisi bedeninde ama gazi değil. Vücudunda 30’a yakın el bombası şarapneli var,
gazi değil. Kalbinde kurşunla yaşıyor, gazi değil. Bedenindeki kurşun vücudunu
zehirledikten sonra doğan 3 çocuğu da yüzde 50 görme engelli, bu adam gazi
değil. Kanasla sırtından vurulmuş, akciğeri delinmiş, gazi değil. Mayına
basmış, vücudunda 60 şarapnel parçası taşıyor, gazi değil. Beyninin içinde 3
roket parçası var, müdahale edilemiyor, gazi değil. Patlama nedeniyle duyma,
görme kaybı yaşamış, yine gazi değil. Sebep? Yüzde 40 uzuv kaybı gerekiyormuş,
cetvelle ölçecekler. Bu insanlar gazi değil ve bunlar kronik ağır metal
zehirlenmesi yaşıyorlar ve yavaş yavaş maalesef ölüyorlar ve işsizlik, iletişim
sorunları, psikolojik bunalım, travma sonrası stres bozukluğu da yaşamaktalar.
Bakın göstereyim onları sizlere, merminin girdiği yer, çıktığı yer; bu
kardeşimiz, Mehmetçiğimiz gazi değil. Bir tanesi şöyle söylüyor: “8 yaşındaki
güzel kızım sol göğsüme yaslanmak istiyor, ‘Orada kurşun var, olmaz.’ diyorum.
‘Ayakkabılarımı bağlar mısın babacığım?’ diyor, ‘Alnımda şarapnel var,
eğilemem.’ diyorum, üzülüyor. ‘Neden gazi değilsin?’ diyor, ‘Cetvelle ölçtüler,
yeterli değilmiş.’ diyorum, yutkunuyorum, bir cevap veremiyorum.” Yaşanan bu.
Bakın, kurşun, röntgende gözüküyor, kurşun taşıyor vücudunda, gazi değil. Daha
ötesi var mı bu işin? 
Görmeye
bile tahammül edemiyoruz, dayanamıyoruz, üzülüyoruz; gazi değil. Bakınız,
parmağı kopmuş, gazi değil. 15 Temmuzda KHK’yle, biliyorsunuz, bu tarzda
olanların hepsi gazi sayıldı.
OYA
ERONAT (Diyarbakır) – Sayılmadı, sayılmadı.
MEHMET
ALİ ÇELEBİ (Devamla) – Yani sayıldığını biliyoruz biz. Sayılmalı yani parmağı
koptuğu zaman saymayalım mı yani? Gazi olmasın mı bu vatandaşımız?
Bu
nedenle, onlar şunu söylüyor: “Sağlıklarımızı verin.” diyorlar veren yok,
“Gaziliğimizi verin.” diyorlar, veren yok. İnşallah gerek iktidar partisi gerek
diğer muhalefet partileri birlikte çalışacağız, bu sorunu da çözeceğiz diyorum.

Yüce
Meclisi saygıyla selamlıyorum. (CHP sıralarından alkışlar)
BAŞKAN
– Adalet ve Kalkınma Partisi Grubu adına Sayın Tamer…
AK
PARTİ GRUBU ADINA İSMAİL TAMER (Kayseri) – Teşekkür ediyorum Değerli Başkanım. 
Sayın
Başkanım, değerli milletvekili arkadaşlarım; İYİ PARTİ Grubunun “gazi”
unvanıyla ilgili vermiş olduğu grup önerisi hakkında söz aldım. Yüce Meclisi
saygı ve sevgiyle selamlıyorum. 
Evet,
gazilik ulvi bir meslektir bana göre. Ulvidir, Allah rızası için mücadele eden
Müslüman askerlerin savaştan sonra dönüp aldıkları bir unvandır. Yine, savaş
anında büyük yararlılıklar gösteren ve aynı zaman içerisinde ülkeye,
memleketine, milletine, dinine faydalı olan kişilerin de döndükten sonra alabilecekleri
bir unvan olarak da tabir, ifade edilebilir. 
Kutsi
bir meslek için bana göre de tüm grupların bu konuda destek vermesi lazım.
Yapılabilecek ne varsa yapmamız gerektiğinin bilinci içerisindeyiz. Bizlerin bu
bağlam içerisinde ilgili şekilde çalışıp verilebilecek bir şey varsa da
vermemiz gerektiğinin de altını çizerek ifade etmek istiyorum. 
Tabii,
tıbbi olarak gazilik olabilmesi adına… Aslında büyük afetler, yine, işte,
yapılan büyük bir savaşta yanında ölüm olan bir askerimiz geldikten sonra 2
şekilde tepki verebilir: Eğer üç dört saat içerisinde tepki veriyorsa “Bunu
‘akut’ olarak ifade edebiliriz.” diye ifade ediyorum. Yok, aylar sonra ortaya
çıkmışsa bunlardan birincisi “akut stres bozukluğu”, ikincisi ise “travma
sonrası bozukluklar” diye ifade edilir. 
Tabii,
bunların hepsi kişide kişilik bozukluklarına kadar gidebilen, psikolojik olarak
bozukluğu ortaya çıkarabilen bir durumdur. Akut bozuklukların, olayın hemen
akabinde, yüzde 10 ile 15’i arası bunlar hemen kendilerine gelebilir, yüzde 80-85’i
gibi büyük bir kısmında da akut travmatik kişilik, stres bozuklukları ortaya
çıkabilir ama gazilikle ilgili olanlar “travma sonrası olan bozukluklar”a daha
uygun bir tabir şeklindedir. 
Kısaca
şunu ifade etmek istiyorum: Gazilik büyük bir unvan, gazilik büyük, ulvi bir
olay. Dolayısıyla gazilerimiz için yapabileceğimiz ne varsa yapmaya hazır
olduğumuzu ifade ediyor, hepinize saygılar sunuyorum. 
Teşekkür
ediyorum. (AK PARTİ sıralarından alkışlar)
İSMAİL
KONCUK (Adana) – Destek vereceksiniz olarak anlıyoruz Sayın Milletvekilim. 
BAŞKAN
– İYİ PARTİ Grubunun önerisini oylarınıza sunuyorum: Kabul edenler… Etmeyenler…
Kabul edilmemiştir. 
CAHİT
ÖZKAN (Denizli) – Sayın Başkan… 
BAŞKAN
– Buyurun Sayın Özkan. 
III.- AÇIKLAMALAR (Devam)
21.- Denizli Milletvekili Cahit Özkan’ın, şehitlik ve
gazilik konusunda duyarlı olunması gerektiğine ilişkin açıklaması
CAHİT
ÖZKAN (Denizli) – Şehitlik ve gazilik çok hassas bir mesele. Al bayrağımıza
rengini veren şehitlerimiz ve gazilerimiz akıttıkları kanla bu vatanı bizlere
emanet ettiler. Onun için bu meselede -biraz önce sayın hatip de konuştu- bu
konularda duyarlı olmak çok önemli ancak eğer yasal düzenlemeden kaynaklanan
bir eksiklik varsa elbette bunu Parlamentoda yapabiliriz. Yok eğer yasal
düzenleme var da olayın meydana geliş usul ve esasları çerçevesinde herhangi
bir sıkıntı, sorun varsa onu da yine Meclis denetim vazifeleri gereğinde hep
beraber takip etmemiz ayrı bir meseledir. Bu hususta bizim de kendi
çalışmalarımız var, bunları tamamladığımız zaman Mecliste diğer siyasi parti
gruplarıyla bir araya gelir, inşallah bu meseleyi de yeniden değerlendirme
imkânına kavuşuruz. 
Teşekkür
ediyorum. (İYİ PARTİ sıralarından alkışlar)
BAŞKAN
– Teşekkür ederim. 
ÜMİT
BEYAZ (İstanbul) – Sayın Başkanım, oylamayı çok çabuk… Saymadan nasıl karar
verdiniz, anlayamadık. 
BAŞKAN
– Yani bir gün siz de buraya oturursanız buradan baktığınızda bütün salonu çok
net olarak gördüğünüzü göreceksiniz. Yani sayı belli. 
ÜMİT
BEYAZ (İstanbul) – Efendim, sayalım o zaman. 
BAŞKAN
– Yoksa yani emin olabilirsiniz ki bu noktada tarafsızlığıma hiçbir şekilde
gölge düşürmem. 
ÜMİT
BEYAZ (İstanbul) – Peki. 
BAŞKAN
– Teşekkür ediyorum. 
ÜMİT
BEYAZ (İstanbul) – Biz buradan öyle göremedik. 
BAŞKAN
– Buradan farklı görünüyor, bir gün gelirseniz buradan farklı olduğunu
görürsünüz. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
adet önerisi vardır, okutup işleme alacağım ve oylarınıza sunacağım. 
IV.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 11/6/2019 tarihinde Van Milletvekili
Muazzez Orhan ve arkadaşları tarafından Bitlis ve Tatvan’da ana dilde yazılı
olan tabelaların sökülmesinin araştırılması amacıyla verilmiş olan Meclis
araştırması önergesinin ön görüşmelerinin, Genel Kurulun 19 Haziran 2019
Çarşamba günkü birleşiminde yapılmasına ilişkin önerisi 
19/6/2019
Türkiye Büyük Millet Meclisi Başkanlığına
Danışma
Kurulu 19/6/2019 Çarşamba günü (Bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:
11
Haziran 2019 tarihinde Van Milletvekili Sayın Muazzez Orhan ve arkadaşları
tarafından verilen 2642 sıra numaralı Bitlis ve Tatvan'da ana dilde yazılı olan
tabelaların sökülmesinin araştırılması amacıyla Türkiye Büyük Millet Meclisine
verilmiş olan Meclis araştırması önergesinin diğer önergelerin önüne alınarak
görüşmelerinin 19/6/2019 Çarşamba günkü birleşiminde yapılması önerilmiştir.
BAŞKAN
– Halkların Demokratik Partisi Grubu önerisinin gerekçesini açıklamak üzere,
parti adına, grup adına Sayın Ebrü Günay, Mardin.
Buyurun.
(HDP sıralarından alkışlar) 
HDP
GRUBU ADINA EBRÜ GÜNAY (Mardin) – Sayın Başkan, değerli milletvekilleri;
partimin grup önerisi üzerine söz almış bulunuyorum. 
Le
Monde Dergisi 2010 yılında, 335’inci sayısında dünyanın en etkili dilleri
listesini yayınladı ve bu listede Kürtçe 31’inci sırada yer aldı. Tabii,
Kürtçenin bu kadar zengin bir dil olması, basında ve dünyada işlenmiş olması
bence önemli çünkü yıllardır uygulanan tekçi politikalara rağmen, tüm
kapatmalara, yayın yasaklarına, kitap toplatmalarına, yapılan tüm baskılara
rağmen Kürtçe her geçen gün, tüm bunlara rağmen gelişmekte ve kitaplar
yayınlanmakta, yazılmakta, edebiyat ve sanat dili olarak kullanılmaktadır.
Resmî dil olmamasına rağmen 31’inci sırada yer alması ayrıca, Kürt dilinin
zenginliğini gösteriyor. Tabii, bunlar dünyadaki örnekleri. Yine, Avrupa’da,
Japonya’da, Amerika’da resmî diller olarak kullanılan, eğitim dili olarak
kullanılan bir dil ama maalesef ki Kürtlerin çok yoğun yaşadığı ülkemizde her
gün baskı ve sıkıntılarla karşılaşmakta. Bunlardan bir tanesi Bitlis ve
Tatvan’da belediyelerdeki Kürtçe tabelaların kaldırılması.
Tabii,
işin ironik tarafı şu: Bitlis, biliyorsunuz Saidi Kürdi’den beri Kürt dilinin
ana vatanı durumunda ve işe buradan başlamış olmak. Yine, 31 Marttan sonra bu
halka hizmet etmek yerine halkın her gün günlük yaşamda kullandığı dilini
yasaklamak ve tabelalarını indirmek başka bir ironidir. Ve işin daha kötüsü,
bence daha ironik tarafı, aynı belediye başkanları şu an İstanbul’da seçim
faaliyetleri yürütüyorlar ve Kürtçe tabelaları kaldıran bu belediye başkanları
muhtemelen seçim faaliyetlerini Kürtçe yapıyorlardır.
Tabii,
ben buradan kendilerine sormak istiyorum: Bitlis’te yasak olan Kürtçe
İstanbul’da neden serbest? İktidarınızı korumak için devam ettirdiğiniz…
İktidarınızı korumak ve sağlamlaştırmak için Kürtçe serbest iken sizin
çıkarlarınıza ters düştüğü andan itibaren Kürtçe neden yasak?
Tabii,
aslında Kürt diline yaklaşımla ilgili bu konuda ironik birçok örnek vermek
mümkün, bunu çoğaltmak da mümkün. Ama şunu hatırlatmakta yarar var: Özellikle
daha bir gün önce Kürt olduğu için intihar eden İbrahim Layık olayından sonra
bunu tekrardan hatırlatmakta yarar var. Kürtçeye olan yaklaşımınız -asimilasyon
ve ötekileştirmenin derinleşerek tekrar edilmesi- bu topluma bir yarar
sağlamıyor. Bu toplumda ayrımcılığı, Kürt düşmanlığını derinleştiriyor, bunu
buradan hatırlatmakta yarar olduğunu düşünüyorum.
Ayrımcılığı
körüklerken demokrasiden uzaklaştıkça uzaklaşmış oluyorsunuz. Ve şunu
hatırlatmak istiyorum “…” (x)
demekle ve bunu Kürt illerinde söylemekle Kürtçe üzerindeki yasağı kaldırmış
olmuyorsunuz. Kürtçe illerindeki yasağı kaldırmak istiyorsanız bunun bir ana
dil olarak kabul edilmesi, korunması ve milyonlarca Kürt’ün bu dili aktif bir
şekilde kullanmasının önünü açmalısınız. Bunu kendi seçim politikalarınıza,
kendi iktidar politikalarınıza alet ederek yapamazsınız, bunu bir insan hakkı olarak
ele almalısınız. İnsan onuruna saygının ve demokrasinin gereği olarak yerine
gelmelidir.
Şimdi,
tabii, şunu da hatırlatmakta yarar var: Bölgeyi bilen bilir; bölgede birçok
vatandaş aslında birçok yerleşim yerinin, köyün, kasabanın aslında Türkçesini bilmez,
herkes Kürtçesini bilir. Vatandaşlar günlük hayatlarında bu yerleri Kürtçe
olarak söylerler yani “Norşin” derler ya da Ömerli’ye “Mehsert” derler ve bir
başkası… Aslında bunun Türkçesini birçok vatandaş bilmez iken yerel belediyenin
bunun önünü engellemesi, tabelalarını kaldırması aslında yerel demokrasiye ve
tabana ne kadar uzak olduğunun, iktidarın sadece kendisini korumak için bir
şeyleri, insanların temel hak ve özgürlüklerini feda ettiğinin çok kesin, açık
örneği. 
Şimdi,
şunu bir kere açıklıkla ifade etmek lazım: Kürtler ve Kürt dili bu ülkenin
realitesidir. Kürtçe üzerinde herhangi bir yasaklamanın olmadığı birçok kez
dile getirilmiş olmasına rağmen bu yasaklar neden devam ediyor, neden hâlâ
engelleniyor? Yani sözünün gereğini yerine getirmiş olmak adına -“sözünün eri”
demek istemiyorum, çok erkek bir kavram, bunu kullanmak istemiyorum ama- eğer
Kürtçe üzerindeki yasağı hâlâ… “Kürtçe üzerinde bir yasak yok.” derken bu
tabelaların neden kaldırıldığı bir izahata muhtaçtır. Bunun izah edilmesi gerektiğini
düşünüyorum. 
Teşekkürler.
(HDP sıralarından alkışlar) 
BAŞKAN
– Cumhuriyet Halk Partisi Grubu adına Sayın Sarıaslan. 
Buyurun.
(CHP sıralarından alkışlar) 
CHP
GRUBU ADINA FARUK SARIASLAN (Nevşehir) – Sayın Başkan, değerli milletvekilleri;
hepinizi saygıyla selamlıyorum. 
Türkiye
genelinde ve Nevşehir ilimizin merkez ilçeye bağlı İcik, Özyayla, Avanos
ilçesine bağlı Mahmat, Derinkuyu ilçesine bağlı Güneyce, Özlüce ve Ürgüp
ilçesine bağlı Mazı köylerinde, Kaymaklı, Yazıhüyük, Kalaba beldelerinde yağan
şiddetli yağış sonucu oluşan selden meydana gelen zarardan dolayı
çiftçilerimize geçmiş olsun diyorum, devletimizin desteğini bekliyorum. 
Yaşanmış
tecrübelere baktığımızda, belli bir nüfusa sahip yerleşik bir halkın dilini
yasaklamakla sorun çözülmüyor; aksine, bastırılmış duygusu tepki birikimi
yaratıyor, olumsuz duygulara yol açıyor. 
Aslında,
rasyonel tartışmalara açık olması gereken bu konu zaman zaman, Türkiye'nin
birçok sorununda olduğu gibi, ideolojik şablonlarla “Ya hep ya da hiç.”
mantığıyla ele alınmaktadır. Oysa sorunun elbette ki ideolojik ve kimliksel
yönleri olduğu kadar, sosyolojik, psikolojik ve pedagojik yanları da vardır.
Bir insanın kendi dilini öğrenmesi, öğretmesi o insanın ve toplumun en doğal
insani hakkıdır. Bu anlamda, kendisini Kürt olarak tanımlayan, tanıyan kimsenin
ana dilini kullanması, öğrenmesi ve öğretmesinden daha tabii bir şey olamaz. 
Bu
ülke, özellikle 12 Eylül faşist darbesi sonrasında yasaklar ülkesi olmuş, bu
dönem içerisinde de bir yığın yasak olduğu gibi, Kürtçe dilinin kullanımı da
maalesef yasaklanmıştır. Bu yasaklama, yapılan hukuksal mücadeleler sonucunda
kaldırılmıştır. Bunu yeterli görmeyen gruplar, siyasi partiler olabilir, bu da
onların en demokratik hakkıdır. Yasaklarla bir yere varılamayacağı hem dünyada hem
de Türkiye’de anlaşılmıştır. Ancak bu yasaklarla mücadelenin yolu ve yöntemi de
önemlidir. Bu mücadele hukuk içerisinde kalınarak, yasa dışı yollara
başvurmadan yapılmalıdır. 
Eğitim
sisteminde dil meselesi hem demokrasinin hem de birlikte yaşamanın gerekleri
açısından dikkatle düşünülmelidir. Korkunun değil güvenin hâkim sürdüğü bir
ortamda bu konunun tartışılması hem tarafları hem de ülkeyi rahatlatacaktır. Bu
güven ortamının sağlanmasının en büyük sorumlusu iktidardır, ülkeyi
yönetenlerdir.
Teşekkür
ediyor, hepinize saygılar sunuyorum. (CHP sıralarından alkışlar)
BAŞKAN
– Adalet ve Kalkınma Partisi Grubu adına Sayın Cahit Özkan, buyurun. (AK PARTİ
sıralarından alkışlar)
AK
PARTİ GRUBU ADINA CAHİT ÖZKAN (Denizli) – Sayın Başkan, değerli milletvekilleri;
her zaman ifade ediyoruz, hani “on yedi yıllık devri iktidarınızda” diye
başlanılan süreçte, her zaman, ülkemizi muasır medeniyetler seviyesinin üzerine
çıkarmak için, Avrupa Birliği standartlarını o Birliğe girme şartıyla değil,
vatandaşlarımızın hak ettiği hak ve özgürlük mücadelesi olarak gördük ve bugüne
kadar, hamdolsun, anayasal ve yasal reformlar gerçekleştirdik. Bazen bu
anayasal ve yasal reformları, bu reformlardan faydalanacak olan çevreler itiraz
etmesine rağmen, hamdolsun, milletimizle dayanışma içerisinde bunları da hayata
geçirdik. Tabii, on yedi yıllık süreç değil, Türkiye'nin yüz elli, iki yüz
yıllık sürecine baktığımızda, o günden bu güne, hamdolsun, demokrasimiz çok
daha doğru ve güzel bir istikamette yol alıyor. Özellikle Kürt vatandaşlarımız
bu ülkenin kurucu unsurudur, birlikte savaştık, birlikte mücadele verdik. Bugün
geçmişle olan farkı dikkate alınacak olursa geçmişten bugüne, hamdolsun,
yasakları kaldırdık ve özellikle Türkiye’de Kürtçe üzerine araştırma yapan
enstitüler kurduk. Mardin’de Artuklu Üniversitesi, özel olarak bu alanda
kurulmuş en önemli üniversitelerden birisidir. Yine, Kürtçe dil eğitimiyle
ilgili yapılan çalışmalar da ortada ve bunun da ötesinde, bu ülkede Türkiye
Radyo Televizyonu Kürtçe yayın yapan bir kanala kavuştu. Yeterli mi?
Vatandaşlarımızın dilini öğrenebilmeleri ve yaşayabilmeleri için her türlü
özgürlük çalışmasının da arkasındayız. Sadece Kürt vatandaşlarımızla ilgili
değil, tabii ki nüfus olarak ne kadar olduğuna bakılmaksızın farklı dil ve
lehçelerde de bu çalışmaların yürütülmesini, sürdürülmesini sağlamak da
Hükûmetimizin demokratik anlayışının bir gereğidir. O noktada,
vatandaşlarımızın kendi dilinde, lehçesinde konuşmalarının yasaklandığı,
engellendiği yönündeki hiçbir iddiayı asla kabul etmediğimizi ifade etmek
isterim. 
Bakınız,
biz bu ülkede barışı ve huzuru istiyorsak burada karşıtlığı yani bir etnik
grubu diğeri aleyhine kin ve nefreti tahrik edecek her türlü yaklaşımları da
ortadan kaldırmamız lazım; bununla ilgili de reformlar gerçekleştirdik. Onun
için biz Allah’ın izniyle bu ülkede ortaya koymuş olduğumuz bu mücadeleyi yani
demokrasi ve özgürlük mücadelesini her şeye rağmen emin ve kararlı adımlarla
sürdüreceğiz.
Ve
bir Kürtçe ifadeyle, deyişle bitirmek istiyorum: “…”(X) Anlayana. 
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim.
Sayın
Akçay, buyurun…
LÜTFÜ
TÜRKKAN (Kocaeli) – Bu, tutanaklara anlaşılmayan dil olarak mı geçiyor,
tutanaklara nasıl geçiyoruz bunu?
BAŞKAN
– Sorarım, cevabını veririm size. 
LÜTFÜ
TÜRKKAN (Kocaeli) – Nasıl geçiyor bu? Daha önceki konuşmaları “Bilinmeyen ve
anlaşılmayan dil.” olarak geçiriyorlardı. Sayın Özkan’ın konuşması nasıl
geçecek arkadaşlar? 
BAŞKAN
– “Anlaşılmayan bir dil.” olarak mı geçecek?
LÜTFÜ
TÜRKKAN (Kocaeli) – Sayın Özkan, anlaşılmayan bir dil konuşmuşsunuz. 
CAHİT
ÖZKAN (Denizli) – Sen mücadelesini ver işte. 
BAŞKAN
– “Türkçe dışında bir dil.” olarak geçecek. 
LÜTFÜ
TÜRKKAN (Kocaeli) – Anlaşılmayan bir dil konuşmuşsun bak, anlaşılmayan bir dil.

CAHİT
ÖZKAN (Denizli) – Sen mücadelesini ver, çık kürsüye. 
BAŞKAN
– Arkadaşlar...
LÜTFÜ
TÜRKKAN (Kocaeli) – Nedir o, anlat onu bir bakalım.
CAHİT
ÖZKAN (Denizli) – Sen mücadelesini ver kardeşim! Sen geç kürsüde mücadelesini
ver. 
DURSUN
MÜSAVAT DERVİŞOĞLU (İzmir) - Ne dedin ağabey, ne dedin, bize küfür mü ettin?
CAHİT
ÖZKAN (Denizli) – Ne istiyorsan talebini kürsüden ver. 
BAŞKAN
– Hepinize teşekkür ediyorum sayın milletvekilleri. 
Müsaade
ederseniz söz şu an Sayın Grup Başkan Vekilinde. 
Buyurun
Sayın Akçay.
III.- AÇIKLAMALAR (Devam)
22.- Manisa Milletvekili Erkan Akçay’ın, Türkçenin
Türkiye’nin kimliği, Türk milletinin varlık nişanesi olduğuna, Türkçe dışında
başka resmî dil arayışında olmanın millî devleti hançerlemek ve başka amaçlara
hizmet etmek anlamına geldiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bu
verilen grup önerisinde konu edilen ana dil meselesi zaman zaman ısıtılarak
Meclis gündemine de getirilmektedir. Şunu başlıca ifade etmek isterim ki: Bu
ana dil maskesi ardındaki birtakım talepler aslında bir ölçüde ırkçı talepler
de içermektedir yani satır aralarından bunu görmek mümkün. Genel olarak,
Türkiye’deki bu tür tartışma ve talepler bağlamında ifade ediyorum: Osmanlı
Devleti’nin son iki yüz yılına baktığımızda dil meselesi âdeta bölünme ve parçalanmanın
bir aracı hâline getirilmek istenmiştir. Örneğin Balkanlardaki gerilemede dil
meselesi öne çıkarılarak ve dil üzerinden ayrıkçılık başlatılmıştır. Bir dili
resmî olarak tanıdıktan sonra artık ayrı milletler, ayrı devletler oluşmasını
seyretmek neredeyse tarihte yaşanan pek çok olayın hep aynı yönde gösteren
ibresi şeklinde olmuştur.
(Mikrofon
otomatik cihaz tarafından kapatıldı) 
BAŞKAN
– Buyurun. 
ERKAN
AKÇAY (Manisa) – Bugün, kamusal alanda ana dilin resmî dil olarak tanınması
taleplerine karşıyız. Elbette insanlar, özgür bir şekilde kendi alanlarında,
özel alanlarında, evlerinde, mahallelerinde annelerinden öğrendikleri dili
kullanırlar ve bunu çeşitli vasıtalarla da dile getirebilirler. Etnik bir
kimlik ögesi olarak bugünlerde her ne kadar Kürtçe öne çıkarılsa da örneğin,
Türkiye’de, Anadolu’da ve Toroslardaki Türkmenler ve Yörükler de dâhil, pek çok
dil ve lehçe konuşulmaktadır. Mesela, ben Erkan Akçay olarak bu Mecliste
annemden öğrendiğim dille konuşursam, inanıyorum ki Genel Kuruldaki 600
milletvekilinden 500’ü anlayamaz. 
(Mikrofon
otomatik cihaz tarafından kapatıldı) 
BAŞKAN
– Buyurun.
ERKAN
AKÇAY (Manisa) – Ben eğer doğuştan itibaren annemden öğrendiğim dille
konuşursam -ki o dil de Türkçe dememize rağmen- kimse anlayamaz. Bu hâlde resmî
yazışmalar yapılamaz, toplumsal iletişim kaybolur ve ortak dilimiz kaybolur,
dolayısıyla bir milleti tasada, kıvançta ortak bir topluluk hâline getiren
millet varlığımız, millî varlığımız bundan zarar görür. 
Şunu
ezcümle ifade ediyorum: Türkiye’de hiç kimse anasının diliyle eğitim
almamaktadır, almamıştır. Binlerce ve yüzlerce yıldır, bu topraklarda
-milyonlarca insanın etnik kökeni, mezhebi, inancı ne olursa olsun- adına
Türkçe dediğimiz bir ortak iletişim vasıtamız, dilimiz vardır. 
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın, son cümlelerinizi alayım. 
ERKAN
AKÇAY (Manisa) – Evet, bölündüğü için… Sayın Başkan, aynı zamanda, bu üç
dakikalık hakkımızı, tabii, yerimizden kullanmak da mümkündür. Çok teşekkür
ediyorum. 
Türkçe,
Türkiye'nin kimliğidir ve Türkçe, Türk milletinin varlık nişanesidir. Ülkemizde
bir bölücülük faaliyeti olarak Türkçe dışında resmî dil arayışlarına girmek
ikinci bir Balkan sendromuna kapı aralamaktır ve Türkçe dışında başka resmî dil
arayışında olmak millî devleti hançerlemektir; başka amaçlara hizmet etmektir. 
Teşekkür
ederim Sayın Başkan. 
BAŞKAN
– Teşekkür ederim. 
LÜTFÜ
TÜRKKAN (Kocaeli) – Sayın Başkan…
BAŞKAN
– Sayın Türkkan, Sayın Oluç’un bir söz talebi vardı. Onu karşılayayım…
LÜTFÜ
TÜRKKAN (Kocaeli) – Müsaade ederseniz ben, Sayın Cahit Özkan’ın sözünden sonra
bir şeyler ifade etmek istiyorum. 
BAŞKAN
– Peki, buyurun. 
23.- Kocaeli Milletvekili Lütfü Türkkan’ın, Denizli
Milletvekili Cahit Özkan’ın HDP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Türkiye pazar günü bir seçime gidiyor. Bu seçim Türkiye'nin
ne ilk seçimidir ne de son seçimi olacaktır. Bu seçim uğruna, Türkiye'yi ayakta
tutan, Türkiye’yi birliğe, dirliğe kavuşturan ana umdeleri yıkmak gerekmiyor.
Türkiye Büyük Millet Meclisinin kürsüsünde daha önce bu şekilde konuşan
arkadaşlarımızı “Bizim resmî dilimiz Türkçe, lütfen, kürsüden Türkçe konuşun.”
diye hep beraber ikaz ettik. Pazar günkü seçim uğruna, bilmediği bir dili, onu
da karıştırarak kuruşturarak konuşan Cahit Özkan’ı yadırgıyorum. Bu kadar
popülizm biraz fazla, hele size hiç uymamış. Ne elbise uymuş üstüne ne pantolon
ne ayakkabı, ortada çırılçıplak kalmışsın. Yazık günah ya! Seçim uğruna buna
değer mi arkadaş ya? (İYİ PARTİ sıralarından alkışlar) 
RİZGİN
BİRLİK (Şırnak) – Ne alakası var, ne alakası var?
LÜTFÜ
TÜRKKAN (Kocaeli) – Elinle kolunla konuşmak yerine, varsa konuşacağın buraya
gelirsin, oradan bağırmak yok!
OYA
ERONAT (Diyarbakır) – Hep sen mi bağıracaksın?
LÜTFÜ
TÜRKKAN (Kocaeli) – Yani popülizm yapmak için, bir seçim uğruna, Türkiye’yi
ayakta tutan bu güzel umdeleri yıkmayın ya, değmez. Değmez arkadaşlar, günahtır
ya!
BAŞKAN
– Evet, anlaşılmıştır Sayın Türkkan. 
Teşekkür
ederim. 
Sayın
Oluç, buyurun…
CAHİT
ÖZKAN (Denizli) – Sayın Başkan…
BAŞKAN
– Sayın Özkan, bir müsaade edin, Sayın Oluç’un söz talebi var. 
CAHİT
ÖZKAN (Denizli) – Eyvallah, görmedim. 
BAŞKAN
– Sayın Oluç kibarlık yaptıkça diğer grup başkan vekilleri önüne geçiyor. 
Buyurun
Sayın Oluç…
LÜTFÜ
TÜRKKAN (Kocaeli) – Türkçe konuş, anlayamadım. Duydun mu? (AK PARTİ
sıralarından gürültüler)
ZÜLFÜ
DEMİRBAĞ (Elâzığ) – Bağırma! 
CEYDA
BÖLÜNMEZ ÇANKIRI (İzmir) – Zaten Türkçe konuşuyor. Allah Allah!
CAHİT
ÖZKAN (Denizli) – Biraz sonra cevabını alacak, az sonra cevabını alacak.
BAŞKAN
– Arkadaşlar, lütfen sakin. Bakın, bir grup başkan vekiline söz verdim. Lütfen…
DURSUN
MÜSAVAT DERVİŞOĞLU (İzmir) – Şuraya gel de duyayım, anlayamıyorum. Usul mü oldu
anlaşılmayan dilde konuşmak?
BAŞKAN
– Evet, Sayın Oluç, siz buyurun. 
24.- İstanbul Milletvekili Hakkı Saruhan Oluç’un, Kürt
kimliğine sahip insanların ana dillerinin Kürtçe olduğuna ve ana dilin evrensel
insan hakkı olduğuna, esas olanın bir ana dilin nasıl geliştirilebileceği,
nasıl korunabileceği olması gerektiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Birincisi:
Bir saptamayı yapmak istiyorum. Bu ülkede milyonlarca insan yaşıyor, bu
insanlar Kürt kimliğine sahipler, kültürel olarak baktığımızda böyle bir
aidiyete sahipler ve onların ana dilleri Kürtçe. Olabilir, bazı ana dilleri
anlayamayabiliriz, hepimiz her dili bilmiyor olabiliriz. Mesela, ben Abhazca
bilmiyorum, anlamıyorum ama Abhazların kendi dillerinde konuşmalarını tuhaf
bulmuyorum ya da Çeçenlerin ya da Ermenilerin ya da Hemşinlilerin ya da
Lazların. Yani Türkiye’de çok farklı kültürler, farklı ana diller vardır,
toplumun bir parçasıdır, bu bizim zenginliğimizdir ve bunu konuşmasından dolayı
hiç kimseyi kötüleyemezsiniz çünkü ana dil evrensel bir insan hakkıdır.
Evrensel bir insan hakkıdır, aynı zamanda, Türkiye Cumhuriyeti’nin altında
imzasının olduğu uluslararası demokratik sözleşmelerin de bir parçasıdır ana
dil hakkı ve ana dilinde eğitim hakkı. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Oluç. 
HAKKI
SARUHAN OLUÇ (İstanbul) – Dolayısıyla, bu evrensel hakkı yok saymak doğru bir
davranış değildir en azından; bunu bir saptamak istiyoruz.
Şimdi,
buradaki tartışma, bir ana dilin nasıl geliştirilebileceği, nasıl korunabileceği,
yok olmayacağı, kültürel olarak nasıl bir ortak zenginliğimiz hâline geleceği
konusudur esas itibarıyla, biz bunu tartışıyoruz. Bakın, Bitlis ve Tatvan
örneklerini vermemizin nedeni buydu esas itibarıyla. Seçim kampanyası
sırasında, 31 Mart döneminde acaba Bitlis ve Tatvan’da aday olan Adalet ve
Kalkınma Partili belediye başkanları “Biz oradaki Kürtçe tabelayı indireceğiz.”
diye mi propaganda yaptılar Bitlis ve Tatvan’da? Yapmadıklarından eminim, adım
gibi biliyorum çünkü Bitlis’te böyle bir şey deseniz oy almanız, destek almanız
mümkün olmaz. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Oluç. 
HAKKI
SARUHAN OLUÇ (İstanbul) – Bitlis ve Tatvan’da yaşadığımız ilk defa başımıza
gelmiyor, kayyumlar da ilk geldikleri zaman bütün belediyelerdeki Kürtçe
belediye tabelalarını indirdiler. Yani orada diyelim “Diyarbakır Belediyesi”
yazdığı zaman…
OYA
ERONAT (Diyarbakır) – Doğru değil.
HAKKI
SARUHAN OLUÇ (İstanbul) - Siz de söz alıp orada konuşursunuz, bağırmayın. Çok
şey biliyorsanız çıkar konuşursunuz.
Şimdi,
bu tür tabelaları indirdiler. Şimdi efendim, farklı siyasi partilerden de
olsalar aslında Kürtçe ya da farklı ana dillere saygı gösteren çok arkadaşımız
var bu Meclis çatısı altında, bunu da biliyoruz bunu da biliyoruz, bu iyi bir
şey ama Türkiye’de bu konuda engeller ve yasaklar var, bunu da biliyoruz. Yani
mesela Kürtçe türkü söyledi diye yargılanmakta olan genç insanlar var. Yolda
Kürtçe türkü söyledi diye. Şimdi…
ZÜLFÜ
DEMİRBAĞ (Elâzığ) - Ne zaman?
HAKKI
SARUHAN OLUÇ (İstanbul) – Var, hâlen yargılanıyor, getirelim önünüze. Bilmeden
konuşuyorsunuz. Çünkü siz zaten…
(Mikrofon
otomatik cihaz tarafından kapatıldı)
BAŞKAN
– Açalım lütfen tekrar mikrofonu.
HAKKI
SARUHAN OLUÇ (İstanbul) – …genel olarak bilmeden konuşmayı bir erdem
sayıyorsunuz, öyle yapmayın. 
Şimdi,
Kürt enstitüsü kapatıldı bu ülkede, Kürtçe kurslar, çocukların kursları
kapatıldı, Kürtçe yayın yapan televizyonlar, radyolar kapatıldı, gazete
yasaklandı. Şimdi bunların hepsi yaşandı. İnternet sitelerinin başına gelenler
belli, haber ajansının başına gelenler belli. Şimdi bunları niye söylüyorum?
Bunları sakin sakin konuşup aslında evrensel bir hak olanın hepimiz için
geçerli olduğunu bilmek ve ona uygun davranmak iyidir. Bunu müzakere etmek,
konuşmak için söylüyoruz. Bakın mesela, biraz evvel sayın grup başkan vekili
dedi ki: “Ana dilinde eğitim alan…” Var işte, Garo Paylan, ana dilinde eğitim
aldı Türkiye’de. 
MUHAMMED
LEVENT BÜLBÜL (Sakarya) - Ana dili olduğu için almadı o.
HAKKI
SARUHAN OLUÇ (İstanbul) - Ermenice ana dilinde eğitim aldı. Türk…
(Mikrofon
otomatik cihaz tarafından kapatıldı)
MUHAMMED
LEVENT BÜLBÜL (Sakarya) - Azınlık olduğu için. 
HAKKI
SARUHAN OLUÇ (İstanbul) – Bir müsaade edin. Azınlık…
LÜTFÜ
TÜRKKAN (Kocaeli) - O, Lozan’a göre kabul edilen azınlık kapsamında… Lozan’a
göre yapılan bir anlaşma. 
HAKKI
SARUHAN OLUÇ (İstanbul) - Tabii ki, bunu da tartışırız. 
GARO
PAYLAN (Diyarbakır) - Bak Türkçe konuşuyorum.
LÜTFÜ
TÜRKKAN (Kocaeli) – Kürtler bu ülkede azınlık değildir. Dolayısıyla, azınlık
muamelesi göremez.
MUHAMMED
LEVENT BÜLBÜL (Sakarya) – Sapla samanı birbirine karıştırmayın!
BAŞKAN
– Değerli arkadaşlar, sohbet edeceksek ara vereyim. 
Sayın
Oluç, lütfen tamamlayın. Son cümlenizi alayım lütfen.
HAKKI
SARUHAN OLUÇ (İstanbul) - Toparlıyorum.
Bakın,
istiyorsanız Lozan’ın o maddesini de burada oturup sakin bir şekilde
tartışabiliriz. Bunda…
DURSUN
MÜSAVAT DERVİŞOĞLU (İzmir) – Onu tartışamayız, o tapu.
HAKKI
SARUHAN OLUÇ (İstanbul) - Anlamanız açısından diyorum, anlamanız açısından
diyorum. Dolayısıyla…
DURSUN
MÜSAVAT DERVİŞOĞLU (İzmir) – Yok, o konu bizim uzmanlık alanımız.
LÜTFÜ
TÜRKKAN (Kocaeli) – Biz iyi anlıyoruz da biraz daha siz çalışın. Bence iyi
çalışın.
BAŞKAN
– Sayın Dervişoğlu…. Sayın Türkkan…
HAKKI
SARUHAN OLUÇ (İstanbul) - Biz de iyi anlıyoruz. Bunu tartışabiliriz, bunda bir
endişeniz olmasın.
LÜTFÜ
TÜRKKAN (Kocaeli) – Türkiye’de kalkıp Lozan’ın azınlık haklarını bir araya
getirmeyin. 
HAKKI
SARUHAN OLUÇ (İstanbul) – Fakat, şunu söylemek istiyorum: Bugün burada…
DURSUN
MÜSAVAT DERVİŞOĞLU (İzmir) – Bakın, 3 kelime…
BAŞKAN
– Sayın Dervişoğlu, lütfen. 
HAKKI
SARUHAN OLUÇ (İstanbul) – Müsaade edin, bitireyim. Sayın grup başkan vekili,
müsaade edin, bitireyim. 
Şimdi,
bugün burada tartıştığımız mesele; Türkçe, Türkçenin ortak dil olması,
Türkçenin resmî dil olması değildir. Bakın, bunu daha evvel de yaptınız, ben
daha evvel de bunu söyledim. Bizim tartışma konumuz bu değil, bunu
tartışmıyoruz. Elbette ki ortak dilimiz, elbette resmî dil, Türkçenin bu
durumunu tartışma konusu yapmıyoruz. Biz diyoruz ki “Kürtçe ana dilin
öğrenilmesi, geliştirilmesi, korunması için eğitim ve öğretim alanında atılması
gereken adımlar var.” 
(Mikrofon
otomatik cihaz tarafından kapatıldı) 
BAŞKAN
– Açar mısınız lütfen. Son kez, lütfen. 
HAKKI
SARUHAN OLUÇ (İstanbul) – Bitiriyorum, evet, son cümlem. 
“Bu
adımları konuşup nasıl atacağımızı tartışalım.” diyoruz. Yoksa, tartışma
konumuz “Türkçe resmî dil olmaktan çıksın, Türkçe ortak dilimiz olmasın, herkes
birbirini anlamasın.” diye bir tartışmamız yok. O yüzden de bu tartışmayı sakin
bir şekilde yapıp bu konuda yasal ve anayasal atılması gereken adımları hep
birlikte atabiliriz. Bu, ne ülkeyi böler ne toplumu böler; tam tersine,
hepimizi birleştirir, bütünleştirir; bir araya gelmemizi, gönüllü birliğimizi
güçlendirir. Bunu vurgulamak istiyorum. 
Teşekkür
ederim.
BAŞKAN
– Teşekkür ediyorum. 
DURSUN
MÜSAVAT DERVİŞOĞLU (İzmir) – Bir kişi bilmediği bir lisanda 3 kelime söyleyerek
Meclisi karıştırıyor. 
OYA
ERONAT (Diyarbakır) – Başkanım, bir Diyarbakırlı olarak söz istiyorum. 
BAŞKAN
– Efendim? “Bir Türkiye Cumhuriyeti vatandaşı olarak.” mı dediniz, anlamadım? 
OYA
ERONAT (Diyarbakır) – Bir Diyarbakırlı olarak. 
BAŞKAN
– Ha, Diyarbakır Milletvekili olarak, peki. 
Sayın
Özkan, buyurun.
25.- Denizli Milletvekili Cahit Özkan’ın, Kürt vatandaşların
dilinin ve etnik kimliğinin devletin anayasal güvencesi altında bulunduğuna
ilişkin açıklaması
CAHİT
ÖZKAN (Denizli) – Sayın Başkan, mesele vuzuha kavuşmuştur. Kürt
vatandaşlarımızın dili, kendi kimlik ve etnik kimlik ifadeleri devletimizin anayasal
güvencesi altındadır. 
Biraz
önce kürsüden konuşmam üzerine en büyük itiraz sayın grup başkan vekilinden
geldi, Lütfü Türkkan’dan. 
Şimdi,
bakınız, hiç uzatmaya gerek yok, buradan ekmek çıkmaz. Biraz önce de iki sayın
grup başkan vekilinin arasındaki muazzam kavga gözlerimi yaşarttı. Ama benim
sizden istediğim tek bir şey var, o da şu: Bakınız, öyle İstanbul seçimlerini
istismar eden biz değiliz. Biz milletimize güveniyoruz ama sizin çıkıp bağıra
bağıra bir şey söylemeniz lazım. O da nedir biliyor musunuz? PKK’nın üst düzey
yöneticisi Bese Hozat çıkacak “İstanbul seçimlerinde Türkiye'deki tüm
vilayetlerde Cumhur İttifakı’nın karşısında kim varsa örgüt olarak bunu
destekliyoruz.” diyecek, siz de susacaksınız ha! Siz Cahit Özkan’a değil,
PKK’ya cevap vereceksiniz. (AK PARTİ sıralarından alkışlar) 
BAŞKAN
– Teşekkür ediyorum Sayın Özkan. 
LÜTFÜ
TÜRKKAN (Kocaeli) – Sayın Başkan, müsaade eder misiniz? 
BAŞKAN
– Değerli arkadaşlar, müsaade edin, şimdi sıra bende.
DURSUN
MÜSAVAT DERVİŞOĞLU (İzmir) – Onun dersini vermeden olmaz. 
ENGİN
ÖZKOÇ (Sakarya) – Sayın Başkan…
BAŞKAN
– Değerli Grup Başkan Vekili, söz vereceğim. Buyurun Sayın Özkoç, oturun, söz
vereceğim. Müsaade eder misiniz? Bir iki şey söylemem lazım Sayın Özkoç.
ENGİN
ÖZKOÇ (Sakarya) – Tabii. 
BAŞKAN
– Değerli arkadaşlar, biz her söz alan hatibe grup başkan vekili olarak cevap
vererek bu süreci sürdürecek olursak bizim Mecliste hiçbir çalışma yapmamız
mümkün değil. Milletvekillerimizin konuşmalarını bir an önce çalışmaları
hızlandıralım diye 15 milletvekiliyle kesiyoruz, on beş dakikayı onlara çok
görüyoruz ama grup başkan vekilleri olarak her bir konuşmada itirazla
başlıyoruz, yarım saat kendi aramızda konuşuyoruz; en sonunda işin içerisinden
çıkamıyoruz, bir de gidiyoruz kürsü arkasında konuşuyoruz. Rica ediyorum,
lütfen. 
Sayın
Türkkan, Sayın Özkoç, ben sizlere de söz vereceğim ama bundan sonra herhâlde
bir konuşmamız lazım, bu şekilde bu çalışmaları sürdürebilmek mümkün değil.
Sayın
Türkkan, buyurun.
26.- Kocaeli Milletvekili Lütfü Türkkan’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
LÜTFÜ
TÜRKKAN (Kocaeli) – Sayın Başkanım, ben geçmişi belli bir adamım. 60
yaşındayım, kırk senedir kavga ediyorum. Kavga ettiğim meseleler de bellidir.
Türkiye ve Türk milletine karşı olan her şeyle kavga ettim. Kırk senedir de
bedel ödüyorum, 20 yaşından beri bedel ödüyorum. Hiç kimsenin kayığına
binmedim. Bir fayda sağlayacağım diye hiç kimsenin kayığına binmedim. Bir gün
bunun kayığına binip öbür gün öbürünün kayığa binmedim. Geçmişimden dolayı hiç
kimseye de en ufak bir hesap borcum yok. Beni satanları bir an önce ben sattım.
Bir
şey daha söylüyorum: Bu Mecliste teatral gösteriyle grup başkan vekilliği
yapmak mümkün değildir. Eğer onu yapacaksanız, Habur’a gidenlere lahmacun
dağıtırken, Habur’dan gelen teröristler rahatsız oluyor diye Türk Bayrağı’nı
indirirken düşünecektiniz. PKK o yüzden sizi çok seviyor. 
Hayırlı
günler diliyorum. (İYİ PARTİ sıralarından alkışlar)
RECEP
ÖZEL (Isparta) – Sizi destekliyor, bizi desteklemiyor. 
BAŞKAN
– Sayın Özkoç, siz buyurun lütfen.
SELAMİ
ALTINOK (Erzurum) – Erzurum il başkanınızın açıklamasını bir okuyun.
LÜTFÜ
TÜRKKAN (Kocaeli) – Sen önce nasıl bir İçişleri Bakanlığı yaptığını oku! Nasıl
bir kazaya kurban gitmiş bu Türkiye Büyük Millet Meclisi, seni vekil yapmış! 
RECEP
ÖZEL (Isparta) – Sayın Başkan, ara ver, ara…
LÜTFÜ
TÜRKKAN (Kocaeli) – Nasıl bir kazayla İçişleri Bakanı yapmış! Sen odacı
olamazsın, odacı! (AK PARTİ sıralarından gürültüler) Sen odacı olamazsın! Nasıl
olmuşsun İçişleri Bakanı be! O bakanlıkta odacı olamazsın sen! Yazıklar olsun,
bu devleti ne hâle getirmişsiniz! Yazıklar olsun size! Odacı olamayacağın yere
bakan olmuşsun sen! Ondan yazık oluyor bu devlete. Ondan günah oluyor bu
devlete. Odacı olamayacağın yere bakan olmuşsun sen. Odacılık bile çok sana bu
memlekette. (AK PARTİ sıralarından gürültüler)
BAŞKAN
– Değerli milletvekilleri, teşekkür ediyorum.
Sayın
Özkoç, buyurun lütfen.
ENGİN
ÖZKOÇ (Sakarya) – Sağ olun efendim, geriye çekiyoruz.
BAŞKAN
– Sayın Özkan, lütfen, yeni bir tartışmaya mahal vermeyin.
CAHİT
ÖZKAN (Denizli) – Ben de geriye çektim.
BAŞKAN
– Teşekkür ediyorum.
IV.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 11/6/2019 tarihinde Van Milletvekili
Muazzez Orhan ve arkadaşları tarafından Bitlis ve Tatvan’da ana dilde yazılı
olan tabelaların sökülmesinin araştırılması amacıyla verilmiş olan Meclis
araştırması önergesinin ön görüşmelerinin, Genel Kurulun 19 Haziran 2019
Çarşamba günkü birleşiminde yapılmasına ilişkin önerisi (Devam)
BAŞKAN
– Değerli arkadaşlar, Halkların Demokratik Partisi Grubunun önerisini
oylarınıza sunuyorum: Kabul edenler… Etmeyenler… Kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Yusufeli Barajı ve bağlantılı HES projelerindeki
uygulamaların incelenerek hukuka aykırı uygulamalar yapıldığına dair iddiaların
değerlendirilmesi amacıyla verilmiş olan (10/213) esas numaralı Meclis
Araştırması Önergesinin ön görüşmelerinin, Genel Kurulun 19 Haziran 2019
Çarşamba günkü birleşiminde yapılmasına ilişkin önerisi
19/6/2019
Türkiye Büyük Millet Meclisi Başkanlığına
Danışma
Kurulu 19/6/2019 Çarşamba günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince, Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan "Yusufeli Barajı ve
bağlantılı HES projelerindeki uygulamaların incelenerek hukuka aykırı
uygulamalar yapıldığına dair iddiaların değerlendirilmesi” amacıyla verilmiş
olan (10/213) esas numaralı Meclis Araştırması Önergesinin görüşmesinin, Genel
Kurulun 19/6/2019 Çarşamba günlü (bugün) birleşiminde yapılması önerilmiştir.
BAŞKAN
– Önerinin gerekçesini açıklamak üzere önerge sahibi Cumhuriyet Halk Partisi
Grubu adına Sayın Bülent Kuşoğlu.
Buyurun
Sayın Kuşoğlu. (CHP sıralarından alkışlar) 
CHP
GRUBU ADINA BÜLENT KUŞOĞLU (Ankara) – Sayın Başkan, değerli milletvekilleri;
hepinizi saygıyla selamlıyorum.
Cumhuriyet
Halk Partisi Grubu olarak Trabzon’da sel felaketine uğrayan vatandaşlarımızla
ilgili bir araştırma önergemiz var. 
Önergeye
geçmeden önce Sayın Başkanım, ilk defa sizin başkanlığınızdaki, riyasetinizdeki
bir Meclis grubunda konuşuyorum. Tekrar hayırlı uğurlu olsun diyorum, başarılar
diliyorum size.
BAŞKAN
– Çok teşekkür ediyorum.
BÜLENT
KUŞOĞLU (Devamla) – Değerli arkadaşlarım, Trabzon’da son birkaç günden beri çok
önemli bir sel felaketi var. 23 Haziran seçimleri dolayısıyla maalesef gündemde
değil ama burada önemli ölçüde bir vatandaş grubumuz maalesef çok mağdur. 4
vatandaşımız vefat etti, 6 vatandaşımız hâlen kayıp; bunların da vefatından
korkuluyor. Vefat eden vatandaşlarımıza Allah’tan rahmet diliyorum, zarar gören
bütün vatandaşlarımıza geçmiş olsun diyorum, yaralılara acil şifalar diliyorum
öncelikle. 
Sayın
İçişleri Bakanı olay yerinde dün Tarım Bakanıyla birlikteydi, diyor ki
açıklamasında: “7 bina selde tamamen yerinden söküldü.” 7 bina, kocaman
apartmanlar tamamen yerinden sökülmüş. Öyle bir sel söz konusu, binlerce
vatandaşımız etkilenmiş. Ve enteresan tarafı aynı yerde daha önce de sel
felaketi söz konusu olmuş, daha önce de zarar görmüşüz ama ders almamışız, ders
çıkarmamışız, gerekenleri yapmamışız, 4 vatandaşımızın daha ölmesine sebep
olmuşuz, 6 vatandaşımız da kayıp ve binlerce vatandaşımız da mağdur. Yani
gereken dersi de çıkarmamışız. Onun için bu araştırma önergesini gündeme
getirdik.
Araştırma
önergesini veren Artvin Milletvekilimiz Uğur Bayraktutan -bu arada bir yakınını
kaybetmiş, Allah’tan rahmet diliyorum, kendisine başsağlığı diliyorum bu
vesileyle- kendi bölgesi olan Yusufeli’de bir hidroelektrik santrali ve onunla
bağlantılı bir proje dolayısıyla “486 milyon liraya ihale edilen bir projenin
yani Yusufeli Barajı ve HES Projesi’nin ikmalinin 1 milyar 428 milyon TL’ye
tamamlanması ne anlama geliyor?” diye soruyor. 
Gerçekten
de değerli arkadaşlar, HES projelerini yapıyoruz. Bizim enerjiye ihtiyacımız
var. Türkiye enerji alanında çok büyük bağımlılıktan dolayı sıkıntılı. Bu
enerji bağımlılığımızı bağımsızlığımız açısından büyük bir tehlike olarak
görüyoruz. Petrole ve doğal gaza, maalesef, çok fazla ihtiyacımız var. Kendi
yerli kaynaklarımızdan enerji üretmemiz lazım, hidroelektrik santraller önemli
bu açıdan ama birçok sıkıntı da içeriyor hidroelektrik santralleri. Bir kere,
vatandaş bulunduğu yerde rahatsız. Vatandaşa rağmen yapıyoruz yani
antidemokratik bir anlayışla biz hidroelektrik santralleri yapıyoruz ilk
olarak. İkincisi, hidroelektrik santrallerin yatırımlarının neye mal olduğunu,
kaça mal olduğunu, olması gerektiğini bilmiyoruz, araştırmıyoruz,
denetlemiyoruz; böyle bir eksikliği var hidroelektrik santral yatırımlarının.
Ve çevreye ve doğaya verdiği zararı, tahribatı da hiç araştırmıyoruz. Bunlarla
ilgili gereken analizler yapılmıyor maalesef, anormal bir şekilde bu işi
yapıyoruz. Bu, Trabzon’daki, Araklı’daki sel felaketi de bunu gösteriyor.
Çevreye verilen zarar, tahribat bütün bu ölümlere, bu kadar tahribata sebep
olmuştur. Her ne kadar Tarım Bakanımız “Bunun hidroelektrik santralle bir
ilgisi yoktur.” diyorsa da hidroelektrik santrallerin yarattığı yan etkiler
dolayısıyla çevrenin bu kadar tahrip olduğunu ve sel felaketlerine sebep
olduğunu çok iyi biliyoruz. Sayın Bakan da araştırmadan bunu söylüyor maalesef.
Araştırılması, ÇED raporlarının düzenlenmesi gerekiyor, önemli eksikliklerimiz
var.
Sayın
Uğur Bayraktutan ve arkadaşlarının verdiği araştırma önergesinde, 486 milyon
liraya mal olan, başlangıç ödeneği bu olan, ihale edilen bu projenin yüzde
193’lik bir artışla -bakın değerli arkadaşlar, yüzde 193’lik bir artış söz
konusu, anormal- tamamlanmasının bir sıkıntı yarattığından bahsediliyor.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Kuşoğlu.
BÜLENT
KUŞOĞLU (Devamla) – Teşekkür ederim Sayın Başkan.
“Böyle
yüzde 193 artışlı ikmal mi olur? Bu idare tek başına bu kadar yüksek bir ikmal
ihalesini nasıl yapar? Daha önce Limak, Cengiz, Kolin’in başladığı ve beş
yıldır yürüttüğü barajı bundan böyle sadece Limak mı yapacak yoksa her şey bir
resimden mi ibaret?” gibi birçok soruyu beraberinde taşıyan, kuşkuları olan bu
projenin, Yusufeli Barajı ve Hidroelektrik Santrali Projesi’nin hakkında
kamuoyunda ve ulusal alanda oluşan soru işaretlerinin giderilmesi amacıyla
verilmiş bir araştırma önergemiz var; desteklenmesini talep ediyoruz.
Bu
vesileyle, bütün hidroelektrik santraller ve Trabzon Araklı’da olan hadise
gibi, ölümlü hadiselerin de önüne önemli ölçüde geçmiş olacağız. Türkiye Büyük
Millet Meclisi olarak bu bizim vazifemizdir diye düşünüyoruz, desteğinizi talep
ediyoruz.
Hepinize
saygılar sunuyorum bu vesileyle. (CHP ve İYİ PARTİ sıralarından alkışlar) 
BAŞKAN
– Teşekkür ediyorum Sayın Kuşoğlu.
İYİ
PARTİ Grubu adına Sayın Nuhoğlu, buyurun. (İYİ PARTİ sıralarından alkışlar) 
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; hidroelektrik santralleri projelerindeki uygulamaların
incelenerek hukuka aykırı uygulamalar yapıldığına dair iddiaların
değerlendirilmesiyle ilgili grup önerisini görüşüyoruz.
Kısa
adı “HES” olan bu hidroelektrik santrallerinin, yapıldığı her yerde iklimi,
ekolojik dengeyi, tabiatı bozduğu bir gerçektir. Dün tam da Trabzon’da yaşanan
olay bunun bir göstergesi olmuştur. Haber kanallarında, oraya giden bakanların
açıklamalarında, her yerde “sel felaketi” deniyor. Doğrudur, bir sel vardır ama
10 vatandaşımızın 4’ü rahmetli oldu, 6’sı kayıp, 4 de yaralı var; bunların
sorumlusu HES borusunun patlamasıdır. Bunun altını çizerek tekrar söylüyorum.
Orada HES borusu patlamıştır. Boru dediğimiz böyle boru değil, içinden kamyonun
geçtiği boru. Bu boru patlamıştır, bundan dolayı vatandaşlarımız hayatlarını
kaybetmiştir ya da kayıptır. 
Hayatını
kaybedenlere rahmet diliyorum, ailelerine ve yakınlarına sabır diliyorum,
başsağlığı diliyorum, kayıp olanların da sağ salim bulunmasını temenni
ediyorum. 
Ama
bu vesileyle, Trabzon konu edilmişken birkaç söz de söylemek istiyorum. Trabzon
ihmal edilmiş bir şehrimiz. Doğu Karadeniz Bölgesi tamamen ihmal edilmiş,
Trabzon özellikle ihmal edilmiş. 
Çay,
fındık ve kivi… 3 lira 3 kuruş açıklandı çaya. Özel sektör 1,96’ya alıyor çünkü
ÇAYKUR kota koymuş, üretilen çayı almıyor. 
Değerli
arkadaşlar, bu konulara girince, tabii, baktım, çok azaldı vaktim ama Trabzon
mağdur edilmiştir, bir felaket yaşamıştır ama asıl felaket millî felakettir. Bu
millî felaketin bir tarafı İstanbul seçimleri üzerinden Trabzon’a yapılan
saldırılardır, Ekrem İmamoğlu’nu destekliyoruz diye bize yapılan saldırılardır.
Trabzon’a yapılmadık iftira, hakaret kalmamıştır. Hiçbir Trabzonlu bunu hak
etmiyor çünkü Trabzonlu çalışkandır, dürüsttür, vatanseverdir; bunlara kimsenin
söyleyecek hiçbir sözü olamaz.
Değerli
arkadaşlar, diğer taraftan, biraz önce konuşulan konu üzerine iki üç cümle
söylemek zorundayım. 
Sayın
Başkan, eğer müsaade ederseniz, bir dakika daha verirseniz söyleyecek birkaç
cümlem var.
BAŞKAN
– Buyurun Sayın Nuhoğlu.
HAYRETTİN
NUHOĞLU (Devamla) – Bu ülkede bizler Habur’u yaşadık, İmralı müzakerelerini
gördük, Oslo müzakerelerini öğrendik, Dolmabahçe’de varılan mutabakat metnini
de biliyoruz. İşte şimdi yeniden İmralı’ya motorlar, kayıklar gitmeye başladı.
Bunları gönderenler utanmadan, sıkılmadan İYİ PARTİ’ye laf ediyorlar. (İYİ
PARTİ sıralarından alkışlar) Ülkemizin geldiği durumun müsebbibi ülkemizi on
yedi senedir yönetenlerdir. Gayrimillî, her şeye “evet” diyen, ülkemizi bu hâle
getirenlerin bugün İYİ PARTİ mensuplarına söyleyecek tek cümleleri yoktur,
olamaz ama hepsinden önemlisi, ne yaparlarsa yapsınlar pazar günü akşamı
İstanbul’da gereken cevabı alacaklardır. (İYİ PARTİ sıralarından alkışlar)
CAHİT
ÖZKAN (Denizli) – Başkanım, kayıtlara geçmesi açısından…
BAŞKAN
– Zaten sistemi açmayacağım Sayın Özkan.
CAHİT
ÖZKAN (Denizli) – Kayıtlara geçmesi için sadece şu hususu ifade etmek isterim:
Bakın, “On yedi yılda…” diye başlayan cümleler neticesinde… On yedi yıl terörle
mücadelede nereye gelinmiş? 
LÜTFÜ
TÜRKKAN (Kocaeli) – Her gün 5 şehit var, her gün 5 şehit var. Nereye geldik?
CAHİT
ÖZKAN (Denizli) – Ve bugün, bakınız, o Kandil’de terör örgütleri, PKK kalkmış
sadece ve sadece AK PARTİ Hükûmetini ve Cumhur İttifakı’nı hedef alıyor. Demek
oluyor ki doğru işler yapmışız, biz doğru işleri yapmaya devam edeceğiz.
HASAN
ÇİLEZ (Amasya) – Rakamları doğru konuşalım, rakamları doğru konuşalım,
bilmiyorsak konuşmayalım.
LÜTFÜ
TÜRKKAN (Kocaeli) – Sen plaka değiştirmeye devam et. Plakayı değiştirmeye devam
et sen, boş ver.
CAHİT
ÖZKAN (Denizli) – Kim dedi onu? Plakayı sen mi dedin? Sana var ya…
Müfteriliğini göstereceğim sana, yalanını. Var ya o yalanın altında ezilecek.
Daha onu çok paçavraya çevireceğim.
DURSUN
MÜSAVAT DERVİŞOĞLU (İzmir) – Sen?
BAŞKAN
– Halkların Demokratik Partisi Grubu adına Sayın Paylan konuşacak.
Sayın
Paylan, buyurun.
HDP
GRUBU ADINA GARO PAYLAN (Diyarbakır) - Sayın Başkan, değerli milletvekilleri…
CAHİT
ÖZKAN (Denizli) – Dur bakalım, az kaldı. Bak nasıl buruşturup atıyorum. 
GARO
PAYLAN (Devamla) - Sayın Başkan, bekleyeyim mi?
BAŞKAN
– Arkadaşlar, müsaade edin. 
Sayın
Özkan, müsaade edin lütfen. 
CAHİT
ÖZKAN (Denizli) – Buraya hakaret ediyor efendim o da.
DURSUN
MÜSAVAT DERVİŞOĞLU (İzmir) – Sen kendini eskisi gibi güçlü zannediyorsun. Senin
ağaların Pensilvanya’da. 
BAŞKAN
- Sayın Dervişoğlu, bakın, hatibe söz verdim, yapmayın lütfen.
Buyurun.
GARO
PAYLAN (Devamla) - Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, Trabzon Araklı’da büyük bir afet yaşadık. Bakın, arkadaşlar, siz
buna yine ne diyeceksiniz? Maalesef diyorum çünkü her yıl yaşıyoruz, sürekli
yaşıyoruz, “kader” diyeceksiniz, “kısmet” diyeceksiniz. Bakın, açıklandı, az
önce bir vatandaşımızın daha cansız bedenine ulaşıldı, 5’e yükseldi ölü sayısı,
5 vatandaşımız da kayıp ve bunların büyük çoğunluğu belediye işçileri. 
Değerli
arkadaşlar, emekçileri kaybettik, Trabzonluları kaybettik, vatandaşlarımızı
kaybettik ve bu her yıl oluyor. Her yıl birkaç kez olan şey kader olamaz
arkadaşlar, Allah akıl fikir vermiş. Ne demişler: Önce tedbir, sonra tevekkül.
Ya, her yıl birkaç kez yaşanan şey kader olabilir mi, kısmet olabilir mi?
Değerli
arkadaşlar, bakın, İçişleri Bakanı Sayın Süleyman Soylu gidiyor oraya “Ya, 7
tane evi kökünden söküp götürmüş bu.” diyor ama bir şey daha söylüyor “Orada,
yukarıda HES yok, HES aşağıda.” diyor. Ama bakın arkadaşlar, çok önemli bir
iddia var; Türk Mühendis ve Mimar Odaları Birliği Başkanı açıklama yaptı: “Sel
alanının hemen üzerinde Yüceyurt Elektrik A.Ş.’ye bağlı Araklı-3 HES’in yükleme
havuzu var ve bu havuzun borusu patladı.” dedi. Açıkça bu iddiada bulunuyor
Mühendis ve Mimar Odaları Birliği Başkanı. 
Memleketin
Tarım ve Orman Bakanı ve İçişleri Bakanı eğer yalan söylemiyorlarsa gelsinler
bu Meclise bilgi versinler. Bu vatandaşlarımız nasıl öldü? O sel alanının
yukarısında bir HES var mıydı? HES’in yükleme havuzu patladı mı? Bakın,
görüntüler var, sel bir anda geliyor arkadaşlar. Bakın, bir HES’in yükleme
havuzu patlamış gibi geliyor, görüntülerde belli. 
Bakın,
Karadeniz’de yüzlerce HES’le dere yataklarını tıkadınız, derelerin özgür
akmasını engellediniz, dere yataklarına yolları genişlettiniz, tek yolları çift
yol yaptınız, genişlettiniz ama o dere yatakları, genişleyen alanları sel
yataklarıdır. Dereyi daralttığına bakmayın; beş yılda bir, on yılda bir, elli
yılda bir geniş alanda akar dereler, sel yatağı olarak akar ama iki yıl önce
Hopa’da olduğu gibi, geçen yıl Karadeniz’in pek çok yerinde olduğu gibi sel
yolları da götürmüştür ve maalesef vatandaşlarımızın ölümüne sebebiyet
vermiştir. 
Değerli
arkadaşlar, bakın, Karadenizli yerelde HES istemiyor ama siz yalnızca Trabzon’a
51 tane HES yaptınız. Hâlâ pek çok HES Trabzon’da inşa hâlinde. Karadeniz
boyunca yüzlerce HES inşaatı var. Ya, Allah’ınızı severseniz, bakın, biz niye
“yerel demokrasi” diyoruz? Karadeniz’in milletvekilleri burada var, ben de dede
tarafından Karadenizliyim. Arkadaşlar, siz Karadeniz’e sordunuz mu?
(Mikrofon
otomatik cihaz tarafından kapatıldı)
BAŞKAN
– Sayın Paylan, tamamlayın. 
Buyurun.

GARO
PAYLAN (Devamla) – Bakın, niye “yerel demokrasi” diyoruz? Bir yere eğer ki bir
santral yapılacaksa, yol yapılacaksa oranın halkına sorulmaz mı ya? Karadeniz
halkı “Biz HES istemiyoruz arkadaş.” diyor. Havva Ana “Ben HES istemiyorum
arkadaş.” diyor. Neden zorla bu HES’leri yapıyorsunuz, neden Karadeniz’in
ekolojisini bu kadar bozuyorsunuz? Bakın, Karadeniz’in yağış düzeni
değişmiştir, yağış düzeni dahi değişmiştir, derelere akamamaktadır, her yıl sel
felaketleriyle karşı karşıya kalmaktadır Karadenizli. Arkadaşlar, bütün bunları
araştırmak üzere bu araştırma önergesine destek verelim. Bakın, araştırma
önergesinin konusunda var; Cengiz, Kolin, Limak. Allah’ınızı severseniz, siz
bıkmadınız mı üç tane yandaşı zengin etmeye ya? Bütün ihaleler, bütün
santraller, bütün elektrik santralleri ve bütün HES’ler neden üç tane şirkete
gidiyor, neden üç tane şirketin zenginleşmesi üzerinden vatandaşlarımız can
veriyor arkadaşlar? Bütün bunları lütfen hep beraber araştıralım. 
Hepinize
saygılar sunarım. (HDP sıralarından alkışlar)
BAŞKAN
– Adalet ve Kalkınma Partisi Grubu adına Sayın Pektaş. (AK PARTİ sıralarından
alkışlar)
AK
PARTİ GRUBU ADINA CİHAN PEKTAŞ (Gümüşhane) – Sayın Başkan, değerli milletvekilleri;
CHP grup önerisi üzerine grubumuz adına söz almış bulunuyorum. Sizleri saygıyla
selamlıyorum. 
Öncelikle,
tabii, Trabzon Araklı’da sel felaketinde hayatını kaybeden vatandaşlarımıza,
kardeşlerimize Allah’tan rahmet diliyorum.
HES’ler
çevreci projedir. HES’ler taşkın oluşturmaz, taşkın önleme görevi yapar. 
Esas
konumuz Yusufeli Barajı. Yusufeli Barajı 275 metre yüksekliğiyle, yaklaşık 4
milyon metreküp beton dolgusuyla dünyanın 3’üncü, ülkemizinse en yüksek
barajıdır. Ayrıca baraj gövdesini yapmak için yaklaşık 500 metreyi de bulan dik
kazılar yapılmıştır. Barajın üretim kapasitesi 558 megavattır ve yıllık üretimi
de 1,8 milyar kilovatsaattir. 
Şimdi,
tabii, burada, bittiği zaman arkasında 2,1 milyar metreküp su depolayacağı için
kendisinden sonra gelen barajların da üretim kapasitesini artırmaktadır.
Dolayısıyla, Yusufeli Barajının ülkemize yıllık getirisi 2,2 milyar
kilovatsaattir. Bunu da bugünkü rakamlara vurduğumuz zaman ülkemize yıllık
yaklaşık 900 milyon liralık enerji üretimi getirmektedir. 
Tabii,
burada “486 milyona ihale edilen iş, nasıl oluyor da daha sonra yüzde 193 bir
keşif artışıyla yapılmaktadır?” deniliyor. Yusufeli Barajı ikmal inşaatı
ihalesi 2018 yılında yapılmış. 2012 yılında yapılan ihale 486 milyon liradır.
Burada 2012 ile 2018’in fiyatları karşılaştırılıyor. Hâlbuki 2012’de yapılan
ihalenin eğer ki siz eskalasyonunu vurduğunuz zaman, 2018’de bu rakam 880
milyon liradır. Dolayısıyla, bu yüzde 193’lük artış doğru değildir. 
HAYDAR
AKAR (Kocaeli) – İhaleye giren adam bilmiyor mu bunu? 
CİHAN
PEKTAŞ (Devamla) - Yusufeli Barajında, şu konuşuluyor: Neden önceden 3 firma
yaptı da daha sonra tek firma yapıyor? Tabii ki önceki ihale yapılırken üçlü
bir konsorsiyum almış ancak daha sonraki ihaleyi ise bir firma tek başına almış
ve şu anda onun yükleniminde inşaat işi devam etmektedir. Yani diyor ki: Bir
kurum tek başına nasıl yapar? Bu konudaki Türkiye’deki en yetkili kurum
DSİ’dir, bunu DSİ’nin yapmasından daha doğal bir şey olamaz. 
Ayrıca,
önergede kamulaştırma faaliyetiyle alakalı da sorular sorulmaktadır. Şu anda
Yusufeli’nde, daha önce Muratlı olsun, Borçka olsun, Deriner Barajında,
genellikle -ben DSİ’de yıllarca çalıştım- çok fazla mahkemeye gitmeden
vatandaşımızla bire bir anlaşarak kamulaştırma rakamları ödenmektedir ve şu
anda çok yüksek bir oranda da bu şekilde gitmektedir, hiç kimse mağdur
edilmemektedir, herkes kamulaştırma bedelini almaktadır.
HAYDAR
AKAR (Kocaeli) – Herkes mahkemede. 
CİHAN
PEKTAŞ (Devamla) – Sayın Başkanım, saygıdeğer milletvekilleri, mahkeme kararı neticelenen
maliklerin de bedelleri derhâl ödenmektedir. 
Tabii,
Çoruh Nehri bizim için çok önemlidir. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen Sayın Pektaş. 
CİHAN
PEKTAŞ (Devamla) – Dünyanın en hızlı akan nehirlerinden bir tanesidir. Toplam
enerji potansiyeli, ülkemizdeki HES potansiyelinin yüzde 9,5’idir, ülkemizdeki
toplam enerji potansiyelinin ise yüzde 5’idir. Dolayısıyla biz bu şekilde büyük
barajlarla enerji üreterek ülkemizin tabii ki enerji ithalatını azaltma yönünde
önemli çalışmaları yürütüyoruz, bundan sonra da yürütmeye devam edeceğiz.
Teşekkür
ediyorum. (AK PARTİ sıralarından alkışlar)
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler...
Kabul etmeyenler... Kabul edilmemiştir.
Alınan
karar gereğince, denetim konularını görüşmüyor ve gündemin "Kanun
Teklifleri ile Komisyonlardan Gelen Diğer İşler" kısmına geçiyoruz.
Birleşime
on dakika ara veriyorum.
Kapanma Saati: 16.03
İKİNCİ OTURUM
Açılma Saati: 16.20
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Nurhayat ALTACA KAYIŞOĞLU
(Bursa)
----- 0 -----
BAŞKAN
– Türkiye Büyük Millet Meclisinin 91’inci Birleşiminin İkinci Oturumunu
açıyorum.
1’inci
sırada yer alan İstanbul Milletvekili Şirin Ünal ve Adalet ve Kalkınma Partisi
Grup Başkanvekili Tokat Milletvekili Özlem Zengin ile 49 Milletvekilinin
Askeralma Kanunu Teklifi ve Milli Savunma Komisyonu Raporu’nun görüşmelerine
kaldığımız yerden devam edeceğiz.
V.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49
Milletvekilinin Askeralma Kanunu Teklifi (2/1940) ve Milli Savunma Komisyonu
Raporu (S. Sayısı: 69)
(X)
BAŞKAN
– Komisyon? Yerinde.
Dünkü
birleşimde, İç Tüzük’ün 91’inci maddesine göre temel kanun olarak görüşülen 69
sıra sayılı Kanun Teklifi’nin birinci bölümünde yer alan maddelerin oylamaları
tamamlanmıştı.
Şimdi
ikinci bölümün görüşmelerine başlıyoruz.
İkinci
bölüm 31 ila 60’ıncı maddeleri kapsamaktadır.
İkinci
bölüm üzerinde İYİ PARTİ Grubu adına Sayın Dursun Müsavat Dervişoğlu.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA DURSUN MÜSAVAT DERVİŞOĞLU (İzmir) – Sayın Başkan, değerli
milletvekilleri; Askeralma Kanun Teklifi’yle alakalı olarak Türkiye Büyük
Millet Meclisinde bir süreç yürütüyoruz, bu kapsam içinde de siyasi
partilerimizin süreci uyumla yürütmeleri demokrasimiz açısından fevkalade
önemli bir kazanımdır diye de özellikle ifade ettik hatta bu yasa teklifi
konuşulmaya, tartışılmaya başladığı andan itibaren de teklifin önemine binaen,
neredeyse, parti grubumuza dâhil hiçbir milletvekilimiz dışarıda bir basın
açıklaması dahi yapmadılar. İşi konuşalım, eğer yapılacak doğru şeyler varsa o
doğru şeyleri el birliğiyle hayata geçirelim istiyoruz fakat üzücüdür, esas
konuşmamız icap eden meselelerin dışında spekülasyona dayalı bazı sıradan
tartışmaları Parlamento kürsüsüne ya da Meclis sıralarına yansıtıyoruz.
Büyüklerim derdi, “Laf çok olursa hata da çok olur.” Çok lafta çok hata olur ve
çok hatanın sizi vardıracağı yer de bir günahla buluşmaktan ibarettir. O
sebeple, siyasetçi söz söyleme hakkını kullanırken ne söyleyeceğini bildiği
kadar ne söylemeyeceğini de kestirmeyi becerebilmelidir. 
Fevkalade
önemli çalışmalar yapıyoruz, mevcut yasanın eksikliklerini ikmal etmek adına da
parti grupları arasında, Millî Savunma Komisyonu arasında, hatta Millî Savunma
Bakanlığı arasında yetkili organlarımız mekik dokuyor. Ama nedendir bilinmez,
sürekli bu kürsüye bir tartışma taşıma gayreti içinde olan arkadaşlarımız var.
Öncelikle, bu kürsüdeyken arkadaşlarımızı bu alışkanlıklarını terk etmeye davet
ediyorum. İYİ PARTİ olarak bizim hiç kimsenin etnik kökeniyle, kullandığı dille
ilgili en ufak bir rahatsızlığımız yoktur ama bu Meclis çatısının mehabetine
zarar vermemek gibi bir sorumlulukla da karşı karşıya bulunduğumuz asla ve kata
unutulmamalıdır. Eski bir İçişleri Bakanı, oturduğu yerden bir iftirayı tahkim
edecek beyanlarda bulunuyorsa, İYİ PARTİ…
SELAMİ
ALTINOK (Erzurum) – Bundan sonra sizden müsaade alıp sonra konuşuruz biz!
DURSUN
MÜSAVAT DERVİŞOĞLU (Devamla) – Estağfurullah efendim, bu İçişleri Bakanlığında
herhâlde böyle bir şey var, 2002’den sonra oldu…
SELAMİ
ALTINOK (Erzurum) – Hiç öyle bir şey yok. Sizden müsaade alır, sonra konuşuruz,
merak etmeyin!
DURSUN
MÜSAVAT DERVİŞOĞLU (Devamla) - …İçişleri Bakanlığına oturan kişi, diline endaze
vurmadan ve devlet umurunun sorumluluklarını asla ve kata… 
SELAMİ
ALTINOK (Erzurum) – Devlet yönetmek, sizin hakaretlerinize katlanmak değildir. 
DURSUN
MÜSAVAT DERVİŞOĞLU (Devamla) – …nazarıitibara almadan istediğini söyleme
hakkına kendini sahip görüyorsa…
SELAMİ
ALTINOK (Erzurum) – Devlet umuru, sizin hakaretlerinize katlanmak değil. 
DURSUN
MÜSAVAT DERVİŞOĞLU (Devamla) – …bunu eleştirme hakkını da bize vereceksiniz. 
SELAMİ
ALTINOK (Erzurum) – Kusura bakmayın, sizin hakaretlerinize katlanmak değil. 
DURSUN
MÜSAVAT DERVİŞOĞLU (Devamla) – Yani ben nezaket sınırını zorlamıyorum ki.
Herhangi bir grubu itham etmiyorum, herhangi bir milletvekilini de itham
etmiyorum ama siz olmayan bir şeyi ilzam ediyorsunuz. Bunu yapmaya hakkınız
yok. 
SELAMİ
ALTINOK (Erzurum) – Erzurum İl Başkanınızın açıklamasını okuduk, istifa etti. 
DURSUN
MÜSAVAT DERVİŞOĞLU (Devamla) – Müsaade buyurun. Bakın, konuşmamdan bile
rahatsız oluyorsunuz. 
SELAMİ
ALTINOK (Erzurum) – Erzurum İl Başkanınız dün istifa etti. 
BAŞKAN
– Sayın Altınok, lütfen müsaade eder misiniz. 
DURSUN
MÜSAVAT DERVİŞOĞLU (Devamla) – Benim İl Başkanım… 
LÜTFÜ
TÜRKKAN (Kocaeli) – Sen git, Erzurum İl Başkanı ol o zaman! Laf atma, git, otur
orada, dinle biraz. 
SELAMİ
ALTINOK (Erzurum) – Sizin kendi il başkanınız. Saygılı ol, saygılı ol! Sen
herkese böyle bağırıp herkesi de kendine uydurmaya çalışıyorsun ama kusura
bakma! 
BAŞKAN
– Sayın Altınok, lütfen… 
LÜTFÜ
TÜRKKAN (Kocaeli) – Sıkıldıysan git, il başkanı ol kardeşim, burada ne işin var
senin ya! 
BAŞKAN
– Sayın Türkkan, lütfen… 
DURSUN
MÜSAVAT DERVİŞOĞLU (Devamla) – Sayın Bakan, siz, bizi belediye başkanlığı
makamında pazarlığa mahkûm ettiğiniz bir kişinin beyanına göre itham
edemezsiniz. 
SELAMİ
ALTINOK (Erzurum) – Adımı vererek konuşuyorsunuz, adımı vererek
konuşmayacaksınız. 
BAŞKAN
– Sayın Altınok, söz talep edin, ben size söz veririm. 
DURSUN
MÜSAVAT DERVİŞOĞLU (Devamla) – Bizim elimizdekileri bırakın, medyada sayfa
sayfa yayınlandı, televizyon ekranları saatlerce gösterdi. İmralı’ya heyet
gönderenler, sizin oturduğunuz parti grubunun temsilcileri. Kandil’e heyet ve
elçi gönderenler, sizin partinizin temsilcileri. Oslo’da, Dolmabahçe’de
pazarlık yapanlar da sizin partinizin temsilcileri. Bize döndüklerinde… 
SELAMİ
ALTINOK (Erzurum) – Benim adımı vererek konuşmayın o zaman. 
DURSUN
MÜSAVAT DERVİŞOĞLU (Devamla) – Müsaade buyurun canım. 
HAYDAR
AKAR (Kocaeli) – Onun için ödüllendirildi, milletvekili oldu. 
DURSUN
MÜSAVAT DERVİŞOĞLU (Devamla) – Ben bekçi değilim, ben sizin bekçiniz değilim,
karakoldaki komiseriniz de değilim; ben bu memleketin milletvekiliyim. 
SELAMİ
ALTINOK (Erzurum) – Ben de sizin şamar oğlanınız değilim, kusura bakmayın. 
DURSUN
MÜSAVAT DERVİŞOĞLU (Devamla) – Ben bunları söyleyeceğim. 
SELAMİ
ALTINOK (Erzurum) – Herkes konuşacak.
DURSUN
MÜSAVAT DERVİŞOĞLU (Devamla) – Siz, eski görevinize bağlı olarak, önüne gelene
ithamda bulunma hakkına sahip değilsiniz. 
SELAMİ
ALTINOK (Erzurum) – Kesinlikle değilim. 
DURSUN
MÜSAVAT DERVİŞOĞLU (Devamla) – Bakın, siz bunları yaptınız, ondan sonra da
dediniz ki: “Bunlar devlet işiydi.” “Devlet” deyince bizim için akan sular
durur. Siyasi geçmişimiz de bugün bu kürsüde söylediklerimize kefildir. 
YAŞAR
KIRKPINAR (İzmir) – O eskidendi.
DURSUN
MÜSAVAT DERVİŞOĞLU (Devamla) – Ama bu Kürt kardeşlerimiz size oy verdiklerinde
“sevgili Kürt kardeşlerimiz” oluyor da başka bir siyasi partiye oy verme
tercihinde bulunduklarında neden “PKK’lı” diye itham ediliyor? Bu, kendi
içinizde sorgulamanız icap eden bir iş. 
RECEP
ÖZEL (Isparta) – Öyle bir şey yok. 
SELAMİ
ALTINOK (Erzurum) – Öyle bir şey yok, onu da siz uyduruyorsunuz. 
DURSUN
MÜSAVAT DERVİŞOĞLU (Devamla) – Evet, bu, sizin işiniz.
Şimdi,
burada bir şey oldu, bir arkadaşımız geldi, anlayamadığımız bir dilden 3 kelime
söyledi. Kullandığı bu dilin Kürtçe olmasından benim zerre muzdarip olmamı
kimse beklemesin ama Türkiye Büyük Millet Meclisinde bu kürsüye gelen biri Abhazca,
Çeçence, Gürcüce konuşmaya başlarsa o zaman bu yüce Meclisin insicamı bozulur
ve geleceğe dair beslediği emeller ve hedefler de zedelenir. Aklımıza geldiği
gibi konuşmayalım.
Dönüyorsunuz,
dolaşıyorsunuz Fetullah Gülen’le, PKK’yla, HDP’yle bizi iltisaklandırmaya
çalışıyorsunuz. Burada bu işi yapması icap eden en son kişi siz olmanıza, itham
edilecek en son kişiler de bizler olmamıza rağmen bunu ısrarla sürdürüyorsunuz.
Hoşunuza mı gidiyor size “FETÖ’yle iltisakınız var, PKK’yla pazarlığınız var.” dememiz?
YAŞAR
KIRKPINAR (İzmir) – İkisi de sizde var, ikisi de.
DURSUN
MÜSAVAT DERVİŞOĞLU (Devamla) – Ne var?
YAŞAR
KIRKPINAR (İzmir) – İkisi de sizde var.
DURSUN
MÜSAVAT DERVİŞOĞLU (Devamla) – Siz de beni çok iyi tanırsınız, buraya her
geldiğimde “İyi tanırsınız.” diyorum. Sen beni o bahsettiğin terör örgütleriyle
irtibatlandırabilecek, iltisaklandırabilecek bir tek delil gösterebilir misin?
YAŞAR
KIRKPINAR (İzmir) – Şu anki duruşunuz yeterli bizim için.
HAYDAR
AKAR (Kocaeli) – Ya sen kendine bak!
DURSUN
MÜSAVAT DERVİŞOĞLU (Devamla) – Sen çoktan dizinin üstüne çökmüşsün. Benim dik
duruşum seni elbette ki rahatsız eder. (İYİ PARTİ sıralarından alkışlar)
BAŞKAN
– Sayın Kırkpınar…
Sayın
Dervişoğlu, siz lütfen Genel Kurula hitap edin.
DURSUN
MÜSAVAT DERVİŞOĞLU (Devamla) – Şimdi zaten Genel Kurula hitap ediyorum, her ne
kadar sıraları boşsa bile. 
BAŞKAN
– Sayın Kırkpınar üzerine alındı da.
Buyurun.
DURSUN
MÜSAVAT DERVİŞOĞLU (Devamla) – Benim sizden istirhamım şudur: Bakın, siz bizi
haksız yere itham ederseniz biz sizin önünüze vesikalarınızı koyarız. Bunu da Türkiye
Büyük Millet Meclisinde olsun diye asla ve kata istemeyiz.
Şimdi
arkadaşım Kürtçe konuşuyor, birileri de diyor ki: “Efendim, seçimler için işmar
mı ediyorsunuz?” Ben öyle demiyorum, alışkanlık yaptı, belki de İmralı’ya mesaj
gönderiyorsunuz endişesi taşıyorum. 
Hepinize
saygılarımı sunuyorum. (İYİ PARTİ sıralarından alkışlar)
BAŞKAN
– Halkların Demokratik Partisi Grubu adına Necdet İpekyüz.
Necdet
Bey? Yok. 
Kim
konuşacak Sayın Oluç?
HAKKI
SARUHAN OLUÇ (İstanbul) – Necdet Bey konuşacak.
BAŞKAN
– Peki.
Cumhuriyet
Halk Partisi Grubu adına Sayın Topal.
Sayın
Topal, buyurun. (CHP sıralarından alkışlar) 
CHP
GRUBU ADINA SERKAN TOPAL (Hatay) – Teşekkür ediyorum.
Sayın
Başkan, değerli milletvekilleri; hepinize saygılarımı sunuyorum ve Genel Kurulu
saygıyla selamlıyorum.
Buradan,
vatan hizmetinde bulunan bütün askerlerimize selamlarımı, saygılarımı sunuyorum
ve özellikle sınır boylarında nöbet tutan bütün canlarımızı, askerlerimizi
kucaklıyorum, yüreklerinden öpüyorum, şehitlerimize bir kez daha Allah’tan
rahmet diliyorum.
Değerli
arkadaşlar, dünyada orduların tarihine bakıldığında, genel olarak önce
devletler kurulur, ondan sonra devletin gereksinimi kadar da ordu kurulur.
Fakat bizim tarihimize baktığımızda durum biraz daha farklı. Kadim devlet
geleneğimizde, milletimiz öncelikle ordusunu kurmuş, ondan sonra muzaffer olan
ordumuz devleti kurmuştur. Yani bu yüzden Kara Kuvvetleri ambleminde “milattan
önce 209” yazar ve bu yüzden Kara Kuvvetlerimiz yani ordumuz kuruluş tarihini
milattan önce 209 olarak görür. Yakın tarihimize baktığımızda, yine
cumhuriyetten önce düzenli ordunun kurulmasını Mustafa Kemal Atatürk ısrarla
istemiştir ve Kurtuluş Savaşı’nı da bu düzenli orduyla başardık; bunu hepimiz
çok iyi biliyoruz. İşte bugün, iki bin iki yüz yirmi sekiz yıllık bir ordunun
kanununu görüşüyoruz. Gelenekleriyle var olan halkımızın devletle özdeş
gördüğü, evlatlarını emrine vermekte asla tereddüt etmediği, hepimizin
peygamber ocağı olarak saydığı bir ordunun kanunundan bahsediyoruz değerli
arkadaşlar. Mütareke dönemlerinde bile, düşmanın her masaya oturduğunda 1’inci
madde olarak ısrarla “Ordunuzu dağıtın.” diye önümüze şart olarak koyduğu
ordumuzun kanunundan bahsediyoruz. Bu yüzden, orduyla ilgili yapılacak her
düzenleme hayati bir önem taşımakla birlikte, bizim için en kıymetli varlığımız
olduğunu burada bir kez daha ifade ediyorum çünkü bu, devletimizin bekası,
milletimizin bölünmez bütünlüğünün teminatıdır. 
Meclis
tarihimize baktığımızda, değerli arkadaşlar, bütçe görüşmelerinde ister Bütçe
Komisyonunda olsun isterse de Genel Kurulda olsun, 2 kurumla ilgili mutlaka
uzlaşmaya varılır: Biri Hariciye, Dışişleri Bakanlığı, biri de Türk Silahlı
Kuvvetleri çünkü mutlaka toplumsal bir uzlaşı gerekiyor. Çünkü bu, sadece iktidarı
ilgilendirmiyor; bu, iktidar ve muhalefet bloklarını da ilgilendiren
birliğimizin teminatıdır, bunu hepimiz çok iyi biliyoruz. Bu sebeple, bu
kurumlarla ilgili yapılacak düzenlemede bir toplumsal mutabakat gerekiyor
değerli arkadaşlar. 
Evet,
değerli grup başkan vekillerimizle beraber bu konuyla ilgili bizim görüşümüz
sunuldu ve bizim görüşümüz... Şu anda burada saymak istemiyorum, az önce sayın
grup başkan vekilimiz basın toplantısında detaylı bir şekilde açıkladı. Bu
konuda biz, her zaman Türk Silahlı Kuvvetlerinin yanında olduğumuzu burada
ifade etmek istiyoruz. 
Şimdi,
tabii, hepimiz çok iyi biliyoruz, 1111 sayılı Kanun’un geleneksel bir kültür
oluşturduğunu varsayarsak toplumsal hafızalarda yerini almıştır. Fakat buradan
bu teklifi getiren arkadaşlar -Komisyonda- bunu ne topluma ne Türk Silahlı
Kuvvetlerine maalesef sormadılar. Evet, bu son dört beş gündür bir mutabakat
oluşturuluyor. Biz de en kısa sürede çıkmasını istiyoruz açıkçası, burada ifade
etmek istiyorum, bizi izleyen bütün askerlerimize buradan bunu ifade etmek
istiyorum. 
Değerli
arkadaşlar, on yedi yıllık AK PARTİ iktidarında birçok milletvekili değişti,
MKYK değişti ama maalesef, çark değişmedi. Neden? Çünkü bu on yedi yıllık
dönemde Silahlı Kuvvetlerimiz bir terör örgütünün inisiyatifine maalesef terk
edildi, iki bin iki yüz yirmi sekiz yıllık ordunun Genelkurmay Başkanı terörist
olarak cezaevine atıldı, vatansever subaylarımız kumpas davalarıyla işten
atıldı, cezaevlerine konuldu, kozmik odaya maalesef bu dönemde girildi.
Sonuçta, 15 Temmuz gibi bir hain girişimle karşı karşıya kaldık. Bunun
müsebbibi kim arkadaşlar? Ve maalesef, bu darbe girişiminde bulunan hainlerin
her birisinin terfilerinin altında, maalesef, bu iktidarın imzasının olduğunu
burada ifade etmek istiyorum. Genelkurmay Başkanının karargâhına girildi, rehin
alındı, 15 terörist Silahlı Kuvvetlerimizin tüm komuta kademesini bir düğün
salonunda derdest etmeye çalıştı. O gece Silahlı Kuvvetlerimizin tüm komuta
kademesi rehin alındı, ordumuz neredeyse başsız kalıyordu. 
Arkadaşlar,
bütün bu olayların yaşanmasının nedeni kim, sorumlusu kim? Ve hâlâ, maalesef,
açıklığa kavuşturulamadı. Tabii, bunları burada ifade etmek istiyorum, neden?
Çünkü bundan sonra aynı olaylarla karşı karşıya kalmayalım, yaşamayalım. 
Bakın,
ben size tarihten bir anekdot anlatmak istiyorum: 18 Mart 1915, Çanakkale
destanı. O dönemde, düşman, maalesef, 25 Nisan 1915’te, Çanakkale’de biz destan
yazdığımızda, Arıburnu ve Seddülbahir bölgesine çıkarma yaptı ve gözetleme
taburunu püskürtmeye çalıştı. Oradan Mustafa Kemal Atatürk gözetleme bölüğünü
görüyor, ne olduğunu soruyor ve onlar 261 no.lu tepeyi gösteriyorlar, diyorlar
ki: “Düşman karşıda.” Mustafa Kemal Atatürk diyor ki: “Cephanemiz var.”
“Cephanemiz bitti.” diyor askerler. “O zaman, süngümüz var; süngü tak ve yere
yat.” diyor Mustafa Kemal Atatürk askerlere. İşte, onlar yere yattıkları zaman,
düşman da yere yatıyor, ne yapacağını bilemiyor. O arada zaman kazanıyor.
Mustafa Kemal Atatürk o dönem, hatırlıyorsanız şöyle tarihî bir söz söylüyor,
diyor ki: “Ben size taarruz etmeyi emretmiyorum, ben size ölmeyi emrediyorum.”
Çünkü biz ölünceye kadar başka kuvvetler bizim yerimizi alır. 
İşte,
ben de buradan, kafasına silah dayanan, Mustafa Kemal Atatürk’ün
Başkomutanlığını yapan o Genelkurmay Başkanına hatırlatmak istiyorum. Kafasına
silah dayandığı zaman Mustafa Kemal Atatürk’ün o sözünü hatırlamalıydı, hele
hele, kafasına silah dayayan kişiyle Mustafa Kemal Atatürk’ün Çankaya Köşkü’ne
helikopterle inmemeliydi ve o hâlâ maalesef, açıklanamadı, ortaya çıkmadı değerli
arkadaşlar. 
Peki,
iki bin iki yüz yirmi sekiz yıllık ordumuzun tarihinde böyle bir olay yaşandı
mı arkadaşlar? Yaşanmadı. Peki, bu duruma nasıl gelindi? İşte, o yüzden biz
Türk Silahlı Kuvvetleriyle ilgili düzenleme yapılırken görüşümüzü dile getiriyoruz.
Sadece bizim değil, özellikle emekli subayların da görüşünün alınması
gerekiyor. 
Değerli
arkadaşlar, 5’inci maddeyle ilgili endişelerimiz devam etmekle birlikte bu
kanunun bir an önce çıkmasını biz de istiyoruz. 
Bir
kez daha şehitlerimizi rahmetle yâd ediyorum. Bütün askerlerimize
selamlarımızı, saygılarımızı iletirken -önümüzdeki maddelerde de ben tekrar söz
alacağım- hepinize teşekkür ediyorum, saygılarımı sunuyorum. (CHP sıralarından
alkışlar)
BAŞKAN
– Halkların Demokratik Partisi Grubu adına Sayın İpekyüz konuşacak. (HDP
sıralarından alkışlar)
HDP
GRUBU ADINA NECDET İPEKYÜZ (Batman) – Sayın Başkan, öncelikle size teşekkür
ediyorum duyarlılığınızdan dolayı. 
Değerli
milletvekilleri, bedelli askerlik kavramı her seçim döneminde veya kriz
dönemlerinde veya yoğun talep dönemlerinde gündemimize gelmekte, bu konuda ne
yapılacağı tartışılmaktadır. Bildiğiniz gibi, Türkiye’de erkekler için askerlik
zorunlu bir görev ve birçok insan, okumuş, çalışan, birikimli insan yaşamının
belli bir kesiminde bir mesafe koymakta, mesleklerini de icra etmeden, tümüyle
bu görevi yerine getirmeye çalışmaktalar. Son yıllarda ne oldu? İnsanlar askere
gitmemek için olabildiğince erteleme yollarına girdiler, bakaya durumuna
düştüler ve buradan, yurt dışında olanlar için dövizle ilgili bir düzenleme
diye başlayan bu süreç giderek yaygınlaştı, her Meclis döneminde bedelliyle
ilgili tartışmalar Meclisin gündeminde oldu. Millî Savunma Bakanı Sayın Hulusi
Akar diyor ki: “Eğitim aşamasında ve rütbe aşamasında, aslında biz askerlikte bir
eşitlik getirmiş olduk.” Belki de bir eşitlik gelmiş oldu ama şu anda, yapılan
düzenlemeyi aslında biz siyasetçilerin nasıl okuması lazım? Yeni getirilen
mantıkla eğitimde eşitlik olsa bile, ekonomide bir eşitlik sağlanmıyor. “Her
fakir, her yoksul askerlik yapacak.” gibi bir sonuç çıkıyor ortaya çünkü
“Parası olan verecek, parası olmayan askerlik yapacak.” gibi bir kavram
çıkıyor. Meclisin görevi, aslında dezavantajlı olan, yoksul olan insanların
yanında olmaktır. Türkiye’yi üçe ayırırsak, en üst veya üst tabakadaki
insanlara bakarsak, istatistiklere göre kabaca 100 bin liranın üzerinde geliri
olanlara bakarsak: Bunlar bir ay askerlik yapıp bedelini ödeyecekler,
yararlanacaklar. Orta gelir tabakasına bakarsak: Bunlar da daha çok, para
ödeyemeyecek durumda olacaklar ya kredi çekmek zorunda kalacaklar ya da para
vermedikleri için altı ay askerlik yapmak zorunda kalacaklar. Peki, en düşük
durumdakiler ne olacak -Türkiye’deki her konuşmacı, her seferinde ekonomiyle
ilgili konuştuğumuzda yoksulluğu dile getiriyoruz, işsizliği dile getiriyoruz-
bunlar ne yapacak? Altı ay dışında, tekrar altı ay ek bir süre yapacaklar ki
ayda 2 bin liraya tekabül eden bir harçlık alsınlar diye düşünülüyor. Bu
durumda ne oluyor? Daha çok, yoksullar askerliği yine yapmak zorunda bırakılmış
oluyor. Parası olan gelecek, bu işten kurtulmuş olacak. Bu, gerek yasalarımız
açısından gerekse eşitlik ilkesine birçok açıdan aykırı bir düzenleme.
Bir
diğer konu ne? Türkiye’deki bu gelir gruplarına göre dağıtsak, bunların
sayılarına baksak bir yığın istatistik çıkarıp paylaşabiliriz. Buradan gelecek
olan gelir gerçekten katkı mı sağlayacak? Hesapladık biz, binde 1 oranında bir
katkısı oluyor, hiçbir katkısı yok. Ama Türkiye'nin askerî harcamalarına
baktığımızda, Türkiye askerî harcamalarını -Çin’den sonra- en fazla artıran
ülke konumunda. Bunu niçin söylüyorum? Sürekli istikrarsızlık, sürekli
gerginlik yaratırsanız savunma bütçesine sürekli para ayırmak zorundasınız. İlk
hükûmetler kurulduğunda AKP döneminde, nasıl ki “İşkenceye sıfır tolerans.”
deniyordu… Bir diğer “sıfır” kavramı niçin kullanılıyordu? Komşularla sıfır
problem, hiçbir sorun olmayacak ama bakıyoruz ki bütün komşularla problem
olduğu gibi, harcamalarımız da giderek artmakta. Bir taraftan da bu yoksullar
para bulmak için bankaya gidip kredi çekmek zorunda kalacaklar.
Arkadaşlar,
gerçekten ben merak ediyorum, evlilik paketleriyle ilgili reklamlar düzenliyor
bankalar, tarımla ilgili reklamlar düzenliyor, askerlikle ilgili para için
nasıl bir reklam düzenleyecekler veya ödeyemezse ne olacak? Şu anda biliyoruz
ki birçok kredi kartı, birçok tüketici kredisi ödenemiyor, birçok çiftçi
borcunu ödeyemiyor. Ne yapacaklar peki? “Hadi, borcunu ödeyemiyorsun, tekrar
askere gel.” Böyle mi diyeceğiz? Böyle bir şey olmaz. Tam tersi, bunlara, bizim
yoksul ve dezavantajlı kesimlere destek olmamız lazım, dezavantajlı kesimlere
sahip çıkmamız lazım ve dün de belirtmiştik, biz zaten askerliğin zorunlu
olmasına karşıyız. 
Bir
taraftan da kamu harcamalarının karşılanması için bu sistem getirildiği gibi,
ordunun önemli bir kısmının profesyonelleştirilmesi gerekir. Bu ek altı aylık
sürede bunlar nasıl profesyonelleştirilecek? Zaten yoksullardan gelmiş oluyor. 
Türkiye’de
savunmayla ilgili yapılan bu harcamalar, hesaplamalara göre, yüzde 46 oranında
artmış ve bu AKP döneminde artmış. Kişi başına askerî harcama rakamları daha
önce, 1988 yılında 51 dolar iken şu anda -2015 en yakın hesaplama tarihi- 202
dolara dönüşmüş ve bunlar, hepsi bizim cebimizden çıkmakta. Askerî harcamalar
hızla artarken insanlar cebindeki parayı hesaplayıp markete gittiğinde ne
yapacağını tartışıyor ve anımsarsınız, daha önceki dönemde de konuştuk, patates
meselesi, soğan meselesi gibi; şu anda en çok konuşulanlardan birisi de
kıraathaneye de gitseniz, herhangi bir yere de gitseniz insanlar S400’ü
konuşuyor, insanlar F35’i konuşuyor, bütün bunlarla ilgili hesaplamalar
yapılıyor. İnsanlar döviz kuruna bakarken “Acaba bu S400 nasıl olacak, ne
edecek?” diye hesaplıyor. “Sıfır problem” dediğimiz de de gerçekten bir gelgit
yaşıyoruz. Daha önce Rusya’yla çok iyi dosttuk, problem yaşadık, şimdi tekrar
dost. Suriye’yle çok iyi dosttuk, problem yaşadık, tekrar problem. Suudi
Arabistan’la iyi dosttuk, tekrar problem, tekrar iyi dostluklar. Bütün herkesle
gelgitler olduğunda artık, bizim vatandaşlarımız gerçekten şaşırmış durumda.
Bu, savunmayla ilgili; kiminle dostuz, ne yapacağız, kim düşman, onu bile
karıştıracak düzeye geldik. En önemli şey askerî harcamalarda, bir ülke barış
için hizmet etmiyorsa, sürekli kaygı düşünüyorsa silaha para yatırır veya bir
iktidar -sürekli kalmak- için kendi iktidarını korumak istiyorsa barış dışında,
sürekli savaş söylemini gündemde tutuyor, sürekli gerginliğini gündemde
tutuyor. Eğer biz dünyaya da bakarsak daha demokratik adımları, daha barışçıl
söylemleri olan ülkelerde savunma bütçesi daha azalıyor, dezavantajlı insanlar
daha da yararlanıyor. Az önce belirttiğim gibi, yoksulluktan söz ediyoruz,
yoksulların var olduğunu savunuyoruz, “Altı ay yap.” diyoruz, “Altı ay daha
yaparsan sana ayda 2 bin lira para verilir.” diyoruz. Sorun para vermek değil,
yoksullukla mücadeledir, yoksulluğu önlemektir. Biz yoksulluğu önlemekle ilgili
politika geliştiremezsek nice bedelliler çıkarırız, nice bedelli uygulamalar
çıkarırız. Bunu düzenlememiz lazım. Yoksa bedelli olan ne oluyor? Afyon’da
oturan, Denizli’de oturan, Batman’da oturan, Siirt’te oturan, Şırnak’ta oturan…
Bunlar, bu Mecliste oturanlar, parası olanlar için mi düzenlemeler yapıyorlar?
Bizim onlar için bir düzenleme yapmamız lazım. 
Bir
diğer konu: Burada -yani zaman biraz daralıyor- er dediğimiz kişi genelde, şu
anda bile en zor şartlarda hizmet veren ve yerine getirmeye çalışandır çünkü
bekleyemiyor da bir an önce askere gidip tekrar normal -evliyse, çiftçiyse
neyse- yaşamına dönmek istiyor. 15 Temmuzda Yazgülü Aldoğan’a yazılan bir
mektup var. Ahmet Özdemir, Çorumlu, beş günlük asker. Hemen emir veriliyor:
“Çık dışarı, havaalanına doğru, İstanbul Atatürk Havaalanına…” O zaman
hatırlarsınız, IŞİD’in bir saldırısı olmuştu. Diyor ki: “Tekrar bir şey mi
var?” Ve orada yakalanıyor, müebbet, cezaevinde şu anda ve problemini yansıtmak
için gazetelere yazı yazıyor. Bunu niçin anlatıyorum? Yoksullar,
dezavantajlılar her dönem mağdur oluyor. Peki, o dönem ne oldu? Üst rütbeliler
yakalanmadı veya neydi? Adil Öksüz gibi kişiler yakalandı, tekrar kayboldular
ve uçup gittiler ama erler içeride. Bunlara ait bir düzenleme yapılmazsa,
barışla ilgili söylemler gelişmezse buna benzer problemler çok artacak.
Bütün
siyasi partiler yanılmıyorsam tekrar bir konsensüs geliştirdiler. Bu hazırlanan
taslakta Cumhurbaşkanıyla ilgili, 45’inci maddeyle ilgili bir düzenleme vardı.
İşte, Cumhurbaşkanının barışta, olağanüstü hâlde, seferberlik hâllerinde,
savaşta, gerekli gördüğünde kişileri askerlikten muaf tutması için bir
düzenleme vardı, yanılmıyorsam bir düzenleme yapılmış. 
Arkadaşlar,
bunu hazırlayanlar, bir taraftan Cumhurbaşkanına “Başkomutan” diyorlar,
Başkomutanın tanımını getiriyorlar. Başkomutan kalkacak, birilerini askerlikten
muaf tutacak. Bir taraftan da Cumhurbaşkanı onayıyla –bu, herhâlde kendisinin
bilgisi dışındadır çünkü bilse bunu hazırlayanlara kızar- bir ay para vermemek
için muaf tutulacak. Koskoca bütçe var ya, her yemeği bile şeydir ya… Onların
parasını vermeyecek, bunu şey yapacak. Bu ayrıcalıklardan vazgeçmek lazım.
Yapılması gereken, bütünüyle -bu ikinci bölüm üzerinde konuşulan şeyler ve dün
de belirttiğimiz gibi- vicdani reddin tanınması dâhil, askerî harcamaların
artırılması değil, komşularla iyi ilişki içerisinde ve ülkenin içinde de barış
söylemi… Herhangi bir yasal düzenleme yapacaksak herkese eşit şekilde ulaşmamız
lazım, parası olana ayrıcalık değil.
(Mikrofon
otomatik cihaz tarafından kapatıldı)
BAŞKAN
– Sayın İpekyüz, son cümlenizi alayım.
NECDET
İPEKYÜZ (Devamla) – Ha, düzenleme yapmak lazım, zorunlu askerlikte düzenleme
yapmak lazım ama mağdur olan, dezavantajlı kesimleri de gözetmemiz lazım.
Hepinizi
saygıyla selamlıyorum. (HDP sıralarından alkışlar) 
BAŞKAN
– Adalet ve Kalkınma Partisi Grubu adına Sayın Kirazoğlu.
Buyurun.
(AK PARTİ sıralarından alkışlar) 
AK
PARTİ GRUBU ADINA MEHMET SAİT KİRAZOĞLU (Gaziantep) – Sayın Başkan, değerli
milletvekilleri; öncelikle Ağrı Diyadin ve Trabzon Araklı’da yaşanan sel
felaketleri nedeniyle hayatını kaybeden vatandaşlarımıza Allah’tan rahmet,
yakınlarına başsağlığı diliyorum. 
Ayrıca,
Mısır’ın seçilmiş tek Cumhurbaşkanı Muhammed Mursi’yi de şehadeti vesilesiyle
huzurlarınızda rahmetle anıyorum.
Bugün
69 sıra sayılı Askeralma Kanunu Teklifi’nin ikinci bölümü üzerinde söz almış
bulunuyorum, yüce Meclisi ve aziz milletimizi saygıyla selamlarım. 
Millet
ve devlet geleneğimizde askerlik peygamber ocağıdır ve askerlik, milletimizin
yükümlülük esasına dayalı en eski kurumsal yapılarından biridir. Dünyada ve
Türkiye'de askerî teknolojinin yani savunma sanayisinin süratle gelişerek yeni
silah sistemleriyle araç gereçlerin çeşitlenmesi, muharebe sahasında yaşanan
konsept değişiklikleri, bölgesel ve küresel güç dengelerinin değişkenliği, Türk
Silahlı Kuvvetlerinin dünyadaki gelişmelere hızla ayak uydurmasını teminen,
yeni donanımlarla etkin personel kullanımını zorunlu hâle getirmiştir.
Yeni
askerlik sisteminin, yapılan bu çalışmanın temel amacı, öncelikle Silahlı
Kuvvetlerimizin bu ihtiyacı ile toplumun beklentileri ve bireylerin bedelli
askerlik talebi arasında dengeli bir şekilde bir karşılama sağlamaktır. Bu
çerçevede, kanun teklifinin yasalaşmasıyla 1111 sayılı Askerlik Kanunu ile 1076
sayılı Yedek Subaylar ve Yedek Askeri Memurlar Kanunu kaldırılacaktır. Bu
kanunlarda düzenlenen konuların tek kanun altında toplanarak uzun yıllardır
asker alma süreçlerinde yaşanan belirsizliklerin ve beklentilerin giderilmesi,
Türk Silahlı Kuvvetlerinin ihtiyaçlarına uygun personel seçiminin önünün
açılması, ülkenin sahip olduğu nüfus gücünün daha etkin ve verimli hâle
getirilmesi, kullanılması amaçlanmaktadır. Buna göre, askerlik yükümlülüğünün,
iş hayatını bölen, aile kurulmasını geciktiren, eğitim süreçlerini etkileyen ve
iş bulmayı zorlaştıran bir süreç olmaktan çıkarılarak hem bu süreçleri
hızlandıran hem de ekonomiye ciddi katkılar sağlayan ve toplumsal yaşama
katkılar getiren bir yapıya kavuşturulması amaçlanmaktadır. Tabii, tüm bunların
en önemli sonucu da Türk Silahlı Kuvvetlerindeki yetenekli askerî personelin
sistem içinde kalması sağlanarak Türk Silahlı Kuvvetlerimize katkı sağlanması
umulmaktadır. 
Sayın
Başkan, değerli milletvekilleri; yapılan bu düzenlemeyle kökleri hem bizim
tarihimize dayanan hem de modern ordularda kullanılan bir sistem oluşturulmaya
gayret edilmiştir. Yeni sistemde, gençlerin kişisel, mesleki ve eğitim
alanlarındaki ihtiyaçları göz önünde tutulmuş, askerlik görevini çeşitli
sebeplerle erteleyen 2 milyon 200 bin gencimize ek olarak, her yıl sisteme
dâhil olan askerlik çağındaki yaklaşık 700 bin gençten de uygun bir şekilde
askerlik hizmetlerinde faydalanılması ve başvurularının alınması sağlanmıştır. 
Bu
düzenlemeyle, Millî Savunma Bakanlığı ve diğer kamu kurumları iş birliğinde,
çağın teknoloji ve gereklerini, hem tarihimizi hem millî, manevi hem de mesleki
değerlerimizi göz önünde bulundurarak ihtiyacımıza uygun bir askerlik sistemi
kurgulanmaktadır. Bu sistem kurgulandığı zaman, tüm askerî okullarımız, harp
okullarımız, subay okullarımız ve diğer eğitim merkezleri daha istekli ve
nitelikli insan kaynağına kavuşmuş olacaktır. Mehmetçik ayrıca her zaman bu
sistemin temel unsuru olmaya devam edecek ve her Türk vatandaşı erkek peygamber
ocağını tanıyacaktır muhakkak. 
Bu
düzenlemeyle yapılan birkaç değişikliği sizlerin bilgisine sunmak istiyorum:
Askerlik hizmet süreleri tahsiline bakılmaksızın her erkek Türkiye Cumhuriyeti
vatandaşı için altı ay olacak, bunun bir ayı temel eğitim, beş ayı kıta hizmeti
olacaktır. Erbaş ve erlerden altı aylık zorunlu askerliğini tamamlayanlardan
altı ay daha askerlik yapmak isteyenler, uygun görülmesi hâlinde -sıralı
amirlerinin- askerliğe devam edebilecek ve bunlara bu süre için asgari ücret
tutarında harçlık ödenecektir. Yedek subay ve sistemin yeni bir unsuru olan
yedek astsubaylar için askerlik on iki ay olacaktır. İki veya üç yıl süreli
yüksek okullardan mezun olanlar iki ay eğitim ve on ay kıta hizmeti olmak üzere
yedek astsubay olarak askerlik yapabilecek ve astsubayların tüm haklarından
yararlanabileceklerdir; bu da önemli bir yeniliktir. 
Bu
kanunla, bedelli askerlik sürekli ve öngörülebilir yapıya kavuşacaktır. Yirmi
yaşını dolduranlar bedelli için başvurabilecek, bedelli üst yaş sınırı lise
mezunları için 22, mesleki ve teknik lise mezunları için 25, fakülte,
yüksekokul ile meslek yüksekokullarında -dört yıllık olanları- öğrenim görenler
için 28, doktora yapanlar için 35 olacaktır. Kanunun yayımından sonra yoklama
kaçağı olanlar ile bakaya kalanlara bir defaya mahsus bedelliye başvurma imkânı
tanınacaktır. Bedelli askerlik ücreti memur maaşına endeksli bir formülle her
yıl güncellenecek ve peşin olarak ödenecektir. Bedelli askerliğin ekonomimize
gelir getireceği ve bu gelirin de savunma sanayisi ile Türk Silahlı Kuvvetleri
faydasına kullanılacağı açıktır. 
Askerlik
hizmetini tamamlayanlara askerî öğrenci, dış kaynaktan muvazzaf subay,
astsubay; sözleşmeli subay, astsubay; uzman erbaş ve sözleşmeli erbaş, er
temininde belli bir miktara kadar ilave puan verilebilecektir. 
Yeni
askerlik sistemi Silahlı Kuvvetlerimiz açısından daha dinamik ve operasyonel
bir yapı için profesyonel yükümlü askerlik dengesini sağlayacaktır. Ayrıca, tüm
vatandaşlar tarafından genel askerî eğitimin alınması, yedek astsubaylık
sistemiyle insan kaynaklarının etkin kullanımı ve bedelli geliriyle Türk
Silahlı Kuvvetlerinin ihtiyaçlarının karşılanmasının yanı sıra, askerliğin
kısalması ve eşitlenmesinin getirdiği avantajlar, vatandaşa sunulan
seçeneklerin artırılması, TSK’de istihdam imkânlarının artırılması, öğrenim
hakkı güvencesinin temin edilmesi ve her şeyden önemlisi, planlanabilir,
öngörülebilir bir sistemle insan kaynakları israfının engellenmesi gibi
faydalarının olacağı aşikârdır. 
Yeni
askeralma kanununun vatandaşlarımız ve ülkemiz için hayırlara vesile olmasını
diliyor, Genel Kurulu saygıyla selamlıyorum. (AK PARTİ sıralarından alkışlar) 
BAŞKAN
– Milliyetçi Hareket Partisi Grubu adına Sayın Saffet Sancaklı. 
Sayın
Sancaklı, şahsınız adına da söz talebiniz var, size toplam on beş dakika süre
vereceğim birleştirerek. 
Buyurun.
(MHP sıralarından alkışlar) 
MHP
GRUBU ADINA SAFFET SANCAKLI (Kocaeli) – Sayın Başkan, değerli milletvekilleri,
bizleri de televizyonları başında izleyen büyük Türk milleti; hepinizi saygıyla
selamlıyorum. 
Esasen,
Türkiye'de uzun süreden bu yana zaman zaman dillendirilen ancak bir türlü
nihayete kavuşmayan önemli bir düzenlemeyi görüşmekteyiz. Günümüzde dünyadaki
askerlik uygulamalarına baktığımızda karşımıza iki tip askerlik sistemi
çıkmaktadır: Biri profesyonel askerlik, diğeri ise bizdeki gibi zorunlu
askerlik sistemidir ancak her iki sistemde de kendine özgü zorluklar, olumlu ve
olumsuz yönler bulunduğu bilinmektedir. Öte yandan, ülkelerin güvenliklerine
yönelik tehdit, risk ve diğer jeopolitik sorunlar da değişime uğramaktadır.
Ayrıca, teknolojik ilerlemeler sonucu, modern ve karmaşık silah sistemlerine
sahip ordularda eğitimli ve bilgili personele gerek duyulmaktadır.
Bugün
baktığımızda, Türk Silahlı Kuvvetleri personel mevcudunun önemli bir bölümü
profesyonel askerlerden oluşurken iç güvenlik harekâtı gibi özellik gerektiren
görevler de bu askerî personel tarafından yerine getirilmektedir. 
Bugün
ülkemiz coğrafyasında cereyan eden başta Suriye, Irak ve son dönemde Doğu
Akdeniz’deki hareketlilik, ülke olarak teyakkuzda olmamız gereken bir dönemde
olduğumuzu işaret etmektedir. Bir yandan baş döndürücü jeostratejik ve
jeopolitik gelişmeler yaşanırken diğer yandan da terör örgütleriyle mücadelemiz
de son hızıyla ve gayretiyle devam etmektedir.
Tam
böyle bir dönemde görüşmekte olduğumuz kanun teklifiyle herhangi bir zafiyete
ve boşluğa mahal verilmemelidir. Bu yüzden, Türk Silahlı Kuvvetleri yeni
sisteme geçiş sürecini iyi planlamalı, mevcut riskleri göz ardı etmemelidir.
Uluslararası
askerî araştırma şirketinin (Global Firepower) araştırmasına göre ordumuz, Orta
Doğu ve Kuzey Afrika ülkeleri arasında en güçlü ordu, dünya sıralamasında ise 7
ile 9 arasında yıldan yıla değişen sıralarda yer almaktadır. 
Unutmayalım
ki 15 Temmuz sonrasında ordudaki FETÖ’cüler temizlenmeye başladığında birileri
“Müttefiklerimiz tasfiye ediliyor.” diye feryat figan etmiş, kimisi de “Türk
ordusu zayıflıyor.” diye timsah gözyaşları dökmüştü. Ancak şerefli Türk ordusu
bunun böyle olmadığını dosta düşmana göstermiş ve ispatlamıştır. 15 Temmuzdan
kırk gün sonra, kısa bir sürede Fırat Kalkanı Harekâtı bu tezviratın bir
karşılığı olmadığını ortaya koyarken Zeytin Dalı Harekâtı ise neyin ne olduğunu
tam manasıyla göstermiştir. Kahraman ordumuz, hain PKK ve FETÖ’yle mücadelesine
devam ederken diğer yandan namusumuz olan sınır güvenliği konusunda da hiçbir
taviz vermemektedir. 
Tüm
bu özverili ve meşakkatli görevler için şimdi önümüzdeki bu teklifle iyi
seçilmiş ve eğitilmiş, uygun görevde istihdam edilmiş, ruh sağlığı yerinde,
heves ve arzusu yüksek bir insan gücüne ulaşılması hedeflenmektedir. Bir yandan
Türk Silahlı Kuvvetlerinde görev yapmanın çekiciliği artırılırken profesyonel
askerlik günün ihtiyaçlarına göre de şekillendirilmektedir. Ancak bu düzenleme
hayata geçirilirken hâlen silah altındaki ve emekli olmuş uzman çavuşlarımız
ile uzman erbaş ve erlerimizin ekonomik ve özlük haklarındaki haklı
beklentileri de giderilmelidir.
Önümüzde
uzun ve zorlu bir dönem olacağı bugünden şekilleniyor. Baktığımızda kendini
“müttefik” olarak adlandıran ancak her fırsatta bu müttefikliğin gereklerinden
kaçınanlar şimdilerde S400 savunma sistemini bahane ederek akıllarınca tehdit
ettiklerini sanıyorlar. Benzer yöntemi ve niyeti, Suriye’deki terör örgütlerine
verdikleri destekle de gösteriyorlar. Bu kürsüden Türk’ün gücünü ve dirayetini
sınamasınlar diyorum. Ulu Önder Mustafa Kemal Atatürk önderliğinde hiç
imkânlarımız yokken yedi düvele karşı verdiğimiz Kurtuluş Savaşı’nda tarihte
neler yaptığımızı, bundan sonra da neler yapabileceğimizi iyi düşünsünler; Türk’ün
gücünü, dirayetini de sınamaya kalkmasınlar. Müttefiklik adabıyla hareket eden
Türkiye’nin iyi niyeti suistimal edildiğinde karşılarında bambaşka bir Türkiye
göreceklerinden de hiç şüpheleri olmasın. Türk milletinin şanlı tarihi nice art
niyetlileri bozguna uğratmasıyla doludur. 
Napolyon’u
hepimiz biliyoruz. Tarihte Napolyon şöyle bir söz söylemiş; biz bu sözü
hatırlayalım ama herkes de bütün dünya da bu sözü hatırlasın: "Bana
Türklerden kurulu bir ordu verin, dünyayı rehin alayım." Bunu söyleyen de
meşhur savaşçı Bonapart.
Irak’ın
kuzeyi Hakurk bölgesinde 27 Mayıs 2019'da başlatılan Pençe Harekâtı planlandığı
şekilde başarıyla devam etmektedir. Harekâtın başlangıcından itibaren etkisiz
hâle getirilen terörist sayısı 50’yi geçmiştir. Komando birliklerimiz PKK terör
örgütüne ait sığınak, mağara ve silah mevzilerini tespit ve imha faaliyetlerine
de devam etmektedir.
Bu
vesileyle, Atatürk başta olmak üzere, vatanımız, al bayrağımız, milletimiz için
canını feda eden tüm şehitlerimizi bir kez daha saygı ve şükranla anıyor,
kahraman gazilerimize de esenlikler diliyorum.
Kısa
bir bilgi vermek de istiyorum -biliyoruz hepimiz ama- 2 milyon 300 bin kişi şu
anda askerlik yaşını geçmiş. Türk Silahlı Kuvvetleri her sene 300 bin kişi
alabildiğine göre -ihtiyacı o kadar olduğu için- nüfus genç olduğu için her
sene 700 bin kişi de askerlik yaşına geldiğine göre her sene bir 400 bin
fazlalık var. Bu kanayan yarayı biz çözmek zorundaydık. Şu anda direkt 3 milyon
kişiyi ilgilendiriyor ama aileleriyle birlikte 15-20 milyon kişiyi ilgilendiren
bir yasayı görüşüyoruz ve inşallah, en kısa zamanda da çıkaracağız bunu.
Tabii,
Milliyetçi Hareket Partisinin görüşleri, duruşu hiçbir zaman konjonktürel
olmamıştır; Milliyetçi Hareket Partisinin duruşu, görüşü, bakışı her zaman
ilkeseldir. Ne demek istiyorum? Milliyetçi Hareket Partisi kurulduğundan beri
devletinin ve milletinin yanında olmuştur. Bugün de aynı şekilde bu yasa bizim
hem devletimize hem milletimize hem şerefli Türk ordusuna çok büyük katkılar
sağlayacağı için ve çok büyük sorunları çözeceği için de Milliyetçi Hareket
Partisi olarak bu yasanın arkasındayız. 
Elli
yıldır şerefiyle, şanıyla yürüyen bu Milliyetçi Hareket Partisi her zaman
devletinin ve milletinin yanında olduğundan dolayı da buradaki 49 arkadaşımın
-milletvekili- hepsiyle onur ve gurur duyuyorum.
Sizlere
de buradan teşekkür etmek istiyorum. (MHP sıralarından alkışlar) 
Sürem
var, ne kadar sürem var? Sekiz dakikam daha var. Kolay kolay kürsüye
çıkamıyoruz, sıra gelmiyor ama ben bu sekiz dakikamı bu bekleyen 15-20 milyon
kişi için feda ediyorum ve bir an önce bu yasanın çıkması için de kürsüden
ayrılıyorum. 
Beni
dinlediğiniz için de teşekkür ederim. (MHP ve AK PARTİ sıralarından alkışlar) 
BAŞKAN
– Sayın Sancaklı, ben de teşekkür ediyorum.
Bölüm
üzerinde soru sormak isteyen milletvekilimiz var mı? Yok.
İkinci
bölüm üzerindeki görüşmeler tamamlanmıştır.
4
milletvekilimizin 60’a göre söz talebi vardır, önce onları karşılayacağım.
Sayın
Güzel, buyurun.
III.- AÇIKLAMALAR (Devam)
27.- Diyarbakır Milletvekili Semra Güzel’in, hasta
mahpus Mehmet Emin Özkan’ın Adalet Bakanlığının ihmalinden kaynaklı
mağduriyetinin giderilmesi için herhangi bir girişimde bulunulup
bulunulmayacağını öğrenmek istediğine, tüm hasta tutsakların tahliye edilmesi
gerektiğine ilişkin açıklaması
SEMRA
GÜZEL (Diyarbakır) – Teşekkür ediyorum Sayın Başkan.
Diyarbakır
D Tipi Cezaevinde kalan 88 yaşındaki ağır hasta mahpus Mehmet Emin Özkan bugün
görüşe çıkarken geçirdiği baygınlık nedeniyle hastaneye kaldırıldı. Birçok ağır
hastalığı bulunan ve durumu son derece kritik olan Özkan için 27 Ağustos 2018
tarihinde İnsan Haklarını İnceleme Komisyonuna yaptığımız başvuruya, 22 Ekim
2018 tarihinde Komisyon tarafından başvurunun incelenmesi için Adalet Bakanlığı
ve Ceza ve Tevkifevleri Genel Müdürlüğünden bilgi talep edildiği söylenmiştir
ancak Adalet Bakanlığı ve Ceza ve Tevkifevleri Genel Müdürlüğü aradan geçen
onca zamana rağmen hiçbir girişimde bulunmamıştır. Hasta mahpus ölümle burun
burunadır. Hasta mahpusların maruz kaldığı ağır hak ihlallerinden Adalet Bakanlığı
bizatihi sorumludur. Özkan’ın Adalet Bakanlığının söz konusu ihmalinden
kaynaklı mağduriyetinin giderilmesi için herhangi bir girişimde bulunulacak
mıdır? 
Ve
şunu da ifade etmek istiyorum: Tüm hasta tutsaklar tahliye edilmelidir.
Teşekkür
ediyorum.
BAŞKAN
– Sayın Çilez…
28.- Amasya Milletvekili Hasan Çilez’in, Amasya ili
Merzifon ilçesi belediyesinde toplumsal barışı tehdit eden işten çıkarmalara
karşı yetkilileri sorumluluğunun bilincinde davranmaya davet ettiğine ilişkin
açıklaması
HASAN
ÇİLEZ (Amasya) – Teşekkür ederim Sayın Başkanım.
Amasya
Merzifon ilçemiz belediyesinde işçi olarak çalışan 4 kardeşimiz gerekçesiz
olarak işten çıkarılmıştır. Alın teri ve emek üzerinden siyaset yapılmasını
doğru bulmuyorum. Belediye yetkililerimizden, işten çıkarılan 4 kardeşimizin
bir an önce göreve iadelerini talep ediyorum.
Yeni
seçilen tüm belediye başkanlarımıza sesleniyorum: Sizler şehreminisiniz, bu
sıfatın hakkını veriniz; icraata, yatırıma, şehirlerimizin imarına enerjinizi
harcayınız, insanlarımızın hayatını kolaylaştırınız. Seçimlerden önce
verdiğiniz işe alma vaat ve sözlerinizin acısını mevcut çalışanlardan çıkarmaya
çalışmayın; yeni istihdam alanları oluşturun, ekmekle oynamayın, ah almayın.
Sendikal
baskılar, mobbing uygulamaları ve bu tür keyfî uygulamaların artacağı kaygısı
toplumumuzu rahatsız etmektedir. Toplumsal barışımızı tehdit eden bu
uygulamalara karşı yetkilileri sorumluluğunun bilincinde davranmaya davet
ediyorum. Bu tür işçi çıkarmalarının artık olmamasını diliyorum.
Herkesi,
emeğe ve alın terine saygılı olmaya davet ediyor, saygılar sunuyorum.
BAŞKAN
– Sayın Eronat…
29.- Diyarbakır Milletvekili Oya Eronat’ın, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması 
OYA
ERONAT (Diyarbakır) – Sayın Başkan, değerli milletvekilleri; az önce, HDP’li
Grup Başkan Vekili kayyumlar zamanında Diyarbakır’daki belediye binaları
üzerindeki Kürtçe tabelalarının indirildiğini söylemişti. Diyarbakır’da hiçbir
tabela indirilmemiştir, bir defa bunu söyleyeyim. Bu da eğer görünüyorsa
ekranlardan, asıldığından beri indirilmemiş tabelalardan biridir. Kürtçe
konuşma ve yazmanın AK PARTİ iktidarları döneminde serbest bırakıldığını eğer
biliyorsak bu tabelaların da halkının büyük çoğunluğunun Kürtçe konuştuğu bir
ilde indirilmediğini bilmemiz gerekir. Diyarbakır Büyükşehir Belediyesi binası
Elâzığ Caddesi üzerinde ve görkemli bir binadır. Bu tabela da yaklaşık 12 ila
20 metrekare arasında olduğunu zannettiğim bir tabeladır. Hiçbir şekilde
kayyumlar zamanında 4 merkez ilçe ve…
(Mikrofon
otomatik cihaz tarafından kapatıldı)
BAŞKAN
– Evet, Sayın Erim…
30.- Aydın Milletvekili Bekir Kuvvet Erim’in, Trabzon
ili Araklı ilçesinde meydana gelen sel felaketinde hayatını kaybedenlere
Allah’tan rahmet dilediğine, Aydın ilinde dolu ve sel baskını nedeniyle tarım
arazilerinde meydana gelen hasarın tespit işlemlerinin yapıldığına ilişkin
açıklaması
BEKİR
KUVVET ERİM (Aydın) – Sayın Başkan, değerli milletvekilleri; Trabzon Araklı’da
meydana gelen sel felaketi nedeniyle hayatını kaybeden vatandaşlarımıza
Allah’tan rahmet, yakınlarına başsağlığı diliyorum. 
Ayrıca,
tüm ülkemizde zarar gören vatandaşlarımıza geçmiş olsun dileklerimi iletiyorum.
Aydın’ın
bazı ilçelerinde tarım arazilerinde dolu ve sel baskını zararları meydana
gelmiştir. Zarar ve hasar tespiti Aydın Tarım İl Müdürlüğünce hızlı bir şekilde
yapılmaktadır. Zarar gören çiftçilerimize Cumhurbaşkanlığı Afet Fonu’ndan bütçe
imkânları çerçevesinde destek olunacaktır. 
Dün
itibarıyla Aydın genelinde 1.188 çiftçimiz zarar görmüştür. Aydın Çevre ve
Şehircilik İl Müdürlüğüne ve Aydın İl Afet ve Acil Durum Müdürlüğüne herhangi
bir başvuru olmamasına rağmen tüm kurumlarımız süreci yakından takip
etmektedirler. 
Hepinizi
saygıyla selamlarım.
Teşekkür
ederim Sayın Başkanım.
BAŞKAN
– Teşekkür ederim.
V.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49
Milletvekilinin Askeralma Kanunu Teklifi (2/1940) ve Milli Savunma Komisyonu
Raporu (S. Sayısı: 69) (Devam)
BAŞKAN
– Değerli arkadaşlar, şimdi ikinci bölümde yer alan maddeleri, varsa o madde
üzerindeki önerge işlemlerini yaptıktan sonra ayrı ayrı oylarınıza sunacağım.
31’inci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Askeralma Kanun Teklifi’nin 31’inci maddesinin birinci fıkrasında yer alan
“esnasında” ibaresi yerine “sırasında” ibaresinin getirilmesini arz ve teklif
ederiz.
 Ayhan
Erel Mehmet Metanet Çulhaoğlu Tuba Vural Çokal
 Aksaray Adana Antalya
 Dursun
Ataş Aylin Cesur
 Kayseri Isparta
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın
Başkanım.
BAŞKAN
– Komisyonun katılmadığı önerge üzerinde söz talebi var.
Sayın
Cesur, buyurun. (İYİ PARTİ sıralarından alkışlar) 
AYLİN
CESUR (Isparta) – Teşekkür ederim Sayın Başkan.
Sayın
Başkan, değerli milletvekilleri; hepinizi sevgiyle saygıyla selamlıyorum.
17
Haziran 2019, 9’uncu Cumhurbaşkanımız Süleyman Demirel’in 4’üncü ölüm yıl
dönümüydü. Ebediyete intikalinin ardından İslamköy’de yapılan devlet törenine
hem aramızdan, Meclis Genel Kurulundan hem Meclis dışından katılan tüm siyaset
ve devlet adamlarına, milletimizin her kesiminden, memleketimizin her
köşesinden gelen Demirel sevdalılarına huzurunuzda teşekkürlerimi sunuyorum.
Sayın Cumhurbaşkanımıza yüce Allah’tan rahmet diliyor ve şükran sunuyorum.
Askeralma
Kanunu Teklifi’nin 31’inci maddesi için verdiğimiz önerge üzerine söz almış
bulunmaktayım. 
Türkiye
çok önemli bir süreç yaşıyor; her şey, herkes İstanbul seçimlerine odaklanmış
vaziyette ve biz Askeralma Kanunu’nu görüşüyoruz. Aylardır bana ve aslında
burada bulunan tüm milletvekillerine sürekli bu konuda çözüm bekleyen sorunlar
iletiliyor, en çok da iki başlık altında toplanmış bunlar: Bir tanesi “Yirmi
bir gün şartı kaldırılacak mı?” İkincisi “Tek tip askerlik kanunu ne zaman
çıkacak?” 
Şimdi,
kanun teklifinin görüşülmesi elbette yerinde ama tam da seçim öncesi Genel
Kurula gelmesi bir tesadüf değil, o da belli. Kamuoyunun beklediği
düzenlemeleri yapmak yerine yapılıyor algısı yaratmayı tercih ettiğiniz bu
kanun teklifiyle de ülkenin ihtiyacı olanın, milletin beklentisi olanın yerine
İstanbul seçiminin iptaliyle toprağa gömdüğünüz demokrasinin üzerine toprak
atmış oluyorsunuz. Kanun teklifi önümüze geldiğinde, milletin beklentisi ve
çağdaş adımlar atılması yerine iyi olan her şeyimiz gibi ordumuzu da
küçülttüğünüzü gördük. Yapılacakların zararlarını günlerdir anlatıyoruz,
yapılması gerekli düzenlemeleri de anlatıyoruz. Aslında burada çok güzel
konuşmalar yapıldı. Sayın Milletvekili Mehmet Ali Çelebi 18 Haziran günlü
konuşmasında belirttiği gerekli düzenlemelerle aslında buradaki herkesin
ortaklaşa takdirini de kazandı ve çok önemli, güzel şeyler söylendi Genel
Kurulda. 
Şimdi,
yapılacak düzenlemeler belli aslında değerli milletvekilleri. Vatandaşlarımızın
çoğu da her gün şaşkın bir şekilde ortaya çıkan müsamerelere ve suni hadiselere
bakıyorlar ve kaygı dağları aşmış, artık memleket huzur istiyor ve
vatandaşlarımız, sırf seçim var önümüzde diye her gün birine tanıklık ediyor
bugün burada az evvel Genel Kurulda yaşadıklarımızdan bir tanesi gibi. 
Şimdi,
bütün millet seçim odaklı olarak huzur bekliyor. Size bir örnek vereceğim:
Bizim Isparta’nın Gelendost’unun bir köyünden beni biraz önce, Genel Kurula
gelmeden önce yaşlı bir büyüğümüz aradı, köylü vatandaşımız -ismini ve köyünü
vermeyeceğim, başı sıkıntıya girmesin diye- yaşı 90’ların üzerinde olan bu
vatandaşımız diyor ki: “Sayın Vekilim, ben hayatım boyunca sol partiye oy
vermedim, iyi bir Türk vatandaşı olarak hep sağ görüşlü partilere oy verdim ama
siz gidin, çalışın, çabalayın da Allah aşkına şu İmamoğlu’na kazandığı seçimi
tekrar kaybettirmelerine izin vermeyin.” (CHP sıralarından alkışlar) Şimdi,
yaşlı vatandaşımız: “Memleket yanıyor, para pul yok ama sorun para da değil,
biz parasız yaşarız, yaşadık zaten bunca yıl ama artık huzur yok be kızım!
Geçmişte AK PARTİ’ye oy vermiştim. Ben bu veballe bu dünyadan göçmeden Allah
aşkına bu milleti bunlardan kurtarın.” dedi telefonda. (İYİ PARTİ sıralarından
alkışlar)
Şimdi,
bu telefonlar o kadar çok fazla geliyor ki ve milletimiz o kadar bunalmış
durumda ki Türkiye’nin her yerinden gelen bu talepleri göz ardı edemeyiz.
Isparta’nın Gelendost’unun bir köyünden gelen bu vatandaşımızın sesini duyun
lütfen. O ne diyor aslında biliyor musunuz? O diyor ki: “Türkiye 2013 yılında
ilk kez beliren ve 2018 yılındaki ani sıçramayla artık inkâr edilemez bir
duruma dönüşmüş olan döviz kuru krizi yaşıyor.” Aslında köylü büyüğümüz diyor
ki: “2002’de AK PARTİ iktidarı öncesinde cari dengemiz yıllık yalnızca 600
milyon dolar açık verirken o günden bugüne her yıl ortalama 36 milyar dolar
açık çıktı ve on yedi yılda toplam cari açığımız 600 milyar dolar oldu, insaf!”
Aslında bu vatandaşımıza biraz daha tercüman olayım ben, diyor ki:
“Uluslararası camiada Türkiye’nin ve şirketlerinin borçlarını ödeyip
ödeyemeyeceği tartışılır hâlde. Öyle yurt dışından gelen milyarlarca dolar
yolsuzluklara…”
(Mikrofon
otomatik cihaz tarafından kapatıldı)
BAŞKAN
– Sayın Cesur, tamamlayın lütfen.
AYLİN
CESUR (Devamla) – “…ve önemli bir kısmı plansız projelerle betona gömüldüğü
için, Hazine ve Maliye Bakanlığı verilerine göre ülkemizin dış borcu 445 milyar
dolar yani cumhuriyet tarihinin en yüksek rakamlarını yaşıyor.” diyor. Hâlbuki
sürekli dile getirdiğiniz 2002’deki toplam borcumuz yalnızca 130 milyar dolar.
Üstelik henüz TEKEL, TELEKOM, PETKİM, ERDEMİR, TÜPRAŞ gibi cumhuriyetin
yarattığı nice varlıklar satılmamıştı; Keban Barajı, Atatürk Havalimanı,
Boğaziçi Köprüsü gibi büyük, dev eserler de bu 2002 öncesinde yapılmıştı. 
2002
ve 2019 arasında hiç mi bir şey yapılmadı? Elbette yapıldı. Kim gelse zaten
yapılacak olan, başlanan projeler elbette devam edecekti ama asıl yapılan ne
oldu, biliyor musunuz? Ve tarih buna yüz sene sonra uzaktan baktığımızda, bu
dönemin adını böyle yazacak: Bu dönem maalesef, Türkiye Cumhuriyeti’nin talan
ve savurganlık dönemidir. (İYİ PARTİ sıralarından alkışlar)
ASUMAN
ERDOĞAN (Ankara) – Talan değil, yalan.
AYLİN
CESUR (Devamla) – Şimdi, bu bir süreçtir ve geldiğimiz yerde durduğumuz durum
şu: IMF anlaşmasının ufukta belirdiği 2020’lerdir ama siz “Algıyla çözeriz
nasıl olsa.” diyorsunuz ya… 
(Mikrofon
otomatik cihaz tarafından kapatıldı)
BAŞKAN
– Evet, teşekkür ediyorum Sayın Cesur… 
AYLİN
CESUR (Devamla) – Sözlerimi tamamlayabilir miyim? Çok kısa, bir cümle
söyleyeceğim kayda geçsin diye. 
BAŞKAN
– Sayın Cesur “Hemşehrilikten kıyak geçti.” derler. 
AYLİN
CESUR (Devamla) – Hemşehrilik kontenjanı. 
BAŞKAN
– Buyurun. 
AYLİN
CESUR (Devamla) – Başkanım, teşekkür ederim. 
Yakın
zamanda öğrendik ki Merkez Bankasının bile kasasında dış yükümlülükleri
düşürdüğünüzde döviz neredeyse kalmamış. Yetmedi “Faiz lobisini yendik.”
dediniz, bir baktık ki Hazine iki yıllık devlet tahviline yüzde 26 faiz öder
olmuş ve vatandaşlarımız yaşanan dolar kuru patlamalarına Hükûmet mâni
olamayınca kendilerini koruyabilmek için her dakika doları takip eder hâle
gelmişler. Ve kriz özel sektörde büyüdükçe yüksek işsizlik sorunu baş
göstermiş. Cumhuriyet tarihinin en yüksek işsizlik rakamları; 4,7 milyon TÜİK
verilerine göre ama yedi yılda aslında işsiz sayısı 2 milyon artmış ve gerçek
işsiz sayısı aslında 7 milyon civarında. Şimdi, en temel ihtiyaçlar olan
içecekler, yiyecekler, sebze meyve 5 katına çıkmış.
Ben
artık saymaya devam edemeyeceğim, vaktim yok ama beni arayan büyüğün
endişelerini reçete yazarak, neler yapılırsa Türkiye düzelir, düzeltilir, bir
sonraki konuşmamda arz edeceğim. 
Genel
Kurulu saygıyla selamlıyorum. 
Teşekkür
ediyorum ben. (İYİ PARTİ ve CHP sıralarından alkışlar)
BAŞKAN
– Teşekkür ederim. 
Sayın
Cesur konuşunca milletvekili sıralarında oturuyor olmanın ne kadar büyük
özgürlük olduğunu anladım. Görüyorsunuz yani tarafsızlığımı burada koruyorum ve
cevap vermiyorum. 
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
31’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
32’nci
madde üzerinde iki adet önerge vardır, okutup aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan Askeralma Kanunu Teklifi’nin 32’nci maddesinin 1’inci fıkrasındaki
“muvazzaflık” ibaresinden sonra gelen “ve” ibaresi yerine “ile” ibaresi
konmasını arz ve teklif ederiz. 
 Engin
Özkoç Haşim Teoman Sancar Alpay Antmen
 Sakarya Denizli Mersin
 Gamze
Taşcıer Servet Ünsal
 Ankara Ankara
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın
Başkanım.
BAŞKAN
– Komisyonun katılmadığı önerge üzerinde söz talebi var. 
Bir
diğer hemşehrim Sayın Sancar, buyurun. 
HAŞİM
TEOMAN SANCAR (Denizli) – Sayın Başkan, değerli milletvekilleri; 1927 yılından
bu yana ilk defa köklü bir değişimle, inşallah, modern, öngörülebilir, çağdaş
bir ordunun bugün yapılanmasına vesile olarak hepimiz birlikteyiz. 
Çok
değerli arkadaşlar, bugüne kadar hep Askeralma Kanunu Teklifi’ni konuştuk,
asker alımından bahsettik ama tabii ki bu askerlerimizin başarılı komuta
edilmesi, başarılı hizmette bulunması; savunmalarını, taarruzlarını başarılı
yerine getirmeleri de liyakatli, değerli komutanlarından geçmektedir yani Türk
Silahlı Kuvvetlerinin değerli paşalarından, değerli komutanlarından ve komuta
kademelerinden geçmektedir. Her zaman söylüyoruz ve yeni yasanın genel
gerekçesinde de şu var: “Dünyada ve Türkiye'de askerî teknolojinin süratle
gelişmesi, tehdit algısının değişmesi, yeni silah sistemleri ile araç ve
gereçlerin çeşitlenmesi, muharebe sahasında yaşanan konsept değişiklikleri,
bölgesel ve küresel güç dengelerinin değişkenliği, Türk Silahlı Kuvvetlerinin
dünyadaki gelişmelere hızlı ayak uydurması…” 
Çok
değerli arkadaşlar, burada üzerinde öncelikle durmamız gereken nedir? Dünyanın
en modern silahları, dünyanın en çağdaş silahları bizim elimizde olsa da bu
silahlar 15 Temmuzda, maalesef, aziz milletimize FETÖ terör örgütü mensupları
tarafından uzatılmıştır. Şimdi bugün neye bakmak lazım? Orduda liyakat. Yüksek
Askerî Şûra vardı geçmişte, Yüksek Askerî Şûranın üyeleri vardı, Sayın
Bakanımız da görev yaptılar; değerli kuvvet komutanları, orgeneraller,
oramiraller ve kuvvet mensuplarının tamamı. Bu Yüksek Askerî Şûrada
değerlendirme yapılarak komutanların görevine devamı ya da ihracı söz konusu
olurdu. Fakat bugün Yüksek Askerî Şûraya baktığınızda Sayın Cumhurbaşkanının
bunu direkt kendisine bağladığını görüyoruz; aslında Cumhurbaşkanının değil, AK
PARTİ Genel Başkanının kendisine bağladığını görüyoruz. Buradan baktığınız
zaman, bir siyasi partinin genel başkanı ve bakanlarıyla Yüksek Askerî Şûra yönetilir
ve yönlendirilir hâle gelmiştir.
Ben
de soruyorum: Bugün burada görev alan komutanlarımız, Maliye Bakanı, Millî
Eğitim Bakanı, Millî Savunma Bakanı, Genelkurmay Başkanı, Adalet Bakanı,
Dışişleri Bakanı, Cumhurbaşkanı yardımcıları acaba orduda liyakatin hangi
bölümünde yer alacaklardır? Millî Eğitim Bakanımız acaba bir albayın irticai,
iktisadi faaliyetleri hakkında ne bilecektir, nasıl bir yorumda bulunacaktır?
Yüksek Askerî Şûranın adında “Yüksek Askerî Şûra” vardır ve bu şûra adı
üzerinde yüksek askerî komutanlardan oluşmalıdır, liyakat ancak böylece
sağlanabilir. Ama sizler, iktidarınızda Yüksek Askerî Şuranın değerli
komutanlarını pasifleştirdiniz. Sadece Denizli’de, 11’inci Piyade Tugayında 76
asker tutuklandı, görevinden uzaklaştırıldı. FETÖ’den toplam tutuklu general ve
amiral sayısı 133. Dünyanın en modern silahları elinizde olsa kim kullanacak
bunu; Irak’taki general mi kullanacak, Irak’taki general mi taarruz emri
verecek? Bu sebeple, Türk Silahlı Kuvvetlerinin öncelikle komuta kademesindeki
mertebelerini, yükselimlerini, rütbe alımını ve terfilerini daha liyakatli,
siyasetüstü görerek, “ben” anlayışıyla değil; bir akademik, teknik yeterlilik
ve millî savunma anlayışıyla yapmak zorundayız.
Buradan
baktığımız zaman, bugün Türkiye’de 15 Temmuz, Türkiye Büyük Millet Meclisine ve
Türk milletine çok büyük bir öncelik tanımalı ve buna bir öngörü olmalıdır.
Ardından, baktığımızda, Türk Silahlı Kuvvetlerinin komuta kademesini eğer “ben”
anlayışıyla kadrolaştırırsak almayı düşündüğümüz o modern S400’ler de, F35’ler
de ve dünyanın en modern silahları da bir gün döner, bizim karşımızda -Allah
korusun- işte 15 Temmuzdaki gibi bağımsızlığımızın, cumhuriyetimizin tehdidi
hâline gelir. 
Bu
sebeple, yine, bugün, yeni yasada astsubayların ve teğmenlerin, yedek
astsubayların ve yedek asteğmenlerin rütbesinde, terfisinde ve görev alımında
bir sınav anlayışımız yok, bir liyakat anlayışımız yok “İhtiyaç görüldüğü hâlde
Genelkurmay Başkanlığı alır.” deniliyor. Genelkurmay Başkanlığı mı kaldı?
Genelkurmay Başkanının ordusu mu kaldı? Genelkurmay Başkanına kim bağlı, hangi
komutan bağlı? Genelkurmay Başkanının şu anda başçavuşu yok, hepsi Millî
Savunma Bakanına bağlandı. Genelkurmay Başkanlığını baypas ettiniz. O zaman,
Genelkurmayın hazırlayacağı -öngörüde- yapacağı sınav aslında AK PARTİ’nin
yapacağı sınavdır, alacağı astsubay aslında AK PARTİ’nin alacağı astsubaydır.
Yarın Cumhuriyet Halk Partisi iktidara geldiğinde o Millî Savunma Bakanlığının
alacağı astsubay için o zaman diyecekler ki: “İktidarda siz varsınız, Cumhuriyet
Halk Partisinin aldığı astsubaydır.”
(Mikrofon
otomatik cihaz tarafından kapatıldı)
HAŞİM
TEOMAN SANCAR (Devamla) – Özür dilerim Başkanım…
BAŞKAN
– Son cümlenizi alayım.
Buyurun.
HAŞİM
TEOMAN SANCAR (Devamla) – Bu sebeple, öyle teknik verilerle, öyle akademik
yeterlilikle, öyle bir teknolojiyle artık donanmalıyız ki artık, siyasetüstü
Türk Silahlı Kuvvetlerinde terfiler ve alımlar tamamen otomatik, elektronik bir
kontrol sistemiyle âdeta üniversite sınavı gibi olmalıdır. İnşallah, akademik
kariyeri olan kişiler Türk Silahlı Kuvvetlerinde, şanlı ordumuzda kademe
komutasında yer almalıdır. Nasıl 1920 yılından bu yana bunu yaptıysak, nasıl
1923 yılında Türk Silahlı Kuvvetlerinin başarılarına hepimiz şahit olduysak,
inşallah, Türk Silahlı Kuvvetlerini, siyasetüstü, Türkiye Cumhuriyeti’nde 82
milyonun nazar boncuğu, gözbebeği, gururu ve onuru olarak devam ettirmek
zorundayız diyorum. Liyakatin olmadığı yerde “Sadece sadakatle…” derseniz,
işte, bugün benim Denizli’mdeki tugay komutanlarının, kurmay başkanlarının,
alay komutanlarının tutuklanıp FETÖ’den içeride gezdiği gibi maalesef biz bu
liyakati kaybeder sadakatle iş görmeye çalışırız. Bu da bizim ordumuzu zafiyete
uğratır diyorum. 
Türk
Silahlı Kuvvetlerimize, tekrar, inşallah tüm operasyonlarında, tüm müdahalelerinde
yüksek başarılar diliyorum. 
Saygılar
sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Askeralma Kanun Teklifi’nin 32’nci maddesinin (1)’inci fıkrasına
“Aşağıdaki” ibaresi yerine “Aşağıda yer alan” ibaresinin getirilmesini arz ve
teklif ederiz. 
 Ayhan
Erel  Mehmet Metanet Çulhaoğlu Dursun Ataş
 Aksaray Adana Kayseri

 Tuba
Vural Çokal Feridun Bahşi Orhan Çakırlar
 Antalya Antalya Edirne
BAŞKAN
– Komisyon önergeye katılıyor mu? 
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın
Başkanım. 
BAŞKAN
– Sayın Komisyonun katılmadığı önerge üzerinde söz talebi var. 
Sayın
Bahşi, buyurun. (İYİ PARTİ sıralarından alkışlar) 
FERİDUN
BAHŞİ (Antalya) – Sayın Başkan, değerli milletvekilleri; 69 sıra sayılı
Askeralma Kanunu Teklifi’nin 32’nci maddesinde verdiğimiz önerge üzerine İYİ
PARTİ Grubu adına söz aldım. Hepinizi saygıyla selamlıyorum. 
Doğu
Akdeniz’de keşfedilen doğal gaz ve petrol yataklarının ardından Türkiye'nin hem
kendi hem de Kuzey Kıbrıs Türk Cumhuriyeti’nin hak ve çıkarlarını korumak için
yaptığı hamleler karşısında ilk etapta Güney Kıbrıs, Yunanistan, İsrail ve
Mısır eksenli ittifak oluşturulduğu görülmüş, ilerleyen aşamada ise bu ittifaka
İtalya, Fransa ve Amerika da dâhil olmuştur. Tespit edilen doğal gaz ve petrol
sahalarının paylaşım problemleri sebebiyle başta Doğu Akdeniz sahası olmak
üzere, dünyanın her yerinde ekonomik ve siyasi alanda yeni ittifaklar oluşmaya,
altmış yedi yıllık NATO üyesi Türkiye'nin de dışlanmaya başladığı
görülmektedir. Doğu Akdeniz havzasında her geçen gün yeni enerji sahalarının
keşfedilmesi, küresel güçlerin de bölgeyle ilgilenmesiyle oluşan ittifaklar
tarafından Türkiye güneyden kuşatılmaya başlanmıştır. 
Değerli
milletvekilleri, Türkiye 16 Şubat 1952’te NATO’ya üye olarak Batı Blokunda
yerini almış olmasına rağmen, daha ilk yıllardan itibaren ilişkileri sorunlu
olarak devam edegelmiştir. 
Kıbrıs
Türklerine karşı soykırım hâlini alan Kıbrıs sorununu 1974’te Barış
Harekâtı’yla çözmeyi hedefleyen Türkiye, 1974 Barış Harekâtı’ndaki mali
yükümlülüğü ve ambargoları dahi göze aldığı hâlde asla adada yaşayan Türk
halkının güvenliğini, egemenliğini ve hakkını pazarlık konusu yapmamıştır.
Bugün, adada barışı, adada yaşayan Türk toplumunun güvenliğini sağlamak
amacıyla Türk Silahlı Kuvvetlerini temsilen bulunan unsurların görevi
“Kıbrıs’ta güvenilir bir barış anlaşması sağlanana kadar sorumluluğuna verilmiş
olan bölgede garantör devletlerden biri olan Türkiye'nin hak ve menfaatlerini,
Kuzey Kıbrıs Türk Cumhuriyeti’nin varlığını ve toprak bütünlüğünü korumaktır.”
şeklindedir.
Değerli
milletvekilleri, Arap Baharı olaylarının 2011’de Suriye'ye sirayetinden sonra
Akdeniz havzasında yaşanan güvenlik ve ekonomik boşluk Rusya tarafından hızla
doldurulmaya başlanmıştır. 2011’den itibaren Suriye olayları nedeniyle ABD ve
Rusya’yla defalarca karşı karşıya gelen Türkiye'nin, yetmiş yıla yaklaşan Kıbrıs
sorunu ve Doğu Akdeniz’de tespit edilen doğal gaz ile petrolün paylaşım
mücadelesinde, âdeta yol ayrımına geldiği görülmektedir. Türkiye'nin Rusya’yla
imzaladığı S400 füze savunma sistemini bahane eden Amerika, F35 programından
çıkartmakla, satın aldığı F35’leri teslim etmemekle tehdit ederek Türkiye'yi
köşeye sıkıştıracağını zannetmektedir, her geçen gün de baskıyı artırmaktadır.
Türkiye,
Rusya’yla stratejik ilişkilerini yoğunlaştırırken bu süreçte gözden
kaçırılmaması gereken bir husus var ki çok önemlidir. Rusya, 21/3/2014
tarihinde Kırım’ı ilhak ettiğini resmen ilan etmiştir. Bu süreç yaşanırken
Rusya’nın aynı zamanda Akdeniz’deki donanma kuvvetini de artırdığı
görülmektedir. Önemli miktarda donanması Akdeniz’de olan Rusya’nın Kıbrıs Rum
kesiminde yer alan limanlardan da yararlandığı, Kıbrıs Rum kesimine ciddi
yatırımlar yaptığı ve Rum şirketlerine ekonomik kaynaklar sağladığı
bilinmektedir. Dolayısıyla Türkiye, Rusya’yla askerî ve stratejik iş birliğini
geliştirirken bu hususlara fazlaca dikkat etmek zorundadır.
Değerli
milletvekilleri, Türk dünyasının kanayan yarası Doğu Türkistan sorunu
nedeniyle, Çin, İran ve Rusya’nın da Suriye, Kıbrıs Rum kesimi ve Yunanistan’la
hâlen var olan ilişkiler nedeniyle, Türkiye'nin, ulaşabileceği varsayılan
stratejik ortaklık oluşumunda bu problemleri yaşayacağı muhakkaktır. Bu
nedenle, zor ama başarılması mümkün olan bir süreç de Türkiye'yi beklemektedir.
Değerli
milletvekilleri, ABD’nin Türkiye'yi tehdit mektubuna bugünlerde cevap
verildiğini basından okuduk. ABD daha önce de benzer şekilde mektupla
Türkiye'yi tehdit etmiştir. Kıbrıs olayları nedeniyle, ABD Başkanı Johnson’ın,
1963 yılında Türkiye'yi tehdit eden mektubu karşısında, dönemin Türkiye
Başbakanı İsmet İnönü “Dünya yeniden kurulur, Türkiye de o dünyadaki yerini
alır.” cevabını da dünya siyasi literatürüne geçirmiştir. Bu, her hâl ve şartta
Türkiye'nin kendine uygun taraf olan müttefiki bulmaya muktedir bir ülke
olduğunu göstermektedir.
Yüce
Meclisi saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
32’nci
maddeyi oylarınıza sunuyorum: Kabul edenler... Etmeyenler... Kabul edilmiştir. 
33’üncü
maddeyi oylarınıza sunuyorum: Kabul edenler... Etmeyenler... Kabul edilmiştir. 
34’üncü
madde üzerinde iki adet önerge vardır, önergeleri aykırılık sırasına göre
işleme alacağım. 
Türkiye Büyük Millet Meclisi Başkanlığına
Görüşülmekte
olan Askeralma Kanunu Teklifi’nin 34’üncü madde (2)’nci fıkrasındaki “verilir”
ibaresinden sonra gelen “ve” yerine “virgül(,)” konulmasını arz ve teklif
ederiz.
 Engin
Özkoç Haşim Teoman Sancar Alpay Antmen
 Sakarya Denizli Mersin
 Gamze
Taşcıer Servet Ünsal Mehmet Ali Çelebi
 Ankara Ankara İzmir
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın
Başkanım.
BAŞKAN
– Önerge üzerinde söz talebi Sayın Çelebi’nin.
Buyurun.
(CHP sıralarından alkışlar)
MEHMET
ALİ ÇELEBİ (İzmir) – Teşekkürler Sayın Başkan.
Yüce
Meclisi saygıyla selamlıyorum.
Hep
yükümlülerle ilgili konuştuk yasa teklifi boyunca, biraz da profesyonel
askerlerimizin, Mehmetçik’imizin sorunlarına değinmek istiyorum.
Birinci
grup, astsubaylarımız. Emekli astsubaylarımız, hâlihazırda muvazzaf iken
aldıkları maaşlarının yüzde 49’unu emekli maaşı olarak alıyorlar ve gerçekten
şu an zor durumdalar. Onlar yeni bir şey istemiyorlar, sadece kendilerine
verilen sözlerin yerine getirilmesini istiyorlar; bu da iki başlıkta
inceleniyor. Birincisi şu: Astsubaylarımıza görev tazminatı sözü verilmişti.
Sayın Davutoğlu tarafından Malatya ve Konya’da söylendi daha evvel. Kendisi
gitti, söyledikleri de mi uçtu? Bu sözlerin yerine getirilmesi gerekiyor. Eğer
görev tazminatını halledersek onların emekli maaşlarına da yansıyacağı için bir
nebze daha rahat edecekler. 
İkinci
konu -bu da söz verilmişti- meslek yüksekokulu mezunu astsubaylarımızın göreve
9’uncu derecenin 2’nci kademesinden, lisans mezunlarının ise 8’inci derecenin
1’inci kademesinden başlamaları adil bir çalışma ortamı için gereklidir. Bunun
sözünü de Sayın Cumhurbaşkanı 8 Haziran 2018 tarihinde Kayseri komando
tugayında vermişti. Bu sözlerin yerine getirilmesini bekliyoruz. Ötesini
istemiyoruz, şu an sadece sözler tutulsun. Astsubaylarımızla ilgili konu bu. 
Uzman
erbaşlar… Bakın, gerçek bir hikâye üzerinden devam etmek istiyorum. Diyor ki
anılarında: “Gün ağarırken hepimiz yorgun düşmüş, telsizden yapılan ‘Suat 3,
konuşan Suat, cevap ver.’ çağrılarından bıkmış hâlde bir köşede yığılmışken
birden telsizin mandalına basıldığını fark ettik. Telsizden silah sesleri
geliyordu ve on-on beş saniye sonra hayatım boyunca unutamayacağım bir İstiklal
Marşı dinlemeye başladım. Mandala sürekli basıldığı için bütün telsizlerin
konuşma imkânı durmuştu. Çatışmanın altında yaralı bir tim komutanının
makamıyla söylediği İstiklal Marşı’nı dinliyordum, gözlerim dolmuştu. O ana
kadar duyduğum en güzel İstiklal Marşı’ydı. Birinci dörtlüğü bitirdi, ikinci
dörtlükte sesi çatallaştı, kelimeler uzadı ama marşı söylemeyi bırakmadı. Bozuk
bir ses tonuyla kendisini zorlayarak okumaya devam etti. Marşı bitirdiğinde ben
de bitmiştim. Bir daha onun sesini hiç duymadım. Toplam 22 şehidin verildiği o
baskın gecesinde vücuduna saplanmış 7 merminin acısıyla söylediği İstiklal
Marşı’nı ruhuma işleten tim komutanını unutamadım.” 
Bu
iş parayla yapılmaz. Bu iş böyle yapılıyor; işte, uzman erbaşlarımız,
sözleşmeli erlerimiz bu şekilde çalışıyorlar. Yani, onlara vereceklerimiz,
gerçekten onların istediği şeyler değil, bunun için yapmıyorlar bu işi, onu
söylemek istiyorum. Onların bazı sorunları var. Sözleşmeli uzman erbaşlarımız
kadroya geçmek istiyorlar. 3600 ek gösterge istiyorlar. Bugün şehit olsa cenaze
namazını kıldıracak imama 3600’ü düşündük ama onlara düşünmedik, 3600’ü
vermeliyiz.
Geçici
görevleri doğu hizmetinden sayılmıyor, bu da çok önemli bir madde. Doksan gün
istirahat alsalar, hava değişimi alsalar atılma durumları var. Sadece kadro
görevlerini yapmak istiyorlar, astlık-üstlük münasebetlerinin olmasını
istiyorlar, zatî tabancalarının olmasını istiyorlar.
Bir
de 6000 sayılı Kanun mağdurları var, bu çok önemli. Yirmi-yirmi beş sene uzman
erbaş olarak görev yapıyor, yaş haddinden dolayı birkaç ay sivil memur olarak
görev yapıyor, biz bunu sivil memur olarak, en düşük memur statüsünden emekli
ediyoruz. Bu hiç uygun bir şey değil. Bu konuda çalışma yapmamız şarttır.
Gelelim
sözleşmeli subay, astsubayımıza. Bakın, 15 Temmuz sonrası kadro açıkları
yetişmiş, tecrübeli sözleşmeli subay, astsubay üzerinden tamamlanabilir.
Dışarıdan temin ediyoruz, bir senelik eğitim veriyoruz, subay yapıyoruz. E,
elimizde on senelik sözleşmeli subay, astsubay var, bunları niye direkt
muvazzaf kadroya geçirmiyoruz? Bunu düşünmemiz gerekiyor. Bunlar zaten normal
subaylar gibi testlerden geçiyorlar. Yani söylediğim şu: Türk Silahlı
Kuvvetlerinde istihdam edilen, on yıllık hizmet süresini dolduran, yüzde 85
sicil ortalamasını sağlayan ve haklarında yapılacak güvenlik soruşturmaları
olumlu sonuçlanan sözleşmeli subay ve astsubaylar direkt muvazzaf kadroya
alınmalıdır çünkü bunlar zaten çok tecrübeliler.
Gelelim
piramidin en altı olan sözleşmeli erlere. Sözleşmeli erler 7/24 birlikler
içerisinde iskân ediliyorlar. Ben modern yeniçeri gibi diyorum. Bunlarda
vardiya sistemine geçilmesi önemli. Deniz Kuvvetlerinde bununla ilgili
tedbirlerin alındığını duydum. Bu şekilde devam edilmesi gerekiyor. Sırf bu
nedenden dolayı aileleri dağılıyor, boşanma vakaları artıyor. Bunlara, devlet
memurlarına tanınan refakat izni, mehil izni, yol harcırahı, asgari geçim
indirimi, aile yardımı, çocuk yardımı gibi haklar verilmiyor. Eş durumundan
tayin hakları kısıtlı. 
(Mikrofon
otomatik cihaz tarafından kapatıldı) 
BAŞKAN
– Son cümlelerinizi alayım.
MEHMET
ALİ ÇELEBİ (Devamla) – Ocak 2018’de 400 lira iyileştirme zammı yapıldı,
iyileştirme zammından yararlanamadılar. Şehit yakınlarına ve gazilere yapılan
kira yardımından yararlanamadılar. Şehit olsalar yakınlarına verilecek maaş
bile daha az. Zatî tabanca ve rütbe sıkıntıları da var.
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
VI.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, görüşmeleri izlemek üzere Genel Kurulu
teşrif etmiş bulunan Akdeniz Parlamenter Asamblesi toplantısı nedeniyle ülkemizde
bulunan katılımcı ülkelerin parlamenterlerinden oluşan heyet ‘e "Hoş
geldiniz." denilmesi
BAŞKAN
– Sayın milletvekilleri, Antalya Milletvekili Sayın Atay Uslu’nun eşliğinde,
Başkanı olduğu Akdeniz Parlamenter Asamblesi toplantısı nedeniyle ülkemizde bulunan
katılımcı ülkelerin parlamenterlerinden oluşan heyet Genel Kurulumuzu teşrif
etmişlerdir, kendilerine Meclisimiz adına hoş geldiniz diyorum. (Alkışlar) 
V.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49
Milletvekilinin Askeralma Kanunu Teklifi (2/1940) ve Milli Savunma Komisyonu
Raporu (S. Sayısı: 69) (Devam)
BAŞKAN
- Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Askeralma Kanunu Teklifi’nin 34’üncü maddesinin (1)’inci fıkrasına
“yükümlülerin” ibaresinden hemen sonra gelmek üzere “askerlik hizmetine”
ibaresinin getirilmesini arz ve teklif ederiz.
 Ayhan
Erel Mehmet Metanet Çulhaoğlu  Dursun Ataş
 Aksaray Adana Kayseri
 Arslan
Kabukcuoğlu Aylin Cesur Tuba Vural Çokal 
 Eskişehir Isparta Antalya

 Hayrettin
Nuhoğlu
 İstanbul

BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın
Başkanım.
BAŞKAN
– Önerge üzerinde söz talebi var.
Sayın
Nuhoğlu, buyurun. (İYİ PARTİ sıralarından alkışlar)
HAYRETTİN
NUHOĞLU (İstanbul) – Sayın Başkan, değerli milletvekilleri; Türk milleti, ordu
millet özelliği olan bir millettir. Her Türk’ün asker olarak doğduğu,
askerliğin bir vatan ve namus borcu, askerden kaçanın ise vatan haini olduğu
anlayışı Türk milletinde değişmez bir kuraldır. Her Türk’ün hayatında askerlik
önemli bir yer tutar ve askerlik anıları ömür boyu anlatılır. Şanlı tarihimizde
yükseldiğimiz her devirde Türk devlet aklı, Türk töresi hüküm sürmüştür,
ordumuz da bunu şanlı zaferleriyle ilan etmiştir. Bocaladığımız dönemlerde ise
devlet yönetiminde zaaflar oluşmuş, töre susmuş, kendini han zannedenler
konuşmuş, ordumuz güçten, disiplinden, ruhundan uzaklaşmıştır. 
Değerli
milletvekilleri, son yıllarda Türk Silahlı Kuvvetlerinin sistematik bir şekilde
dağıtılmasına şahit olmaktayız. Şu anda görüştüğümüz Askeralma Kanunu Teklifi
ordumuzu zaafa uğratacak, askerlik töresini bozacak düzenlemelerle doludur.
Barışta ve savaşta gücünü asker milletinden aldığı için dünyanın en caydırıcı
ordularından biri olan Türk ordusunu zaafa uğratacak bu yasa teklifini getiren
siyasi irade, yüz yıl önce çöpe atılan Sevr’in maddelerini bilmekte midir?
Sevr’in birçok maddesi ordusuz bir Türkiye olmasını amaçlıyordu. Şimdi bu
yasayı hazırlayanlar bunun farkında mıdır? Durumu müsait olanın parayı verip
askerlikten muaf olacağı bir kuruma ordu denir mi? “Altı ay askerlik yap, sonra
istersen kal, sana harçlık verelim.” denilen bir ordunun erlerine kınalı kuzu
denir mi? Bu yasa teklifiyle gençlerimiz askerlik şerefinden mahrum
edilmektedir. Bu yasayla memleketin dört bir yanından gelip kışlada, cephede ve
nöbette silah arkadaşlığının hatırlı dostluğuyla milletin kaynaşmasına mâni
olunmaktadır. Türk ordusu ile Türk halkının bağı koparılmaktadır. Bu yasayla
cemiyetteki farklılıkların, fakir ile zenginin, doğulu ile batılının bir araya
geldiği Peygamber ocağının bereketi kaçırılmaktadır. Bu yasayla ne er Mehmetçik
olur ne subay komutan olur. 
Değerli
milletvekilleri, İYİ PARTİ, tarih önünde bu değişikliğin vebaline ortak
olmayacaktır. Gençliklerinde vatanı darülharp, devleti yağmalanacak ganimet
görenler, yapacakları hataların milletin kaderini belirleyeceğini düşünmezler,
kendi koltuk bekalarından başka endişe taşımazlar. Bu siyasi irade, 20'nci
yüzyılın başlarında Balkan Savaşlarından Kurtuluş Savaşı’na kadar geçen sürede
olup bitenleri ve ihanetleri de bilmez. Bilmezler çünkü gerçek bilgileri,
TRT’nin imkânlarıyla oğulun ve damadın arkadaşlarına sağlanan kaynaklarla
yaptırılan tarihî dizilerden öğrenemezler. “Atatürk’e zerre muhabbeti olan
cenazeme gelmesin.” dediği hâlde cenazesine koşturdukları fesliden de zaten
öğrenemediler. Türk ordusu ve devlet yönetimi bugüne benzer bir zihniyet
tutulmasını Balkan Savaşları öncesi göstermiş ve milletimiz maalesef
tarihimizin en büyük yenilgilerinden birini acı sonuçlarıyla birlikte
yaşamıştır. 
1912’de
Balkan ülkeleri kendi aralarında ittifaklar yaparken askerimizin büyük bir
kısmı terhis ediliyordu. Ordumuz yenilgiden yenilgiye uğrarken, askerimiz
evladıfatihanın ata topraklarını perişan vaziyette terk ederken, yolda
açlıktan, hastalıktan, soğuktan kırılırken İstanbul gazeteleri yalan haberler yazıp
ordumuzun zafer kazanmak üzere olduğunu ilan ediyor, milleti kandırıyordu.
Bugünün yandaş kalemleri işte o günün hükûmetine dalkavukluk yapanların
torunlarıdır. O günün hükûmetini idare eden basiretsiz, liyakatsiz siyasilerin
torunları da bugün âdeta yeniden göreve gelmiş gibidirler. O günkü İstanbul
Hükûmeti, tıpkı bugünkü saray gibi Ruslarla arayı iyi tutarken Balkan
ittifakının arkasında Rusların olduğunu göremediler. Bugün de Suriye’de
Fırat’ın doğusunda ve batısında ve de İdlib’de benzer durumlar görülmektedir.
Şu anda Suriye’nin kuzeyinde sınırlarımız boyunca Türk devletinin gözü önünde
100 bin kişilik teröristi barındıran uydu bir devletçik kurulurken neye
istinaden asker terhis edilmek istenmektedir?
(Mikrofon
otomatik cihaz tarafından kapatıldı) 
BAŞKAN
– Son cümlelerinizi alayım Sayın Nuhoğlu. 
HAYRETTİN
NUHOĞLU (Devamla) - Değerli arkadaşlar, bu iktidar döneminde ordumuzun başına
çuval geçirilmedi mi? Bu iktidar döneminde Süleyman Şah Türbesi korkakça
sökülüp taşınmadı mı? Bu iktidar döneminde güneydoğu illerimiz “çözüm süreci”
denerek teröristlere bırakılıp sonra da oraları geri almak için yüzlerce vatan
evladı şehit olmadı mı? Bu iktidar döneminde FETÖ’cü polislerle, savcılarla
millî orduya kumpaslar kurulmadı mı? Kozmik odaya girilmedi mi? Şaibeli
durumlar saymakla bitmez. Hâlâ ne yapılmak istenmektedir? AKP’li birçok
milletvekilinin bile kanunun içeriğini bilmediğini gördük. İçeriği komutanlar
biliyor mu acaba? Kara, Hava ve Deniz Kuvvetleri Komutanlıkları ile Jandarma
Genel Komutanlığının değerlendirmeleri nasıldır? Bu yasa taslağına destek
vermekte midirler?
Ben
size bir şey söyleyeyim mi? Esas olan, Türk milleti bu değişikliği bilmiyor,
zaten bilse size destek vermeyecektir. Asker ocağı Peygamber ocağıdır. Orduyu
siyasete alet etmekten, gelin vazgeçin. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

BÜLENT
TURAN (Çanakkale) – Sayın Başkan…
BAŞKAN
– Müsaade ederseniz maddeyi oylayayım, ondan sonra…
34’üncü
maddeyi oylarınıza sunuyorum: Kabul edenler… Etmeyenler… Kabul edilmiştir. 
BAŞKAN
– Buyurun Sayın Turan, hoş geldiniz. 
III.- AÇIKLAMALAR (Devam)
31.- Çanakkale Milletvekili Bülent Turan’ın, İstanbul
Milletvekili Hayrettin Nuhoğlu’un görüşülmekte olan 69 sıra sayılı Kanun
Teklifi’nin 34’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
BÜLENT
TURAN (Çanakkale) – Hoş bulduk Sayın Başkanım. 
Başkanım,
teşekkür ediyorum. Dediğiniz gibi, başka görevlerde olduğum için Genel Kurula
anca geldim ve bu konuşmayı şaşkınlıkla takip ettim. 
Ben,
on günden beri tüm partilerin ittifakla bir metin hazırladığını, paydaşların
önergelerini ortaya koyduklarını, askerimizin taleplerini değerlendirdiklerini
biliyorum; beraber takip ediyoruz grup başkan vekillerimizle. “Buna ordu mu
denir?” tarzı ağır ithamlarla bir konuşma yapmayı doğru bulmuyorum Sayın
Başkanım. Ordu hepimizin ordusu. Bu düzenlemeyi ordumuzun kendisi başta olmak
üzere, tüm tarafların ortaya koyduğu gerekçelerle beraber bir teklif hâline
getirdik. Dolayısıyla böyle, sanki tüm orduya karşı bir operasyon yapılıyormuş
gibi, partilere rağmen bir iş yapılıyormuş gibi davranmayı doğru bulmuyorum.
Daha hassas bir dil yakışır bize. Tüm partilerin bu konudaki kanaatini
biliyorum, milliyetçiliğini biliyorum ama bu kadar, böyle özensiz bir dilin
kimseye faydası olmadığı kanaatindeyim. Tekrar, tüm konuşmacıları daha hassas
bir dile davet ediyorum Sayın Başkanım. 
BAŞKAN
– Teşekkür ediyorum. 
LÜTFÜ
TÜRKKAN (Kocaeli) – Sayın Başkanım…
BAŞKAN
– Tura tekrar başlayacak mıyız?
BÜLENT
TURAN (Çanakkale) – Polemik olmasın Başkanım. 
BAŞKAN
– Buyurun Sayın Türkkan.
LÜTFÜ
TÜRKKAN (Kocaeli) – Sayın Bülent Turan Başkana toplantının bundan sonraki
bölümünde başarılar diliyoruz. 
Teşekkür
ederiz. 
BAŞKAN
– Teşekkür ederim. 
BÜLENT
TURAN (Çanakkale) – İYİ PARTİ kategorik olarak karşı mı bu düzenlemeye Sayın
Başkanım? Bu mudur, bunu bilelim o zaman. 
İSMET
YILMAZ (Sivas) – O kadar!
BÜLENT
TURAN (Çanakkale) – Bu kadar kötü bir metin varsa… Bilelim karşı mı, değil mi?
Ben dinledim konuşmayı, şaşırdım. 
HAYRETTİN
NUHOĞLU (İstanbul) – İyi metin mi yani? Tabii ki söylüyoruz bunları. Neresi
iyi?
DURSUN
MÜSAVAT DERVİŞOĞLU (İzmir) – Karşıyız tabii canım.
İSMET
YILMAZ (Sivas) – Ret oyu verirsiniz, ret verirsiniz, olur biter. 
BAŞKAN
– Değerli arkadaşlar, milletvekilli arkadaşlarımız…
BÜLENT
TURAN (Çanakkale) – Kategorik olarak karşılar mı, değiller mi?
BAŞKAN
– Sayın Turan, beğenelim beğenmeyelim, milletvekili arkadaşlarımız bu konudaki
düzenlemeyle ilgili düşüncelerini ortaya koyuyorlar. 
BÜLENT
TURAN (Çanakkale) – Çok sert bir dil Başkanım. Böyle bir metin yok ortada. 
BAŞKAN
– Müsaade edin efendim, milletvekili arkadaşlarımızın düşünceleri tamamen
siyasi partileri bağlayacak diye de bir şey yoktur burada. 
BÜLENT
TURAN (Çanakkale) – Şimdi oldu Başkanım. 
Teşekkür
ediyorum. 
V.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49
Milletvekilinin Askeralma Kanunu Teklifi (2/1940) ve Milli Savunma Komisyonu
Raporu (S. Sayısı: 69) (Devam)
BAŞKAN
– 35’inci madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Askeralma Kanunu Teklifi’nin 35’inci maddesinin (1)’inci fıkrasında yer
alan “2 aylık süre” ibaresi yerine “altmış günlük süre” ibaresinin
getirilmesini arz ve teklif ederiz. 
 Ayhan Erel Dursun
Ataş Tuba Vural Çokal
 Aksaray Kayseri Antalya
 Aylin Cesur Mehmet Metanet
Çulhaoğlu
 Isparta Adana
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın Başkan.
BAŞKAN
– Önerge üzerinde söz talebi var. 
Sayın
Çulhaoğlu, buyurun. (İYİ PARTİ sıralarından alkışlar)
MEHMET
METANET ÇULHAOĞLU (Adana) – Sayın Başkan, değerli milletvekilleri; görüşülmekte
olan Askeralma Kanunu Teklifi’nin 35’inci maddesi üzerinde İYİ PARTİ Grubu
adına söz aldım. Bu vesileyle yüce heyetinizi saygıyla selamlarım. 
Bu
maddeyle, birinci bölümde “Noksan hizmetli yükümlülere öncelikle 11/2/1959
tarihli ve 7201 sayılı Tebligat Kanunu hükümlerine göre askerlik hizmet
süresinin tamamlatılması maksadıyla askerlik şubesince tebligat yapılır.
Tebligat tarihinden itibaren noksan hizmetini tamamlamak üzere iki aylık süre
içerisinde askerlik şubesine müracaat etmeyenler hakkında 24’üncü maddede
belirtilen bakayalara ilişkin hükümler uygulanır. Noksan hizmetin
tamamlatılmasına ilişkin usul ve esaslar Bakanlıkça belirlenir.” denilmektedir.
İkinci bölümde ise “Birinci fıkra kapsamında tebligat yapılmış olmasına rağmen
iki aylık süre içerisinde askerlik şubesine müracaat etmeyenler, yakalanmaları
için Bakanlıkça İçişleri Bakanlığına bildirilirler. Yakalananlar mesai saatleri
içerisinde en yakın askerlik şubesine getirilirler. Mesai saatleri dışında veya
askerlik şubesinin bulunmadığı yerlerde yakalananlar ilgili kolluk kuvveti
tarafından hazırlanan tutanağa istinaden derhal serbest bırakılırlar.”
denilmektedir. 
Değerli
milletvekilleri, getirilen kanun değişikliğine bakacak olursak bütün
milletimizi ilgilendiren bu kanun teklifinin daha objektif, daha anlaşılır bir
biçimde bizlerin önüne getirilmesi gerekirdi. Türk Silahlı Kuvvetlerinin
tarihsel ve geleneksel içtihatlarının bozulmadan, tahrip edilmeden, bu kurumun
incinmesine müsaade edilmeden bütün çalışanların maddi ve manevi sorunlarının
da bu teklifte olmasını beklerdim doğrusu. Kahraman Türk Silahlı Kuvvetleri
mensubu sözleşmeli erlerimizin, erbaşlarımızın, uzman erbaşlarımızın,
sözleşmeli astsubaylarımızın, sözleşmeli subaylarımızın, kadrolu subaylarımızın
ve astsubaylarımızın birçok sorunu gün geçmiyor ki bize iletilmesin. Bu vatan
evlatları, gece gündüz demeden, yer ve mekân fark etmeksizin bizlerin
evlerimizde rahat uyuması için, milletimize içten ve dıştan gelecek bütün
kötülükleri bertaraf etmek için uğraşırlarken bu kahramanların maddi, manevi
bütün kaygılarının giderilmesi ve bu teklife konulması gerekirdi kanaatindeyim.

Anayasa’mızın
72’nci maddesindeki hükümde açık açık ne yazıyor arkadaşlar? “Vatan hizmeti,
her Türkün hakkı ve ödevidir. Bu hizmetin Silahlı Kuvvetlerde veya kamu
kesiminde ne şekilde yerine getirileceği veya getirilmiş sayılacağı kanunla
düzenlenir.” denilmekte. Hâl böyle olunca vatan hizmeti her Türk vatandaşının
milletine borcu olduğuna göre, sadece sizi değil, toplumun bütün kesimlerini
ilgilendirdiği aşikârdır. Bizim ordumuz, mecburi vatan hizmetini dahi millî
bilinç üzerine inşa etmiş, vatanseverliği ve millî şuuru ön plana alan bir
kurumdur. Disipliniyle ve korkusuzluğuyla tüm dünyada nam salmış bir orduya
sahibiz. Şimdi ise yeterince müzakere ve istişare etmeden getirdiğiniz kanunla
“Peygamber ocağı” dediğimiz bu kurumun kanununu değiştirerek süregelen millî
duygularından uzak, daha çok maddiyata dayalı bir deformasyon içine sokuyoruz.
Unutmayınız ki kaliteli hizmet kaliteli kanunla olur. Kanun getirirken
“Noktasına, virgülüne dokundurtmam.” mantığıyla peşin hükümlü olmak birçok
hatayı da beraberinde getirmektedir. 
Sayın
Başkan, değerli milletvekilleri; daha önce yapılan düzenlemelerle askerî
okullar kapatıldı. Şimdiye kadar nizami harplerde çok önemli bu okullar neden
kapatıldı? Jandarma Türk Silahlı Kuvvetlerinden koparıldı, Gülhane Askerî Tıp
Akademileri hastaneleri dağıtıldı, harp akademileri kapatıldı. Ordunun stratejisini
belirleyecek kurmaylık sistemi artık yok gibi. Bu kanun, Komisyonda yeterince
tartışılmadan Genel Kurula geldi, yine hatalı maddeler vardı, ilk defa
muhalefetin sesi Genel Kurulda dinlendi, İYİ PARTİ Grubumuzun ve muhalefet
parti gruplarının sesine kulak verilerek sakıncalı maddelerde düzenleme
yapıldı. Sanırım bunda İstanbul seçiminin de katkısı oldu. 
Milletimizin
göz bebeği, onur kaynağımız ve geçmişten bugüne medarıiftiharımız Türk Silahlı
Kuvvetlerinin bu kanun teklifindeki 35’inci maddesini olumlu mütalaa ettiğimizi
belirtiyor, yüce heyetinizi saygıyla selamlıyorum. (İYİ PARTİ sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
35’inci
maddeyi oylarınıza sunuyorum: Kabul edenler… Etmeyenler… Kabul edilmiştir. 
36’ncı
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Askeralma Kanunu Teklifi’nin 36’ncı maddesinin (1)’inci fıkrasında yer
alan “askerlikleri sırasında” ibaresi yerine “askerlik hizmetleri sırasında”
ibaresinin getirilmesini arz ve teklif ederiz.
 Mehmet
Metanet Çulhaoğlu Ayhan Erel Aylin Cesur
 Adana Aksaray Isparta
 Tuba
Vural Çokal Dursun Ataş İsmail Koncuk
 Antalya Kayseri Adana
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın
Başkanım.
BAŞKAN
– Önerge üzerinde söz talebi var.
Sayın
Koncuk, buyurun. (İYİ PARTİ sıralarından alkışlar)
Maşallah
yorulmadınız Sayın Koncuk yani.
İSMAİL
KONCUK (Adana) – İş inada bindi.
Sayın
Başkan, değerli milletvekilleri; yüce heyetinizi saygıyla selamlıyorum.
Az
önce Bülent Turan Bey, İYİ PARTİ’nin bu kanuna destek verip vermediğini
anlamadığını söyledi, herhâlde değil mi? 
BÜLENT
TURAN (Çanakkale) – Öyle söylemedim Sayın Başkan. Bu üslup yakışmaz, İYİ PARTİ
karşı mı değil mi diyorum.
BAŞKAN
– “Veriyor” dedi, “veriyor” dedi
İSMAİL
KONCUK (Devamla) – Yani İYİ PARTİ’den herhangi bir milletvekilinin “Bu askerlik
kanunu da mükemmeldir, destekliyoruz.” diye bir cümlesini ben duymadım. 
İSMET
YILMAZ (Sivas) – Desteklemiyorsunuz, desteklemiyorsunuz.
İSMAİL
KONCUK (Devamla) – Burada genel başkan yardımcılarımız var, grup başkan
vekilimiz var. 
BÜLENT
TURAN (Çanakkale) – Bunu öğrenmek istedik biz.
İSMAİL
KONCUK (Devamla) – Tam tersine, buraya çıkan bütün milletvekillerimiz kanunla
ilgili çekincelerini ifade ettiler. Tabii, biz konuşurken şu hassasiyeti
dikkate alarak konuşuyoruz: Konuştuğumuz konu Türk ordusu, Türk Silahlı
Kuvvetleri; bu siyasi projeksiyon yapılacak bir konu asla değil. Tabii,
İstanbul seçimleri dolayısıyla biraz belki daha dikkatli konuşan
milletvekilleri filan vardır ama İYİ PARTİ’nin öyle bir derdi de yok. İYİ PARTİ
kanaatlerini samimiyetle söylüyor, tribünlere de oynamıyor, tribünlere de
oynamıyor İYİ PARTİ. (İYİ PARTİ sıralarından alkışlar) Efendim, oy verecekler,
vermeyecekler; valla böyle bir çekinceyi ifade ettiğimiz için bize oy
vermeyecek varsa canı sağ olsun. Bizim öyle bir derdimiz yok, hiçbir
milletvekilimizin burada böyle bir derdi de düşüncesi de söz konusu değil. 
Şimdi
burada, bakın, biz bedelli askerlik olmasın demiyoruz; bu bir sistem hâline
gelmesin, süreklilik arz eden bir sistem hâline gelmesin diyoruz. Zaman
içerisinde elimizdeki asker sayısına her yıl bakarız, deriz ki bu sene 300 bin
fazlamız var, bedelli askerlik çıkarılabilir bu durumda, amenna, buna bir
itirazı olmadı İYİ PARTİ’nin ama bir sistem hâline gelirse, önümüzdeki
süreçte... Mesela herhangi biriniz bana, Bülent Bey, 2020 yılında, 2021, 2022,
2023 yıllarında Türk Silahlı Kuvvetlerinin asker sayısını verebilir mi? Kimse
veremez çünkü altı ay sonra terhis olan askerlerin kaç tanesi, terhis hakkını
kazanan askerlerin kaç tanesi altı ay daha askerlik yapmayı arzu edecek,
isteyecek? Çünkü isteğe bağlı. Bunu öngörmek için falcı olmak bile yetmez. 
Sayın
Bakanım, sizin böyle bir simülasyonunuz var mı bilmiyorum, bilmiyorum, ben
bilmiyorum. Varsa burada söyleyin, deyin ki: “2020’de şu kadar askerimiz
olacak, 2021’de şu kadar, 2022’de şu kadar.” Bunu diyemezsiniz, derseniz onu da
burada konuşuruz. 
Efendim,
bizi yanlış anlayan bazı vatandaşlarımız işte “profesyonel ordu” falan diyor.
Bakın, profesyonel ordu bu mu yani profesyonel orduyu oluşturmanın adımları bu
mudur? Hayır. Nasıl profesyonel ordu ya! Altı ay askerlik yapacak, işte, asgari
ücret alarak bir altı ay daha çalışacak, o altı ay sonunda kaç kişinin devam
etme isteği içerisinde olacağını bilmiyoruz. Profesyonel ordu, işe başlarken bu
işi meslek olarak peşinen kabul edenlerin oluşturduğu ordudur. Yani bu nedir
biliyor musunuz? Şu anda sizin yaptığınız saldım çayıra, Mevla’m kayıra! Hani
bizim milletimizin böyle meşhur bir sözü vardır “Göç yolda düzülür.” diye. Ya
bu, Türk Silahlı Kuvvetleri, bu, başka bir şey değil. Öyle “Saldım çayıra,
Mevla’m kayıra!” anlayışıyla Türk Silahlı Kuvvetlerinin on yılını, yirmi yılını
nasıl yaşayacağımızı bilmeden, nasıl bir Türk Silahlı Kuvvetleriyle karşı
karşıya kalacağımızı bilmeden böyle bir çalışmayı İYİ PARTİ’nin, adı “İYİ” olan
bir partinin desteklemesini beklemek ham hayaldir; bunu söyleyeyim. (İYİ PARTİ
sıralarından alkışlar) 
Yahya
Kemal’in meşhur şiiri var Türk ordusuna, mükemmel bir şiir, onu okuyacağım,
inşallah onu her zaman okuma imkânımız olur. Çünkü konuşma süremiz bitmek üzere
şiir kesilmesin diye… Bu şiir Türk Silahlı Kuvvetlerinin son derece önemli bir
güç olduğunu, gurur duyduğumuz bir güç olduğunu ifade eden bir şiir, her zaman
gururla sizler de okuyorsunuz. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi. 
İSMAİL
KONCUK (Devamla) – “Şu kopan fırtına Türk ordusudur Ya Rabbi.
Senin
uğrunda ölen ordu budur Ya Rabbi.
Ta
ki yükselsin ezanlarla müeyyet namın, 
Galip
et çünkü bu son ordusudur İslam’ın!” 
Saygılar
sunuyorum. 
Teşekkür
ediyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
36’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan. 
III.- AÇIKLAMALAR (Devam)
32.- Çanakkale Milletvekili Bülent Turan’ın, Adana
Milletvekili İsmail Koncuk’un görüşülmekte olan 69 sıra sayılı Kanun
Teklifi’nin 36’ncı maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
BÜLENT
TURAN (Çanakkale) – Başkanım, aslında polemik olsun ve konu uzasın istemiyorum
ama sayın konuşmacı ismimi verdiği için söz almak durumunda kaldım. 
BAŞKAN
– Zaten öyle olmasaydı söz vermeyecektim Sayın Turan.
BÜLENT
TURAN (Çanakkale) – Eyvallah. 
Konuşmasındaki
“Mevla’m kayıra” tarzı ifadeleri -bir daha diyorum- şık bulmuyorum yani takdir
zatıalilerinin ama ben şık bulmuyorum. “İYİ PARTİ desteklemiyor zaten bunu.”
dedi. Bunu duymamıştık, ben duymamıştım; bunu duymuş olduğumuzu memnuniyet
duymayarak ifade etmek istiyorum. Fakat daha vahimi, “Asker sayısı verebilir
miyiz? Seneye ne olacak, bunu bilmiyoruz.” gibi ifadeler kullanıldı. Şunu
üzülerek görüyorum: Bir insan duymuyor olabilir ama duymak istemiyorsa çok
vahim bir tablo var karşımızda. Komisyonda, brifinglerde, Genel Kurulda çok defa
konuştuk: NATO’daki asker sayılarına baktığımızda ordumuzun 2’nci sırada
olduğunu, 420 binlerde askerimiz olduğunu, ihtiyacımızın daha az oranda
olduğunu, her sene 700 bin kişinin bu yükümlülükle karşı karşıya kaldığını ama
280 bin civarındaki sayının bize yeteceğini, 280 bin civarında yükümlülük
yerine geldiğinde bu talebin karşılanacağını, vesaireyi saatlerce anlattık;
raporlarımız var, evraklarımız var, dosyalarımız var.
(Mikrofon
otomatik cihaz tarafından kapatıldı) 
BAŞKAN
– Buyurun.
BÜLENT
TURAN (Çanakkale) – Sanki buna hazırlanılmamış, çalışılmamış, seneye kaç asker
başvurusu olacak bilinmiyormuş gibi bir yaklaşımın bin yıllık bu Türk ordusuna
yaklaşımda bir hata olduğunu düşünüyorum Sayın Başkanım. Biz ordumuzun
taleplerini tüm taraflarla değerlendirdik. Seneye değil, yirmi sene sonra, kırk
sene sonra kaç askerimiz olabileceğini; bunun kaçının profesyonelden, kaçının
profesyonel olmayandan oluşacağını, hepsini planladık ve tüm paydaşların ortak
kanaatiyle bu kanun teklifini getirdik. Tüm eleştiriler baş tacı ama sanki
bunlar konuşulmamış gibi, yeni bir vizyon yokmuş gibi ortaya konulmasının tüm
kamuoyuna haksızlık olacağı kanaatindeyim Sayın Başkanım. (AK PARTİ
sıralarından alkışlar)
BAŞKAN
– Teşekkür ediyorum.
ŞENOL
SUNAT (Ankara) – Milletvekilleri özgürdür, konuşur. 
V.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49
Milletvekilinin Askeralma Kanunu Teklifi (2/1940) ve Milli Savunma Komisyonu
Raporu (S. Sayısı: 69) (Devam)
BAŞKAN
– Değerli arkadaşlar, 37’nci madde üzerinde iki adet önerge vardır, okutup
aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan Askeralma Kanunu Teklifi’nin 37’nci maddesinin (1)’inci fıkrasındaki
“erbaş ve erler” ibaresindeki “ve” yerine “ile” ibaresi konulmasını arz ve
teklif ederiz.
 Engin
Özkoç Haşim Teoman Sancar Servet Ünsal
 Sakarya Denizli Ankara
 Gamze
Taşcıer Müzeyyen Şevkin  Alpay Antmen
 Ankara Adana Mersin
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın
Başkanım.
BAŞKAN
– Önerge üzerinde söz talebi var.
Sayın
Şevkin, buyurun. (CHP sıralarından alkışlar)
MÜZEYYEN
ŞEVKİN (Adana) – Sayın Başkan, değerli milletvekilleri; yüce Meclisi saygıyla
selamlıyorum. 
Ben
askerlik maddelerine geçmeden önce, uzun yıllar kamuda yüzlerce imar planına
esas jeolojik etüde imza atmış bir jeoloji mühendisi olarak Trabzon’da yaşanmış
olan bu faciayla ilgili birkaç cümle söylemek istiyorum. Öncelikle hayatını
kaybetmiş olan 4 vatandaşımıza Allah’tan rahmet diliyorum, 6 kayıp
vatandaşımızın da bir an önce sağ ve salim bulunmasını diliyorum.
Değerli
milletvekilleri, evet, Allah bize bir akıl vermiş ve bilim ve teknolojiyi
vermiş. Daha önceki konuşmalarımda da ifade etmeye çalışmıştım, normal
koşullarda bu dere yataklarında beş yüz yıllık yağış rejiminin ve akış
rejiminin göz önünde bulundurulması gerekiyor. İmar planlarında, Devlet Su
İşleri bu dere yataklarının taşkın sınırlarını belirler ve tıpkı sit
alanlarında olduğu gibi, buralara yapılaşma yasağı getirilir değerli
milletvekilleri ama ne yazık ki Trabzon HES 3 Araklı Göleti’nin duvarının
yıkılması sonucu meydana gelen bu afette, bakın, dere yataklarında arkadaşlar, konutlar
yapılmış durumda, dere yatağının içerisinde bu konutlar. Bir kere, bu, ne
mühendislik açısından ne de imar planı açısından kabul edilebilir bir durum
değildir. 
Yine,
benzer şekilde, yolun dere yatağı içerisinde olup selin yarısını götürdüğünü
görüyoruz. Doğa affetmez arkadaşlar. Doğa olaylarını afete çeviren insanoğlunun
kendisidir. Bakın, kesiti görüyorsunuz burada ve dere yatağının nerelere kadar
uzandığının en önemli göstergesi. Bizler mühendisler olarak eğer bu akış, yağış
rejimini tespit edemiyorsak, debiyi tespit edemiyorsak ve bunu öngöremiyorsak
hiç mühendislik yapmayalım. Aklın ve bilimin yolu birdir. Bunları afete
dönüştüren de insanoğlunun tedbirsizliğidir diyorum. Bu konuyla ilgili
konuşmadan geçemeyeceğimi düşündüm ve artık, dere yataklarındaki sel
afetlerinde, jeolojik tetkiklerin, jeoteknik etütlerin yapılmaması sonucu insan
yaşamlarının yitip gitmesine seyirci kalmayacağımızın bilinmesini isterim. 
Evet,
değerli milletvekilleri, asker almayla ilgili, öncelikle ellerine kına yakarak
düğün ve dernekle göndermiş olduğumuz bütün asker evlatlarımıza buradan sevgi
ve selamlar gönderiyorum, onların gözlerinden öpüyorum gerçekten. Vatanımız
için canını hiçe sayan tüm şehitlerimize de Allah’tan rahmet diliyorum,
ailelerine ve ulusumuza başsağlığı, tüm gazilerimize de acil şifalar diliyorum.

Saygıdeğer
milletvekilleri, 37’nci madde de askerlik yükümlülüğünü yerine getirenlerin,
meslek icrasına yönelik daha önceden sahip oldukları belgelerin vermiş olduğu
yetkilerin, Türk Silahlı Kuvvetlerince ihtiyaç duyulan hâllerde kullanılması
amaçlanmıştır. Biz, bunda herhangi bir sakınca görmüyoruz. Gayet tabii ki Türk
Silahlı Kuvvetleri ihtiyaç hâlinde bu değerleri kullanacaktır, bundan daha
doğal bir şey olamaz, buna herhangi bir itirazımızın olması söz konusu değil.
Esasen,
bedelli askerlik, öncelikle erbaş ve er ihtiyacının karşılanması, daha sonra
ihtiyaç fazlası yükümlülerin bu bedelliden faydalanmasını baz almalı. Bedelli
sayısının sabitlenmiş olması da insanlarda hani bir rant beklentisi algısı
oluşturmaktadır. İhtiyaca göre dinamik planlama yapılmasının daha uygun olacağı
görüşündeyiz. Bu konuda teklifte net hükümlerin bulunmaması, tabii, bizim
handikapla karşıladığımız bir durum. Hâlen 15 bin lira verip beklemekte olan
askerlerimiz var. Şu anda rakamın 31 bin liraya çıkarılmış olması, yüzde 100’ün
üzerinde artırılmış olması tabi ki düşündürücü bir şey. Bir de hâlâ bekleyen,
bu 15 bin lira için bekleyen askerler dururken 31 bin lira ödeyenlerin ne zaman
askerlik yapacağının ve gelecekle ilgili, önünü görmemesiyle ilgili bir sıkıntı
yaratmaktadır. Bunun da göz önünde bulundurulması gerekir diye düşünüyorum.
Reform
paketi olduğu belirtilmesine rağmen -ordumuzda kahraman sözleşmeli erbaş ve
erler bulunmaktadır- bu uzman erbaş ve astsubayların, subayların ve sözleşmeli
astsubayların can yakıcı sorunlarına teklifte yer verilmemiştir. Bunun da
kapsama alınması gerekirdi diye düşünüyoruz. 
Teklifte
altı ay askerlik yapacak erbaş ve erlerimize TOKİ’den öncelikli konut
edinebilme hakkı verilmişken diğer sözleşmeli erbaş ve erlerimize…
(Mikrofon
otomatik cihaz tarafından kapatıldı) 
MÜZEYYEN
ŞEVKİN (Devamla) – Tamamlıyorum efendim.
BAŞKAN
– Buyurun, tamamlayın Sayın Şevkin. 
MÜZEYYEN
ŞEVKİN (Devamla) – …uzman erbaş ve astsubaylarımıza, subaylarımıza, jandarma ve
polisimize de TOKİ’den öncelikli konut edinme hakkı verilmeliydi diye
düşünüyorum. Teklifin silah arkadaşlığını, meslek adaletini zedeleyici mahiyeti
böylece ortadan kaldırılmalıdır. 
Mevcut
460 bin yoklama kaçağı ve bakayanın bir kereye mahsus bedelli askerlikten
faydalanması düzenlenmiştir. Ancak kurada çıkmamaları hâlinde ciddi bir yığılma
söz konusu olacaktır. Buna dair mağduriyetler, kanundan beklenen faydanın
yerine gelmeyeceği göz önüne alınmalıdır diye düşünüyoruz. 
Öte
yandan barışta, olağanüstü hâl ve savaşta askerliğini henüz yapmadan
Cumhurbaşkanınca gerekli görülen hâllerde özel olarak görevlendirilen
gönüllülerin askerlikten muaf tutulabilmesi bir ihtiyaç değil, keyfîliktir. Bu
konunun tüm partilerin söz birliğiyle kaldırılmış olması sevindirici bir
durumdur elbette. Olumlu karşılıyoruz bunu da.
Ayrıca,
Türk Silahlı Kuvvetlerinde sözleşmeli er olarak görev yapan askerlerimiz için
vardiya sistemi uygulanabilir. 
(Mikrofon
otomatik cihaz tarafından kapatıldı) 
MÜZEYYEN
ŞEVKİN (Devamla) – Bir cümlem kaldı…
BAŞKAN
– Son cümlenizi de alalım…
MÜZEYYEN
ŞEVKİN (Devamla) – Ailelerini görmeyen, evlerine gidemeyen evli ve çoluk çocuk
sahibi olan askerlerimiz için daha sosyal, nefes alabilecekleri bir yöntem
uygulanmalıdır diye düşünüyorum.
Ben
bu kanunun Türk Silahlı Kuvvetlerine, askerlerimize ve ulusumuza faydalı
olmasını diliyorum.
Yüce
Meclise saygılar sunuyorum. 
Teşekkür
ederim. (CHP ve İYİ PARTİ sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Askeralma Kanunu Teklifi’nin 37’nci maddesinin (1)’inci fıkrasında yer
alan “görevlendirilebilirler” ibaresi yerine “görev alabilirler” ibaresinin
getirilmesini arz ve teklif ederiz.
 Ayhan
Erel Dursun Müsavat Dervişoğlu Behiç Çelik
 Aksaray İzmir Mersin
 Mehmet
Metanet Çulhaoğlu Orhan Çakırlar
 Adana Edirne

BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın Başkan.
BAŞKAN
– Önerge üzerinde söz talebi var.
Buyurun
Sayın Çelik. (İYİ PARTİ sıralarından alkışlar)
BEHİÇ
ÇELİK (Mersin) - Sayın Başkan, değerli milletvekilleri; 69 sıra sayılı Kanun
Teklifi’nin söz konusu 37’nci maddesinde verdiğimiz değişiklik önergesi üzerine
söz aldım. Bu vesileyle hepinizi saygılarımla selamlıyorum.
Dün
konuşmamızda da ifade ettiğimiz gibi Türkiye’de Anayasa değişiklikleriyle
devlet düzeninin önemli ölçüde bir karmaşaya sokulduğunu vurgulamıştık. Bunun
üzerinden giderek ifade edeyim: Türkiye’de güvenlik politikalarının
uygulayıcısı olan kahraman Türk Silahlı Kuvvetlerimiz başta olmak üzere ve
diğer silahlı örgütlerimiz olan Jandarma Genel Komutanlığı, Emniyet Genel
Müdürlüğü, Sahil Güvenlik Komutanlığı dâhil olmak üzere bir karmaşanın
içerisine sokulmuştu. AK PARTİ’nin iktidarda olduğu son on yedi yılda değil,
ondan önce de demokrasiye ve devlet nizamına yönelik birtakım müdahaleler olmuş
ancak bunun yanında AK PARTİ yönetimi sırasında rejimi doğrudan olumsuz şekilde
değiştirecek, dönüştürecek birtakım girişimler ve düzenlemeler oldu. 
Şimdi,
geçmişte Türkiye Cumhuriyeti kurulurken Türk Silahlı Kuvvetlerinin yanında
silahlı, özellikle kırsala hitap eden Jandarma Genel Komutanlığı 1930 yılında
çıkarılan 1706 sayılı Yasa’yla kurulmuştu ve İçişleri Bakanlığının -şu anda
olduğu gibi- bağlısı bir genel komutanlık olarak düzenlenmişti, Emniyet Genel
Müdürlüğü de aynı şekildeydi ancak Sahil Güvenlik Komutanlığı yoktu. 12 Eylül
darbesinden sonra 2803 sayılı Jandarma Teşkilat Yasası çıkarılarak Jandarmanın
İçişleri Bakanlığına bağlılığı neredeyse ortadan kaldırılmış, doğrudan
Genelkurmay Başkanlığına bağlı duruma getirilmişti, hazarda ve seferde olmak
üzere. Bunun yanında, yeni bir komutanlık ihdas edilerek Deniz Kuvvetlerinden
ayrılan bir birim Sahil Güvenlik Komutanlığı olarak kurulmuştu. Bugüne kadar
gelen yapımız bu. Ancak, 15 Temmuz hain darbe girişiminden sonra devlet yeniden
düzenlenirken, burada, devlet kurucusu olan kurucu iradenin dışında, tamamen
AKP iktidarının olası geleceği düşünülerek yapay ve suni bir nizama sokularak,
gerek Türk Silahlı Kuvvetleri gerekse Jandarma gerekse Sahil Güvenlik bu hâle
getirildi. Dolayısıyla, ordunun düzeni bozuldu. Dün de ifade ettiğim gibi emir
komuta zinciri kopartıldı. 
Bu
Askeralma Kanunu Teklifi yasalaşırsa bunun birtakım sakıncalarını önümüzdeki
yıllarda göreceğiz. Çünkü, burada gerçekten Türk ordusunun ihtiyacını
karşılayan bir düzenlemenin olmadığını birçok parti grubu ifade ediyor. AK
PARTİ’nin içerisinde önemli sayıda milletvekilinin de bu fikre katıldıklarını
görüyorum.
Dolayısıyla,
profesyonellik iddiasıyla bir ordunun yapısını aşağı çekmek, moralini bozmak ve
orduyu sayısal olarak indirgemek aslında o orduya yapılacak en büyük ihanettir.
Çünkü, Doğu Akdeniz enerji sorunu varken, Suriye-Irak sorunu varken,
silahlanmış bir PKK ordusu Amerika Birleşik Devletleri tarafından
oluşturulmuşken ve size karşı -Mısır’ın da içinde bulunduğu, Yunanistan’ın da
dâhil olduğu- bir ittifaklar zinciri ortadayken siz ordunuzun ne hakla, hangi
nedenle sayısını azaltıyorsunuz? Bunun cevabı yok. Bir de ordu Türk milletinin
ordusudur, ordu majestelerinin ordusu değildir. Bu itibarla, bütün olası
tehditleri göğüsleyecek bir Silahlı Kuvvetler yapılanmasının zorunlu olduğunu… 
(Mikrofon
otomatik cihaz tarafından kapatıldı)
BAŞKAN
– Sayın Çelik, toparlayın lütfen. 
BEHİÇ
ÇELİK (Devamla) – …özellikle burada vurgulamak ve dikkatinize sunmak istiyorum.
Onun için, değerli milletvekilleri, bize düşen görev bu Askeralma Kanunu
Teklifi yasalaştıktan sonra dahi ciddi bir çalışmayla, yeni bir düzenlemeyle
Türk Silahlı Kuvvetlerini ve diğer silahlı örgütleri yani Jandarma, Sahil
Güvenlik ve Emniyet teşkilatını tek elden düzenleyebiliriz diyorum. 
Önergemizin
kabulünü diliyor, hepinize saygılar sunuyorum. (İYİ PARTİ sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

37’nci
maddeyi oylarınıza sunuyorum: Kabul edenler… Etmeyenler… Kabul edilmiştir. 
Birleşime
on beş dakika ara veriyorum. 
Kapanma Saati: 18.19
ÜÇÜNCÜ OTURUM
Açılma Saati: 19.12
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Nurhayat ALTACA KAYIŞOĞLU
(Bursa)
----- 0 -----
BAŞKAN
– Türkiye Büyük Millet Meclisinin 91’inci Birleşiminin Üçüncü Oturumunu
açıyorum.
69
sıra sayılı Kanun Teklifi’nin görüşmelerine devam ediyoruz. 
Komisyon
yerinde.
38’inci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Askeralma Kanunu Teklifi’nin 38’inci maddesinin (2)’nci fıkrasında yer
alan “hakkından vazgeçenlerin ertelemeleri” ibaresi yerine “hakkından
vazgeçenlerin erteleme işlemleri” ibaresinin getirilmesini arz ve teklif
ederim.
 Ayhan
Erel Mehmet Metanet Çulhaoğlu Dursun Ataş
 Aksaray Adana Kayseri
 Tuba
Vural Çokal
 Antalya
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın
Başkanım.
BAŞKAN
– Önerge üzerinde söz talebi var. 
Sayın
Çokal, buyurun. (İYİ PARTİ sıralarından alkışlar)
TUBA
VURAL ÇOKAL (Antalya) – Sayın Başkan, değerli milletvekilleri; hepinizi
saygıyla selamlıyorum.
Her
ne kadar iktidar partisi kabul etmek istemese de bizler, her birimiz tüm
Türkiye’yi temsilen burada bulunuyoruz. Sadece mensubu olduğumuz partinin ve
seçim bölgelerimizin milletvekilleri değiliz, sadece partimize ve seçim
bölgemize karşı sorumlu değiliz; tüm Türkiye’ye karşı, hatta bu çatı altında
görev yapan farklı partilerden milletvekillerine karşı da yükümlülüklerimiz
var. Ben, bu görev bilinciyle AK PARTİ’li arkadaşlara bazı uyarılarda bulunmak
istiyorum. Yoksa kendilerinin, şu yaşadığımız günleri doğru tahlil ederek
demokrasinin, hukukun ve İslam dininin emirlerinin gereğini yapacakları yok
gibi görünüyor.
Sevgili
AK PARTİ’li arkadaşlar, yaşadığımız şu günleri ileride evlatlarınıza nasıl
anlatacaksınız? Her uygulamanın, her açıklamanın demokrasi tarihimize kara bir
leke olarak geçtiğini görmüyor musunuz? Sadece yerel seçimlere, hatta sadece
İstanbul’a bakalım. 31 Mart öncesinde beka diye kendinizden olmayan herkese
terör örgütü üyeliğini yaftaladınız. Milleti ayrıştırdığınızı, birbirine düşman
ettiğinizi görmek istemediniz. Milletimiz size sandıkta bir ders verdi ancak bu
dersi de görmek istemediniz. Anadolu Ajansının imza attığı rezilliği görmezden
geldiniz. Daha oylar YSK sistemine girmeye başlamadan “Seçimi kazandık.”
açıklaması yaptınız. “3 bin oyla biz kazandık.” dediniz. Sabaha karşı YSK
sistemine göre Ekrem İmamoğlu 24 bin farkla önde çıkınca “Koskoca İstanbul
seçimleri sadece bu kadar farkla kazanılamaz, İstanbul’u yönetmek için daha
büyük fark gerekiyor.” dediniz. Bir yandan “Seçim daha bitmedi.” derken diğer
yandan “Seçimi biz kazandık.” diye tüm İstanbul’u afişlerle donattınız. İtiraz
üzerine itirazlarda bulundunuz. “Hiçbir şey olmadıysa bile muhakkak bir şey
oldu.” diyerek oyları saydırdınız da saydırdınız. Fark kapanmayınca İstanbul’un
en önemli ilçelerinden biri olan Büyükçekmece’yi binlerce polisle bastınız,
bula bula kendi adayınızın ikamet adresi olarak gösterdiği adreste onlarca
kişiyle birlikte kaldığını buldunuz. Hatta, ekibinizde yer alan bazı isimlerin,
içinde bırakın evi, dükkânı, depoyu, ağaç bile olmayan arsaları ikamet olarak
gösterdikleri çıktı ortaya. Tam bu sırada, çok değerli belediye başkan adayınız
kimin hangi partiye oy vereceğinin soyadından anlaşıldığını söyledi. Bu müthiş
buluşun mucidiyse Vakıfbanka Yönetim Kurulu üyesi yapıldı, kime ne kadar kredi
vereceğini soyadından tahmin edecektir umarım.
Evet,
oylar sayıldıkça sayıldı ama istediğiniz olmadı. Ekrem İmamoğlu’na kazandığı
seçimin mazbatası on yedi gün boyunca verilmedi. İmamoğlu seçildikten sonra,
YSK tarafından atanan “Sandık kurulu başkanlarında usulsüzlük var.” diyerek
seçimleri iptal ettirdiniz. Sayın Ekrem İmamoğlu “Öğrenci abonmanlarını 40 lira
yapacağım.” dedi, “Kimin parasını kime veriyorsunuz?” dediniz. “Suyu
indireceğim.” dediğinde “Hesap var, kitap var, bu olmaz.” dediniz. Sonra ne
yaptınız biliyor musunuz? Adamın hayata geçirdiği icraatları “Biz yaptık.”
diyerek milletimize müjde verdiniz; evet, bunu da yaptınız. Hatta, sloganını
bile aldınız; bakın “Çaldınız.” demiyorum, “Aldınız.” diyorum. “Çalma” deyince
ne kadar çok “Oy çalındı.” dediniz biliyor musunuz? Durdunuz, durdunuz “Oylar
çalındı.” dediniz. Tüm Türkiye YSK’nin gerekçeli kararını okuyunca bırakın
çalmayı, bu seçim niçin iptal edilmemesi gerektiğini öğrendi. Bu sürecin
ülkemize faydası, Seçim Kanunu’nu artık herkes sayenizde öğrendi.
Seçimlerden
sonra diliniz de değişti. Hayatını terörle mücadeleye adayan çok değerli
isimlere bile “Kandil iş birlikçisi.” diyen sizler, İmralı’nın kapılarını
sonuna kadar açıp Öcalan’ın mektuplarını okutmaya başladınız. “Kürdistan”
demeye başladınız, olmadı, PKK’ya “Pe-Ke-Ke” dediniz. Yenilgiyi kabul
etmediğiniz için milletimizin omzuna yüklediğiniz 100 milyonlarca lira ek
bütçeyi saymıyorum bile. Ama en son Sayın Binali Yıldırım “Seçimleri Millet
İttifakı yüzünden yeniledik.” deyince inanın bu noktada söylenecek söz de
kalmadı. Sahaya Sayın İçişleri Bakanı Süleyman Soylu indi. İnanın, yaptığı her
şey, her açıklama sizlere seçimde puan kaybettirmekle kalmıyor, sizleri uzun
yıllar unutulamayacak bir lekenin parçası da yapıyor. En son, İstanbul’un
seçilmiş Belediye Başkanının önüne set kurdunuz. 
(Mikrofon
otomatik cihaz tarafından kapatıldı) 
BAŞKAN
– Sayın Çokal, devam edin.
Buyurun
lütfen.
TUBA
VURAL ÇOKAL (Devamla) - Birçok siyasetçi kuyruğunu kıstırıp kaçarken
demokrasinin yanında yer alan, 28 Şubatın topuklu efesi Genel Başkanımız Sayın
Meral Akşener’e bile laf atılmasına ses çıkarmadınız. 28 Şubatta dimdik duran
bir kadına yapılan saygısızlığa bile sesiniz çıkmadı. 
Evet,
sevgili AK PARTİ’li arkadaşlar, bunlar sadece bir çırpıda anlatabildiklerim.
Evet, bunları sizler yaptınız, yapmaya da devam ediyorsunuz. Ben milletimizin
verdiği görev gereği sizleri uyarmak istedim. Gelin, ileride çocuklarınızın
yüzüne bakabilmek için, kıyamet gününde milyonlarca kişinin hakkıyla
karşılaşmamak için vazgeçin bu işten diyor, Genel Kurulu saygıyla selamlıyorum.
Teşekkürler.
(İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir.
38’inci
maddeyi oylarınıza sunuyorum: Kabul edenler... Etmeyenler... Kabul edilmiştir.
39’uncu
madde üzerinde iki adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 69 sıra sayılı Kanun Teklifi’nin 39’uncu maddesinin (1)’inci fıkrasının
(b) bendinde geçen “9 uncu maddedeki gösterge rakamının memur aylık katsayısı
ile çarpımı sonucu bulunacak tutarın Türkiye Cumhuriyet Merkez Bankasınca her
yılın ilk mesai günü tespit edilen döviz alış kuruna göre Avro” ibaresinin
“1000 (Bin) Avro” olarak değiştirilmesini arz ve teklif ederiz.
 Mahmut
Toğrul Tulay Hatımoğulları Oruç Erol Katırcıoğlu
 Gaziantep Adana İstanbul
 Necdet
İpekyüz Mahmut Celadet Gaydalı Kemal Bülbül
 Batman Bitlis
 Antalya
 Rıdvan
Turan
 Mersin

BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın
Başkanım.
BAŞKAN
– Önerge üzerinde söz talebi var.
Sayın
Katırcıoğlu, buyurun. (HDP sıralarından alkışlar) 
EROL
KATIRCIOĞLU (İstanbul) – Teşekkür ederim Sayın Başkan.
Sayın
vekiller, hepinizi saygıyla selamlıyorum. 
Askeralma
Kanunu’nu konuşuyoruz ve benim anladığım kadarıyla Askeralma Kanunu’yla ilgili
olarak yapısal bir sorun var ama o sorunu çok da konuşmuyoruz. 
Yine,
Sayın Savunma Bakanının verdiği demeçlerden giderek hazırladığım notlarda
kendisi şöyle diyor: “Her sene 700 bin genç askerlik çağına geliyor fakat bizim
kapasitemiz 420 bindir.” Hadi 400 bin diyelim, aşağı yukarı 300 binlik bir arz
fazlası var. 
Şimdi,
bu, tabii ki bir problem. Bu problemi çözmek gerekiyor fakat benim gördüğüm
kadarıyla problem böyle konulmuş olmasına rağmen nasıl bir çözüm önerilmiş diye
baktığımda “Özellikle bedelli ve dövizli askerlikten sağlanacak gelirle bütçeye
herhangi bir yük teşkil etmeden bu sistemin kendi içinde dönmesini
amaçlıyoruz.” diyor. Yani esas itibarıyla ilgisi bütçe olan ve askerliğin
bütçeye olan yükünü bir anlamda bedelli ve dövizliyle karşılamak üzere
düşünülmüş bir projeyle karşı karşıyayız, dolayısıyla da konuştuğumuz konu bu. 
Ben
de dövizliyle ilgili olarak birkaç şey söyleyeceğim ama şunu söyleyeyim: Ben bu
simülasyonları bilmiyorum, görmedim tabii yani 30 bin TL olursa ne kadar askeri
istihdam edebileceğiz, efendim, 40 bin olursa ne olacak? Bunları yapmışlar yani
Sayın AK PARTİ Grup Başkan Vekili Bülent Bey’in söylediği gibi tabii ki
hesaplamışlardır, hesaplamamaları mümkün değil çünkü biliyoruz, askerin de bir
bürokrasisi var ve bu işleri de iyi bilirler fakat ben yine de burada siyasi
olarak müdahale edilmiş olduğu kanaatini taşıyorum çünkü daha çok problemi
çözmek yerine yani yapısal olarak sahip olduğumuz problemi çözmek yerine
problemin yükünü bir bakıma çözmek gibi bir yaklaşım benimsenmiş diye
düşünüyorum ve böylelikle oluşmuş bir kanun teklifi.
Şimdi,
burada, yine, benim dikkatimi çeken bir iki husus daha var. Bir kere, 31 bin
lirayla ilgili bir hesap yapılıyor, biliyorsunuz. Bunu Sayın Cumhurbaşkanının kendisi
de ifade etti fakat bu hesabın gençlerin sanki 5.200 lira gibi bir maaş
aldıkları varsayımı üzerine yapılmış olduğunu anlıyoruz. İsterseniz okuyayım,
mesela Sayın Akar şöyle diyor: “Asteğmen maaşı da bugün itibarıyla aşağı yukarı
5 bin küsur lira, dolayısıyla da altı aylık asteğmen maaşından bahsediyoruz.
Bedelli 30 bin lira, dövizle askerlik ise bunun avro karşılığı olacak.” Tamam,
Sayın Cumhurbaşkanı da şöyle söylüyor, diyor ki: “Yani bu aslında oradaki
askerlik süresi içerisinde altı aylığa muadil bir rakam, ayda 5 bin küsur
alıyor ve 6’yla çarparsak o altı aya muadil bir rakam ortaya çıkmış oluyor.”
Şimdi arkadaşlar, gençlerin 31 bin lira gibi bir rakamı verebileceğini
varsaymanız, ya hakikaten -dün konuşuyordum- gençlerle ilgili çok duyarsız olduğunuz
intibası uyandırıyor bende. Gençler eğer bu ülkenin geleceği ise arkadaşlar,
böyle bir parayı karşılayamazlar bu insanlar. Niçin karşılayamazlar? Bakın, ben
hemen bir rakam vereceğim size. Üstelik de bir üniversitede yeni yapılmış olan
bir çalışmanın sonucunda bakın ne çıkmış: 18-29 yaş diliminde gençlerin yüzde
63’ünün aylık ortalama geliri 1.500 liranın altında ki bazı çalışmalar bunun
bin lira civarında olduğunu söylüyor. Şimdi, biz onlardan 30 bin lira
istiyoruz, üstelik de bunun ilk bir ayda peşinen ödenmesi gerektiğini
söylüyoruz. Şimdi, doğrusunu isterseniz ben evet, anlıyorum askerlik, savunma
vesaire gibi meseleler önemli meselelerdir ama bu meselelerle ilgili konuşurken
aslında gençlerle ilgili konuştuğumuzun da farkına varmamız lazım. Ve gençlerin,
bugün itibarıyla üniversite mezunu olan gençlerin bile… Hepiniz biliyorsunuz
aslında, benim bunu söylememe bile gerek yok; benim çevremde üniversitedeki
gençlerin üniversiteyi bitirdikten sonra -üstelik en iyi üniversiteleri
bitirenler- aldıkları maaşlar asgari ücret veya bilemediniz 2.500 lira.
Dolayısıyla da ben bu rakamın yeniden düşünülmesi gerektiğini söylüyorum, parti
olarak da böyle bir öneriyi vermiş olduk.
Gelelim
dövizle askerlik meselesine. Evet, üç sene kalması koşul olarak getirilmiş. Buna
da gerek yok bence yani bir sene kalmış olmak da yeterli olabilir. Yani diğer
koşullar tartışılabilir ama yine 5 bin euro civarında bir paraya tekabül
ediyor. Ki bunun da benim öğrendiğim kadarıyla hatta sizin vekillerinizin
yazılarını takip ettiğim kadarıyla 5 bin euronun yüksek olduğuna dair genel bir
kanaatinin var olduğunu da biliyorum, en azından okudum.
(Mikrofon
otomatik cihaz tarafından kapatıldı) 
EROL
KATIRCIOĞLU (Devamla) – Sayın Başkan, tamamlayabilir miyim?
BAŞKAN
– Buyurun, tamamlayın lütfen Sayın Katırcıoğlu.
EROL
KATIRCIOĞLU (Devamla) – Teşekkür ederim Sayın Başkan.
Özetle,
demek istediğim şey şu: Önergemize destek verin, bu rakamları değiştirelim.
Gerçekten gençler bekliyorlar. Böyle bir tutarın indirilmesine ilişkin olmak
üzere, hepinizin gençlerin sıkıntılarıyla ilgili duyarlı davranmanızı
bekliyorum. Doğrusunu isterseniz bu, Meclise de yakışır bir şey olacaktır diye
düşünüyorum. 
Son
bir söz de şunu söyleyeyim: Arkadaşlar, gelir dağılımındaki bozukluk bütün
dertlerin başında gelir. Hele hele daha işini bulamamış, hayata atılamamış olan
gençlerin -dün konuştuk- askerlikle ilgili sıkıntıları da var zaten. E şimdi
bunu, böyle bir rakamı koyarsanız ortaya, gerçekten onlara haksızlık etmiş
olursunuz diye düşünüyorum.
Hepinize
saygılar sunuyorum.
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Askeralma Kanunu Teklifi’nin 39’uncu maddesinin (1)’inci fıkrasındaki “işveren”
ibaresinden sonra gelen “veya” ibaresinin yerine “ve” getirilmesini arz ve
teklif ederiz.
 Engin
Özkoç Haşim Teoman Sancar Alpay Antmen
 Sakarya Denizli Mersin
 Servet
Ünsal Gamze Taşcıer Özcan Özel
 Ankara Ankara Yalova
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın Başkan.
BAŞKAN
– Komisyonun katılmadığı önerge üzerinde söz talebi var.
Sayın
Özcan Özel, buyurun. (CHP sıralarından alkışlar) 
ÖZCAN
ÖZEL (Yalova) – Sayın Başkan, değerli milletvekilleri; Askeralma Kanunu
Teklifi’nin 39’uncu maddesine ilişkin verilen önerge üzerinde söz almış
bulunuyorum. Yüce Meclisi saygıyla selamlıyorum.
Asker
alma sistemini baştan sona değiştiren, tek tip askerliği ve bedelli askerliği
kalıcı hâle getiren bir kanun teklifini görüşüyoruz.
İktidarınız
döneminde Türk Silahlı Kuvvetlerine kumpas kurulmuş, “Darbe yapacaklar.” “Cami
bombalayacaklar.” yalanlarıyla Ergenekon, Balyoz gibi davalar kurgulanmış,
TSK’nin vatansever subayları tasfiye edilmiş, düzmece delilerle hapse
atılmıştır. TSK’nin geleneklerinin, genetiğinin tasfiyesiyle onların yerine
hain FETÖ’cüler yerleştirilmiştir. 15 Temmuzda millete, milletin Meclisine
bomba yağdıran hainlerin önlerinin nasıl açıldığı, 2004 MGK kararının nasıl
rafa kaldırıldığı herkesin hafızasındadır. Tüm bu olanlar, yaşananlar
“Kandırıldık.” gerekçesinin arkasına saklanılamayacak kadar vahimdir. Irak’ta
askerimizin başına çuval geçirildiğinde “Ne notası, müzik notası mı?” diyerek
nota veremeyenlerin hayırsever iş adamı sandığınız kişi için vermesi de aynı
derecede vahimdir. Sizin sözcüleriniz, millî ordumuza kumpas kurulurken
“Türkiye bağırsaklarını temizliyor, iyi ki bu orduyla savaşa girmemişiz.”
diyorlar, kozmik odaya girilmesine göz yumuyorlardı. Yargıya da “Kurban olduğum
Allah, verdikçe veriyor.” dedikleriniz yerleşince ortada ne TSK kaldı ne yargı
ne devlet kaldı. İktidarınız döneminde TSK sanık, terör örgütleri tanık ve
hâkim, savcı yapıldı. 
Bugünlerde,
seçilmiş İstanbul Büyükşehir Belediye Başkanının mazbatasını aldıktan sonra
İstanbul Büyükşehir Belediyesinin verilerine ilişkin verdiği talimatı kozmik
oda aramasıyla eş değer tutuyorsunuz. Hatırlayın, o günlerde suikast
düzenleyecekleri iddialarıyla devletin kozmik odasında arama yapma iznini siz
verdiniz. Terör örgütü kurmak ve yönetmekten yargılanan İlker Başbuğ kozmik
odada arama yapılması talimatının siyasi iradenin izniyle olduğunu
açıklamıştır. Devletin sırları kozmik odadayken bu talimat verilmiştir.
İstanbul Büyükşehir Belediyesinde ise ihale sırları, ihale alanlar, belediye
imkânlarıyla zengin edilenlerin bilgileri vardır. Büyükşehir belediyesinin
arşivi kozmik oda değildir. İstanbul Büyükşehir Belediyesinin arşivi konusunda
gösterdiğiniz hassasiyeti kozmik oda konusunda gösterseydiniz, memleket bu hâle
gelmezdi. 
Sayın
Başkan, değerli milletvekilleri; darbe girişiminden sonra askerî okullar, harp
akademileri, harp okulları, askerî liseler, astsubay hazırlama okulları,
astsubay meslek yüksekokulları kapatılmış, 16 bin askerî öğrenci tasfiye
edilerek Millî Savunma Üniversitesi kurulmuştur. Tasfiye edilen öğrencilere hak
arama hakkı, şansı verilmemiştir. Mahkemeler, davaları reddetmiş; OHAL
İşlemleri İnceleme Komisyonu, askerî öğrencilerin başvurusunu kabul etmemiştir.
Öğrencilere lise ve üniversitelere geçiş hakkı tanınmış ancak o okullardan
mezun olduklarında diploma üzerine düşülen ibareler fişleme niteliğinde
olmuştur. E-devlet üzerinde “4C tescil bilgileri” sayfasında “Durumu”
bölümündeki “675/669 sayılı Kanun Hükmünde Kararname gereği ilişiği kesilmiştir.”
ibaresi, özellikle kamuda işe girmelerini imkânsız hâle getirmiştir. 
Güvenlik
soruşturması yapılıp suçlu ile suçsuzu ayırmak varken toptancı yaklaşımla
telafisi imkânsız mağduriyetler ortaya çıkarılmıştır. Bu kişilerin çoğu, şu
anda taksicilik, garsonluk yaparak hayatlarını sürdürüyorlar. 669 sayılı Kanun
Hükmünde Kararname’nin, askerî öğrenci statüsünde olmadıklarından ötürü, 12’nci
dönem astsubay kursiyerlerini kapsamadığı, 675 sayılı Kanun Hükmünde Kararname
de geriye yürütülemeyeceği için mezun olmaları gerektiği ortadayken ilişkileri
kesilmiştir. Bu mağduriyetlerin önüne geçmek, suçluyu, masumu ayırmak hukuk
devletinin görevidir. 
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir.
39’uncu
maddeyi oylarınıza sunuyorum: Kabul edenler... Etmeyenler... Kabul edilmiştir.
40’ıncı
madde üzerinde iki adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 69 sıra sayılı Kanun Teklifi’nin 40’ıncı maddesinin (1)’inci fıkrasının
(c) bendinin tekliften çıkarılmasını arz ve teklif ederiz.
 Mahmut
Toğrul Mensur Işık  Necdet İpekyüz
 Gaziantep Muş
 Batman
 Rıdvan
Turan Mahmut Celadet Gaydalı Kemal Bülbül
 Mersin Bitlis
 Antalya
 Kemal
Peköz
 Adana
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) –Katılamıyoruz Sayın Başkan.
BAŞKAN
– Önerge üzerinde söz talebi var.
Sayın
Peköz, buyurun. (HDP sıralarından alkışlar)
KEMAL
PEKÖZ (Adana) – Sayın Başkan, değerli milletvekilleri; 40’ıncı madde üzerine
grubum adına söz almış bulunuyorum. 
Bu
kanun teklifiyle 211 sayılı Türk Silahlı Kuvvetleri İç Hizmet Kanunu ve 926
sayılı TSK Personel Kanunu’nun bazı maddeleri üzerinde teknik ve yeni birtakım
düzenlemeler yapılmaktadır. AKP iktidarı, askerleştirmeyi hem gençleri yorucu
tornadan geçirme hem de toplumdaki militarizasyon düzeyini yüksek tutmak için
bilinçli bir şekilde kullanmaktadır. Bunun yanı sıra AKP iktidarıyla birlikte
bedelli askerlik, ekonomik durum kötüye gittikçe başvurulan bir para kaynağı
hâline getirilmiştir. HDP olarak zorunlu askerliğin kaldırılmasını savunuyoruz,
değişik zamanlarda değişik platformlarda bunu dile getirdik. 
Zorunlu
askerlik, siyasi iktidarlar tarafından toplumun militarize edilmesinin
araçlarından biri olarak kullanılmaktadır. Zorunlu askerlik, gençlerin sosyal
ve ekonomik yaşamdan uzaklaşmasına neden olmakta. Bize göre, zorunlu askerlik
kaldırılmalıdır, kimse zorla askere alınmamalıdır. Zorunlu askerliğin devam
ettiği durumlarda ise vicdani ret hakkı tanınmalıdır. Türkiye’nin imzasının
bulunduğu uluslararası sözleşmeler, Avrupa İnsan Hakları Mahkemesinin kararları
ve aynı zamanda inanç ve vicdan özgürlüğü hakkını kabul eden Türkiye Anayasası,
vicdani ret hakkının yasalaştırılmasını gerekli kılar. 
Şu
an yürürlükte olan Anayasa’ya göre de vicdani ret hakkı insani bir haktır.
Anayasa’nın 90’ıncı maddesi, uluslararası sözleşmeleri iç hukuktan daha üstün
ve geçerli tutar. Türkiye’de vicdani ret yasasının olmayışı, bu talebi hak
olmaktan çıkarmaz. Türkiye’nin altında imzası olan iki büyük sözleşme, vicdani
ret talebine hukuki dayanak oluşturur. Birleşmiş Milletler Medeni Haklar
Sözleşmesi ve Avrupa İnsan Hakları Sözleşmesi, din ve vicdan özgürlüğü
bağlamında vicdani reddi insani bir hak olarak tanımlar. 
Eline
silah almak istemeyen, militarizme karşı olan gençlerin zorunlu askerlik
yapmama hakkının güvence altına alınması gerekir. Zorunlu askerlik yapmak
istemeyen gençler için kamu hizmeti, bir alternatif olarak değerlendirilebilir
ve gençler, askerlik süresince kamu hizmetlerinde çalıştırılarak bu görev
yerine getirtilebilir; bunun örneklerine Avrupa’da ve başka ülkelerde rastlamak
mümkün. Avrupa Konseyi ülkeleri arasında sadece 2 ülkede vicdani ret hakkı
yoktur; bu ülkeler Türkiye ve Azerbaycan’dır. 
Yine,
bu düşünceler etrafında, kanun teklifinin 40’ıncı maddesinin (1)’inci
fıkrasının (b) bendinde “Hizmetini tamamlayanlara; askerî öğrenci, muvazzaf
subay/astsubay, sözleşmeli subay/astsubay, uzman erbaş ve sözleşmeli erbaş/er
temininde, sınav tam notunun yüzde 20’sine kadar ilave puan verilir.” diye bir
ibare bulunmaktadır. Bunlardan meslek yüksekokulu ve meslek lisesi mezunu
olanlara yine sınav tam notunun yüzde 25’i kadar ilave puan verilebilmesi,
zaten eşitsiz olan eğitim sisteminin daha eşitsiz hâle getirilmesine zemin
hazırlamaktadır; bu, anayasal eşitliğe de aykırıdır. Karşı olduğumuz zorunlu
askerlik, bu maddeyle ayrıcalıklı hâle getirilmeye çalışılmıştır; değişiklikle,
yıllardır eleştirdiğimiz, militarist bir renk içinde de olan eğitim sisteminin
daha da militarize edilmesine sebep olunmaktadır.
Maddede
yer alan “sınav tam notunun yüzde 25’ine kadar ilave puan verilebilir”
ibaresiyle ilave puanın esnek bırakılması da ayrıca keyfîliğe sebep olmaktadır.
Bu nedenle, kime ne kadar puan verileceği de ayrıca belli olmadığı için
iktidarın istediği zaman, istediği kesimlere bunu bir ulufe gibi dağıtması söz
konusu olabilmektedir. Aynı zamanda, 15 Temmuz darbesini de getiren bu
kadrolaşma zihniyeti -böyle bir kadrolaşma iktidar tarafından yaratılırsa-
gelecek yıllar içerisinde de yeniden ülkemizin bu tür darbelerle karşı karşıya
kalmasına sebep olabilir.
Bunlardan
vazgeçmek, bunlardan uzaklaşmak için mutlaka ve mutlaka vicdani ret hakkının
tanınmasının, askerlik yapmak istemeyen, silah kullanmak istemeyen insanların,
bu haklarını kamu hizmetlerinde çalışarak ödemelerinin yolu açılmalıdır diyor,
hepinizi saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 69 sıra sayılı Kanun Teklifi’nin 40’ıncı maddesinin birinci fıkrasının (a)
ve (b) bentleri ile dördüncü fıkrasının aşağıdaki şekilde değiştirilmesini arz
ve teklif ederiz.
 Cahit
Özkan Engin Özkoç Erkan Akçay
 Denizli Sakarya Manisa
 Lütfü
Türkkan Mehmet Doğan Kubat Mehmet Ali Çelebi
 Kocaeli İstanbul İzmir
"a)
Muhtaç asker ailelerine yapılan yardım miktarı Cumhurbaşkanınca belirlenir.
b)
Askeri öğrenci, dış kaynaktan muvazzaf subay/astsubay, sözleşmeli
subay/astsubay, uzman erbaş ve sözleşmeli erbaş/er temininde;
1)
İlk altı aylık askerlik hizmetini tamamlayarak terhis olanlara sınav tam
notunun yüzde beşine kadar, 5 inci maddenin üçüncü fıkrası kapsamında askerlik
hizmetine devam edip bu sürenin sonunda terhis olanlara ise yüzde onbeşine
kadar,
2)
Meslek yüksekokulu veya mesleki ve teknik lise mezunlarından; ilk altı aylık
askerlik hizmetini tamamlayarak terhis olanlara sınav tam notunun yüzde onuna
kadar, 5 inci maddenin üçüncü fıkrası kapsamında askerlik hizmetine devam edip
bu sürenin sonunda terhis olanlara ise yüzde yirmisine kadar, 
ilave
puan verilebilir.” 
"(4)
Teknik bilimler meslek yüksekokulundan veya meslek yüksekokullarının teknik
bölümlerinden mezun olanlar ve mesleki ve teknik lise mezunları ile tarım,
turizm ve mevsimlere bağlı sektörlerde faaliyet gösteren yükümlülerin askere
sevki Türk Silahlı Kuvvetlerinin ihtiyaç ve önceliklerine göre mesleklerine
uygun sınıflandırma ve istedikleri celp döneminde silahaltına alınma
taleplerine ilişkin usul ve esaslar Bakanlıkça belirlenir.”
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Takdire bırakıyoruz Sayın
Başkanım.
BAŞKAN
– Önerge üzerinde söz talebi yok.
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:

Muhtaç
asker ailelerine yapılan yardım miktarının Cumhurbaşkanınca belirlenmesi,
askerlik hizmetini er/erbaş olarak yerine getiren yükümlülere askerî öğrenci,
dış kaynaktan muvazzaf subay/astsubay, sözleşmeli subay/astsubay, uzman erbaş
ve sözleşmeli erbaş/er teminine ilişkin sınavlarda kademeli olarak ilave puan
verilebilmesi ve meslek yüksekokullarının teknik bölümlerinden mezun olanların
Türk Silahlı Kuvvetlerinin ihtiyaç ve önceliklerine göre mesleklerine uygun
sınıflandırma ve istedikleri celp döneminde silah altına alınmasına ilişkin
düzenleme yapılmaktadır.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmiştir.
Kabul
edilen önerge doğrultusunda 40’ıncı maddeyi oylarınıza sunuyorum: Kabul
edenler… Etmeyenler… Kabul edilmiştir.
41’inci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 69 sıra sayılı Kanun Teklifi’nin 41’inci maddesinin tekliften
çıkarılmasını arz ve teklif ederiz.
 Mahmut
Toğrul Ömer Faruk Gergerlioğlu Necdet İpekyüz
 Gaziantep Kocaeli Batman
 Rıdvan
Turan Kemal Bülbül Mahmut Celadet Gaydalı
 Mersin Antalya Bitlis
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın
Başkanım.
BAŞKAN
– Önerge üzerinde söz talebi var.
Sayın
Toğrul, buyurun. (HDP sıralarından alkışlar)
MAHMUT
TOĞRUL (Gaziantep) - Teşekkürler Sayın Başkan.
Değerli
milletvekilleri, Askeralma Kanunu Teklifi’nin 41’inci maddesi üzerine söz
aldım, bu vesileyle Genel Kurulu ve Genel Kurulun sevgili emekçilerini saygıyla
selamlıyorum.
Değerli
milletvekilleri, aslında her kanunun bir ruhu var. Şimdi, görüşmekte olduğumuz
“Bu kanunun ruhu nedir?” diye sorduğumuzda -dünden beri ifade etmeye
çalışıyoruz- bu kanunun ruhunda eşitsizlik var, bu kanunun ruhunda Anayasa’ya
aykırılık var, halkın temsilcileri olarak biz buradayız ama bu çatı altında
halkın taleplerine, halkın isteklerine uygun, bir kanun çıkarmaktan maalesef
uzak duruyoruz. 
Bakın,
biz ne diyoruz? Zorunlu askerlik kaldırılmalıdır, kaldırılmayacaksa en azından
vicdani ret hakkı tanınmalıdır. Neden, biliyor musunuz? Bakın, bu ülkede
yaşayan herkes, silahı sevmek zorunda değildir; bu kadar basit. Bir kişi silah
almayabilir ve bir canlıyı öldürmek istemeyebilir; dinî inançları sebebiyle
bunu isteyebilir, ideolojik sebeplerle isteyebilir, siyasi saiklerle savaş
karşıtı olabilir ve eline silah almak istemeyebilir. Niye bu kadar aykırı
geliyor sizlere? Çok normal görülmesi gereken şeyler, sanki çok büyük bir
ayıpmış gibi topluma lanse ediliyor ama bakıyorsunuz vatan, millet, Sakarya
edebiyatı yapanların çocukları bedelli kuyruğunda. Bu aslında bir ikiyüzlülük.
Gönüllü olmaya bırakırsanız acaba kaç kişi gönüllü gider? Herkes bir sorsun bu
soruyu kendisine. Bu yüzden burada hamaset yapmanın bizce bir anlamı yok. 
Burada
her birimizin tek amacı, toplumun ihtiyaç ve isteklerine uygun kanun çıkarmak
olmalıdır. Bakın, Montesquieu’nun “Kanunların Ruhu” adlı eserinde aslında bugün
sıkça duyduğumuz şu sözlerin geçtiğini görüyoruz: “Bir saltanat hükûmetinin ya
da bir istibdat hükûmetinin devam etmesi, dayanması için fazla doğruluğa lüzum
yoktur. Birinde kanunların kuvveti, ötekinde hükümdarın daima kalkık yumruğu,
her şeyi düzenler, yoluna koyar ama halkçı bir devlette başka bir kuvvet
gerekir ki, o da fazilettir.” Bunu, Montesquieu, bu eserinde söylüyor. İşte,
bizim burada ihtiyacımız olan, fazilettir.
Komisyonda
hiçbir değişikliğe açık değilsiniz, Genel Kurul aşamasında istemediğiniz hiçbir
şeyin geçmesini kabul etmiyorsunuz, dediğim dedik şeklinde hareket ediyorsunuz,
çünkü fazileti kaybettiniz değerli arkadaşlar. “Demokrasi” dediğimiz mefhum,
muhalefetle birlikte güçlenir. İşte, siz bu ilkeyi unuttunuz, unuttukça da
kendi çöküşünüzü hazırlıyorsunuz.
Şimdi,
konuştuğumuz maddeye geldiğimizde değerli arkadaşlar, maddenin (2)’nci
fıkrasında yoklama kaçağı veya bakayaların kamu ve özel kuruluşlarda
çalışmayacaklarını ifade ediyorsunuz. Şimdi, bu hâliyle bir defa, bu, anayasal
bir hak olan çalışma hakkının ihlali anlamına geliyor.
Bir
diğer önemli nokta: Bu ülkede kayıt dışı ekonomi, en önemli meselelerden biri
olarak her zaman ifade edilir ama bu maddeyle aslında kayıt dışılığı özendirdiğiniz
apaçık çünkü bakaya kalmış ya da zamanında başvurmamış kişilerin eğer çalışma
hakkını elinden alırsanız, özel kuruluşlarda o zaman gizli, saklı çalışmaya
başlayacaktır. Peki, önemli olan nedir? Neden insanlar askere gitmek istemiyor
ya da askere gitmesi nasıl özendirilir? Bunların araştırılması gerekir. Yoksa
çalışma haklarını ellerinden alarak o insanların kayıt dışılığa özenmesine yol
açmış olursunuz.
Bir
kanun çıkardığınızda bu kanunun yan etkilerini düşünmek zorundasınız. Sadece
çerçevesini bu şekilde esnek bırakırsanız, çok açık bir şekilde belirlemezseniz
maalesef bu şekilde yan etkileri olacağını göremezsiniz. Bu yüzden bu maddenin
aslında tümüyle bu kanundan çıkarılması gerekir.
Bakın,
ben burada bir konuşma yapıyorum, AKP sıralarında, duymadığımı sanıyorlar,
diyorlar ki: “Dağa git, dağa git.” Ben bu ülkenin üniversitesinde yirmi iki yıl
hocalık yapmışım. Eğer dağa gidecek olsaydım, bu kürsüye gelmezdim. Ayıptır!
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

41’inci
maddeyi oylarınıza sunuyorum: Kabul edenler… Etmeyenler… Kabul edilmiştir. 
42’nci
madde üzerinde bir adet önerge vardır, okutuyorum. 
Türkiye Büyük Millet Meclisi Başkanlığına
Görüşülmekte
olan Askeralma Kanunu Teklifi’nin 42’nci maddesinin (1)’inci fıkrasının a)
bendindeki “silahaltına alınmaz” ibaresinden sonra gelen “veya” ibaresi yerine
“virgül” konulmasını arz ve teklif ederiz. 
 Engin
Özkoç Haşim Teoman Sancar Servet Ünsal
 Sakarya Denizli Ankara
 Rafet
Zeybek Gamze Taşcıer
 Antalya Ankara
BAŞKAN
– Evet, Komisyon önergeye katılıyor mu? 
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın Başkan. 
BAŞKAN
– Önerge üzerinde söz talebi var. 
Buyurun
Sayın Zeybek. (CHP sıralarından alkışlar) 
RAFET
ZEYBEK (Antalya) – Sayın Başkan, değerli milletvekilleri; Genel Kurulu saygıyla
selamlıyorum. 
Tarih
boyunca fedakârlığıyla, disipliniyle, vatanseverliğiyle birçok zorlu
mücadeleden geçen Mehmetçiklerimizi doğrudan ilgilendiren bir kanun teklifini
görüşüyoruz. Teklifin olumlu bulduğumuz ve katkı sunduğumuz tarafları olmasına
rağmen, eleştirdiğimiz tarafları da var. 
Değerli
milletvekilleri, Komisyon aşamasından itibaren eleştirilerle, sürece olumlu
katkılarda bulunduk. Demokrasinin gereklerinden biri de hiç şüphesiz uzlaşma
kültürüdür. Bizler bu uzlaşma kültürüne devam ettiğimiz sürece toplumsal
uzlaşmanın da önünü açmış olacağız.
Mehmetçiklerimizin
büyük bir kısmı heyecanla, umutla, hatta sevinçle bu teklifin yasalaşmasını bekliyor.
Biz, bu teklifin yasalaşması ve Mehmetçiklerimizin bir an önce ailelerine
kavuşmaları için elimizden gelen gayreti gösterdik, göstermeye devam ediyoruz.
Ancak bu arada, yasa tekliflerinde gördüğümüz yanlışların, olumsuzlukların,
eksikliklerin düzeltilebilmesi için öneriler getiriyoruz, eleştirilerimizi
yapıyoruz. 
Bedelli
askerlikte kota uygulanmış olmasına rağmen 30 bin Türk lirası öngörülen bedel,
maalesef, bizim bugünkü ekonomik koşullarımızda toplumda bir eşitsizlik
doğurmaktadır. Sayın Cumhurbaşkanı “Gariban Mehmet ustanın oğlu da bedelli
yapabilecek.” demişti. Bu ekonomik şartlarda gariban Mehmet ustanın oğlu asla
yapamayacak ama patron Mehmet Bey’in oğlu bedelli askerlikten yararlanacaktır.
Bir şekilde o toplumsal eşitliği sağlamak için bir düzenlemenin yapılmasına
ihtiyaç duyulmaktadır. 
Değerli
milletvekilleri, yasa teklifinde Cumhurbaşkanına madde 4, 5, 28, 45, 51, 57 ve
59’da verilen yetkiler, şimdiden ucu açık yorumlara sebebiyet vermektedir.
Özellikle 28 ve 45’inci maddeler çok tehlikeli sonuçlar doğuracak niteliktedir.
28’inci maddede kısmi değişiklikler yapılmıştır, olumlu bir düzenlemeye adım
atılmıştır ama yeterli değildir. Ben özellikle biraz sonra görüşeceğimiz
45’inci maddenin getirebileceği çok ciddi tehlikelerden bahsetmek istiyorum. 
Bu
yetkilerin partili bir Cumhurbaşkanına verilmesi, keyfî uygulamalara yol
açacaktır. Ne Genelkurmay Başkanlığının ne de Millî Savunma Bakanlığının bu
süreçte söz hakkı yoktur. Bu maddede, “Cumhurbaşkanlığınca gerek görülen
sahalarda özel görevlendirilen gönüllüler” ifadesi, hiçbir demokratik toplumun
kabul etmeyeceği bir düzenlemedir. Tek bir kişiye bu yetkiyi vermek Hitler’in
Almanyası’ndaki SS birliklerini, Mussolini’nin İtalyası’ndaki Kara Gömleklileri
akla getirmektedir. Bu yetki ve sorumluluklar, Türkiye Büyük Millet Meclisine
alınmalıdır. Böylece Türkiye Büyük Millet Meclisi, yasama göreviyle birlikte
denetim görevini de yerine getirebilecektir.
Değerli
milletvekilleri, unutulmasın ki bu Meclis, Kurtuluş Savaşı’nı yönetmiş bir
Meclistir. Türkiye Büyük Millet Meclisine verilecek her yetki, millete
verilecek bir yetkidir. Türk Silahlı Kuvvetlerinde siyaset, cemaat ve mafya
özentilerine fırsat verilmemelidir.
(Mikrofon
otomatik cihaz tarafından kapatıldı)
BAŞKAN
– Sayın Zeybek, toparlayın lütfen.
RAFET
ZEYBEK (Devamla) – Bitiriyorum Sayın Başkan.
Bunu
sağlayamazsak beka sorununu yaşamak zorunda kalacağımız kesindir. Kuvvetlerin
hiçbirini denetimsiz ve dengesiz bırakmak, demokrasilerde, hukuk devletinde,
özgürlüklerde, insan haklarında yoktur. Bu nedenle, denetlenebilir, dengeli
kurumlar oluşturmak zorundayız.
Ben
de bu yasanın milletimize, Mehmetçiklerimize hayırlı olmasını diliyor, hepinizi
saygıyla selamlıyorum. (CHP sıralarından alkışlar) 
BAŞKAN
- Önergeyi oylarınıza sunuyorum: Kabul edenler... Etmeyenler... Kabul
edilmemiştir.
42’nci
maddeyi oylarınıza sunuyorum: Kabul edenler... Etmeyenler... Kabul edilmiştir.
43’üncü
madde üzerinde bir adet önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan Askeralma Kanunu Teklifi’nin 43’üncü maddesinin teklif metninden
çıkarılmasını arz ve teklif ederiz.
 Ayhan
Erel Mehmet Metanet Çulhaoğlu Dursun Ataş
 Aksaray Adana Kayseri
 Tuba
Vural Çokal Aylin Cesur Şenol Sunat
 Antalya Isparta
 Ankara
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın Başkan.
BAŞKAN
– Önerge üzerinde söz talebi vardır.
Sayın
Sunat, buyurun. (İYİ PARTİ sıralarından alkışlar) 
ŞENOL
SUNAT (Ankara) – Sayın Başkan, değerli milletvekilleri; hepinizi saygıyla
selamlıyorum.
Değişiklik
önergesi vermiş olduğumuz 43’üncü madde, sonradan vatandaş olanların askerlik
yükümlülüklerini düzenleyen bir madde. 1111 sayılı Askerlik Kanunu’nda bu madde
var ama o dönemde kitlesel hâlde bir sığınmacı sorunu yok ülkemizde ve
sığınmacılara vatandaşlık vermek için de bir uğraş yok. 
Açık
sınır politikaları sonucunda -ki dünyada böyle bir örnek yok- Türkiye’ye gelen
sığınmacıların Türkiye’de kalmasına yönelik AKP’nin popülist politikaları
sonucunda bugün ülkemizde kayıtlı 3 milyon 800 bin, kayıtsız 1 milyon 500 bin,
toplam 5 milyon 300 bin Suriyeli sığınmacı yaşamaktadır. Lübnan gibi, Ürdün
gibi, Mısır gibi diğer Arap ülkelerine baktığımızda, sığınan sığınmacılar bu
ülkelerde toplumlara entegre edilmeden Suriye’ye geri yollanmaya
başlamışlardır. Biz sığınmacıları asker yapacak düzenlemeler içinde olmamalıyız
diyorum. Vatandaş olmanın en kolay ve en ucuz olduğu ülke durumuna düşürüldüğü
bir Türkiye tablosu yaşıyoruz. 
Ocak
ayında, İçişleri Bakanımız var ya, Soylu, açıkladı, 76.443 Suriyeliye
vatandaşlık verildiğini söyledi. Ne kadar doğrudur, emin olamıyoruz. “Ülkemiz
için bu nüfus artışı avantajlıdır.” dediler. Ya, biz kabile devleti miyiz?
Sınırlarımızı açıp herkesin vatandaş olmasını sağlayacak bir yapı, ancak kabile
devletlerinde var olur. Türk vatandaşlığına geçirilen ve geçirilmesi hedeflenen
Suriyeli sığınmacıları Türk Silahlı Kuvvetleri bünyesine dâhil mi edeceğiz? Ki
bunlar içinde selefi cihatçı grupların olduğu düşünüldüğünde gelecekteki
tehlikeyi hepimizin çok iyi algılaması gerekir. Savaştan kaçan, kendi
vatanlarını terk eden askerlik çağında 1 milyona yakın sığınmacı var ülkemizde
sayın milletvekilleri, bunun önünü açamayız. Suriyelilere vatandaşlık değil,
Suriye’de vatanlarını geri vermenin yolunu bulmalıyız. Suriyelilere ayrılmak
zorunda kaldıkları vatanlarını geri vermek emperyalizmin kazdığı tuzağı bozmak
demektir. Suriye’nin toprak bütünlüğünün korunması, Türkiye'nin toprak
bütünlüğünün korunmasıdır. Sayın milletvekilleri, bu mesele -özellikle AKP
Grubuna sesleniyorum- muhacir-ensar meselesi değil, Türk ve Suriye halklarına
karşı kurulmuş bir emperyalist komplodur. 
Suriyelilerin
Türkiye’de kalmasını kim istiyor? PKK ve siyasi uzantısı siyasi parti istiyor.
Kim istiyor? Başta İçişleri Bakanımız, evlere şenlik İçişleri Bakanımız
Süleyman Soylu ve AK PARTİ yöneticileri istiyor. Devriiktidarlarını
zannediyorum ki garanti altına almayı düşünüyorlar. Suriye ve Orta Doğu’nun
değişik bölgelerinden gelen, Kavimler Göçü mahiyetinde olan bu göçü insani
yardım politikası çerçevesinde görmek, tarihi bilmemek demektir, emperyal
oyunlara göz yummak demektir. Suriye’nin kuzeyi boşaltılarak Türkiye’de nüfus
artırılmakta, Arap nüfusun boşaltıldığı alana PYD/YPG yerleştirilmiştir. Sıra,
İdlib durumuna gelmiştir. Eğer İdlib’de de Suriye rejimi harekâtı artarsa,
baskısı artarsa 2 milyona yakın Suriyelinin sınırımıza koşacağı, sınırımıza
yığınak yapacağı söylenmektedir.
(Mikrofon
otomatik cihaz tarafından kapatıldı)
ŞENOL
SUNAT (Devamla) – Bitiriyorum efendim.
BAŞKAN
– Sayın Sunat, toparlayın lütfen.
Buyurun.
ŞENOL
SUNAT (Devamla) – Değerli milletvekilleri, konuyu zamana yayarak toplumu
alıştırmaya çalışıyor iktidar mensupları. Seçim öncesi geri yollayacaklarını
söylüyorlar, seçimler sonrası yerleştirme çalışmalarına devam ediyorlar.
Suriyeli sığınmacılar için harcanan 40 milyar dolar bugün, harcanmasaydı
ekonomik kriz bu kadar derin olmayacak ve bütçe açığı bu kadar fazla
olmayacaktı. TÜİK verilerine göre 4 milyon 668 bin kişi işsiz. İş bulma umudunu
yitirdiği için iş aramayı bırakan 2 milyon 300 bin kişiyi de eklerseniz 7
milyona yakın işsizi olan bir Türkiye’den bahsediyorum.
Sonuçta,
sosyolojik, kültürel, ekonomik ve güvenlik açısından ileride yaşayacaklarımız
sonucunda hepimiz çocuklarımıza, torunlarımıza yani gelecek nesillerimize karşı
sorumluyuz.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
43’üncü
maddeyi oylarınıza sunuyorum: Kabul edenler… Etmeyenler… Kabul edilmiştir. 
44’üncü
maddeyi oylarınıza sunuyorum: Kabul edenler… Etmeyenler… Kabul edilmiştir. 
45’inci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 69 sıra sayılı Kanun Teklifi’nin 45’inci maddesinin ikinci fıkrasının
aşağıdaki şekilde değiştirilmesini arz ve teklif ederiz. 
"(2)
Barışta, olağanüstü hal veya seferberlik hallerinde veya savaşta, askerliğini
henüz yapmadan, Milli Güvenlik Kurulunca gerekli görülen sahalarda Bakanlığın
teklifi üzerine Cumhurbaşkanınca özel olarak görevlendirilen gönüllüler,
Cumhurbaşkanınca belirlenen şartlara uydukları takdirde askerlik hizmetinden
muaf tutulur.”
 Cahit
Özkan Engin Özkoç  Erkan Akçay
 Denizli İstanbul Manisa
 Lütfü
Türkkan MehmetDoğan Kubat Mehmet Ali Çelebi
 Kocaeli İstanbul
 İzmir 
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Takdire bırakıyoruz Sayın
Başkanım.
BAŞKAN
– Önerge üzerinde söz talebi yok, gerekçeyi okutuyorum.
Gerekçe:

Barışta
ve olağanüstü hâl, seferberlik veya savaş hâlinde askerlik hizmetini yapmadan
Millî Güvenlik Kurulunca gerekli görülen sahalarda, Millî Savunma Bakanlığının
teklifi üzerine Cumhurbaşkanınca özel olarak görevlendirilen ve
Cumhurbaşkanınca belirlenen şartlara uyanların askerlik hizmetinden muaf
tutulması amaçlanmıştır.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmiştir. 
Kabul
edilen önerge doğrultusunda 45’inci maddeyi oylarınıza sunuyorum: Kabul
edenler… Etmeyenler… Kabul edilmiştir. 
46’ncı
maddeyi oylarınıza sunuyorum: Kabul edenler… Etmeyenler… Kabul edilmiştir. 
47’nci
maddeyi oylarınıza sunuyorum: Kabul edenler… Etmeyenler… Kabul edilmiştir. 
48’inci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Askeralma Kanunu Teklifi’nin 48’inci madde (1)’inci fıkra (a) bendindeki
“müteakip” ibaresinden sonra “virgül (,)” konulmasını arz ve teklif ederiz. 
 Engin
Özkoç Haşim Teoman Sancar Alpay Antmen
 Sakarya Denizli Mersin
 Faruk
Sarıaslan Ali Keven Utku Çakırözer
 Nevşehir
 Yozgat Eskişehir
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın
Başkanım. 
BAŞKAN
– Önerge üzerinde söz talebi var. 
Sayın
Çakırözer, buyurun. (CHP sıralarından alkışlar) 
UTKU
ÇAKIRÖZER (Eskişehir) – Sayın Başkan, değerli milletvekilleri; yüce Meclisimizi
saygıyla selamlıyorum. 
Parti
meclisi üyemiz Eren Erdem’in de aralarında olduğu, sadece düşüncelerini
açıkladıkları için haksız hukuksuz cezaevinde yatan gazeteci, siyasetçi,
akademisyen ve tüm aydınlarımızın bir an önce özgürlüklerine kavuşması
dileğimle sözlerime başlıyorum. 
Değerli
milletvekilleri, kanunla ilgili görüşlerimi paylaşmadan önce, vatanımızın
korunması, bizim huzur ve güven içinde yaşayabilmemiz için en zor koşullarda
dahi özveriyle görev yapan kahraman Mehmetçiklerimizden en üst düzey rütbeli
generaline, amiraline kadar tüm Silahlı Kuvvetlerimize şükranlarımı ifade etmek
isterim. 
Sınırlarımızda
bekledikleri nöbetin yanı sıra, Afganistan’dan Kosova’ya, Suriye’den Somali’ye
dünyanın birçok bölgesinde insanlığın huzuru ve barışı için Türkiye Cumhuriyeti
bayrağımızı şerefle dalgalandıran Silahlı Kuvvetler mensuplarımızı yürekten
selamlıyorum. Vatan savunması uğruna canını feda eden aziz şehitlerimizi
saygıyla anıyor, kahraman gazilerimize esenlik içinde bir hayat diliyorum. 
Değerli
arkadaşlarım, öncelikle, bu kanun çıktığında altı aylık görev süresini
tamamlayan on binlerce Mehmetçik’imiz tezkere alarak ailelerine, sevdiklerine
ve varsa işlerine kavuşacak. Bu kardeşlerimize şimdiden hayırlı tezkereler
diliyorum, bundan sonraki hayatlarında başarılar diliyorum. 
Günlerdir
burada bu kanunu tartışıyor olmamızın en önemli nedeni, Silahlı Kuvvetlerimizin
kanun çıktıktan sonra en ufak zafiyet yaşamaması yönündeki arzumuzdur.
Bahsettiğim zafiyet personel zafiyetidir. Ordumuz zaten eksik kadroyla görev
yapmakta. Yüzde 40’ları bulan kadro eksikliğiyle vazife icra edilirken kanun
çıktığında bu rakam 100-120 bin daha azalacak yani kadro eksiği yüzde 60’lara,
70’lere tırmanacak. Kısa sürede böylesine büyük bir eksiğin tamamlanması mümkün
gözükmemekte.
Peki,
ne olacak? Öncelikle, bütün yük mevcut personelin omuzlarına yüklenecek. Böyle
bir yüklenme ordudan personel kaçışını hızlandırabilir. Kritik tesislerimiz
personel zafiyeti nedeniyle tehditlere çok daha fazla açık hâle gelebilir. Türk
Silahlı Kuvvetlerimizin ve dolayısıyla ülkemizin caydırıcı güç algısı ciddi
oranda zarar görebilir. Bizim endişemiz, işte bu kanunun yaratacağı personel zafiyetinin
ülkemiz açısından savunma ve güvenlik zafiyetine dönüşmesi olasılığıdır. Böyle
bir durum hepimizin, 81 milyon yurttaşımızın güvenliğini tehlikeye atabilir.
Bakın,
dün, Balyoz kumpasına karşı Anayasa Mahkemesi önünde Avukat Şule Nazlıoğlu Erol
ve vatansever subaylarımızın aileleri tarafından başlatılan adalet nöbetinin
5’inci yıl dönümüydü, Anayasa Mahkemesi önünde bir araya geldik. Bugün belki
Genelkurmay Başkanımızın, kuvvet komutanlarımızın sesi çıkmıyor ama Balyoz
kumpasıyla ordudan tasfiye edilmeseler bugün o pozisyonlarda oturacak olan o
kahraman subaylar ortaya çıkabilecek zafiyetten büyük endişe duyuyorlar,
Silahlı Kuvvetlerimizin gücüne darbe vurulacağı kaygısını taşıyorlar. 
Değerli
milletvekilleri, üzerinde durmak istediğim bir başka mesele de vatandaşlar
arasında yaratılmakta olan büyük eşitsizliktir. Zaman zaman istisnai olarak
çıkarılan bedelli askerlik uygulaması bu kanunla kalıcı hâle getirilmektedir.
Osmanlı ordusunda bedel ödeyerek askerlik yapmayanlara halk içinde duyulan
tepki türkülere bile konu olmuştur. Hatırlayın meşhur Yemen türküsünü, ne
diyordu? “Yemen yolu çukurdandır/ Karavanam bakırdandır/ Zenginimiz bedel
verir/ Askerimiz fakirdendir.” İşte, hâlimiz bu türküdeki gibi değerli
arkadaşlarım. Bugün de yine, zenginimiz bedel verir, askerimiz fakirdendir.
Oysa vatani görevin zengin-fakir ayrımı olmaz, olmamalıdır. Bu görev, bazı
ülkelerde olduğu gibi, Silahlı Kuvvetlerin yanı sıra, sivil savunma ya da
benzeri sosyal hizmetler de yerine getirilebilir ama ortak bir millî yükümlülükten
sadece cebinizdeki paraya göre muafiyet kabul edilemez, ahlaki ve vicdani de
değildir. 
Sayın
milletvekilleri, bir ay sonra 15 Temmuz hain darbe girişiminin yıl dönümünü
yaşayacağız. Bu vesileyle vücutlarını tankların önüne koyan kahraman 15 Temmuz şehitlerini
rahmetle, saygıyla anıyorum. Ülkemiz asla bir daha benzer görüntüleri
yaşamasın. Bunun yolu geçmişteki hatalardan ders çıkarmaktan geçer. 
15
Temmuz darbe girişiminin arkasındaki FETÖ’cülerin iktidarı da yanlarına alarak
şerefli Türk ordusunun subaylarına kurduğu kumpasları hiç unutmamalıyız.
Balyoz, Ergenekon, amirallere suikast, askerî casusluk iddialarıyla açılan
davalarda ordumuzun yetişmiş, kahraman subayları hem zindanlarda yatırıldı hem
de canlarından, ailelerinden daha fazla sevdikleri Türk ordusundan tasfiye
edildiler. Suçsuz yere kendilerine yaşatılan bu acılar yüzünden hayata veda
eden Yarbay Ali Tatar, Kurmay Albay Murat Özenalp, Amiral Cem Çakmak, Kurmay
Albay Berk Erden, Albay Abdülkerim Kırca ve daha nicelerini saygıyla anıyoruz ama
sadece anmak yetmez. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
Buyurun.

UTKU
ÇAKIRÖZER (Devamla) – Teşekkür ederim.
Kumpas
mağdurlarından özür dilenmesi, tüm haklarının tamamının iade edilmesi ve en
önemlisi, onlara bu zulmü yaşatan FETÖ’cü polis, savcı ve hâkimlerden yargı
önünde bir an önce hesap sorulması gerekir. Benzer biçimde, vatana hizmet
aşkıyla girdikleri askerî okullarda FETÖ tarafından sistematik bir biçimde
fişleme ve baskılara maruz kalarak atılan ya da ayrılmak zorunda bırakılan
pırlanta gibi gençlerimizin de mağduriyetleri derhâl giderilmelidir. Atatürk’ün
bize emaneti cumhuriyetimizi dünyanın en ileri ülkeleri arasına güçlü
demokrasimiz, üreten ekonomimizin yanı sıra, demokrasi ve hukuk devletine samimiyetle
bağlı, vatanımızın birlik ve bütünlüğünün, bölgemizin barış ve istikrarının
güvencesi olacak caydırıcı bir orduyla sokacağımıza yürekten inanıyorum.
Hepinizi
saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
48’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
5
arkadaşımızın 60’a göre söz talebi var, onları, sadece o 5 söz talebini
karşılayacağım.
Sayın
Yılmaz…
III.- AÇIKLAMALAR (Devam)
33.- Düzce Milletvekili Ümit Yılmaz’ın, iklim
değişikliği sonucunda Karadeniz Bölgesi’nde her yağıştan sonra sel felaketi
yaşandığına, Çevre ve Şehircilik Bakanlığının Karadeniz Bölgesi’nde dere
yataklarını ıslah etmesi ve Karadeniz’in doğasıyla oynanmasını engellemesi
gerektiğine ilişkin açıklaması
ÜMİT
YILMAZ (Düzce) – Teşekkür ederim Sayın Başkan.
İklim
değişikliği sonucunda Karadeniz Bölgesi’nde özellikle bahar aylarında ve yaz
aylarında her yağıştan sonra bir sel felaketi yaşanmaktadır. En son dün Trabzon
Araklı ilçemizdeki felaket bunun son örneğidir. Düzce’de de Gölyaka ilçemizde
sel felaketi yaşanmış, Hacıyakup, Hamamüstü, Yunusefendi ve Açma köyleri bu
selden etkilenmiştir. Tek sevincimiz, buralarda can kaybının yaşanmamış
olmasıdır. Bu yaşananlar, ileride daha büyük felaketlerle
karşılaşabileceğimizin habercisidir. Çevre ve Şehircilik Bakanlığı, bir an önce
başta Karadeniz Bölgesi’nde olmak üzere, özellikle dere yataklarını -eski,
kurumuş olanları da dâhil olmak üzere- ıslah etmeli, iskân alanlarını yeniden
belirlemeli ve bazı projelerin -HES projeleri olmak üzere- artık Karadeniz’in
doğasıyla oynamasını engellemelidir.
BAŞKAN
– Sayın Karadağ…
34.- Iğdır Milletvekili Yaşar Karadağ’ın, Millî Emlak
Genel Müdürlüğü personelinin mağduriyetinin giderilmesinin elzem olduğuna
ilişkin açıklaması
YAŞAR
KARADAĞ (Iğdır) – Teşekkür ederim Sayın Başkan.
Millî
Emlak Genel Müdürlüğü, Maliye Bakanlığına bağlıyken 2006 yılında Millî Emlak
personeline ilk ve tek kurum içi uzmanlık sınav hakkı tanınmış olup bir daha
sınav hakkı verilmemiştir. Millî Emlak personeli, tercihi olmamasına rağmen,
Maliye Bakanlığından ayrılarak Çevre ve Şehircilik Bakanlığına bağlanmış ve
kurum içi uzmanlık sınavından mahrum bırakılmıştır. Millî Emlakçıların, on ay
önce bakanlığın değişmesi sonucu, uzmanlık sınavında kapsam dışı bırakılması
Millî Emlak camiasında üzüntü ve hayal kırıklığı yaratmıştır. Bu durumun
çalışma barışının bozulmasına neden olacağı açıktır. Millî Emlak personelinin
yıllarca emek çektiği ve hakkı olan kurum içi uzmanlık sınavından yararlanması
için gerekli düzenlemenin yapılarak mağduriyetlerin giderilmesi elzemdir.
Teşekkür
ederim.
BAŞKAN
– Sayın Osmanağaoğlu…
35.- İzmir Milletvekili Tamer Osmanağaoğlu’nun, Doğu
Akdeniz’de Avrupa Birliği üyesi Akdeniz ülkelerinin Güney Kıbrıs Rum kesiminin
haksız ve hukuksuz pozisyonuna destek vermesinin kabul edilemez olduğuna
ilişkin açıklaması
TAMER
OSMANAĞAOĞLU (İzmir) – Teşekkür ederim Başkanım.
Doğu
Akdeniz’de Güney Kıbrıs Rum kesiminin haksız ve hukuksuz pozisyonuna sesini
çıkarmayan Avrupa Birliği üyesi Akdeniz ülkelerinin Kıbrıslı Rumlara destek
vermesi şaşırtıcı olmasa da kabul edilemez. Türk devletinin çıkarlarına karşı
tutumunu istisnasız her fırsatta gösteren Fransa’nın erken öten horozu
Macron’un Türkiye’nin hukuka uygun doğal gaz arama faaliyetlerini yasa dışı
olarak tanımlaması ve bu faaliyetlere son verilmesi çağrısı yapmasıysa haddi
aşan bir açıklamadır. Bilinmelidir ki Kıbrıs Türklerini ve halklarını yok sayan
her türlü hareketin hiçbir hükmü ve geçerliliği yoktur. Türkiye Cumhuriyeti
devleti kendi çıkarlarını da Kuzey Kıbrıs Türk Cumhuriyeti’ndeki soydaşlarının
çıkarlarını da koruyacak kudrete sahiptir.
BAŞKAN
– Sayın Aygun? Yok.
Sayın
Çelebi…
36.- Ağrı Milletvekili Ekrem Çelebi’nin, 2018-2019 eğitim
öğretim yılının sona ermesiyle tatile giren öğrencilere verilecek en güzel
karne hediyesinin Ağrı ilini gezdirmek olduğuna ilişkin açıklaması
EKREM
ÇELEBİ (Ağrı) – Teşekkür ediyorum Sayın Başkanım.
Konuşmama
başlamadan önce, geçtiğimiz cuma günü karnelerini alan çocuklarımızın
gözlerinden öpüyorum. En güzel karne hediyesi -bana göre- onları insanlığın
dünyaya yeniden yayıldığı Nuh’un kenti Ağrı’ya getirip Ağrı’yı onlara
göstermenizdir. Ağrı’ya geldiğinizde 5.137 metrelik zirvesiyle Türkiye’nin çatısı
konumunda olan Ağrı Dağı’nı göreceksiniz, hemen yanındaki Küçük Ağrı Dağı’nı
seyretmeye doyamayacaksınız. Topkapı Sarayı’ndan sonra ülkemizin en büyük
saraylarından biri olan İshak Paşa Sarayı’nın kalorifer sistemini, yağ ve bal
çeşmesini gezecek, tarihe yolculuk edeceksiniz. Kutsal kitaplarda yer alan
Nuh’un insanlığın kurtuluşu için bindiği geminin Büyük Tufan sonrasında karaya
oturduğu bölgeyi ve Nuh’un Gemisi’nin izini görerek inanç turizmine katkıda
bulunacaksınız. 
BAŞKAN
– Sayın Ünsal, sizi de dinleyelim.
Buyurun.

37.- Ankara Milletvekili Servet Ünsal’ın, 31 Mart yerel
seçimlerinden sonra belediyelerdeki israf ve yolsuzlukların ortaya çıkmaya
devam ettiğine ilişkin açıklaması
SERVET
ÜNSAL (Ankara) – Teşekkürler Sayın Başkan.
31
Mart seçimlerinden sonra belediyelerdeki israf ve yolsuzluklar tek tek ortaya
çıkmaya devam ediyor. Ankara Büyükşehir Belediyesine bağlı şirketlerin kafa
karıştıran harcamalarından biri daha belgelendi. Ankara Halk Ekmekte, 2014
yılında reklam panosu için bir yıl içinde 4 kez ihaleye çıkıldı. Bir yıl içinde
aynı iş için 500 bin liradan fazla para harcanmasının tek bir anlamı vardır:
Her zaman söylediğimiz gibi, bizden önceki dönemlerde kamu kaynaklarının,
halkın vergilerinin, millî değerlerinin seneler boyunca birilerine peşkeş
çekilmesi. Ankara Büyükşehir Belediyesinde Başkan Sayın Mansur Yavaş
yönetiminde ve diğer belediyelerimizde bundan sonra tüm kaynakların sadece
halka hizmet için nasıl kullanılacağını göstereceğimizi bir kez daha vurgulamak
istiyorum.
Teşekkürler.

V.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49
Milletvekilinin Askeralma Kanunu Teklifi (2/1940) ve Milli Savunma Komisyonu
Raporu (S. Sayısı: 69) (Devam)
BAŞKAN
– 49’uncu madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Askeralma Kanunu Teklifi’nin 49’uncu maddesinin (1)’inci fıkrasındaki
“yükümlüler” ibaresinden sonra gelen “ile” ibaresi yerine “ve” ibaresi
konulmasını arz ve teklif ederiz.
 Engin
Özkoç Haşim Teoman Sancar Alpay Antmen
 Sakarya Denizli Mersin
 Gamze
Taşcıer İrfan Kaplan Servet Ünsal
 Ankara Gaziantep Ankara
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU SÖZCÜSÜ İSMAİL KAYA (Osmaniye) – Katılamıyoruz Sayın
Başkanım.
BAŞKAN
– Önerge üzerinde söz talebi var.
Sayın
Kaplan, buyurun. (CHP sıralarından alkışlar)
İRFAN
KAPLAN (Gaziantep) – Sayın Başkan, değerli milletvekilleri; hepinizi saygıyla
selamlıyorum. 
2015
yılında Şırnak’ta kaçırılan Nurdağılı hemşehrim uzman çavuş Ferdi Polat’ın
naaşı yeni bulundu, dün Nurdağı’nda yapılan törenle toprağa verildi. Şehidimize
Allah’tan rahmet, acılı ailesi ve yakınlarına sabır diliyorum; milletimizin
başı sağ olsun.
Değerli
arkadaşlar, Askeralma Kanunu Teklifi’ni görüştüğümüz bugünlerde kamuoyu ve
vatandaşlarımız da bilmelidirler ki Cumhuriyet Halk Partisi olarak bu yasanın
sağlıklı ve güçlü bir şekilde çıkması için sorumluluklarımızı yerine
getirmekteyiz, mağduriyetlere ve eksikliklere mahal vermeden bu yasanın
çıkmasını ümit ediyoruz.
Değerli
arkadaşlar, 6000 sayılı Kanun’un 26’ncı maddesiyle, uzman erbaşlarımız kısa
süreliğine sivil memur olarak çalıştırılıp en düşük sivil memur statüsünden
emekli edilerek özlük hakları ve kimlikleri ellerinden alınmıştır. 2016 yılında
bir düzenleme yapılmış ancak bu düzenlemeden 2016 yılından önce sivil
memurluktan emekli edilen uzman erbaşlar yararlanmamış, mağdur olmuşlardır. 6000
sayılı Kanun’un getirdiği mağduriyet bir an önce çözüme kavuşturulmalıdır. 
Değerli
arkadaşlar, on yedi yıllık AK PARTİ iktidarı ülkemizi sıkıntılarla, ekonomik
krizle, komşu ülkelerle kavgalarla bir sorun yumağı hâline çevirdi. “Beka
sorunu var.” diyen AK PARTİ; “Ülkemiz dışarıdan kuşatıldı.” diyen AK PARTİ;
içeride kendi gibi düşünmeyen, biat etmeyenlere tahammülü olmayan AK PARTİ. 
Milletin
iradesiyle verdiği oylarla kazanılan bir seçim iptal oldu. Biz inanıyoruz ki
halkımız yine iradesiyle haktan, hukuktan ve adaletten yana olacak; 23
Haziranda Sayın Ekrem İmamoğlu yine, yeniden İstanbul Büyükşehir Belediye
Başkanı olacak. Her şey çok güzel olacak.
Değerli
arkadaşlar, bu ülkede çok ciddi ekonomik kriz var. Bu kriz AK PARTİ’nin eseri.
Kriz kimde yok? Kriz sarayda yok, kriz yandaş medyada yok, kriz rantiyecilerde
yok, kriz faizcilerde yok, kriz peşkeşler çektikleri iş adamlarında yok. Bu
kriz sarayda değil, halkın mutfağında var. Vatandaşlarımız evlerine günlük
ihtiyaçlarını alamıyor; vatandaşlarımız faturasını ödeyemiyor, kirasını
ödeyemiyor, kredi borcunu ödeyemiyor, evini geçindiremiyor. Kriz halkın
ekmeğinde, çiftçinin toprağında, sanayicinin fabrikasında, vatandaşın
elektriğinde, suyunda, işsizliğinde, sağlık ihtiyaçlarında, alamadığı
ilaçlarda, çocuğuna pantolon alamayınca intihar eden babada var. Kriz, iş
bulamadığı için çaresizlikten kendini yakarak intihar eden Gaziantepli
hemşehrimiz Eyüp Dal’da var. 
Bana
her gün onlarca SMS geliyor, “İşsiziz, kurtarın bizi. Darboğazdayız, kendimizi
asalım mı?” diyorlar. Gaziantep’te insanlar işsizlikten ve ekonomik krizden
bunalımda, darboğazda. “Kriz yok.” diyenler hele bir insin halk pazarına, bir
gezsin küçük esnafı, bakkalı, kasabı. “Kriz yok.” diyenler Nizip’e, Karkamış’a,
Nurdağı’na, İslahiye’ye, Yavuzeli’ne, Oğuzeli’ne, Araban’a, Şehitkamil’e ve
Şahinbey’e gelsinler. 
Değerli
arkadaşlar, emeklilikte yaşa takılanlar krizde, köylü krizde, siftah yapmadan
kepenk kapatan esnaf krizde, mahsulünü topraktan kaldıramayan çiftçi krizde, ay
sonunu getiremeyen memur krizde, üniversiteye giremeyen genç krizde, mezun olup
atanamayan üniversiteli krizde, namuslu sanayici krizde. 
Değerli
arkadaşlar, Türkiye de on yedi yıldır yaşadığı bu kaostan çıkmak istiyor.
Sanayisinden ticaretine, eğitimden sağlığa her anlamda Türkiye artık huzur
istiyor. Vatandaşın derdini bilmeyen, sıkıntısını görmeyen, bu ülkeyi
saraylarından ibaret sananlar bilsinler ki bu ülkenin daha fazla çaresizliğe
tahammülü kalmadı. Bu ülkede işsizliği, açlığı, yokluğu, ekonomik krizi
görmeyen ve çözmek istemeyen bir iktidara gereken dersi vatandaşlarımız günü
geldiğinde verecektir. 
Biz,
Cumhuriyet Halk Partisi olarak, her zaman olduğu gibi, yine ezilenin,
emeklinin, emekçi çiftçinin, esnafın, kadının, yaşlının, gencin, atanamayan
öğretmenin, emeklilikte yaşa takılan vatandaşlarımızın yanında olacağız;
vatandaşlarımızın hakları için mücadele edeceğiz. 
Beni
dinlediğiniz için hepinize teşekkür ederim. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

49’uncu
maddeyi oylarınıza sunuyorum: Kabul edenler… Etmeyenler… Kabul edilmiştir. 
50’nci
maddeyi oylarınıza sunuyorum: Kabul edenler… Etmeyenler… Kabul edilmiştir. 
51’inci
maddeyi oylarınıza sunuyorum: Kabul edenler… Etmeyenler… Kabul edilmiştir. 
52’nci
maddeyi oylarınıza sunuyorum: Kabul edenler… Etmeyenler… Kabul edilmiştir. 
53’üncü
maddeyi oylarınıza sunuyorum: Kabul edenler… Etmeyenler… Kabul edilmiştir. 
54’üncü
maddeyi oylarınıza sunuyorum: Kabul edenler… Etmeyenler… Kabul edilmiştir. 
55’inci
maddeyi oylarınıza sunuyorum: Kabul edenler… Etmeyenler… Kabul edilmiştir. 
56’ncı
maddeyi oylarınıza sunuyorum: Kabul edenler… Etmeyenler… Kabul edilmiştir. 
57’nci
maddeyi oylarınıza sunuyorum: Kabul edenler… Etmeyenler… Kabul edilmiştir. 
58’inci
maddeyi oylarınıza sunuyorum: Kabul edenler… Etmeyenler… Kabul edilmiştir. 
59’uncu
maddeyi oylarınıza sunuyorum: Kabul edenler… Etmeyenler… Kabul edilmiştir. 
60’ıncı
maddeyi oylarınıza sunuyorum: Kabul edenler… Etmeyenler… Kabul edilmiştir. 
İkinci
bölümde yer alan maddelerin oylamaları tamamlanmıştır. 
Birleşime
beş dakika ara veriyorum. 
Kapanma Saati: 20.19
DÖRDÜNCÜ OTURUM
Açılma Saati: 20.20
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Nurhayat ALTACA KAYIŞOĞLU
(Bursa)
----- 0 -----
BAŞKAN
– Türkiye Büyük Millet Meclisinin 91’inci Birleşiminin Dördüncü Oturumunu
açıyorum.
69
sıra sayılı Kanun Teklifi’nin görüşmelerine devam ediyoruz.
Komisyon?
Yok.
Ertelenmiştir.
Gündemimizde
başka bir iş bulunmadığından, alınan karar gereğince kanun teklifleri ile
komisyonlardan gelen diğer işleri sırasıyla görüşmek için 20 Haziran Perşembe
günü saat 14.00’te toplanmak üzere birleşimi kapatıyorum.
Kapanma Saati: 20.21




(x) Bu bölümlerde
hatip tarafından Türkçe olmayan bir kelime/kelimeler ifade edildi. 


(X) Bu bölümde hatip tarafından Türkçe
olmayan kelimeler ifade edildi.


(X) 69 S. Sayılı Basmayazı 11/6/2019
tarihli 87’nci Birleşim Tutanağı’na eklidir.





