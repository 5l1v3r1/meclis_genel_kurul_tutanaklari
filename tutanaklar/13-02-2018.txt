



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 
 58’inci
Birleşim
 13
Şubat 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR (74, 75, 76)
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Siirt
Milletvekili Kadri Yıldırım’ın, 13 Şubat Şeyh Sait ayaklanmasının 93’üncü yıl
dönümüne ilişkin gündem dışı konuşması
2.- Giresun Milletvekili Bülent Yener Bektaşoğlu’nun,
Giresun ilinin sorunlarına ilişkin gündem dışı konuşması ve Orman ve Su İşleri
Bakanı Veysel Eroğlu’nun cevabı 
3.- Kahramanmaraş Milletvekili Nursel Reyhanlıoğlu’nun, 12
Şubat Kahramanmaraş’ın kurtuluşunun 98’inci yıl dönümüne ilişkin gündem dışı
konuşması

IV.- AÇIKLAMALAR
1.- Ankara
Milletvekili Şenal Sarıhan’ın, 10 Ekim Barış ve Dayanışma Derneğinin
kapatılmasına ilişkin açıklaması
2.- Hatay Milletvekili Serkan Topal’ın, sağlık personeli
atamalarının bir an önce yapılmasını talep ettiğine ilişkin açıklaması
3.- Burdur Milletvekili Mehmet Göker’in, AK PARTİ Genel
Başkanının grup toplantısında yaptığı konuşmasındaki bazı ifadelerine ilişkin
açıklaması
4.- İstanbul Milletvekili Selina Doğan’ın, Profesör Doktor
Agop Kotoğyan’ın vefatına ilişkin açıklaması
5.- Antalya Milletvekili Niyazi Nefi Kara’nın, Alanya
ilçesinin Toslak Mahallesi’nde bulunan taş ocağı nedeniyle yaşanan
mağduriyetlere ilişkin açıklaması
6.- Niğde Milletvekili Ömer Fethi Gürer’in, terörü
lanetlediğine, şehitlere Allah’tan rahmet dilediğine, esnafın sorunlarına ve
uber uygulamasının kullanmasıyla ticari taksilerin iş yapamaz duruma geldiğine
ilişkin açıklaması
7.- Artvin Milletvekili Uğur Bayraktutan’ın, Artvin’i
Hopa’ya bağlayan Cankurtaran Tüneli’nin bir an önce açılıp hizmet vermesini
talep ettiğine ilişkin açıklaması
8.- Adana Milletvekili İbrahim Özdiş’in, Adana’nın Kozan
ilçesi sınırlarında bulunan ve bölgenin doğal hayatını mahveden taş ocaklarını
kaçak işleten firmalara cezai işlem yapılıp yapılmadığını öğrenmek istediğine
ilişkin açıklaması
9.- İzmir Milletvekili Kerem Ali Sürekli’nin, Afrin’de
yürütülen operasyonda şehit olanlara Allah’tan rahmet dilediğine ve Türkiye’yi
bölmek amacıyla hareket eden hainlerin emellerine ulaşamayacağına ilişkin
açıklaması
10.- Hatay Milletvekili Hilmi Yarayıcı’nın, 12 Eylül
döneminde olduğu gibi tutukluların darp edilmelerinin neredeyse sıradan bir
uygulamaya dönüştüğüne ve yaşam savunuculuğunun bu topraklardan
silinemeyeceğine ilişkin açıklaması
11.- Zonguldak Milletvekili Şerafettin Turpcu’nun, Zonguldak
Limanı’nın özelleştirilmesi amacıyla balıkçılar ile tekne ve çekek sahiplerinin
kendilerine yer gösterilmeden limandan çıkarılmak istendiğine ilişkin
açıklaması
12.- Bursa Milletvekili Nurhayat Altaca Kayışoğlu’nun, kamu
kurumu niteliğindeki meslek kuruluşları için böl-parçala-yönet anlayışını
uygulamanın ülkeye, millî birlik ve beraberliğe ihanet olduğuna ilişkin
açıklaması
13.- İstanbul Milletvekili Gamze Akkuş İlgezdi’nin, sağlıkta
dönüşüm sisteminin çöktüğüne ilişkin açıklaması
14.- Manisa Milletvekili Mazlum Nurlu’nun, Zeytin Dalı
Harekâtı’nın hedeflendiği şekilde tamamlanmasının en büyük dilekleri olduğuna,
şehitlere Allah’tan rahmet dilediğine ve Başbakan Binali Yıldırım’ın AK PARTİ
Muğla il kongresinde sarf ettiği bazı ifadelerine ilişkin açıklaması
15.- Balıkesir Milletvekili Ahmet Akın’ın, AKP Genel
Başkanının “Türk milleti” yerine “millet” ifadesi kullanmasına, iktidar
partisinin Türkiye’nin birlik ve beraberliğini pekiştirecek adımları atması
gerektiğine ve Zeytin Dalı Harekâtı’nda şehit olanlara Allah’tan rahmet
dilediğine ilişkin açıklaması
16.- Mersin Milletvekili Hüseyin Çamak’ın, Kalkınma Bakanı
Lütfi Elvan’a Mersin’in Mezitli ilçesinin Tece beldesindeki kamuya ait arazinin
otel yapımı için tahsis edilmesiyle ilgili konuya yaklaşımı nedeniyle teşekkür
ettiğine ilişkin açıklaması
17.- Karabük Milletvekili Burhanettin Uysal’ın, Zeytin Dalı
Harekâtı’nda şehit olan Piyade Astsubay Kıdemli Çavuş Ömer Bilal Akpınar’a ve
tüm şehitlere Allah’tan rahmet, yaralanan Karabüklü Yasin Yalçın ve tüm
gazilere acil şifalar dilediğine ilişkin açıklaması
18.- Kayseri Milletvekili Sami Dedeoğlu’nun, bu haftanın 28
Şubat mağdurları için karar haftası olduğuna, ABD’nin Menbic ısrarında geri
adım atacağına ve şehitlere Allah’tan rahmet dilediğine ilişkin açıklaması
19.- Çanakkale Milletvekili Bülent Öz’ün, Çansporlu
futbolcuların İstanbul’da Sultangazispor futbolcuları, taraftarları ve
yöneticileri tarafından darbedilmelerine ve futbolda şiddetin önüne geçilecek
adımların bir an önce atılması gerektiğine ilişkin açıklaması
20.- Kastamonu Milletvekili Murat Demir’in, Zeytin Dalı
Operasyonu’nun başarılı bir şekilde devam ettiğine, bu mücadelede tek amacın
sınırlarımızı teröristlerden korumak olduğuna ve şehitlere Allah’tan rahmet
dilediğine ilişkin açıklaması
21.- Manisa Milletvekili Erkan Akçay’ın, Zeytin Dalı
Harekâtı’nda şehit olanlara Allah’tan rahmet dilediğine, Türkiye’nin haklı ve
meşru bir şekilde terörle mücadele ettiğine, ABD’ye terör örgütüne desteği bir
an önce kesmesi uyarısında bulunduğuna ve İŞKUR’a bağlı olarak temizlik işçisi
sıfatıyla hizmet eden imamların durumuna ilişkin açıklaması
22.- İstanbul Milletvekili Filiz Kerestecioğlu Demir’in,
Halkların Demokratik Partisi kongresi öncesi yaşanan gözaltı olaylarına ve
kongre sürecine, HDP eski Eş Genel Başkanı Selahattin Demirtaş’ın duruşmasının
14 Şubat 2018 tarihinde Sincan yerleşkesinde yapılacağına ilişkin açıklaması
23.- İstanbul Milletvekili Engin Altay’ın, İstanbul Bölge
Adliye Mahkemesi 2. Ceza Dairesinin İstanbul Milletvekili Kadri Enis Berberoğlu
hakkında verdiği kararı kınadığına ilişkin açıklaması
24.- Aksaray Milletvekili İlknur İnceöz’ün, İstanbul
Milletvekili Engin Altay’ın yaptığı açıklamasındaki bazı ifadelerine, Zeytin
Dalı Harekâtı’nın haklı ve meşru bir mücadele olduğuna ve büyük bir kararlılık
ve başarıyla devam ettiğine, şehitlere Allah’tan rahmet dilediğine ve Halkların
Demokratik Partisinin kongresine ilişkin açıklaması
25.- İstanbul Milletvekili Engin Altay’ın, Aksaray
Milletvekili İlknur İnceöz’ün yaptığı açıklamasındaki bazı ifadelerine ilişkin
açıklaması
26.- Aksaray Milletvekili İlknur İnceöz’ün, İstanbul Milletvekili
Engin Altay’ın yaptığı açıklamasındaki bazı ifadelerine ilişkin açıklaması
27.- İstanbul Milletvekili Filiz Kerestecioğlu Demir’in,
Aksaray Milletvekili İlknur İnceöz’ün yaptığı açıklamasındaki bazı ifadelerine
ilişkin açıklaması
28.- Aksaray Milletvekili İlknur İnceöz’ün, İstanbul
Milletvekili Filiz Kerestecioğlu Demir’in yaptığı açıklamasındaki bazı
ifadelerine ilişkin açıklaması
29.- İstanbul Milletvekili Filiz Kerestecioğlu Demir’in,
Aksaray Milletvekili İlknur İnceöz’ün yaptığı açıklamasındaki bazı ifadelerine
ilişkin tekraren açıklaması
30.- İstanbul Milletvekili Engin Altay’ın, Aksaray
Milletvekili İlknur İnceöz’ün yaptığı açıklamasındaki bazı ifadelerine ilişkin
tekraren açıklaması
31.- İstanbul Milletvekili Mahmut Tanal’ın, hem mülkiyet hem
imar sorunu yaşayan Üsküdar ilçesinin Kirazlıtepe Mahallesi’nde oturan
vatandaşların mağduriyetlerinin giderilmesini talep ettiğine ilişkin açıklaması

32.- Adıyaman Milletvekili Behçet Yıldırım’ın, Halkların
Demokratik Partisi kongresine ve Malatya’da 11 HDP yöneticisinin gözaltına
alınmasına ilişkin açıklaması
33.- İstanbul Milletvekili Filiz Kerestecioğlu Demir’in,
TBMM Basımevinde basılan önemli telefonlar rehberinde HDP eski Eş Genel Başkanı
İstanbul Milletvekili Selahattin Demirtaş’ın adının yer almamasına ilişkin
açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak Zeytin Dalı Harekâtı’nda şehit olan
askerlere Allah’tan rahmet dilediklerine ilişkin konuşması 
2.- Oturum Başkanı TBMM Başkan Vekili Ayşe Nur
Bahçekapılı’nın, Basın ve Halkla İlişkiler Başkanlığından HDP eski Eş Genel
Başkanı İstanbul Milletvekili Selahattin Demirtaş’ın isminin önemli telefonlar
rehberinde sehven yer almadığı ve düzeltmenin en kısa zamanda yapılarak yeni
baskının dağıtılacağı bilgisinin geldiğine ilişkin açıklaması 

VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Türkiye
Büyük Millet Meclisi Dışişleri Komisyonu üyelerinden oluşan heyetlerin, Cezayir
Ulusal Halk Meclisi Dışişleri, İşbirliği ve Göç Komisyonunun vaki davetine
icabetle Cezayir’e ziyaret gerçekleştirmesinin Genel Kurulun 20/12/2017 tarihli
43’üncü Birleşiminde; Azerbaycan Cumhuriyeti Millî Meclisi Dış İlişkiler
Komitesi Başkanı Samed Seyidov'un vaki davetine icabetle Azerbaycan'a ziyaret
gerçekleştirmesi ve 15-17 Şubat 2018 tarihlerinde Bulgaristan'ın başkenti
Sofya'da gerçekleştirilecek olan Parlamentolar Arası Ortak Dış ve Güvenlik
Politikası (OGDP) ve Ortak Güvenlik ve Savunma Politikası (OGSP) Konferansı’na
katılmasının Genel Kurulun 16/1/2018 tarihli 49'uncu Birleşiminde kabul
edildiğine; söz konusu Cezayir ziyaretine TBMM Dışişleri Komisyonu Başkanı ve
İstanbul Milletvekili Volkan Bozkır, Hatay Milletvekili Fevzi Şanverdi, Rize
Milletvekili Hasan Karal, Balıkesir Milletvekili Ahmet Akın ve Antalya
Milletvekili Mehmet Günal’ın; Azerbaycan ziyaretine TBMM Dışişleri Komisyonu
Başkanı ve İstanbul Milletvekili Volkan Bozkır, Adana Milletvekili Fatma
Güldemet Sarı, Malatya Milletvekili Nurettin Yaşar, Balıkesir Milletvekili
Ahmet Akın ve Antalya Milletvekili Mehmet Günal'ın katıldığına; Sofya'da
yapılacak olan konferansa TBMM Dışişleri Komisyonu Başkanı ve İstanbul
Milletvekili Volkan Bozkır'ın katılacağına ilişkin tezkeresi (3/1514)
2.- Başkanlığın, esas komisyon olarak Dışişleri Komisyonuna,
tali komisyon olarak da Sağlık, Aile, Çalışma ve Sosyal İşler Komisyonuna
havale edilen (1/909) esas numaralı (Gözden Geçirilmiş) Avrupa Sosyal Şartının
Onaylanmasının Uygun Bulunduğuna Dair Kanunda Değişiklik Yapılması Hakkında
Kanun Tasarısı’nın Hükûmetçe geri alındığına ilişkin tezkeresi (3/1515)
3.- Türkiye Büyük Millet Meclisi Başkanlığının, Avrupa
Parlamentosu tarafından Belçika'nın başkenti Brüksel'de 19-20 Şubat 2018
tarihlerinde düzenlenecek olan “İstikrar, Ekonomik Koordinasyon ve
Yönetişim" konulu parlamentolar arası konferansa katılım sağlanmasına
ilişkin tezkeresi (3/1516)

B) Çeşitli İşler
1.- Başkanlıkça, Genel Kurulu ziyaret eden Ürdün-Türkiye
Parlamentolar Arası Dostluk Grubu Başkanı Muhammed Abu Setteh ve beraberindeki
heyete “Hoş geldiniz.” denilmesi

C) Önergeler
1.- Adana Milletvekili Elif Doğan Türkmen'in, (2/836) esas
numaralı Türk Ceza Kanununda Değişiklik Yapılması Hakkında Kanun Teklifi’nin
doğrudan gündeme alınmasına ilişkin önergesi (4/130)

VII.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan, Adana Milletvekili Mevlüt Karakaya ve arkadaşları tarafından şap
hastalığının meydana getirdiği verim kaybı nedeniyle hayvancılık işletmelerinde
ortaya çıkan ekonomik ve ticari kayıpların araştırılarak yapılacak yasal
düzenlemeler de dâhil olmak üzere alınması gereken önlemlerin belirlenmesi amacıyla
Türkiye Büyük Millet Meclisi Başkanlığına verilmiş olan (10/1015) esas numaralı
Meclis Araştırması Önergesi’nin ön görüşmelerinin, Genel Kurulun 13 Şubat 2018
Salı günkü birleşiminde yapılmasına ilişkin önerisi
2.- HDP Grubunun, Grup Başkan Vekili İstanbul Milletvekili
Filiz Kerestecioğlu Demir tarafından, yasama sorumsuzluğunun araştırılması
amacıyla 13/2/2018 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 13 Şubat
2018 Salı günkü birleşiminde yapılmasına ilişkin önerisi
3.- AK PARTİ Grubunun, Genel Kurulun çalışma saatlerinin
yeniden düzenlenmesine; gündemin "Kanun Tasarı ve Teklifleri ile
Komisyonlardan Gelen Diğer İşler" kısmında bulunan 518 ve 517 sıra sayılı
Kanun Tasarılarının bu kısmın 2 ve 4’üncü sıralarına, bastırılarak dağıtılan
519 sıra sayılı Kanun Teklifi’nin ise kırk sekiz saat geçmeden yine bu kısmın
3’üncü sırasına alınmasına ve diğer işlerin sırasının buna göre teselsül
ettirilmesine; 13, 20 ve 27 Şubat 2018 ile 6 Mart 2018 Salı günkü
birleşimlerinde sözlü soruların görüşülmemesine; 518 ve 519 sıra sayılı Kanun
Tasarı ve Teklifi’nin İç Tüzük'ün 91'inci maddesine göre temel kanun olarak
bölümler hâlinde görüşülmesine ilişkin önerisi 

VIII.- SATAŞMALARA İLİŞKİN KONUŞMALAR
1.- Adana Milletvekili Meral Danış Beştaş’ın, Aydın
Milletvekili Abdurrahman Öz’ün HDP grup önerisi üzerinde AK PARTİ Grubu adına
yaptığı konuşması sırasında HDP Grubuna sataşması nedeniyle konuşması 


IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 697 Sayılı Olağanüstü Hal Kapsamında Bazı Tedbirler
Alınması Hakkında Kanun Hükmünde Kararname (1/908) ve İçişleri Komisyonu Raporu
(S. Sayısı: 513)
2.- Yatırım Ortamının İyileştirilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/912) ile Plan ve Bütçe
Komisyonu Raporu (S. Sayısı: 518)

X.- YAZILI SORULAR VE CEVAPLARI
1.- Denizli Milletvekili Melike
Basmacı'nın, 2010-2017 yılları arasında Bakanlığa bağlı kurum ve kuruluşlarca
Denizli'de yürütülen yatırımlara ilişkin sorusu ve Gençlik ve Spor Bakanı Osman
Aşkın Bak’ın cevabı (7/18894)
2.- İstanbul Milletvekili Mustafa Sezgin
Tanrıkulu'nun, 2018 mali yılı içerisinde Bakanlığa bağlı kurum ve kuruluşlarca
Adıyaman'a aktarılan ödenek miktarına,
2018 yılında Karabük, Kahramanmaraş,
Iğdır, Bingöl, Adıyaman, Ağrı, Aksaray, Bayburt, Düzce, Elâzığ, Gümüşhane,
Hakkari , Erzurum, Çankırı, Bitlis, Batman, Diyarbakır ve Erzincan illerine
yapılması planlanan yatırımlara,
İlişkin soruları ve Gençlik ve Spor
Bakanı Osman Aşkın Bak’ın cevabı (7/18895), (7/20240), (7/20241), (7/20242),
(7/20243), (7/20244), (7/20245), (7/20246), (7/20247), (7/20248), (7/20249),
(7/20250), (7/20251), (7/20252), (7/20253), (7/20254),(7/20255), (7/20256),
(7/20257)
3.- İstanbul Milletvekili Mustafa Sezgin
Tanrıkulu'nun, 2010-2017 yılları arasında yurt dışına dil öğrenimi veya başka
sebeplerle gönderilen Bakanlık personeline ilişkin sorusu ve Gençlik ve Spor
Bakanı Osman Aşkın Bak’ın cevabı (7/18896)
4.- İzmir Milletvekili Atila Sertel'in,
personel alımı ile ilgili çeşitli hususlara ilişkin sorusu ve Türkiye Büyük
Millet Meclisi Başkan Vekili Ahmet Aydın’ın cevabı (7/21450)
5.- İstanbul Milletvekili Mustafa Sezgin
Tanrıkulu'nun, 2018 yılında Siirt, Rize, Kilis, Nevşehir, Osmaniye, Kastamonu,
Muş, Van, Karaman, Kars, Kırşehir, Kütahya, Kırıkkale, Yozgat, Şanlıurfa ve Mardin
illerine yapılacak yatırımlara, 
- Adana Milletvekili Elif Doğan
Türkmen'in, 2018 yılı bütçesi kapsamında Adana'da yapılacak yatırımlara, 
İlişkin soruları ve Bilim, Sanayi ve
Teknoloji Bakanı Faruk Özlü’nün cevabı (7/21564), (7/21565), (7/21566), (7/21567),
(7/21568), (7/21569), (7/21570), (7/21571), (7/21572), (7/21573), (7/21574),
(7/21575), (7/21576), (7/21577), (7/21578), (7/21579), (7/21580), (7/21581)
6.- Niğde Milletvekili Ömer Fethi
Gürer'in, son on yılda ve 2017 yılı özelinde Bakanlıkça verilen burslara
ilişkin sorusu ve Bilim,Sanayi ve Teknoloji Bakanı Faruk Özlü’nün cevabı
(7/21851)
7.- Niğde Milletvekili Ömer Fethi
Gürer'in, Adana Çukobirlik tesislerinin durumuna ilişkin Başbakandan sorusu ve
Gümrük ve Ticaret Bakanı Bülent Tüfenkci’nin cevabı (7/22036)
8.- İstanbul Milletvekili Mustafa Sezgin
Tanrıkulu'nun, 2018 yılında Siirt, Rize, Kilis, Nevşehir, Osmaniye, Kastamonu,
Muş, Şırnak, Van, Karaman, Kars,, Kırşehir, Kütahya, Kırıkkale, Yozgat,
Şanlıurfa ve Mardin illerine yapılması planlanan yatırımlara ilişkin soruları
ve Başbakan Yardımcısı Mehmet Şimşek’in cevabı (7/22091), (7/22092), (7/22093),
(7/22094), (7/22095), (7/22096), (7/22097), (7/22098), (7/22099), (7/22100),
(7/22101), (7/22102), (7/22103), (7/22104), (7/22105), (7/22106), (7/22107)
9.- Niğde Milletvekili Ömer Fethi
Gürer'in, ithal edilerek işlenip tekrar ihraç edilen ürünlere ilişkin sorusu ve Ekonomi Bakanı Nihat Zeybekci’nin cevabı (7/22192)
10.- İstanbul Milletvekili Mustafa
Sezgin Tanrıkulu'nun, 2010-2017 arasında Bakanlık birimlerince imzalanan
protokollere ve FETÖ bağlantılı personelin belirlenmesi için yapılan
soruşturmalara ilişkin sorusu ve Gümrük ve Ticaret Bakanı Bülent Tüfenkci’nin
cevabı (7/22440)
11.- İstanbul Milletvekili Mustafa
Sezgin Tanrıkulu'nun, toplu açılış yapılan Bakanlık tesisleriyle ilgili
iddialara ilişkin sorusu ve Gümrük ve Ticaret Bakanı Bülent Tüfenkci’nin cevabı
(7/22441)
12.- Denizli Milletvekili Melike
Basmacı'nın, son on beş yılda Sosyal Hizmetler Kanunu ve Terörle Mücadele
Kanunu kapsamında atanan Bakanlık personeline ilişkin sorusu ve Gümrük ve
Ticaret Bakanı Bülent Tüfenkci’nin cevabı (7/22442)
13.- İstanbul Milletvekili Mustafa
Sezgin Tanrıkulu'nun, 2016-2017 yıllarında Bakanlık kadrolarına yapılan
personel alımlarına ilişkin,
2016 yılından bu yana Bakanlık
birimlerince yapılan ihalelere,
İlişkin soruları ve Ekonomi Bakanı
Nihat Zeybekci’nin cevabı (7/22627), (7/22628)
14.- İstanbul Milletvekili Mustafa
Sezgin Tanrıkulu'nun, 2016 yılından bu yana Bakanlık birimlerince yapılan
ihalelere ilişkin sorusu ve Maliye Bakanı Naci Ağbal’ın cevabı (7/22815)
15.- Manisa Milletvekili Özgür Özel'in,
Mustafa Necati Kültür Evi'ne ilişkin sorusu ve Türkiye Büyük Millet Meclisi
Başkan Vekili Ahmet Aydın’ın cevabı (7/22937)

13 Şubat 2018 Salı
BİRİNCİ OTURUM
Açılma Saati: 15.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
-----0-----
BAŞKAN
– Türkiye Büyük Millet Meclisinin 58’inci Birleşimini açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, doksan üç yıl önce yaşanan Şeyh Sait Ayaklanması hakkında söz
isteyen Siirt Milletvekili Kadri Yıldırım’a aittir.
Buyurun
Sayın Yıldırım.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Siirt
Milletvekili Kadri Yıldırım’ın, 13 Şubat Şeyh Sait ayaklanmasının 93’üncü yıl
dönümüne ilişkin gündem dışı konuşması
KADRİ
YILDIRIM (Siirt) – Sayın Başkan, değerli milletvekilleri; bugün, çok tartışmalı
bir olgu olan Şeyh Sait ayaklanmasının 93’üncü yıl dönümüdür. Şeyh Sait Efendi’nin
adaşı ve çağdaşı olan Saidi Nursi 5 Aralık 1908 yılında Kürt Teavün ve Terakki
gazetesinde yayımlanan Kürtçe bir makalesinde Kürtlere şöyle hitap ediyor: “Ey
Kürtler, biliniz ki üç cevherimiz vardır ve bu üç cevher bizden onları
korumamızı istiyor. Birincisi İslamiyet; ikincisi insaniyet; üçüncüsü de
milliyetimizdir.” İşte, doksan üç yıl önce, 13 Şubat 1925 yılında kıyam eden
Şeyh Sait Efendi, Kürtlerin bu üç cevherini ayaklanmasına dayanak kılmıştır
dolayısıyla onun kıyamı hem İslami hem insani hem de millîdir. Bu üç cevheri
birden göz önünde bulundurmayan sol ve sağ yelpazelerdeki Türk ve Kürt
siyasetlerinin Şeyh Sait’i doğru anlamaları mümkün değildir. 
(Uğultular)
BAŞKAN
– Sayın milletvekilleri, lütfen biraz sessiz olabilir miyiz.
KADRİ
YILDIRIM (Devamla) - Şeyh Sait kıyamının hem dinî hem de millî olduğu bizzat
şark istiklal mahkemesinin 26 Haziran 1925 tarihli şu kararından da
anlaşılmaktadır: “61 yaşındaki Şeyh Sait ve arkadaşları dinî bir Kürdistan
hükûmetini kurmak amacıyla kıyam eylemiş olup Ceza Kanunu’nun 45’inci
maddesinin (1)’inci babının (1)’inci faslına göre idamlarına karar
verilmiştir.” AK PARTİ Diyarbakır İl Başkanı ve Şeyh Sait’in torunu olan Avukat
Muhammed Akar da 24 Haziran 2011 tarihli Doğruhaber gazetesinde yayımlanan bir
yazısında Şeyh Sait’in söylediği şu cümleyi nakleder: “İki nedenden dolayı
kıyam yaptım. Birincisi salabetidiniyem yani dinî gayret ve hassasiyetim,
ikincisi de hamiyetikürdiyem yani Kürtperverliğim.” 
Şeyh
Sait’in İslamiyet ve milliyetten sonra üçüncü cevheri de insaniyettir. Örneğin
Hani ilçesinde mağlup edilen topçu taburunun komutanı Binbaşı Cemil Bey esir
alındığı zaman, daha önce bazı insanlara yaptığı işkenceler nedeniyle Şeyh
Sait’in bazı adamları ona bir iki sopa vurup rütbelerini sökünce Şeyh Sait
oldukça öfkelenerek onlara şöyle demiştir: “Utanmıyor musunuz? Esirlere böyle
muamele edildiği görülmüş müdür? Biz Kürtlerde esire zulmetmek, hakaret etmek var
mıdır? Derhâl bütün rütbelerini yeniden takacaksınız, o bir binbaşıdır, ona bir
binbaşı gibi davranacaksınız ve derhâl ondan özür dileyeceksiniz.” Şeyh’in bu
uyarısı üzerine bu adamları derhâl binbaşıdan özür dileyip onunla
helalleşmişlerdir. 
Resmî
tarih Şeyh Sait kıyamı için uzun yıllar “irtica ve İngiliz destekli” dese de ve
hem sağ hem de sol siyaset bunu zaman zaman dillendirse de rahmetli İsmet İnönü
hatıralarının ikinci cildinin 202’nci sayfasında şöyle der: “Şeyh Sait
hareketinde İngiliz parmağına rastlanmamıştır. Şeyh Sait İsyanı’nın sebeplerini
değerlendirirken dikkatli olmamız gerekir, herhâlde bunu bir millî hareket
olarak kabul etmek lazımdır.” 
Bütün
bu parçaları, değerli milletvekilleri, bir araya getirdiğimizde, Şeyh Sait
kıyamında Kürt’ün hem İslamiyet hem insaniyet hem de müspet milliyet
cevherlerinin bir arada bulunduğunu görüyoruz. Devletlerin görevi,
hâkimiyetleri altında bulunan halklara ve inançlara tam bir eşitlik
sağlamaktır. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Yıldırım. 
Bir
dakika ek süre veriyorum, tamamlayın lütfen. 
KADRİ
YILDIRIM (Devamla) – Bu eşitlik sağlanmadığı takdirde, ister seküler olsun
ister dinî, ayaklanmaların ardı arkası kesilmez. Bu realite bütün dünya
devletleri için geçerli olduğu gibi Türkiye Cumhuriyeti devleti için de
geçerlidir. O hâlde, tek çare millî ve dinî eşitliği her açıdan sağlamaktır. 
Şeyh
Sait idama götürülürken son sözleri şöyle olmuştur, bir cümlesi Arapça, bir
cümlesi Kürtçe ama ben Türkçelerini söylüyorum: “Değersiz dallarda beni
asmanıza pervam yoktur, muhakkak ki benim ölümüm Allah ve din içindir.” Kürtçe
cümlesinin Türkçesi de şöyledir: “Şimdi fâni hayata veda etmek üzereyim, halkım
için feda olduğuma pişman değilim, yeter ki torunlarım beni mahcup etmesinler.”

Bu
büyük zatın, Saidi Nursi gibi ve Şeyh Ubeydullah Nehri’nin oğlu gibi ve Seyit
Rıza gibi maalesef, mezarı hâlâ bilinmiyor.
(Mikrofon
otomatik cihaz tarafından kapatıldı)
KADRİ
YILDIRIM (Devamla) – Bir an evvel mezarının belirlenmesini ve Fatihalara mazhar
olmasını temenni ediyoruz ve bu münasebetle saygı ve selamlarımı arz ediyorum.
(HDP sıralarından alkışlar)
BAŞKAN
– Teşekkür ederim Sayın Yıldırım.
Gündem
dışı ikinci söz, Giresun’un sorunları hakkında söz isteyen Giresun Milletvekili
Bülent Yener Bektaşoğlu’na aittir.
Buyurun
Sayın Bektaşoğlu. (CHP sıralarından alkışlar)
2.- Giresun Milletvekili Bülent Yener Bektaşoğlu’nun,
Giresun ilinin sorunlarına ilişkin gündem dışı konuşması ve Orman ve Su İşleri
Bakanı Veysel Eroğlu’nun cevabı 
BÜLENT
YENER BEKTAŞOĞLU (Giresun) – Sayın Başkan, değerli milletvekilleri; Giresun’un
sorunlarını anlatmak üzere gündem dışı söz aldım. Bu vesileyle sizleri ve
ekranları başında bizleri izleyen değerli hemşehrilerimi sevgiyle selamlıyorum.
Önceki
gün, Afrin’de kaybettiğimiz 12 şehidimizi daha toprağa verdik. Bunlardan birisi
de Çamoluk ilçemizden Hamza Karacaoğlu idi. Bu, bizim bir haftada verdiğimiz
2’nci şehidimizdi. Bütün şehitlerimize Tanrı’dan rahmet, ailelerine başsağlığı
diliyorum. Orada mücadele eden, mazisi şanla, şerefle dolu ordumuza başarılar
diliyorum, dualarımız onlar için. 
Çanakkale’de,
Kurtuluş Savaşı’nda, cumhuriyetin kurulmasında, yaşatılmasında vatanı için can
ve kan veren ve en ön safta yer alan Giresunlular terörle mücadelede de üzerine
düşen görevi fazlasıyla yerine getirmektedir. Gönül isterdi ki böylesine
kahramanlar yetiştiren şanlı bir geçmişe sahip Giresun’a bir gazilik unvanı,
bir şeref madalyası çok görülmesin. Bu konudaki talebimizin dikkate alınmasını
önemle rica ediyorum. Ama ne yazık ki ilimizin adı kara yolu tabelalarında dahi
yok. Ankara’dan, İstanbul’dan Giresun’a gittiğiniz zaman Giresun ismini
tabelalarda göremiyorsunuz, sanki böyle bir şehir yok gibi.
Sayın
Başkan, değerli milletvekilleri; Giresun çok özel bir il, sorunları da öyle.
Mesela, Türkiye’nin en çok engelli nüfusuna sahip illerimizden bir tanesi
Giresun. Böyle olduğu hâlde, engellilerle ilgili tek bir projemiz yok. Böyle
olduğu hâlde, onların hayatla buluşması, üretmesi, var olması için engeller
konulmaktadır. Hak ettiğimiz en temel devlet hizmetlerini bile alamıyoruz.
Giresun hizmet fakiri bir ilimizdir, sorunlar şehridir. Bu iktidar döneminde
maalesef fakir, yoksul ve yoksun bırakıldık. İlimiz, çevresindeki siyaset
yoluyla kalkınan, gelişen diğer iller arasında maalesef sıkışıp kaldı, âdeta
bir kasaba görünümüne büründü. Örneğin, en hızlı nüfus kaybeden, en çok göç
veren Karadeniz iliyiz. On beş yılda 100 bin nüfus kaybettik, nüfusumuz 100 bin
azaldı. Sadece İstanbul’da bir Giresun kadar nüfusumuz yaşıyor. Göçün tek
nedeni maalesef işsizlik. İlimizde hâlen 29 bin kayıtsız işçi mevcuttur, 100
bin dolayında hemşehrimiz de devletten ayni ve nakdî yardım almaktadır. On beş
yılda nedense bütün kamu ve özel sektör kuruluşları kapandı ve yerine yenileri
açılmadı. Dolayısıyla 12 bin kişi çalışmaktan mahrum bırakıldı. 
Değerli
arkadaşlar, malumunuz, yol sorunu 1960’ların, 1970’lerin sorunu ama bizim için
öyle değil. Elli yıldır Şebinkarahisar, Alucra, Çamoluk ilçeleri ile Eğribel
Tüneli’nden yol bağlantısı maalesef kurulamadı. İnşaat sürüyor ama biz sadece
bu tüneli değil, Karadeniz’i İç Anadolu’ya bağlayan, Güneydoğu’ya bağlayan,
Akdeniz’e bağlayacak olan standardı yüksek bir ticari yol istiyoruz. Yine,
Görele-Çanakçı, Giresun-Dereli, Batlama-Güce, Kovanlık-Aydındere yolları on beş
yıldır maalesef tamamlanamadı. Kara yolu ağında olduğu hâlde bu kadar uzun
süredir yapılamayan başka bir yol var mı acaba? Herhâlde bir dahaki seçimlerde
üzerine vaatlerde bulunmak için bu yollar -maalesef- bekletiliyor.
Devam
ediyorum: Çevre yolu olmayan tek Karadeniz ili maalesef Giresun’dur. Bütün
aşamalardan geçildi, nedense beş yıldır bir türlü ihaleye çıkarılamıyor. Sayın
Bakan bu konudaki önerilerime cevap dahi vermiyor. Onu buradan halkımıza
şikâyet ediyorum. 43 kilometrelik yolu bize çok gördüler, reva gördüler.
Israrla
takip ettiğimiz, ilimizin diğer önemli taleplerinden birisi de demir yolu
projesidir. Torul üzerinden Tirebolu’ya, sahildeki ilçeleri Trabzon’a
bağlayacak demir yolu projesi maalesef iptal edildi. Bu, bizim için çok
önemliydi. Ne yazık ki ulaşımın bu imkânından da ilimiz mahrum bırakıldı. Demir
yolunu istemeye ve bunun için mücadele etmeye devam edeceğiz. Bu, bizim en
doğal hakkımızdır.
Değerli
milletvekilleri, sağlık hizmetlerinde de mahrumiyet yaşamaktayız. Birçok
ilçemizin önemli hastanelerinde branşların çoğu maalesef mevcut değildir.
Üniversiteye ait araştırma ve uygulama hastanesi olmayan bir iliz. Yani
üniversitemiz var, tıp fakültemiz var, hastanemiz maalesef yok.
ÖZKAN
YALIM (Uşak) – Giresun’a bakmıyorlar.
TANJU
ÖZCAN (Bolu) – Giresun’a bakmıyorlar.
BÜLENT
YENER BEKTAŞOĞLU (Devamla) – Bunun yanında, 30 bin civarındaki üniversite
öğrencimiz için 10 bin kapasiteli yurdumuz dahi yok, öğrencilerimizin çoğu
maalesef, sağlıklı olmayan yerlerde kalıyor.
ÖMER
FETHİ GÜRER (Niğde) – Giresun köy olmuş.
TANJU
ÖZCAN (Bolu) – Ben Giresunlu olsam bunlara oy vermem.
BURCU
KÖKSAL (Afyonkarahisar) - Giresun, belediyesi olan bir köy hâline gelmiş.
BÜLENT
YENER BEKTAŞOĞLU (Devamla) – Oysa iktidar döneminde, ilimizde kamu arazileri
maalesef peşkeş çekildi, buralar TOKİ’ye devredildi. Giresun’da konut sorunu
olmamasına rağmen, burası konut ve AVM merkezi olarak tahsis edilmeye
çalışılıyor, buna karşıyız.
Öğrenci
yurtları: Tabii, rant olmayınca maalesef, kimse bu işe yanaşmıyor, devlet de bu
işe önayak olmadı diye düşünüyorum.
Giresun’da,
değerli arkadaşlar, sürekli kepenkler kapatılıyor. 40 bin dolayında esnaf icra
takibinde. Banka kredi…
(Mikrofon
otomatik cihaz tarafından kapatıldı)
BURCU
KÖKSAL (Afyonkarahisar) – Giresun ilk defa Mecliste bu kadar…
TANJU
ÖZCAN (Bolu) – Sayın Başkan, bir ek süre…
BAŞKAN
– Teşekkür ederim Sayın Özcan, hatırlatma yaptınız.
TANJU
ÖZCAN (Bolu) – Ben ilgiyle dinliyorum.
BAŞKAN
- Bir dakika ek süre veriyorum Sayın Bektaşoğlu size.
Buyurun.
BÜLENT
YENER BEKTAŞOĞLU (Devamla) – Giresun maalesef, banka ve icra kıskacı içinde
değerli arkadaşlar; nüfusuna göre en çok icra mahkemesi olan illerimizden bir
tanesi, 3 tane icra mahkememiz var. 
“Elektrik
üretimi” adı altında 94 proje var ilimizde ama dereleri, su kaynakları işgal ve
talan edilen ama elektrik iletim ve dağıtım hatları otuz beş yıldır
yenilenmeyen bir iliz maalesef. Ufacık bir karda, 20 santimlik karda çok
sıkıntı çekiyoruz. 32 taşeron firması iş bıraktığı için dokuz yıldır doğal gaz
bekleyen bir ilimizdir Giresun. Maalesef, ilimizde henüz üçte 1 noktasında bir
doğal gaz kullanımı vardır. 
Karadeniz’de
balıkçı barınakları modernize edilmeyen, on beş yıldır limanına gemi uğramayan
bir ildir Giresun. 
AKP’ye
her dönem yüzde 65’lere varan oy desteği veren ancak bu desteğin karşılığını
hizmet olarak alamayan bir ildir Giresun. Hiçbir dönemde işgal edilmediği için
kurtuluş günü olmayan Giresun’un kurtuluşu, galiba 2019’da bu Hükûmetten
kurtuluşla olacaktır diye düşünüyorum. (CHP sıralarından “Bravo” sesleri,
alkışlar) 
(Mikrofon
otomatik cihaz tarafından kapatıldı) 
BÜLENT
YENER BEKTAŞOĞLU (Devamla) – Bu duygu ve dileklerimle, ülkemize, halkımıza ve
kirazın ana vatanı, fındığın başkenti Giresun’a ve Giresunlu hemşehrilerime
selam ediyor, hepinize teşekkür ediyorum. (CHP sıralarından “Bravo” sesleri,
alkışlar) 
BAŞKAN
– Teşekkür ederim Sayın Bektaşoğlu.
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkan… 
BAŞKAN
– Sayın Bakan, siz cevap vermek istiyorsunuz galiba. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Evet, cevap vermek
istiyorum.
TANJU
ÖZCAN (Bolu) – Neyine cevap vereceksiniz Sayın Bakan, doğru söylüyor?
NURHAYAT
ALTACA KAYIŞOĞU (Bursa) – Ama hastanelerden, yurtlardan bahsetti Sayın Bakan,
sizin alanınız değil ki!
ÖMER
FETHİ GÜRER (Niğde) – Giresun’a hiçbir şey yapılmamış.
BAŞKAN
– Arkadaşlar, bir müsaade eder misiniz. Kolektif idare etmiyoruz bu Meclisi,
lütfen…
TANJU
ÖZCAN (Bolu) – Sataşmadan mı söz veriyorsunuz efendim?
BAŞKAN
- Sayın Bakan, bir kişi daha kaldı, onu da dinleyelim, sonra size açıklama
hakkını tanıyacağım. 
Gündem
dışı üçüncü söz, 12 Şubat Kahramanmaraş’ın Kurtuluş Günü münasebetiyle söz
isteyen Kahramanmaraş Milletvekili Nursel Reyhanlıoğlu’na aittir. 
Buyurun
Sayın Reyhanlıoğlu. (AK PARTİ sıralarından alkışlar) 
3.- Kahramanmaraş Milletvekili Nursel Reyhanlıoğlu’nun, 12
Şubat Kahramanmaraş’ın kurtuluşunun 98’inci yıl dönümüne ilişkin gündem dışı
konuşması
NURSEL
REYHANLIOĞLU (Kahramanmaraş) – Sayın Başkan, değerli milletvekilleri; 12 Şubat
Kahramanmaraş’ın düşman işgalinden kurtuluşu üzerine gündem dışı söz almış
bulunuyorum. Bu vesileyle Genel Kurulu ve aziz milletimizi saygıyla
selamlıyorum. 
Konuşmamın
başında, sadece Türkiye’nin değil, tüm dünyanın gündeminde olan Zeytin Dalı
Harekâtı’nda şehitlik mertebesine erişen kahramanlarımızı ve bütün
şehitlerimizi rahmetle ve minnetle anıyor, gazilerimize acil şifalar diliyorum.
Rabb’im ordumuzu muvaffak ve muzaffer eylesin.
Değerli
milletvekilleri, Kahramanmaraş’ın düşman işgalinden kurtuluşunun 98’inci yılını
bu hafta Kahramanmaraş’ta, gencinden yaşlısına bütün şehir coşkuyla ve
heyecanla kutladık. 12 Şubat günü şehrimiz için çok önemli bir gün. Doksan
sekiz yıl önce bir destan yazıldı, Maraş kahraman oldu, “Kahramanmaraş” oldu.
1918’de
imzalanan Mondros Mütarekesi çerçevesinde Anadolu’nun birçok yeri gibi Maraş da
işgal edilmişti. 22 Şubat 1919’da Maraş’ı işgal eden İngilizler, 31 Ekim
1919’da yerlerini Fransızlara bıraktılar. Düşmana göre bu topraklarda sefalet
vardı, yoksulluk vardı, cephane yoktu, işleri çok kolaydı ama bilmiyorlardı ki
Maraşlının Allah aşkı, bayrak aşkı, vatan aşkı bütün bu yoklukların üstesinden
gelecek kadar büyüktü. Maraşlı, imanından kaynaklanan yüce ruhla, “Ölürsem
şehit, kalırsam gazi olurum.” duygusuyla harbe başlamış, Cenab-ı Allah göğsü
iman dolu bu orduya mutlak bir zafer bahşetmişti.
Esarete
alışık olmayan memleketimin en büyük sembolü, Fransız askerleri çarşaflı üç
Müslüman kadının peçesini açmaya çalışırken “Durun bre dinsizler, durun be
densizler! Yaptığınız yetti artık!” diyerek tabancasını ateşleyip ilk kurşunu
sıkan Sütçü İmam’dır. Kahraman memleketimi, kocasının şehit düşmesi üzerine
kanını alnına sürerek silahını alıp mücadeleye devam eden Türkmen aşireti
şeyhinin kızı Senem Ayşe de kahramanca korumuştur.
Bu
destanı ünlü yazarımız Hayati Vasfi Taşyürek şöyle kaleme almıştır:

“Vatan,
bayrak, iman, namus uğruna
Şahlanan
aslandır Kahramanmaraş.
Düşman
orduları girdi bağrına
Kahreden
tufandır Kahramanmaraş.

Madalyalı
şehir dünyada birdir
İçi
dışı aynı, sözünde erdir
Koç
yiğidin harman olduğu yerdir
Mertliğe
vatandır Kahramanmaraş.”
Bu
dizelerde tanımladığı gibi vatan, bayrak, namus, iman uğruna hiç korkmadılar,
esaret yerine şehadeti tercih ettiler.
Bir
memleket düşünün “Maraş bize mezar olmadan, düşmana gülizar olmaz.” diyerek
yediden yetmişe bütün halkı millî mücadeleye katılmış ve bu yüzden İstiklal
Madalyası o koca memlekete verilmiş. Gösterdiğimiz direnişle Maraş’ı yedi
düvele dar etmemiz sonucu 12 Şubat 1920’de zafer gelmiş. Gazi Mustafa Kemal,
aynı gün, Heyet-i Temsiliye merkezlerine gönderdiği telgrafta “Kahramanmaraşlı
kardeşlerimiz” diyerek ilk defa “kahraman” unvanını kullanmıştır. 
Doksan
sekiz yıl önce olduğu gibi, bugün de vatanımız üzerinde oynanmak istenen
oyunların farkındayız ve bu oyunu bozana kadar da -Afrin’de olduğu gibi-
durmaya niyetimiz yok. Ülkemizin birliğini ve beraberliğini bozmaya yönelik
faaliyetlerine devam eden şer güçlere ve onların taşeronlarına karşı hamdolsun
biriz, iriyiz ve diriyiz; hep birlikte Türkiye’yiz. Allah birlik ve
beraberliğimizi daim etsin. 
Bu
vesileyle, vatan için canını ortaya koymuş, bize bu cennet toprakları ve büyük
bir maneviyatı miras olarak bırakmış bütün şehit ve gazilerimizi bir kez daha
minnet ve şükranla anıyor, İstiklal Madalyalı şehir Kahramanmaraş’ımızın düşman
işgalinden kurtuluşunun 98’inci yıl dönümünü kutluyor, tüm Kahramanmaraşlı
hemşehrilerime selam ediyorum. (AK PARTİ sıralarından alkışlar) 
BAŞKAN
– Teşekkür ederim. 
Sayın
Bakan 59/(1)’e göre cevap verme talebinde bulundu. 
Sayın
Bakan, buyurun, sizi dinliyoruz.
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkanım, değerli
milletvekilleri, hepinizi saygıyla selamlıyorum. 
Özellikle,
gündem dışı konuşan Giresun Milletvekilimiz Sayın Bülent Yener Bektaşoğlu’na
cevap vermek üzere söz aldım efendim. 
Evvela
teşekkür ediyorum. Giresun, hakikaten, vatanını, milletini, bayrağını seven bir
ilimiz. Esasen, İstiklal Harbi’nde de Giresunlu kahramanlar Afyon’a gelerek
orada büyük bir mücadele verdiler. 
ERKAN
AKÇAY (Manisa) – Topal Osman Ağa’yı an, Topal Osman Ağa’yı. 
ORMAN
VE SU İŞLERİ BAKANI VEYSEL EROĞLU (Devamla) – Hatta şu anda Afyon’da
Giresunlular Şehitliği var. 
Sayın
Vekilim, geçen sene de güzel bir tesis açtık. 
TANJU
ÖZCAN (Bolu) - Sayın Bakan, 43 kilometrelik yolu sordu.
ORMAN
VE SU İŞLERİ BAKANI VEYSEL EROĞLU (Devamla) - Bütün şehitlerimizi hayırla yâd
etmek, onların isimlerini ilelebet yaşatmak için orada muhteşem bir şehitlik,
misafirhane ve konak inşa ettik, şehitlerin de şehitliklerini tanzim ettik.
Sizi de önümüzdeki yıl 25 Ağustosta bekliyoruz.
Tabii,
Giresun’la alakalı şunu ifade edeyim: Ben de bir Giresun sevdalısı olarak
-sebebini biliyorsunuz- özellikle Giresun’a gerçekten çok büyük yatırım yaptık,
bizzat kendim de takip ediyorum. Şu ana kadar… Hükûmetimiz geçen yıl sonuna
kadar -bazı hesaplar daha çıkmadı- 14 milyar TL yatırım yaptı, muhteşem bir
yatırım yani Giresun, Giresun olalı böyle bir yatırım görmedi. (AK PARTİ
sıralarından alkışlar) 
Esasen,
bakın, onu da ifade edeyim: Bilhassa Giresun’un Alucra, Şebinkarahisar, Çamoluk
gibi taraflarına da ayrı bir önem verdik, sadece sahile değil o kısma da büyük
yatırım yaptık. Bakın, daha önce doğru dürüst baraj yoktu, dere ıslahı yoktu. 
Tabii,
grup başkan vekilimiz “Yener Bey’e fazla yüklenme.” diye söylediği için ben çok
kısa konuşacağım. Sizi de çok seviyoruz hakikaten. 
İLKNUR
İNCEÖZ (Aksaray) - Çok zarifsiniz Sayın Bakan.
ORMAN
VE SU İŞLERİ BAKANI VEYSEL EROĞLU (Devamla) - Biz de Orman ve Su İşleri
Bakanlığı olarak 1 milyar 200 milyon TL’yle önemli bir yatırım yapmışız
efendim. Daha önce gölet yoktu, 5 baraj, 1 gölet inşa ettik ama şu anda 8
baraj, 3 tane göletin inşaatı devam ediyor. Giresun baraj ve göletler şehri
olacak. 
Ayrıca,
sulanmayan arazileri sulamaya açtık. Efendim, dere ıslahları çok önemliydi,
Giresun, biliyorsunuz, hep, sürekli sel baskınlarına maruz kalırdı. Biz 64 tane
dereyi muhteşem şekilde ıslah ettik. 
Ayrıca,
31 milyon fidanı toprakla buluşturmuşuz. Espiye de şehir ormanı... Bir de orada
yeni bir gelir kapısı olmak üzere bir çalışma yaptık: Bilhassa güneydeki
Alucra, Çamoluk ve Şebinkarahisar’daki vatandaşlarımıza gelir getirici olmak
üzere ceviz, badem dikiyoruz ve üç yıl bakımı, masrafları bize ait, geliri
vatandaşa ait olmak üzere, onlara, orman arazisinden yer tahsis ediyoruz.
Ayrıca, Espiye’deki çok güzel şehir ormanı dışında 9 tane bal ormanı ve
Giresunlu hemşehrilerimize 15 mesire yeri kurduk, gerçekten güzel oldu. Orman
köylülerine yeni gelir kapısı açtık. Şu anda, bizim, Giresun’daki Aksu
Deresi’yle ilgili çok güzel bir projemiz var, inşallah, Trabzon’daki Solaklı
Vadisi gibi muhteşem bir şekilde onu hazırlayacağız, belki de gerçekten
muhteşem bir mesire yeri hâline gelecek. Bunun da müjdesini vereyim. 
Ayrıca,
27 tane otomatik meteoroloji gözlem istasyonu kurduk. Ayrıca, denizde de
-biliyorsunuz Giresunlular aynı zamanda denizcidir, ben de size bir hatıramı
anlatacağım sonra Topal Osman Ağa’yla alakalı- 2 tane otomatik meteoroloji
ölçüm istasyonu kurduk.
Gerçekten,
Giresun’a yapılabilecek her şey yapıldı. Hatta biliyorsunuz, geçen sene sonunda
ben, Giresun’a giderek çok sayıda temel atma, açılış merasimini yaptım. Bu sene
de gideceğiz, Giresun’a ne gerekiyorsa yapacağız, birlikte gidelim inşallah.
Giresun’u muhteşem bir il olarak hazırlayacağız. 
Ben
hepinizi saygıyla selamlıyorum efendim, sağ olun. (AK PARTİ sıralarından
alkışlar) 
BAŞKAN
– Teşekkür ederiz. 
TANJU
ÖZCAN (Bolu) – Sayın Bakan, Gölcük’le ilgili de bir müjdeli haber versenize! 
BAŞKAN
– Sayın milletvekilleri, şimdi, sisteme giren sayın milletvekillerine söz
vereceğim. 
TANJU
ÖZCAN (Bolu) – Sayın Bakan, şu Gölcük’le ilgili Bolulular sizden müjdeli bir
haber bekliyor! 
BAŞKAN
– Sayın Milletvekilini dinleyelim de ben ondan sonra işlem yapacağım(!) 
TANJU
ÖZCAN (Bolu) – “Gölcük’ü peşkeş çekmekten vazgeçtik.” deyin yeter, sadece bunu
söyleyin. 
BAŞKAN
– Buyurun, buyurun(!) 
TANJU
ÖZCAN (Bolu) – Efendim, Gölcük’le ilgili bir soru sordum, cevap alamadım. 
BAŞKAN
- Devam edin, buyurun, ben bekliyorum sizi(!)
TANJU
ÖZCAN (Bolu) – Efendim, Sayın Bakandan bir müjde bekledik sadece. 
BAŞKAN
– Sizin söz hakkınız yok şu anda. 
Sayın
milletvekilleri, şimdi, sisteme giren milletvekillerine söz vereceğim. 
Aslında
15 sayın milletvekiline söz veriyorduk ama Afrin şehitleri nedeniyle bu konuda
çok sayıda milletvekilinin söz için sisteme girdiğini görmüş bulunmaktayız. Bu
nedenle, 20 kişiye söz vereceğim. 
TANJU
ÖZCAN (Bolu) – Sayın Bakan, orada ihale yapamazsınız, yaptırmayız; olmaz öyle
şey!
MUHAMMET
RIZA YALÇINKAYA (Bartın) – Sayın Bakan, şu Güzelcehisar’la ilgili
düşüncelerinizi de öğrenelim. 
BAŞKAN
- Şimdi söz vereceğim sayın milletvekillerinin isimlerini okuyorum: Sayın
Topal, Sayın Göker, Sayın Doğan, Sayın Kara, Sayın Gürer, Sayın Bayraktutan,
Sayın Çam yerine Sayın Özdiş, Sayın Sürekli, Sayın Yarayıcı, Sayın Yalım yerine
Sayın Turpcu, Sayın Kayışoğlu, Sayın İlgezdi, Sayın Nurlu, Sayın Akın, Sayın
Çamak...
TANJU
ÖZCAN (Bolu) – Bana cevap vermediniz Sayın Bakan... 
BAŞKAN
– Tanju Bey, lütfen…
TANJU
ÖZCAN (Bolu) – Ama efendim, bir soru sorduk, önemli bir soru.
BAŞKAN
– Ama lütfen… Ben işlem yapıyorum, biraz saygı duyun lütfen.
TANJU
ÖZCAN (Bolu) – Efendim, herkes konuşuyor, beni duyuyorsunuz sadece siz de.
BAŞKAN
– Sayın İlgezdi, Sayın Nurlu, Sayın Akın, Sayın Çamak, Sayın Taşkın yerine
Sayın Uysal, Sayın Sarıhan, Sayın Özkan yerine Sayın Dedeoğlu, Sayın Özdiş
yerine Sayın Öz, Sayın Demir. 
Yalnız
Sayın Sarıhan’ın bir toplantıya gitme durumu söz konusu olduğu için ricada
bulundu, onu izninizle 17’nci sıradan 1’inci sıraya alıyorum. 
Buyurun
Sayın Sarıhan, sizinle başlıyoruz. 
IV.- AÇIKLAMALAR
1.- Ankara
Milletvekili Şenal Sarıhan’ın, 10 Ekim Barış ve Dayanışma Derneğinin
kapatılmasına ilişkin açıklaması
ŞENAL
SARIHAN (Ankara) – Değerli Başkan, çok teşekkür ederim. 
Bugün
ne yazık ki bir mahkemeden olumsuz bir haber aldık. 10 Ekim Barış ve Dayanışma
Derneği -ki Gar patlamasında yaşamlarını yitirmiş ya da yaralı olarak kurtulmuş
olanların derneğidir bu dernek- kapatıldı. Derneğin usuli bir eksiklik
nedeniyle kapatıldığı ifade ediliyor ama esas olan, bu insanların can
güvenliklerinin sağlanması konusunda, adaletin sağlanması konusunda emek veren
bir derneğin açık tutulmasıydı. Bu durumu üzüntüyle karşıladığımızı ifade etmek
isterim ve İçişleri Bakanına bunu bir soru olarak da yöneltmek istiyorum:
Derneklerimizi kapatarak varacağımız yol neresidir? İnsanlar nasıl
düşüncelerini ifade edecekler? Bugün 2.260 kişinin sadece yazıları nedeniyle
tutuklu olduğu bir süreçte derneklerimizi de kapatırsak hâlimiz ne olacak? 
Teşekkür
ederim. 
BAŞKAN
– Teşekkür ederim Sayın Sarıhan. 
Sayın
Topal…
2.- Hatay Milletvekili Serkan Topal’ın, sağlık personeli
atamalarının bir an önce yapılmasını talep ettiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Atama
bekleyen sağlık personeli sayısı 400 bin civarındadır. Sağlık personeli onca
hastanede boşluk olmasına rağmen dokuz aydır mağdur edilmektedir. Türkiye’de
100 bin kişiye düşen hekim sayısı 179, OECD ülkelerinde ise bu rakam 339’dur.
Türkiye’nin 100 bin kişiye düşen hekim sayısında OECD’yi yakalaması için 135
bin hekime ihtiyacı vardır. Yıllara göre Türkiye’de ortalama hekim artışının 4
bin civarında olduğu düşünülürse Türkiye ancak bu artış düzeyiyle otuz üç yıl
sonra ortalamayı yakalayabilecek. 
Buradan
hem iktidar milletvekillerinden hem de Sağlık Bakanından bu keşmeşeke son
vermelerini ve bir an önce atama bekleyen sağlık personelinin seslerine kulak
vermelerini talep ediyorum.
Teşekkür
ediyorum. 
BAŞKAN
– Teşekkür ederim ben de.
Sayın
Göker…
3.- Burdur Milletvekili Mehmet Göker’in, AK PARTİ Genel
Başkanının grup toplantısında yaptığı konuşmasındaki bazı ifadelerine ilişkin
açıklaması
MEHMET
GÖKER (Burdur) – Sayın Başkanım, AKP grup toplantısında konuşan AKP Genel
Başkanı, Cumhuriyet Halk Partili bazı vekillerimizi ve bazı yöneticilerimizi
terör destekçisi şeklinde göstermiştir. “Yavuz hırsız ev sahibini bastırır.”
diye bir atasözümüz var, durum tam da bundan ibarettir. Habur’da çadır
mahkemeleri kurup “PKK’yla görüşme talimatını bizzat ben verdim.” diyen AKP
Genel Başkanının ta kendisidir. “Öcalan, bölgenin reel politiğini sağlıklı
değerlendiriyor.” diyen Sadullah Ergin bu ülkede Adalet Bakanlığı yapmıştır.
“‘Sayın Öcalan’ demeyi, Öcalan posterleri taşımayı ve PKK bayrağı açmayı suç
olmaktan biz çıkardık.” diyen o dönemin Başbakan Yardımcısı Bülent Arınç’tır.
Yıllarca FETÖ terörünü besleyip büyüten ve bundan çıkar sağlayanın hangi parti
olduğu herkesçe malumdur. Yapılan çamur siyaseti bize bulaşmayacaktır. (CHP
sıralarından alkışlar)
BAŞKAN
– Sayın Doğan…
4.- İstanbul Milletvekili Selina Doğan’ın, Profesör Doktor
Agop Kotoğyan’ın vefatına ilişkin açıklaması
SELİNA
DOĞAN (İstanbul) – Sayın Başkan, değerli milletvekilleri; dedesini 1915’te
Yozgat’ta kaybetti. Mağaraya saklanarak hayatta kalabilen ailesi daha sonra
İstanbul’a taşındı. 1939’da bir ömrünü geçireceği Cerrahpaşada dünyaya geldi.
İlkokul öğrencisiyken çalıştığı gümüş atölyesinde bir iş kazası sonucu sağ
kolunun tamamını kaybetti, öldü diye götürüldüğü Cerrahpaşada bir kez daha
dünyaya geldi. Yoksulluk içinde hem çalıştı hem de okudu, Cerrahpaşa Tıp
Fakültesini kazandı, okulu bitirince aynı üniversitede dermatoloji kürsüsünde
asistan olarak göreve başladı. Akademik alanda uluslararası ün kazandı. “Ermeni
olduğun için dedeni, fukara olduğun için kolunu kaybettiğin o ülkede ne işin
var?” dediler, böyle diyenlere yanıtı şöyle oldu: “Bu güzel topraklardaki
insanları kardeşlerim olarak benimsedim. Bir ülkeyi sevmek demek, iyi ve kötü
günde burada olmak, vatanın yanında kalmak, vatan uğruna ölmeyi göze almak
demektir.” Yaşamı, özüne saygının, azmin, çalışkanlığın ve her şeye rağmen
güler yüzlülüğün hikâyesiydi. Profesör Doktor Agop Kotoğyan, namıdiğer “Kolsuz
Agop” dün hayata veda etti. Işıklar içinde uyusun. (CHP sıralarından alkışlar)
BAŞKAN
– Allah rahmet eylesin. 
Sayın
Kara…
5.- Antalya Milletvekili Niyazi Nefi Kara’nın, Alanya
ilçesinin Toslak Mahallesi’nde bulunan taş ocağı nedeniyle yaşanan
mağduriyetlere ilişkin açıklaması
NİYAZİ
NEFİ KARA (Antalya) – Teşekkürler Sayın Başkan.
Alanya
ilçesi Toslak Mahallesi’nde yaşanan şiddetli yağışta bu bölgede bulunan taş
ocağının dere yataklarını, köprüleri tıkamasıyla seralar, evler ve ekili alanlar
sular ve çakıllar altında kalmıştır. Bununla ilgili yaşanan mağduriyet
giderilmezken taş ocağı kapasite artırımı istemiştir. 2015 yılında da bölge
halkının seraları ve ekili alanları ile evleri taş ocağının çalışmaları
esnasında tozdan etkilenmiş ve sera altı ve üstü üretimleri ciddi zarar
görmüştü. Halk, yaşadıkları mağduriyetleri bir tutanakla kaymakamlığa iletmiş
ancak taş ocağı hakkında hiçbir işlem yapılmamıştır. Şimdi ise bu taş ocağının
faaliyet alanı başka bir mahalledeymiş gibi bir kapasite artırımı istenerek
kamu kurumları ve halkımız aldatılmaya çalışılmaktadır. 
Toslak
Mahallesi’ndeki vatandaşlarımızın seslerine kulak verilmesini ve
mağduriyetlerinin bir an evvel giderilmesini talep ediyoruz. 
BAŞKAN
– Sayın Gürer…
6.- Niğde Milletvekili Ömer Fethi Gürer’in, terörü
lanetlediğine, şehitlere Allah’tan rahmet dilediğine, esnafın sorunlarına ve
uber uygulamasının kullanmasıyla ticari taksilerin iş yapamaz duruma geldiğine
ilişkin açıklaması
ÖMER
FETHİ GÜRER (Niğde) – Teşekkür ederim.
Zeytin
Dalı Operasyonu’nda terörle mücadele eden Mehmetçiklerimizi selamlıyorum.
Terörü lanetliyorum. Şehitlerimize Allah’tan rahmet, yaralılarımıza acil şifa
diliyorum. 
Bir
yandan da ülkemizde yaşam devam ediyor. Hafta sonu Niğde’de esnaf oda
başkanlarına ziyarette bulundum. Esnaf odalarımız, üyelerinin ciddi anlamda
mağdur olduklarını dile getiriyorlar; AVM’lerin kent içinde açılması, küçük
esnafın yüksek vergi ödemesi, ekonomik durgunlukla işlerinin durma noktasına
geldiğini belirtiyorlar.
Bu
arada, ülke genelinde ticari taksicileri mağdur eden bir durum var. Merkezi
Amerika Birleşik Devletleri’nde bulunan “Uber” olarak bilinen ulaşım şebeke
şirketinin uygulamaları da ticari taksi esnafı için ciddi bir soruna dönüşmüş
durumdadır. Yalnız 17.395 ticari taksi bulunan İstanbul’da bu durum çok ciddi
hissedilmeye başlandığı gibi, ülke genelinde yayılmaktadır. D2 belgesi olan
araçların Uber uygulamasını kullanmasıyla ticari taksiler iş yapamaz duruma
gelmiş bulunmaktadır. Hükûmetin bu konuda acil düzenleme yapması ve önlem alması
beklenmektedir. Taksicilerin sesini Hükûmetin duyması istenmektedir.
(Mikrofon
otomatik cihaz tarafından kapatıldı)
ÖMER
FETHİ GÜRER (Niğde) - AKP Hükûmeti esnafı mağdur eden politikalardan
vazgeçmeli.
BAŞKAN
– Sayın Bayraktutan…
7.- Artvin Milletvekili Uğur Bayraktutan’ın, Artvin’i
Hopa’ya bağlayan Cankurtaran Tüneli’nin bir an önce açılıp hizmet vermesini
talep ettiğine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkanım.
29
Ekim 2010 tarihinde temeli atılan Artvin’i Hopa’ya bağlayan Cankurtaran Tüneli
dönemin Ulaştırma Bakanı Binali Yıldırım tarafından yapılan sözleşme uyarınca
yirmi altı ayda bitecekti; aradan seksen yedi ay geçmiş olmasına rağmen,
yaklaşık altmış aylık bir gecikmeden sonra ne yazık ki tünel ortada yoktur.
Aralık ayında Artvin’de yapılan AK PARTİ’nin kongresinde Sayın Başbakan
Artvinlilere müjde olarak ocak ayının sonunda tünelin açılacağını söylemiş,
şubat ayı gelmiş ama tünel ortada yoktur. Sayın Bakan da burada, Mecliste. Bu
tünel ne zaman açılacaktır? Sayın Başbakana ve bakanlara yanlış bilgiler verip
Artvin halkının mağduriyetlerine yol açan bu tünelin altmış aydan fazla
gecikmesine yol açan anlayışı buradan kınıyorum. Bu konuda Artvinlilerin
beklentisi, söz konusu tünelin bir an önce açılması ve oradaki can kayıplarının
bir an önce son bulmasıdır. Bu konuda Hükûmetin duyarlı davranmasını talep
ediyorum. Ve bu tünelin bir an önce gerçekleşmesini ve Hopa Dağı tünelinin bir
an önce açılıp trafiğe hizmet vermesini talep ediyor, teşekkür ediyorum Sayın Başkanım.
BAŞKAN
– Teşekkür ederim ben de Sayın Bayraktutan.
Sayın
Özdiş…
8.- Adana Milletvekili İbrahim Özdiş’in, Adana’nın Kozan
ilçesi sınırlarında bulunan ve bölgenin doğal hayatını mahveden taş ocaklarını
kaçak işleten firmalara cezai işlem yapılıp yapılmadığını öğrenmek istediğine
ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Adana
ili Kozan ilçesi sınırlarında bulunan DSİ’ye ait içme ve sulama projesinin
kanal ihalesini alan iki firmaya maliyetlerini azaltmak gerekçesiyle arazi
tahsis edilmiş, bu firmalar da kaçak şekilde taş ocağı işletmeye başlamışlardı.
Sonradan, mühürlenen bu taş ocağının da mührünü kırarak işletmeye devam eden
firmalar, şimdi de ikinci kaçak taş ocağını açmış. 
Şimdi,
ilgili bakanlara soruyorum: Bu firma sahipleri kimlerdir? AKP’yle herhangi bir
bağlantıları var mıdır? Söz konusu firmaların civar köy sakinlerini ve
muhtarlarını tehdit ettiği iddiaları doğru mudur? Bulunduğu bölgenin doğal
hayatını mahveden bu taş ocakları ve kaçak işleten firmalara cezai işlem
yapılmış mıdır?
Teşekkür
ediyorum Sayın Başkan.
BAŞKAN
– Teşekkür ederim ben de.
Sayın
Sürekli…
9.- İzmir Milletvekili Kerem Ali Sürekli’nin, Afrin’de
yürütülen operasyonda şehit olanlara Allah’tan rahmet dilediğine ve Türkiye’yi
bölmek amacıyla hareket eden hainlerin emellerine ulaşamayacağına ilişkin
açıklaması
KEREM
ALİ SÜREKLİ (İzmir) – Teşekkür ediyorum Sayın Başkan.
Afrin’de
yürütülen operasyonda şehit olan askerlerimize Allah’tan rahmet, yaralılarımıza
acil şifalar diliyorum.
Türk
Silahlı Kuvvetleri dünyada eşi ve benzeri görülmemiş bir kararlılıkla
operasyonlara devam etmektedir. Bu sancılı dönemde dahi askerlerimize karşı
yapılan nefret söylemleri herkesin durduğu yeri net bir şekilde gözler önüne
sermiştir. Hak ile batılın mücadelesinde her zaman devletimizin ve milletimizin
yanındayız. Türkiye’yi bölmek amacıyla hareket eden hainler emellerine
ulaşamayacak, yürüdükleri bu ihanet yolunda necip Türk milletinin iman dolu
göğsüne çarparak bertaraf olacaklardır.
Afrin’de
beka mücadelesi veren yiğitlere selam olsun.
Sefer
bizim, zafer Allah’ındır.
Teşekkür
ediyorum Sayın Başkan.
BAŞKAN
– Teşekkür ederim ben de.
Sayın
Yarayıcı...
10.- Hatay Milletvekili Hilmi Yarayıcı’nın, 12 Eylül
döneminde olduğu gibi tutukluların darp edilmelerinin neredeyse sıradan bir
uygulamaya dönüştüğüne ve yaşam savunuculuğunun bu topraklardan
silinemeyeceğine ilişkin açıklaması
HİLMİ
YARAYICI (Hatay) – Teşekkür ederim Sayın Başkan.
AKP’nin
keyfî OHAL rejimi 12 Eylülü aratmıyor. Tıpkı 12 Eylül Dönemi’nde olduğu gibi
tutukluların darp edilmeleri neredeyse sıradan bir uygulamaya dönüşmüştür.
Bunun son örneği, Silivri Hapishanesinden Düzce T Tipi Hapishanesine sürgün
edilen tutuklu avukatlar Ayşegül Çağatay ve Aycan Çiçek’in ayakta sayım
dayatmasını kabul etmedikleri için koğuşlarında darp edilmesidir. Aynı
politikaların bir devamı olarak bugün Hatay’da, savaş politikalarına karşı
“barış” diyen, başta İnsan Hakları Derneği Şube Başkanı olmak üzere birçok
sivil toplum kuruluşu yöneticisi ve üyesi gözaltına alınmıştır. Ne yani İnsan
Hakları Derneğinden “Yaşasın savaş, yaşasın ölüm!” denmesi mi bekleniyor?
Unutulmasın ki barış demek yaşamı yüceltmek demektir. Gözaltına alsanız da
tutuklasanız da yaşam savunuculuğunu bu topraklardan silemeyeceksiniz.
BAŞKAN
– Sayın Turpcu...
11.- Zonguldak Milletvekili Şerafettin Turpcu’nun, Zonguldak
Limanı’nın özelleştirilmesi amacıyla balıkçılar ile tekne ve çekek sahiplerinin
kendilerine yer gösterilmeden limandan çıkarılmak istendiğine ilişkin
açıklaması
ŞERAFETTİN
TURPCU (Zonguldak) – Teşekkür ederim Sayın Başkan.
Zonguldak
Limanı’nda bulunan çekek sahipleri ve balıkçılarımız, kendilerine yer
gösterilmeden, yarından itibaren, Zonguldak Valiliği eliyle limandan çıkarılmak
istenmektedirler. Limanın özelleştirilmesi amacıyla, limanın çoğunluğunu oluşturan
başta balıkçılarımız olmak üzere 160 tekne ve çekek sahibi mağdur edilmektedir.
Yakın zaman önce yaşanan ve bölgemize büyük hasar veren fırtına sonrası durumun
fırsata dönüştürülüp buraların boşaltılmak istenmesini kabul etmek mümkün
değildir. Bununla birlikte, Kozlu balıkçı barınağı inşa edilirken “Sınırlı
Sorumlu Kozlu Su Ürünleri Kooperatifi” denilmesine rağmen ve kooperatif menşe
belgesi kesmesine rağmen, burası birinci derece balık çıkarma limanı olarak
kooperatife teslim edilmemektedir. Bunun Karadeniz’de başka bir örneği yoktur.
Balıkçılarımızın bu mağduriyetlerinin bir an önce giderilmesini talep ediyoruz.
BAŞKAN
– Sayın Kayışoğlu...
12.- Bursa Milletvekili Nurhayat Altaca Kayışoğlu’nun, kamu
kurumu niteliğindeki meslek kuruluşları için böl-parçala-yönet anlayışını
uygulamanın ülkeye, millî birlik ve beraberliğe ihanet olduğuna ilişkin
açıklaması
NURHAYAT
ALTACA KAYIŞOĞLU (Bursa) – Demokrasi yoluyla ele geçiremediğiniz kamu kurumu
niteliğindeki meslek kuruluşlarını darbe yoluyla ele geçiremezsiniz. Aynı
menzile paralel yürüdüğünüz FETÖ’nün projesini hayata geçirmek istiyorsunuz.
Şundan emin olun ki avukatları, doktorları, mimar ve mühendisleri bölerek,
parçalayarak ele geçirmek; böl-parçala-yönet anlayışını uygulamak bu ülkeye de
geleceğimize de millî birlik ve beraberliğimize de ihanettir. İktidarını ele
geçiremediğiniz meslek odalarına karşı yaptıklarınız, demokrasiye
tahammülsüzlüğünüz ülkemizin yönetiminde de ne büyük tehlikelere yol
açtığınızın bir kanıtıdır. Milletçe bizi içine sürüklediğiniz bu kaosa derhâl
son verin. 
Teşekkür
ederim, sağ olun Başkanım. 
BAŞKAN
– Teşekkür ederim ben de. 
Sayın
İlgezdi…
13.- İstanbul Milletvekili Gamze Akkuş İlgezdi’nin, sağlıkta
dönüşüm sisteminin çöktüğüne ilişkin açıklaması
GAMZE
AKKUŞ İLGEZDİ (İstanbul) – Sayın Başkan, sağlıkta dönüşüm sistemi çöktü, kâr
odaklı sistemde hasta hekim ilişkisi bozuldu, sağlık çalışanlarına yönelik
şiddet vakalarında patlama yaşanıyor. Kanser ilaçları karaborsaya düştü, organ
nakli bekleyen yurttaşlarımız ölüme yürüyorlar. Merkezî Hekim Randevu
Sistemi’nde tam bir kaos yaşanıyor; Alo 182’yi arayanlar muhatap bulamadığını,
randevu alamadığını söylüyor. Randevu alamayan insanlarımız hastanelerin acil
servisinde dertlerine derman arıyor, derman bulamayanlar ise evlerinde ölümü bekliyorlar.

Buradan
Sağlık Bakanına çağrıda bulunuyorum: Hastalardan ilave ücret almak çözüm
değildir, faturayı yoksula ve biçareye kesmek çözüm değildir, sağlıkta
özelleştirme çözüm değildir, acil servisleri vatandaşlara kapatmak çözüm
değildir, doktorları ve sağlık çalışanlarını uzun süre çalıştırmak çözüm
değildir; aksine çözüm, halkın sağlığını savunan, halkçı sağlık
politikalarındadır. 
Teşekkürler.

BAŞKAN
– Teşekkür ederim ben de Sayın İlgezdi. 
Sayın
Nurlu…
14.- Manisa Milletvekili Mazlum Nurlu’nun, Zeytin Dalı
Harekâtı’nın hedeflendiği şekilde tamamlanmasının en büyük dilekleri olduğuna,
şehitlere Allah’tan rahmet dilediğine ve Başbakan Binali Yıldırım’ın AK PARTİ
Muğla il kongresinde sarf ettiği bazı ifadelerine ilişkin açıklaması
MAZLUM
NURLU (Manisa) – Sayın Başkan, terörle mücadele kapsamında sürdürülen Zeytin
Dalı Harekâtı’nın hedeflendiği şekilde tamamlanarak askerlerimizin en kısa
zamanda sağ salim dönmesi en büyük dileğimizdir. Kahraman şehitlerimize
Allah’tan rahmet, yaralanan gazilerimize acil şifalar diliyorum. 
Sayın
milletvekilleri, ülke olarak zor bir dönemden geçiyoruz. Ancak, hâlâ Afrin operasyonunun
ciddiyetini anlayamayanlar var, bunların başında da maalesef Başbakan Binali
Yıldırım geliyor. Unutmayalım ki savaşlar, askerî operasyonlar çok ciddi millî
konulardır. Başbakanın Muğla kongresinde sıkılmadan şakalaştığı konu Afrin’de
bir günde 12 evladımız şehit oldu. Türk ulusu olarak hepimiz kahrolurken
Başbakan alaycı bir tavırla âdeta işi sulandırmaktadır. Olayın ciddiyetinin
farkında olmayan Başbakan Binali Yıldırım’ı kınıyor, Genel Kurulu saygıyla
selamlıyorum. 
BAŞKAN
– Teşekkür ederim.
Sayın
Akın…
15.- Balıkesir Milletvekili Ahmet Akın’ın, AKP Genel
Başkanının “Türk milleti” yerine “millet” ifadesi kullanmasına, iktidar
partisinin Türkiye’nin birlik ve beraberliğini pekiştirecek adımları atması
gerektiğine ve Zeytin Dalı Harekâtı’nda şehit olanlara Allah’tan rahmet
dilediğine ilişkin açıklaması
AHMET
AKIN (Balıkesir) – Sayın Başkan, teşekkürler. 
Sayın
Başkan, AKP Genel Başkanı “Türk milleti” demek yerine devamlı “millet” diyor.
Buradan sormak istiyorum, “tek millet” dediği millet kim? AKP, Osmanlı’nın bile
tarihin diyalektiğine uygun olduğu için terk etmek zorunda kaldığı “milliyet”
anlayışını savunarak Türk milletini kendi millî kökenlerinden, köklerinden
koparmaya çalışıyor. Şimdilerde de milliyetçiliği Kıbrıs’ın Beşparmak
Dağlarına, Afyon’un haşhaş tarlalarına yazan partimize milliyetçilik dersi
vermeye çalışıyor. AKP milliyetçilik dersi verecek son partidir. Sürekli şehit
haberleri aldığımız şu günlerde, iktidar partisinin oy devşirme kaygısını
bırakarak Türkiye’nin birlik ve beraberliğini pekiştirecek adımları atması
gerekir.
Bu
düşüncelerle, Zeytin Dalı Harekâtı’nda şehit düşen kahraman askerlerimize
Allah’tan rahmet, ailelerine başsağlığı diliyorum.
BAŞKAN
– Sayın Çamak…
16.- Mersin Milletvekili Hüseyin Çamak’ın, Kalkınma Bakanı
Lütfi Elvan’a Mersin’in Mezitli ilçesinin Tece beldesindeki kamuya ait arazinin
otel yapımı için tahsis edilmesiyle ilgili konuya yaklaşımı nedeniyle teşekkür
ettiğine ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
8
Şubat Perşembe günü gündem dışı söz alarak Mersin’in Mezitli ilçesi Tece
beldesindeki kamuya ait, denize sıfır, 76 dönüm arazinin iki ayrı firmaya otel
yapımı için tahsis edildiğini belirtmiştim. Bu sorunu dile getirmemden üç gün
sonra Kalkınma Bakanı Sayın Lütfi Elvan arayıp sorunu araştırdığını, böyle bir
şeye asla izin verilemeyeceğini söyledi ve “Hatta artık sözünün bile
edilemeyeceğini bilmenizi isterim.” dedi. 
Ülkemizde
böyle güzel gelişmelerin de olmasının mutluluğuyla, tüm Mersinliler ve 82
milyon vatandaşımız adına Sayın Bakan Lütfi Elvan’a teşekkür eder, gelişmelerin
halkımızın yararına sonuçlanması için bu sorunun sonuna kadar takipçisi
olacağımızı belirtmek isterim.
Teşekkür
ederim.
BAŞKAN
– Teşekkür ederim ben de Sayın Çamak.
Sayın
Uysal…
17.- Karabük Milletvekili Burhanettin Uysal’ın, Zeytin Dalı
Harekâtı’nda şehit olan Piyade Astsubay Kıdemli Çavuş Ömer Bilal Akpınar’a ve
tüm şehitlere Allah’tan rahmet, yaralanan Karabüklü Yasin Yalçın ve tüm
gazilere acil şifalar dilediğine ilişkin açıklaması
BURHANETTİN
UYSAL (Karabük) – Teşekkür ederim Başkanım.
Türk
Silahlı Kuvvetlerimizin PKK/PYD-YPG, KCK ve DEAŞ terör örgütü mensuplarına
yönelik olarak Afrin bölgesinde düzenlediği Zeytin Dalı Harekâtı’nın 19’uncu
gününde terör örgütü mensuplarınca gerçekleştirilen tanksavar ve havan
saldırısında şehit olan Piyade Astsubay Kıdemli Çavuş Ömer Bilal Akpınar 8
Şubat 2018 Perşembe günü Karabük kent meydanında, ikindi namazını müteakip 50
bin kişinin katılımıyla kılınan cenaze namazının ardından Safranbolu
Şehitliği’nde defnedildi. 
Ayrıca,
aynı saldırıda Karabüklü hemşehrimiz Yasin Yalçın da yaralanmış, Gaziantep’te
tedavi görmektedir. Kendisine ve tüm gazilerimize de acil şifalar, şehadete
ulaşmış bütün evlatlarımıza Allah’tan rahmet diliyorum. 
Karabük
olarak 59’uncu şehidimizi verdik. Karabük, şehidine sahip çıktı ve hak ettiği
şekilde Rahmetirahman’a uğurladı. Karabük, bir kez daha ezanına, bayrağına,
vatanına, devletine nasıl sahip çıktığını göstermiştir. Bu aziz milletin bir
ferdi olmaktan, Karabük’ün vekili olmaktan bir kez daha onur ve gurur duydum.
Teşekkür
ederim.
BAŞKAN
– Teşekkür ederim ben de.
Sayın
Dedeoğlu…
18.- Kayseri Milletvekili Sami Dedeoğlu’nun, bu haftanın 28
Şubat mağdurları için karar haftası olduğuna, ABD’nin Menbic ısrarında geri
adım atacağına ve şehitlere Allah’tan rahmet dilediğine ilişkin açıklaması
SAMİ
DEDEOĞLU (Kayseri) – Teşekkürler Sayın Başkanım.
Bu
hafta 28 Şubat mağdurlarının karar haftasıdır. Hâlen içeride yatanların
hayırlısıyla tahliyelerini diliyorum. 
Milletimizin
şehadete olan aşkı, vatana olan sevdası söz konusu olduğunda nasıl ki 15
Temmuzda Cumhurbaşkanımızın bir emriyle milletimiz hain darbecilerin karşısında
durdu; bugün de aynı özveriyle, kararlılıkla Afrin’e, Münbiç’e vatan toprağında
gül bahçesine girer gibi milletimizle el ele gideriz. “Münbiç’e girersiniz ABD
askerleriyle karşılaşırsınız.” tehdidine göre hareket edecek bir ülke değiliz.
Verilen sözler tutulmayınca hedefimiz bu toprakları sahiplerine teslim etmek
olacaktır. Sınır ötesinde hiçbir harekâtta kalıcı olma hedefimiz yoktur. ABD,
Münbiç ısrarından geri adım atacaktır. Bugün arkalarında 1.369 leş bırakarak
kaçan vatan hainleri sokulacak delik aramaktadır. 
Şehitlerimize
Allah’tan rahmet diliyorum, yaralılara acil şifalar, milletimizin de başı sağ
olsun.
Yüce
Meclisi saygıyla selamlıyorum. 
BAŞKAN
– Teşekkür ederim Sayın Dedeoğlu.
Sayın
Öz…
19.- Çanakkale Milletvekili Bülent Öz’ün, Çansporlu
futbolcuların İstanbul’da Sultangazispor futbolcuları, taraftarları ve
yöneticileri tarafından darbedilmelerine ve futbolda şiddetin önüne geçilecek
adımların bir an önce atılması gerektiğine ilişkin açıklaması
BÜLENT
ÖZ (Çanakkale) – Sayın Başkan, Çanspor 1946 yılından beri Çanlı hemşehrilerimizin
gururu olarak futbolda mücadelesini sürdürmektedir. Ne yazık ki geçtiğimiz
pazar günü Çanakkale’mizin temsilcisi Çansporlu futbolcularımız, resimlerde de
görüldüğü üzere, İstanbul’da Sultangazispor futbolcuları, taraftarları ve
yöneticileri tarafından sahada, hatta basına da yansıdığı gibi, soyunma
odalarına kadar girilerek öldüresiye darbedildiler. Bu vahşeti kabul etmiyoruz
ve sorumluların gereken cezayı almalarını bekliyoruz. 
İçişleri
Bakanına soruyorum: Maç öncesinde mülki idareciler tarafından yeterli güvenlik
önlemi neden alınmamıştır? Bundan sonra buna benzer vakaların yaşanmaması için
ne gibi önlemler alınacaktır? Çanlı hemşehrilerim bu soruların cevabını
beklemektedir. Futbolda şiddetin önüne geçilecek adımlar bir an önce atılmalı, ihmal
ve hataları olanlar tespit edilerek Türk futbolunun önü açılmalıdır.
Teşekkür
ederim. (CHP sıralarından alkışlar)
BAŞKAN
– Teşekkür ederim ben de.
Sayın
Demir…
20.- Kastamonu Milletvekili Murat Demir’in, Zeytin Dalı
Operasyonu’nun başarılı bir şekilde devam ettiğine, bu mücadelede tek amacın
sınırlarımızı teröristlerden korumak olduğuna ve şehitlere Allah’tan rahmet
dilediğine ilişkin açıklaması
MURAT
DEMİR (Kastamonu) – Sayın Başkan, Zeytin Dalı Operasyonu başarılı bir şekilde
devam ediyor, kahraman ordumuz terör örgütlerine Afrin’i âdeta dar ediyor, kahraman
ordumuza Allah güç kuvvet versin. Şehitlerimize Allah’tan rahmet diliyor,
gazilerimize acil şifalar diliyorum. 
Afrin’de
kahramanca teröre karşı mücadele verilirken bu mücadelede tek amacın ne olduğu
ortadadır, sınırlarımızı teröristlerden korumak olduğu aşikârdır. Bu durum
böyleyken bunu bilen ve gören bazı kişiler hiçbir şekilde terör örgütü PYD’ye
“terör örgütü” diyemiyorlar ve böyle olduğu anlaşıldığı hâlde de
Cumhurbaşkanımıza bugün maalesef “korkak” diyebilme cesaretini kendilerinde
buluyorlar. Asıl korkaklar 15 Temmuz gecesi kaçanlar, havaalanından kaçanlar ve
PYD’ye “terör örgütü” diyemeyenlerdir.
Saygılar
sunuyorum.
BAŞKAN
– Teşekkür ederim.
Sayın
milletvekilleri, şimdi söz talebinde bulunan sayın grup başkan vekillerine söz
vereceğim.
Sayın
Akçay, buyurun sizden başlayalım.
21.- Manisa Milletvekili Erkan Akçay’ın, Zeytin Dalı
Harekâtı’nda şehit olanlara Allah’tan rahmet dilediğine, Türkiye’nin haklı ve
meşru bir şekilde terörle mücadele ettiğine, ABD’ye terör örgütüne desteği bir
an önce kesmesi uyarısında bulunduğuna ve İŞKUR’a bağlı olarak temizlik işçisi
sıfatıyla hizmet eden imamların durumuna ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bugün
Zeytin Dalı Harekâtı’nın 25’nci günündeyiz. Şu ana kadar 1.300’den fazla
terörist etkisiz hâle getirilirken 627 terör hedefi imha edilmiştir. Büyük ve
kapsamlı bir titizlik ve kurmay planlamayla yürütülen harekâtta 31 kahraman
evladımız şehit düşmüş, 143 Mehmetçiğimiz de yaralanmıştır. 10 Şubat Cumartesi
günü sivil insanları kalkan yaparak gerçekleştirilen hunhar saldırıda 9
askerimiz şehit olmuş, 11 askerimiz yaralanmıştır. Bu saldırıya müdahaleye
giden bir helikopterimiz de kırıma uğramış 2 pilot askerimiz şehit olmuştur. Şehitlerimize
Allah’tan rahmet, ailelerine ve büyük Türk milletine başsağlığı, yaralı
askerlerimize acil şifalar diliyorum. 
Terörle
mücadele amansız devam etmektedir ve edecektir. Türkiye haklı ve meşru bir
şekilde terörle mücadele etmektedir. Türkiye’ye yönelik tehlikelere karşı
bölgenin teröristlerden temizlenmesi, Türkiye'nin güvenliği ve bölgenin
istikrarı bakımından bir mecburiyettir. Bunun için elbette Afrin’in de terör
örgütünden temizlenmesi gerekir. “Afrin’e girmeyin.” demek PYD/YPG’yi kollamak,
ABD tezlerine destek vermektir. Terörle mücadelenin “ama”sı, “fakat”ı, “lakin”i
yoktur. Türkiye’nin millî güvenliğine tehdit olan nerede bir terörist yuvası
varsa, orası temizlenecektir.
Terörle
mücadelenin bir diğer boyutu da PKK/PYD-YPG’ye yönelik yabancı ülkelerden
verilen destektir. Bu destek maddi boyutları aşmıştır. ABD askeri YPG’li katil
teröristlerle beraber nöbet tutmaktadır. Bir ABD’li general YPG’li teröristlere
“kahraman” diyebiliyor. ABD suçüstü yakalanmıştır. Terör örgütlerine destek
vererek Türkiye’ye açıkça düşmanlık yapmaktadır. Sözde stratejik ortak, NATO’da
yan yana…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Akçay…
ERKAN
AKÇAY (Manisa) - …durduğumuz bu ülke, FETÖ başaramayınca bu defa diğer terör
örgütleriyle bir olmuş, düşman kampında buluşmuştur. Bu çerçevede, ABD’ye terör
örgütüne desteği bir an önce kesmesi, verilen silahların toplanması ve terörle
haklı mücadelemizde gölge etmemesi uyarısını yapıyoruz. 
Sayın
Başkan, çeşitli vesilelerle gündeme taşıdığımız bir husus da İŞKUR imamlarının
durumudur. 12 Mayıs 2017 tarihinden itibaren İŞKUR’a bağlı olarak temizlik
işçisi sıfatıyla imamlık hizmetinde bulunan imamların sorunları çözülmemiştir.
4.995 imam kendilerine verilen sözlerin yerine getirilmesini beklemektedir.
(Mikrofon
otomatik cihaz tarafından kapatıldı) 
BAŞKAN
– Tamamlayın, bir dakikalık bir ek süre daha veriyorum size. 
ERKAN
AKÇAY (Manisa) – 31 Aralık 2017’de 9.500 Kur’an kursu öğreticisi, imam-hatip ve
müezzin-kayyum kadrosu açılmıştı. Kendilerine verilen sözlere rağmen,
imamlarımız bu kapsamda değerlendirilmemiştir. İŞKUR ilişkisi çerçevesinde zor
şartlarda görevlerini ifa eden bu imamların sözleşmeleri 28 Şubatta sona
erecektir. Hükûmete çağrımız, bu 4.995 kişinin sesine duyarsız kalınmaması,
önümüzdeki on beş gün içerisinde sorunlara çözüm getirilmesidir. 
Teşekkür
ederim. 
BAŞKAN
– Teşekkür ederim Sayın Akçay. 
Sayın
Kerestecioğlu, buyurun. 
22.- İstanbul Milletvekili Filiz Kerestecioğlu Demir’in,
Halkların Demokratik Partisi kongresi öncesi yaşanan gözaltı olaylarına ve
kongre sürecine, HDP eski Eş Genel Başkanı Selahattin Demirtaş’ın duruşmasının
14 Şubat 2018 tarihinde Sincan yerleşkesinde yapılacağına ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, biz bir kongre gerçekleştirdik ve gerçekten bu kongreye
halkımızın ilgisinin yanında iktidarın, Emniyetin ilgisi de çok büyüktü; hâlâ
da büyük olmaya devam ediyor, bugün Sayın Erdoğan grup toplantısının önemli bir
kısmını kongremize ayırdı. Ve bu ilgi öylesine devam ediyor ki kongre öncesinde
bütün bileşenlerimizin sözcüleri, başkanları gözaltına alındılar; hâlen burada
spor salonunda tutuluyorlar, beton zemin üzerinde bulunuyorlar kendileri ve
bunun ne kadar devam edeceği belli değil. Hakikaten, bunu asla kabul
etmediğimizi bir kez daha ifade etmek istiyoruz. 
Ama
biz bunu ifade ediyoruz derken bir başka şey oluyor, bugün de önceki Eş Genel
Başkanımız Serpil Kemalbay’ın İstanbul’daki evinin kapısının tekmelerle
kırılarak içeri girildiğini duyuyoruz. Bir parti başkanının, yani düşünün ki
sizin partinizin daha önceki başkanının, evine kapılar tekmelenerek, üstelik de
nerede olduğu, nerede yaşadığı, nerede dolaştığı, kimliği, her şeyi çok iyi
bilinen bir insanın, her zaman herkesin gözünün önünde olan bir insanın evine
kapısı tekmelenerek giriliyor -ve üstelik site görevlisi onları eve getirtmek
için “Su bastı.” diye yalan söylüyor- “harddisk”i ve bir kısım eşyalarını
alıyorlar. Şimdi, siz buna “demokrasi” diyorsunuz ya da diyorsunuz ki: “Terör,
terör, terör…” Hangi hakla? 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Kerestecioğlu. 
FİLİZ
KERESTECİOĞLU DEMİR (İstanbul) – Evet, hakikaten sormak istiyorum: Hangi hakla?
Yani, insanlar bir şeyle suçlanıyorlarsa alınırlar, yargılanırlar; bunun insani
koşulları vardır, hukuki koşulları vardır ama biz gerçekten aslında yargıyla
falan değil, bir siyasi darbeyle karşı karşıyayız. Yarın da bu siyasi darbeyle
-4 Kasım siyasi darbesi de dediğimiz- 4 Kasımda gözaltına alınan Eş
Başkanlarımızdan Selahattin Demirtaş’ın duruşması Sincan yerleşkesinde
yapılacak saat 10.00’da ve ilk defa, kendisi, tutuklanmasına neden olan bu
dosyadan dolayı duruşmaya gelecek ve savunmasını yapacak. Biz coşkuyla ve
kararlılıkla kongremize gelen halkımızın selam ve sevgilerini kendisine
ileteceğiz ve herkese “14 Şubatta Demirtaş’la.” diyoruz.
Teşekkürler.
BAŞKAN
– Teşekkür ederim ben de.
Sayın
Altay, buyurun.
23.- İstanbul Milletvekili Engin Altay’ın, İstanbul Bölge
Adliye Mahkemesi 2. Ceza Dairesinin İstanbul Milletvekili Kadri Enis Berberoğlu
hakkında verdiği kararı kınadığına ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Sayın
Başkan, bugün İstanbul Bölge Adliye Mahkemesi 2. Ceza Dairesinde İstanbul
Milletvekilimiz Sayın Kadri Enis Berberoğlu devlet sırlarını ifşa etmekten beş
yıl on ay ceza aldı. Malum, daha önce 14. Ağır Ceza Mahkemesinde sayın
milletvekilimiz, talimatla, TCK 330’dan yargılanmış ve hakkında casusluk
yapmaktan müebbet hapis verilmiş idi. Sonra, her şeye rağmen yani “Çürümüş de
olsa iyi ki yargı var.” dediğimiz bir noktada “Yargıya güvenimizi sürdürmek
istiyoruz.” diye müteaddit defa dediğimiz bir noktada, bu sefer, BAM, devlet
sırrını ifşa etmekten sayın milletvekilimize beş yıl on ay ceza verdi. 
Ben
şimdi yüce Meclisin sayın üyelerine ve vicdanlara soruyorum: Şu kürsüde ben ve
Cumhuriyet Halk Partili birçok milletvekili, müteaddit defa, Adana'daki MİT
tırları tantanasında yani FETÖ ile jandarmanın, JİTEM ile polisin birbirlerine
silah çektiği o kepazelik sürecinde o tırlarda silah olduğunu, bunun ne idiği
belirsiz terör örgütlerine gittiğini söyledik. Sonra birçok basın kuruluşunda,
medya organında bu hikâyeler çarşaf çarşaf yazıldı. Hâl böyleyken bunun neresi
devlet sırrı Allah aşkına? Burada devlet sırrı falan yok; bir kin ve intikam
projesiyle, ana muhalefeti susturma anlayışıyla yargıya, savcılara verilen
talimatla açılmış bir dava var…
(Mikrofon
otomatik cihaz tarafından kapatıldı)
BAŞKAN
– Tamamlayınız Sayın Altay.
ENGİN
ALTAY (İstanbul) – …verilmiş haksız, hukuksuz, mesnetsiz bir karar var. Biz bu
kararın, her şeye rağmen, bir üst yargı organından yani Yargıtaydan döneceğine
olan umudumuzu koruyoruz ama bu kararla birlikte bir ayıp da yüce Meclise
yapılmıştır. Sayın milletvekilimizin beş yıl on ay ceza alıp temyiz yolu açık
iken yani hakkındaki suçla ilgili, suçlamayla ilgili hüküm kesinleşmemiş, suç
sabitlenmemiş iken sayın milletvekilimizin tutukluluk hâlinin devamına ilişkin
verilen bu kararın yargıyla ilgisi olamaz; bu karar, olsa olsa talimatla
verilmiş bir karardır. Bu kararı kınıyorum, kınıyoruz, kınıyoruz! (CHP
sıralarından alkışlar) 
BAŞKAN
– Teşekkür ederim.
Sayın
İnceöz, buyurun.
24.- Aksaray Milletvekili İlknur İnceöz’ün, İstanbul
Milletvekili Engin Altay’ın yaptığı açıklamasındaki bazı ifadelerine, Zeytin
Dalı Harekâtı’nın haklı ve meşru bir mücadele olduğuna ve büyük bir kararlılık
ve başarıyla devam ettiğine, şehitlere Allah’tan rahmet dilediğine ve Halkların
Demokratik Partisinin kongresine ilişkin açıklaması
İLKNUR
İNCEÖZ (Aksaray) – Sayın Başkan, değerli milletvekilleri; ben sondan başa doğru
gideceğim; böyle kınamakla vesaireyle olmaz. İşinize geldiğinde “Yargı
kararlarını tanıyoruz.” “Tanımıyoruz.” Talimatla.” gibi ithamlarda bulunmak
haksız ve yersiz söylemler, bunlar ancak sizlere yakışır; onu söyleyeyim. (CHP
sıralarından sıra kapaklarına vurmalar)
BAŞKAN
– Sayın milletvekilleri, kişiler düşüncelerini açıklıyor, saygı duyalım lütfen.

Devam
edin…
İLKNUR
İNCEÖZ (Aksaray) – CHP her zamanki gibi kendine yakışanı yapıyor, onu söyleyeyim.
Yani her fırsatta bu tür söylemleri reddediyoruz, onu söyleyeyim tamam, yani
işinize geldiğinde… Olayların detayını herkes bilmekte, milletimiz de bilmekte;
bu konunun çok detayına girmeyeceğim.
ENGİN
ALTAY (İstanbul) – Evet.
ALİ
ŞEKER (İstanbul) – Herkes biliyor, dünya biliyor.
FİLİZ
KERESTECİOĞLU DEMİR (İstanbul) – Dünya biliyor. 
HAYDAR
AKAR (Kocaeli) – Ya, dünya biliyor… 
BAŞKAN
– Sayın Akar…
HAYDAR
AKAR (Kocaeli) – Buyurun Sayın Başkan.
BAŞKAN
– Grup başkan vekilinizin söz talebi var, lütfen, sessizlikle dinleyelim. 
İLKNUR
İNCEÖZ (Aksaray) – 20 Ocak’ta başlayan Zeytin Dalı Harekâtı’nın büyük bir
kararlılık ve başarıyla devam ettiğini özellikle belirtmek istiyorum. Kahraman
Mehmetçiğimize de buradan selamlarımızı ve dualarımızı gönderiyoruz ve her
zaman onların yanında olduğumuzu, bu Gazi Meclisten bir kez daha ilan ediyoruz.
Bu Gazi Meclisin içerisinde Afrin operasyonuna karşı her ne kadar çatlak ses
çıkarmaya çalışanlar olsa da bu mücadele, kararlı mücadelemiz sonuna kadar
haklı bir şekilde devam edecektir. Harekâtın başladığı günden bugüne kadar
şehit olan Mehmetçiklerimize de Allah’tan rahmet, ailelerine, silah
arkadaşlarına ve tüm milletimize başsağlığı, yaralı ve gazilerimize de acil
şifalar diliyorum. 
Zeytin
Dalı Harekâtı, ülkemizin bekasına, ülkemizin geleceğine karşı kurulan karanlık
senaryoların bataklığını yok etmek için tarihe gömme operasyonudur. 911
kilometre sınırımız olacak… Bu sınır güvenliğini tesis etmek hem ülkemizin hem
de bu coğrafyanın huzur ve sükûneti için gerekli. Şimdi, burada zaman zaman
çatlak sesler çıkmakta. Bir bakıyorsunuz ki Türkiye Cumhuriyeti sınırları
içerisinde yaşayıp…
ALİ
ŞEKER (İstanbul) – “Çatlak ses.” Kahvede mi konuşuyor?
ERTUĞRUL
KÜRKCÜ (İzmir) – “Çatlak” ne hocam ya?
İLKNUR
İNCEÖZ (Aksaray) - Şunu özellikle belirteceğim…. Sabırla dinleyin. Niye bu
kanınıza dokunuyor, niye “terörle mücadele” deyince CHP taraflarından sesler
geliyor kulağıma? 
BAŞKAN
– Sayın İnceöz, siz devam edin söyleyeceklerinize, ben karar veririm ona. 
İLKNUR
İNCEÖZ (Aksaray) – Orada sivil kıyafetlerle -artık net bir şekilde, birilerinin
itiraz ettiği SİHA’lar ve İHA’lar aracılığıyla da görüntüler çok net tespit
edilmiştir ki- ellerinde silahlar, roketatarlar, füzeler vesaire… Bir
bakıyorsunuz ki sivil kıyafetler. Daha kötüsünü söyleyeyim: Erkek olmalarına
rağmen etek giyip kendilerini kamuflaj edecek kadar alçakça…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın İnceöz. 
İLKNUR
İNCEÖZ (Aksaray) – …görüntülerin de yine SİHA’lar ve İHA’lar aracılığıyla
tespit edildiğini görmekteyiz. 
Burada
-bu bütün işte, siviller, vesaire şeklinde onları telaffuz etmeyeceğim burada-
bunlar çok net olarak artık görülmüştür. O “sivil” dediğimiz insanların elinde
-teröristler, insan da demiyorum onlara- teröristlerin elinde Türkiye’ye karşı
fırlatılan, Kilis’e, Hatay’a fırlatılan bombaların, füzelerin, silahların
olduğunu ve o bölgeyi âdeta gasbettiğini… 3,5 milyon Suriyeli de Türkiye’de
yaşamakta, bu yüzden… İşte, o bölgenin huzur ve güvenliği ile yine ülkemizdeki
Suriyelilerin oraya gideceği güvenli bir bölgenin açılabilmesi için PKK’ya
-bugün YPG’ye, PYD’ye terör örgütü diyemeyenler, terörist diyemeyenler, DEAŞ da
dâhil olmak üzere- bu teröre ve terör örgütlerine karşı verilen bir
mücadeledir. Bu mücadele haklı bir mücadeledir, bu mücadele meşru bir
mücadeledir. Bu mücadele NATO üyesi Türkiye’nin mücadelesidir ve bugün biraz
evvel NATO’dan da açıklamalar geldi, Türkiye, dünya üzerinde terörle en çok
mücadele eden, terör örgütleriyle en çok mücadele eden, ülkesinin bekası için de
yine mücadele eden bir ülke şeklinde ve dolayısıyla bunun haklı bir mücadele
olduğuna ilişkin bir açıklama gelmiştir. 
(Mikrofon
otomatik cihaz tarafından kapatıldı)
BAŞKAN
– Tamamlayın.
İLKNUR
İNCEÖZ (Aksaray) – Artık burada “Sivildi, vesaireydi, işte, Afrin merkezine
girilmesin.” gibi itirazların yerine Türkiye Cumhuriyeti’nin beka meselesinde
her birimizin yekvücut durması gerekmektedir. 
Bir
başka söylemim de şu olacak ki hafta sonu bir kongre gerçekleşiyor Türkiye
Cumhuriyeti sınırları içerisinde. Düşünün ki bu kongre salonunda İstiklal Marşı
söylenmiyor, bu kongre salonunda Türk Bayrağı asılmıyor, bu kongre salonunda
Afrin’de askerlerimize, Mehmetçiklerimize kurşun sıkanlara selam çakılıyor. Bir
de gelip burada bize demokrasi dersi vermeye kalkıyorlar.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ederim.
Sayın
Altay…
25.- İstanbul Milletvekili Engin Altay’ın, Aksaray
Milletvekili İlknur İnceöz’ün yaptığı açıklamasındaki bazı ifadelerine ilişkin
açıklaması
ENGİN
ALTAY (İstanbul) – Sayın Başkan, burası yasama organı. Yasama, yürütme, yargı
diyoruz. Bırakın yasama organının bir üyesi olmayı, bir vatandaş olarak da
verilen bir mahkeme kararıyla ilgili insanlar refleks gösterebilir. Kararı
beğenirsiniz beğenmezsiniz. Kararı kabul etmek durumu elbette var ama refleks
gösterme durumu da var. Nitekim hep söylediğim bir şey vardır: Mahkeme
kararlarının meşruiyeti kamu vicdanındaki karşılıklarıyla doğru orantılıdır.
Ben, İstanbul Milletvekilimizin tutukluluk hâline karar veren bir mahkemenin
kararını kınıyorum dedim, AK PARTİ grup başkan vekili “Bırakın bu kınama
işlerini, mahkeme kararına saygılı olun. İşinize geldi mi gelmedi mi…” vesaire
benzeri bir şeyler söyledi. 
Ben
ondan şunu beklerdim: “Bir yasama organı üyesinin suçu sabitlenmeyip hüküm
kesinleşmeden tutuklu bulunmasını kabul etmiyoruz.” demesini beklerdim. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Altay lütfen. 
ENGİN
ALTAY (İstanbul) – Şimdi sisteme girdi, eminim bu hatasını düzeltecektir. Bu
yasama organı üyesinin ve çoğunluk partisinin grup başkan vekilinin bir
milletvekilinin hükmü kesinleşmemişken cezaevinde kalmasını alkışlamasını
yadırgıyorum. 
Takdiri
yüce milletimize bırakıyorum. (CHP sıralarından alkışlar) 
BAŞKAN
– Teşekkür ediyorum.
Sayın
İnceöz…
26.- Aksaray Milletvekili İlknur İnceöz’ün, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
İLKNUR
İNCEÖZ (Aksaray) – İtirazım şu noktadaydı, onu özellikle belirtmek istiyorum:
Yani biz de zaman zaman bazı kararları eleştiriyoruz ama nihayetinde “bu
mahkemelerin vermiş oldukları kararlar” diyoruz, onun altını çiziyorum; bir.
Bağımsız…
ERTUĞRUL
KÜRKCÜ (İzmir) – Ne yapalım mahkeme vermişse, kabul etmek zorunda mıyız?
İLKNUR
İNCEÖZ (Aksaray) – Buradaki itirazım şunun içindi: “Bir yerden emir verilmiş ve
onun talebi doğrultusunda çıkmış bir karar” gibi niyet okuyuculuğu noktasında…
Ki bununla kimin neyi kastettiğini çok iyi biliyoruz. Bunu her fırsatta, her
platformda…
ENGİN
ALTAY (İstanbul) – Belki FETÖ’dür canım, sen niye hemen Tayyip diye üstüne
alınıyorsun? Belki emri FETÖ vermiştir.
BAŞKAN
– Sayın milletvekilleri…
İLKNUR
İNCEÖZ (Aksaray) – İtirazımız bunaydı, buradaki niyet okuyuculuğunaydı, onu
özellikle belirtmek istiyorum. 
Ama
hata diyorsak, çok şükür, biz İstiklal Marşı’nın okunmadığı, Afrin’de
Mehmetçiklerimize kurşun sıkanlara selam çakılan bir kongrede böyle bir durma
ve görüntü sergilemediğimiz için bir hata ettiğimizi de düşünmüyoruz. 
BAŞKAN
– Sayın Kerestecioğlu…
27.- İstanbul Milletvekili Filiz Kerestecioğlu Demir’in,
Aksaray Milletvekili İlknur İnceöz’ün yaptığı açıklamasındaki bazı ifadelerine
ilişkin açıklaması
FİLİZ
KERESTECİOĞLU DEMİR (İstanbul) – Şimdi, hani, yalanla hayatı devam
ettirebileceğinizi zannediyorsanız, tabii, bir yere kadar yani gider, gider,
gider ama araba bir yerde toslar artık. Yani gerçekten, o kongrede yasal olarak
ne yapılması gerekiyorsa her şey yapılmıştır, o kongrede Türk Bayrağı da
vardır; insan gerçekten utanır bunları söylemeye. Ve orada zaten devletin memurları
vardır yani kongre dediğiniz şey bunun eşliğinde yapılır. Ama siz insanlara
atın lafı ortaya, istediğiniz gibi savurun, ondan sonrasında izi kalsın. Zaten
10 binden fazla insanı gözaltına alarak kriminalize etmeye çalıştığınız, 7
Hazirandan beri hazmedemediğiniz bu partiyi kapatamıyorsunuz ya -çünkü sizi
kapatmaya yeltendiler- ayıp olacak ya kapatırsanız, o nedenle siz bu sözleri
savurmaya devam edin. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kerestecioğlu.
FİLİZ
KERESTECİOĞLU DEMİR (İstanbul) – Biz insan kanı üzerinden siyaset yapmıyoruz.
Eğer “terör” dediklerinize söyleyecek bir lafınız varsa, gidersiniz, muhatabı
kimse ona söylersiniz ama biz, burada, iki buçuk senedir şu Mecliste demokratik
siyaseti savunmaya devam ediyoruz onca milletvekilimiz içeride olmasına ve
vekillikleri düşürülmesine rağmen. 
Ben
size hepinizin çok iyi tanıdığı yeni Eş Genel Başkanımızın ne dediğini
okuyayım: “Hiçbir anne babaya evladının; hiçbir kadına nişanlısının, eşinin,
sevgilisinin; hiçbir çocuğa babasının tabutunu göndermeyin. Zira, hiçbir
mertebe dindirmez bu acıyı, hiçbir mükâfat dolduramaz yitirilmiş canların
yokluğunu.” Biz buna inanıyoruz; biz tabutlara dirsek koymuyoruz, biz gülerek
toplantılardan “Haydi, hep beraber Afrin’e gidiyoruz.” diye çıkmıyoruz çünkü
biz insanlar ölmesin istiyoruz, askerler ölmesin istiyoruz. Bu kadardır
sözümüz. (HDP sıralarından alkışlar)
BAŞKAN
– Sayın milletvekilleri…
İLKNUR
İNCEÖZ (Aksaray) – Sayın Başkan…
BAŞKAN
– Buyurun Sayın İnceöz.
Bir
dakika. Uzatmayacağım. 
28.- Aksaray Milletvekili İlknur İnceöz’ün, İstanbul
Milletvekili Filiz Kerestecioğlu Demir’in yaptığı açıklamasındaki bazı
ifadelerine ilişkin açıklaması
İLKNUR
İNCEÖZ (Aksaray) – Sayın Başkan, yani, hakikaten, konuşmaların öncesini,
sonrasını bilmesek gerçekten bu konuşmalara sadece bu kısmıyla bakılsa bir şey
zannedilecek. İçeriğinde bir şey söyleniyor zannediliyor. 
FİLİZ
KERESTECİOĞLU DEMİR (İstanbul) – Bu Meclisteki bütün konuşmalarımı
biliyorsunuz, öncesini de sonrasını da. 
BAŞKAN
– Sayın Kerestecioğlu…
İLKNUR
İNCEÖZ (Aksaray) – Şunu söyleyeyim: Bakın, Türkiye kırk yıldır terörle mücadele
ediyor, PKK’yla ve son beş altı yıla baktığımızda da DEAŞ’la mücadele etmek
durumunda kaldı. Suriye’deki olaylar başladığı günden beri Suriye’nin, PKK’nın
devamı olan eli silahlı terör örgütü PYD ve YPG’yle de aynı şekilde mücadele
ediyor. 
Güney
koridorunuzda terör devletçikleri ve terör koridorcuğu oluşturulmaya
çalışılacak, oralardan toplar tüfekler atılacak, kırk yıldır 35 bin insanınızı
teröre şehit vereceksiniz, sondan sonra da terör örgütüne tek laf
etmeyeceksiniz, “Efendim, askerler gelmesin.” Kim gönderiyor o askerleri şehit,
kim gönderiyor? 
FİLİZ
KERESTECİOĞLU DEMİR (İstanbul) – Siz gönderiyorsunuz. 
LEYLA
BİRLİK (Şırnak) – Siz onayladınız. 
İLKNUR
İNCEÖZ (Aksaray) – Kim öldürüyor, kim vurduruyor? 
MERAL
DANIŞ BEŞTAŞ (Adana) – Siz gönderiyorsunuz. 
İLKNUR
İNCEÖZ (Aksaray) – Olur, orada terör devletçikleri kurulsun, biz de burada
diyelim ki Türkiye'nin, ülkenin bekasını, geleceğini düşünmeyelim, hiçbir
savunma, hiçbir mücadele yapmayalım. Ne yapalım? Topraklarımızı mı verelim?
Kusura bakmayın. 
ERTUĞRUL
KÜRKCÜ (İzmir) – Senden toprak isteyen yok. 
(Mikrofon
otomatik cihaz tarafından kapatıldı) 
BAŞKAN
– Sayın milletvekilleri…
İLKNUR
İNCEÖZ (Aksaray) – Bu ülkenin bir karış toprağı yoktur. Terörle ve terör
örgütleriyle mücadele de sonuna kadar, kanınıza dokunsa da devam edecektir. (AK
PARTİ sıralarından alkışlar)
BAŞKAN
– Teşekkür ederim. 
İLKNUR
İNCEÖZ (Aksaray) – Şehitmiş! Kim vuruyor?
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Kimseye söz vermeyeceğim artık. 
FİLİZ
KERESTECİOĞLU DEMİR (İstanbul) – Ama “Kanınıza dokunsa da…” diye bir laf yok
Sayın Başkan. Yani normalde sataşmadan söz istemem lazım ama istemiyorum. 
BAŞKAN
– Ama size yönelik bir şey, direkt partinize yönelik herhangi bir beyan olmadı
Sayın Kerestecioğlu.
İLKNUR
İNCEÖZ (Aksaray) – Ya, niye üstüne alınıyor, niye üstüne alınıyor?
ERTUĞRUL
KÜRKCÜ (İzmir) – Sen niye üstüne alınıyorsun?
İLKNUR
İNCEÖZ (Aksaray) – Ben alınırım. 
FİLİZ
KERESTECİOĞLU DEMİR (İstanbul) – Sadece kısa bir söz almak istiyorum yerimden.
Sataşacak falan değilim.
BAŞKAN
– Bir dakika. Uzatmayacağım sürenizi, ek süre vermeyeceğim. 
Buyurun.

29.- İstanbul Milletvekili Filiz Kerestecioğlu Demir’in,
Aksaray Milletvekili İlknur İnceöz’ün yaptığı açıklamasındaki bazı ifadelerine
ilişkin tekraren açıklaması
FİLİZ
KERESTECİOĞLU DEMİR (İstanbul) – Yok, ek süreye de gerek yok zaten. 
BAŞKAN
– Buyurun, dinliyorum. 
FİLİZ
KERESTECİOĞLU DEMİR (İstanbul) – Yani, biz ne söylediğimizi çok iyi biliyoruz,
burada her şey tutanaklara geçmiş durumda. Sadece bir şey eksik kalmıştı, onun
için söz aldım. “Çatlak ses” falan diyorlar ya, çatlak değil, biz çok güçlü bir
sesle her zaman barıştan yana olduğumuzu söylüyoruz ve bu ülkede aynı şekilde
çözüm sürecinde nasıl hiçbir insan ölmemişti; bunun olması için, yine barış
olması için de elimizden gelen her şeyi ama her şeyi yapmaya hazırız. 
Bunu
ifade etmek istedim Sayın Başkan.
BAŞKAN
– Teşekkür ederim.
Sayın
Altay, sizin de bir söz talebiniz var, siz de bir dakikada tamamlayın lütfen.
30.- İstanbul Milletvekili Engin Altay’ın, Aksaray
Milletvekili İlknur İnceöz’ün yaptığı açıklamasındaki bazı ifadelerine ilişkin
tekraren açıklaması
ENGİN
ALTAY (İstanbul) – Sayın grup başkan vekili bir milletvekilinin tutuklu
kalmasından rahatsız olmadığını söyledi, buna üzüldüm, yani hüküm
kesinleşmemişken. 
Peşine
de bir siyasi partinin kongresine partiler arası gelenek gereği gitmemden
bahsederek asıl bunun daha mahzurlu bir şey olduğunu söyledi. 
Sayın
Milletvekili, ben İmralı’ya, Kandil’e gidip pazarlık yapmadım. (CHP
sıralarından alkışlar) Ben legal bir partinin kongresine gittim ve ayıp
ediyorsunuz, o kongrede Türk Bayrağı vardı, hem de oldukça büyüktü. Çok ayıp!
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak Zeytin Dalı Harekâtı’nda şehit olan
askerlere Allah’tan rahmet dilediklerine ilişkin konuşması 
BAŞKAN
– Sayın milletvekilleri, biz de Divan olarak Zeytin Dalı Harekâtı’nda şehit
olan kahraman askerlerimize Allah’tan rahmet, ailelerine ve milletimize
başsağlığı diliyoruz. Gazilerimize de geçmiş olsun dileklerimizi sunuyoruz. 
Allah
ordumuzun, Hükûmetimizin, milletimizin, ülkemizin yardımcısı olsun; onu
muzaffer kılsın. Minnettarız, unutmayacağız.
Sayın
milletvekilleri, gündeme geçiyoruz.
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutuyorum:
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Türkiye
Büyük Millet Meclisi Dışişleri Komisyonu üyelerinden oluşan heyetlerin, Cezayir
Ulusal Halk Meclisi Dışişleri, İşbirliği ve Göç Komisyonunun vaki davetine
icabetle Cezayir’e ziyaret gerçekleştirmesinin Genel Kurulun 20/12/2017 tarihli
43’üncü Birleşiminde; Azerbaycan Cumhuriyeti Millî Meclisi Dış İlişkiler
Komitesi Başkanı Samed Seyidov'un vaki davetine icabetle Azerbaycan'a ziyaret
gerçekleştirmesi ve 15-17 Şubat 2018 tarihlerinde Bulgaristan'ın başkenti Sofya'da
gerçekleştirilecek olan Parlamentolar Arası Ortak Dış ve Güvenlik Politikası
(OGDP) ve Ortak Güvenlik ve Savunma Politikası (OGSP) Konferansı’na
katılmasının Genel Kurulun 16/1/2018 tarihli 49'uncu Birleşiminde kabul
edildiğine; söz konusu Cezayir ziyaretine TBMM Dışişleri Komisyonu Başkanı ve
İstanbul Milletvekili Volkan Bozkır, Hatay Milletvekili Fevzi Şanverdi, Rize
Milletvekili Hasan Karal, Balıkesir Milletvekili Ahmet Akın ve Antalya
Milletvekili Mehmet Günal’ın; Azerbaycan ziyaretine TBMM Dışişleri Komisyonu
Başkanı ve İstanbul Milletvekili Volkan Bozkır, Adana Milletvekili Fatma
Güldemet Sarı, Malatya Milletvekili Nurettin Yaşar, Balıkesir Milletvekili
Ahmet Akın ve Antalya Milletvekili Mehmet Günal'ın katıldığına; Sofya'da
yapılacak olan konferansa TBMM Dışişleri Komisyonu Başkanı ve İstanbul
Milletvekili Volkan Bozkır'ın katılacağına ilişkin tezkeresi (3/1514)
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu üyelerinden oluşan heyetlerin Cezayir
Ulusal Halk Meclisi Dışişleri, İşbirliği ve Göç Komisyonunun vaki davetine
icabetle Cezayir’e ziyaret gerçekleştirmesi Genel Kurulun 20/12/2017 tarihli ve
43’üncü Birleşiminde; Azerbaycan Cumhuriyeti Milli Meclisi Dış İlişkiler
Komitesi Başkanı Samed Seyidov'un vaki davetine icabetle Azerbaycan'a ziyaret
gerçekleştirmesi ve 15-17 Şubat 2018 tarihlerinde Bulgaristan'ın başkenti
Sofya'da gerçekleştirilecek olan Parlamentolar Arası Ortak Dış ve Güvenlik
Politikası (OGDP) ve Ortak Güvenlik ve Savunma Politikası (OGSP) Konferansı’na
katılması, Genel Kurulun 16/1/2018 tarihli ve 49'uncu Birleşiminde kabul
edilmiştir.
Söz
konusu Cezayir ziyaretine TBMM Dışişleri Komisyonu Başkanı ve İstanbul
Milletvekili Volkan Bozkır, Hatay Milletvekili Fevzi Şanverdi, Rize Milletvekili
Hasan Karal, Balıkesir Milletvekili Ahmet Akın ve Antalya Milletvekili Mehmet
Günal ve Azerbaycan ziyaretine TBMM Dışişleri Komisyonu Başkanı ve İstanbul
Milletvekili Volkan Bozkır, Adana Milletvekili Fatma Güldemet Sarı, Malatya
Milletvekili Nurettin Yaşar, Balıkesir Milletvekili Ahmet Akın ve Antalya
Milletvekili Mehmet Günal'ın katıldığı, ayrıca yukarıda bahsedilen Sofya'da
yapılacak olan konferansa TBMM Dışişleri Komisyonu Başkanı ve İstanbul
Milletvekili Volkan Bozkır'ın katılacağı hususları Genel Kurulun bilgilerine
sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN
– Bilgilerinize sunulur.
2.- Başkanlığın, esas komisyon olarak Dışişleri Komisyonuna,
tali komisyon olarak da Sağlık, Aile, Çalışma ve Sosyal İşler Komisyonuna
havale edilen (1/909) esas numaralı (Gözden Geçirilmiş) Avrupa Sosyal Şartının
Onaylanmasının Uygun Bulunduğuna Dair Kanunda Değişiklik Yapılması Hakkında
Kanun Tasarısı’nın Hükûmetçe geri alındığına ilişkin tezkeresi (3/1515)
BAŞKAN
- Sayın milletvekilleri, esas komisyon olarak Dışişleri Komisyonuna, tali
komisyon olarak da Sağlık, Aile, Çalışma ve Sosyal İşler Komisyonuna havale
edilen (1/909) esas numaralı (Gözden Geçirilmiş) Avrupa Sosyal Şartının
Onaylanmasının Uygun Bulunduğuna Dair Kanunda Değişiklik Yapılması Hakkında
Kanun Tasarısı Hükûmetçe geri alınmıştır. 
Bilgilerinize
sunuyorum. 
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım.
3.- Türkiye Büyük Millet Meclisi Başkanlığının, Avrupa
Parlamentosu tarafından Belçika'nın başkenti Brüksel'de 19-20 Şubat 2018
tarihlerinde düzenlenecek olan “İstikrar, Ekonomik Koordinasyon ve
Yönetişim" konulu parlamentolar arası konferansa katılım sağlanmasına
ilişkin tezkeresi (3/1516)
Türkiye Büyük Millet Meclisi Genel Kuruluna
Avrupa
Parlamentosu tarafından Belçika'nın başkenti Brüksel'de 19-20 Şubat 2018
tarihlerinde "İstikrar, Ekonomik Koordinasyon ve Yönetişim" konulu
parlamentolar arası bir konferans düzenlenecektir. Söz konusu konferansa
katılım sağlanması hususu, 28/3/1990 tarihli ve 3620 sayılı Türkiye Büyük
Millet Meclisinin Dış İlişkilerinin Düzenlenmesi Hakkında Kanun'un 9'uncu
maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN
– Kabul edenler… Kabul etmeyenler… Kabul edilmiştir.
Şimdi
partilerin grup önerilerini görüşeceğiz sayın milletvekilleri. 
Öncelikle
Milliyetçi Hareket Partisi Grubunun İç Tüzük’ün 19’uncu maddesine göre verilmiş
bir önerisi vardır; onu görüşeceğiz, okutup işleme alacağız ve oylarınıza
sunacağım.
VII.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan, Adana Milletvekili Mevlüt Karakaya ve arkadaşları tarafından şap
hastalığının meydana getirdiği verim kaybı nedeniyle hayvancılık işletmelerinde
ortaya çıkan ekonomik ve ticari kayıpların araştırılarak yapılacak yasal
düzenlemeler de dâhil olmak üzere alınması gereken önlemlerin belirlenmesi
amacıyla Türkiye Büyük Millet Meclisi Başkanlığına verilmiş olan (10/1015) esas
numaralı Meclis Araştırması Önergesi’nin ön görüşmelerinin, Genel Kurulun 13
Şubat 2018 Salı günkü birleşiminde yapılmasına ilişkin önerisi
13/2/2018
Türkiye Büyük Millet Meclisi Başkanlığına
Danışma
Kurulu 13/2/2018 Salı günü (bugün) toplanamadığından grubumuzun aşağıdaki
önerisinin İç Tüzük'ün 19'uncu maddesi gereğince Genel Kurulun onayına
sunulmasını arz ederim.
Saygılarımla.
 Erkan
Akçay
 Manisa
 MHP
Grubu Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan Adana Milletvekili Mevlüt
Karakaya ve arkadaşlarının (10/1015) esas numaralı şap hastalığının meydana
getirdiği verim kaybı nedeniyle hayvancılık işletmelerinde ortaya çıkan
ekonomik ve ticari kayıpların araştırılarak yapılacak yasal düzenlemeler de
dâhil olmak üzere alınması gereken önlemlerin belirlenmesi amacıyla verdiği
Meclis araştırması açılması önergemizin görüşmelerinin 13/2/2018 Salı günkü
birleşiminde yapılması önerilmiştir.
BAŞKAN
– Önerinin gerekçesini açıklamak üzere öneri sahibi, Milliyetçi Hareket Partisi
Grubu adına Adana Milletvekili Sayın Mevlüt Karakaya konuşacaklar. (MHP
sıralarından alkışlar)
Buyurun
Sayın Karakaya.
Süreniz
beş dakika. 
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
ülke olarak çok yönlü bir beka mücadelesi içerisindeyiz. Tabii ki öncelikli
olan Afrin’de verilen beka mücadelesi. Bu vesileyle şehitlerimize Allah’tan
rahmet; gazilerimize, yaralılarımıza şifa diliyorum. Bugün orada mücadele veren
kahramanlarımızı da buradan minnetle, saygıyla selamlıyorum. 
Biz
Milliyetçi Hareket Partisi olarak, terörle mücadele ve dış politikadaki millî
duruşu ve takip edilen çizgiyi doğru buluyor ve sonuna kadar destekliyoruz.
Bununla birlikte, sosyal ve ekonomik konularda bu yaşanan sorunları ve bunlara
ilişkin çözüm önerilerini de sorumlu bir muhalefet anlayışıyla, bulduğumuz her
platformda dile getiriyoruz, getirmeye de devam edeceğiz. İşte bugün de Türk
hayvancılığı açısından hayati öneme sahip şap hastalığıyla ilgili bir konuyu,
hem sizlerin dikkatine getirmek hem de yapılması gerekenler konusunda tedbirler
üretmek için bir Meclis araştırması talebimiz var. Bu konuda destek vermenizi
umuyor ve bekliyoruz.
Değerli
milletvekilleri, Türk tarımının üretim “pattern”ine baktığımızda önemli bir
yapısal sorunu görüyoruz. Toplam tarımsal gelirler içerisinde maalesef,
hayvancılık yüzde 25 oranında yer almakta. Aslında, gelişmiş ülkelerin
ortalaması yüzde 40, belki de ideal olanı da yüzde 50-50 ama burada biz bir
yapısal sorunla karşı karşıyayız. Yüzde 25’lik oran toplam gelir içerisinde pay
olarak son derece düşük, bu oranı artırmamız lazım ve yapılan çalışmalarda bu
yönde bir gelişmenin olmadığını da ifade etmek istiyoruz; bunun birçok
örnekleri, somut delilleri var. Ama, önemli bir sorun daha var; o da şu: Şu
anda biz kaba yem açığı olan, hem de önemli ölçüde yem açığı, yem bitkileri
açığı olan bir ülkeyiz. Yani tarımsal faaliyetlerin ekonomik anlamda yüzde 75’i
bitkisel üretim, yüzde 25’i hayvancılık. Bunun bir başka ortaya çıkardığı ya da
işaret ettiği sorun, biz, yüzde 75’lik bitkisel üretimle yüzde 25’lik hayvansal
üretimin gerekli olan yem ihtiyacını dahi karşılayamıyoruz. Dolayısıyla
üzerinde durulması gereken önemli hususlardan bir tanesi. Şimdi, bir taraftan
hayvancılığın hem kantite hem de kalite olarak artırılması gerektiğini
söylerken, diğer taraftan maalesef, şap konusunda olduğu gibi, mevcut durumu
muhafaza edememe gibi önemli bir sorunla karşı karşıyayız. 
Değerli
milletvekilleri, bu önergeyi verdiğimizde o tarihlerde şapla ilgili bazı
vakalar rapor edilmişti, daha sonra tekrar azalma oldu ama bugünlerde bu
vakalarda ciddi artışlar da meydana gelmeye başladı. Son kırk beş gün
içerisinde 10 ilimizde ki birinde 2 noktada vaka raporu yapıldı. Ben burada bu
illere girmek istemiyorum, bu konuyu çok fazla dile de dolandırmak istemiyorum
ama bildiğimiz bir şey var ki o da bu konuyla ilgili yapılan mücadelede ciddi
eksikliklerin olduğu yönünde. Bu konunun hem üretim üzerinden ciddi bir
ekonomik kaybı hem de tedavi anlamında önemli bir zarara neden olacak ciddi
külfetleri söz konusudur. Bu nedenle, biz Milliyetçi Hareket Partisi olarak bu
kadar önemli bir konuda bir Meclis araştırması açılması ve bu konularla ilgili,
genel olarak hayvancılığın ama burada da şap hastalığıyla ilgili olarak
tedbirleri üretecek bir çalışmanın yapılması gerektiğini acil olarak görüyoruz,
bu konuda desteklerinizi bekliyoruz. 
Bu
vesileyle tekrar yüce heyetinizi saygıyla selamlıyorum. (MHP sıralarından
alkışlar)
BAŞKAN
– Teşekkür ederim Sayın Karakaya.
Halkların
Demokratik Partisi Grubu adına Hakkâri Milletvekili Sayın Nihat Akdoğan
konuşacaklar.
Buyurun
Sayın Akdoğan. (HDP sıralarından alkışlar)
HDP
GRUBU ADINA NİHAT AKDOĞAN (Hakkâri) - Sayın Başkan, değerli milletvekilleri ve
cezaevinde rehin tutulan Değerli Eş Genel Başkanlarım, değerli vekil
arkadaşlarım; hepinizi saygıyla selamlıyorum.
Doğrusu,
biz daha önce de AKP’nin hayvancılık konusunda Türkiye’yi ne kadar geriye götürdüğünü…
Bugün dışarıdan etlerin ithal edilmesiyle, samanların ithal edilmesiyle, yeni
bir uygulamayla, son on yılda uygulamaya koyduğu ithal et ve hayvan alımıyla,
2018’in başlarında yaşadığımız süreçle birlikte yapılan bu uygulama her
anlamıyla ülke ekonomisine, üreticiye ve tüketiciye zarar vermektedir. 
Özellikle
son dönemde Brezilya’dan sağlıksız koşullarda nakledilen hayvanlar ülke
ekonomisine sokulmaktadır. İthal edilen söz konusu hayvanlar bir hafta boyunca
limanlarda tutulmuş, pis kokuların kente yayılmaması için iki gün boyunca
hayvanlara su ve yem verilmemiştir. Veterinerlerin hayvanlara eziyet edildiğini
raporlamasına ve mahkemenin yasaklamasına rağmen Brezilya Konsolosluğunun araya
girmesiyle, siyasi bir kararla sağlıksız ortamlarda hayvanlar Türkiye’ye
getirilmek üzere yola çıkarılmıştır. Brezilya’da büyük tepkiler gösterilen bu
uygulamaya ne yazık ki ülkemizde herhangi bir tepki gösterilmemiştir. Çünkü
tepki gösteren her insan bugün tutuklanmaktadır, gözaltına alınmaktadır.
Üreticilerin iflas etmesine, göç etmesine rağmen, bu uygulama, en son, tüketici
sağlığını riske atarak geri dönülemez bir noktaya getirmiştir. Maalesef kendi
halkının sağlığını tehlikeye atabilen bir Hükûmetten bir şeyleri beklemek
durumunda kalmadığımızı da belirtmek istiyorum.
Değerli
arkadaşlar, dışarıdan ithal edilen hayvanların herhangi bir sağlık taramasından
geçirilmeden Türkiye'ye getirilmesi beraberinde önümüzdeki süreçte birçok
hastalıkların, hayvan hastalıklarının Türkiye'de üremesine neden olmaktadır.
Yani ülkemizin koşulları, ülkemizin florası, doğası buna uygunken bugün
bunların dışarıdan ithal edilmesini, bunların bugün ülkeye getirilmesini kabul
etmemiz mümkün değil.
Diğer
bir yandan, ülkemiz tarım ülkesi olmasına rağmen bugün Doğu ve Güneydoğu
Anadolu Bölgesi’nde -baktığımızda- insanların birçoğu kendi bölgesini terk
etmek zorunda kalmış, hayvancılığın yapılma ortamı olan meraları yasaklanmış.
Daha geçenlerde biz bunu gündeme getirdiğimizde, Cumhurbaşkanı Hakkâri’ye
gittiğinde, orada halk “Hakkâri il kalsın.” dediğinde, işte, “Biz, bundan sonra
mera yasaklarını kaldıracağız.” denildi. On beş yıldır siz bunları aslında
yapabilirdiniz. Dışarıdan et ve…
(Mikrofon
otomatik cihaz tarafından kapatıldı
NİHAT
AKDOĞAN (Devamla) – Sayın Başkan, sadece çok kısa…
BAŞKAN
– Tamamlayın lütfen cümlenizi.
NİHAT
AKDOĞAN (Devamla) – Sadece ülkedeki OHAL ortamını ortadan kaldırırsanız ülkenin
vatandaşları kendi tarımsal faaliyetlerine, hayvancılık faaliyetlerine devam
etseler dışarıdan etleri ithal etmenize gerek kalmaz, samanı ithal etmenize
gerek kalmazdı. Ama maalesef siyasi yasaklarla birlikte siz her şeye yasak
koyuyorsunuz. Çünkü biz şunu da biliyoruz: Dışarıdan et ithal eden şirketler
sizin yakın akrabalarınızın şirketleridir. Bölgede de bunu, bu etleri
şirketlere verirken de yakınlarınıza verdiğinizi de biz biliyoruz. Bu nedenle
AKP’nin son on beş yılda yaptıklarını halkımız görüyor.
Ben
bu vesileyle, sağlıksız koşullarda Türkiye’ye getirilen etleri halkımızın
bilmesi gerekiyor, bu etlerin alınmamasını, kendi vatandaşından, tanıdığı
esnaftan etini almasını diliyorum.
Genel
Kurulu saygıyla selamlıyorum. 
BAŞKAN
– Teşekkür ederim Sayın Akdoğan.
Cumhuriyet
Halk Partisi Grubu adına Edirne Milletvekili Sayın Okan Gaytancıoğlu
konuşacaklar. 
Buyurun
Sayın Gaytancıoğlu. (CHP sıralarından alkışlar) 
CHP
GRUBU ADINA OKAN GAYTANCIOĞLU (Edirne) – Sayın Başkan, değerli milletvekilleri;
konu şap hastalığı ancak şaptan çok Türkiye hayvancılığının geldiği durum. 
Şapı
çözebiliriz, çok güzel bir enstitümüz var; tabii, siz orayı AVM yapmazsanız o
enstitü Türkiye’yi bırakın, dünyaya çok güzel şap aşısı üretiyor ama biz
maalesef hayvanlarımızı besleyemiyoruz, hayvanlarımıza bakamıyoruz. Yılda 500
bin tane buzağı ölümü varken biz hâlâ ithalatı konuşuyoruz. Hâlbuki onlara
bakabilsek, onları besleyebilsek, onları bize yedirebilseniz o zaman dünyadan
hayvan ithal etmeye, kırmızı et ithal etmeye gerek kalmaz.
Bakın,
birçoğunuz tabii, gündemden dolayı kaçırıyorsunuz ama üç gün önce TÜİK yeni bir
veri açıkladı, Türkiye’de kırmızı et üretimi 47 bin ton azaldı. Yani bu ne
demek? Türkiye’de nüfus artıyor, et üretimi azalıyor. Tabii, her şeye ithalatla
çözüm bulursanız sonuçta kendi halkımızı beslemeye et bulamazsınız. Niye kendi
çiftçinizi desteklemeyi düşünmüyorsunuz da… İşte, Brezilyalılar bize eylem
yapıyorlar, hayvanları dolduruyorsunuz, hayvanlar zor koşullarda, “Ben
Türkiye’ye gelmek istemiyorum.” diyor, siz hâlâ o hayvanları dolduruyorsunuz,
Brezilyalılar da göndermek istemiyorlar ama biz o hayvanlara ve kırmızı ete tam
5 milyar dolar ödedik, ne et fiyatı düştü ne kıyma fiyatı düştü. Bunları
görmezden geliyorsunuz, Tarım Bakanı olarak konuyu bilmeyen bir kişiyi
getiriyorsunuz, diyor ki: “Ben Türkiye hayvancılığını kurtaracağım.” “Ne
yapacaksın?” “300 tane koyun vereceğim.” 300 tane koyun kaç para? 300 bin lira.
Diyor ki: “2 katı da ipotek alacağım.” Bunları kimse söylemiyor, herkes umutla
bekliyor. “Bana 300 tane koyun vereceklermiş.” Peki ne alacaklar senden ey
vatandaş? “600 bin liralık ipotek alacaklar.” Sende 600 bin liralık ipotek
olsaydı köyünde dururdun zaten. Tarlalarını herkes ipotek etti. Bunu biliyor
musunuz? Şu an Türkiye’deki bütün tarım arazilerinin yüzde 80’i ipotekli.
İpotek verebilecek arazi mi kaldı? Siz o insanları kentten köye geri göndermek
istiyorsanız, kentten köye geri getirmek istiyorsanız verin bakalım yüzer tane
koyun, hiçbir şekilde ipotek almayın, hayvancılık nasıl şaha kalkıyor. Biz her
şeyi çözebiliriz ama siz Türkiye’yi yönetemiyorsunuz, hayvancılığını
yönetemiyorsunuz. Binlerce, on binlerce ziraat mühendisi, veteriner, gıda mühendisi
işsizken siz kalkıyorsunuz bir cerrahı Tarım Bakanı yapıyorsunuz. TİGEM gibi
Türkiye’ye damızlık ve tohum üreten bir kurumun başına bir kaymakamı
getiriyorsunuz. Onun yardımcısı olarak bir beden eğitimi öğretmenini
atıyorsunuz.
(Mikrofon
otomatik cihaz tarafından kapatıldı) 
OKAN
GAYTANCIOĞLU (Devamla) – Son bir dakika… 
BAŞKAN
– Sayın milletvekilleri, lütfen, yalnız, konuşma sürelerine riayet edelim.
Özellikle rica ediyorum bunu. 
Buyurun.

OKAN
GAYTANCIOĞLU (Devamla) – Birkaç günlüğüne et fiyatlarını düşüreceğim diye,
insanlara 29 liradan kıyma yedireceğim, 31 liradan kuşbaşı et yedireceğim diye
hiç uğraşmayın. Bakın, Cumhuriyet Halk Partili Aydın Belediyesi zaten bunu
beceriyor. 35 liradan sağlıklı, yerli hayvanı biz vatandaşlarımıza kuşbaşı olarak
yedirebiliyoruz. Neden? Çünkü besiciye destek veriyoruz olanaklarımız
olmamasına rağmen. Demek ki Türkiye tarımını biz yönetsek, Türkiye’nin
kaynaklarını adaletli bir şekilde çiftçiye dağıtabilsek, çiftçinin borçlarını
bir ölçüde rahatlatabilsek Türkiye’nin önünü açabiliriz. Siz ne yapıyorsunuz?
Bu ülkenin kaynaklarını başka ülkelerin çiftçilerine ayırıyorsunuz. Tam 5
milyar dolar veriyorsunuz ama et üretimi düşüyor. Ne yapıyorsunuz? Başka
ülkelerin çiftçilerine destek veriyorsunuz. Kendi çiftçinizi de köyden kente
göç ettirmeye çalışıyorsunuz. Sonra “Gel, sana koyun vereceğim.” diye de
kandırıyorsunuz. Artık bu yalanlara insanların karnı tok.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Gaytancıoğlu.
Adalet
ve Kalkınma Partisi Grubu adına Çankırı Milletvekili Sayın Hüseyin Filiz
konuşacaklar.
Buyurun
Sayın Filiz. (AK PARTİ sıralarından alkışlar)
AK
PARTİ GRUBU ADINA HÜSEYİN FİLİZ (Çankırı) – Teşekkür ederim Sayın Başkan.
Sayın
Başkan, değerli milletvekili arkadaşlarım; Milliyetçi Hareket Partisi
tarafından şap hastalığı hakkında verilen grup önerisinin aleyhinde söz almış
bulunmaktayım. Milletin Meclisini saygıyla selamlıyorum.
Orta
Doğu’nun ve bu bölgenin en büyük şap enstitüsüne sahibiz. Dünyada şap hastalığının
ilacı yoktur arkadaşlar ama aşısı vardır. Türkiye dünyaya aşı ihraç etmektedir.
Bakanlığımızca yapılan yoğun çalışmalar neticesinde, örneğin Trakya’ya, Dünya
Hayvan Sağlığı Teşkilatı tarafından 2010 yılında şap hastalığından aşılı arilik
statüsü verilmiştir yani hastalıklardan arındırılmış tesis statüsü. Yalnız
Trakya değil, Bölgesel Risklerin Kademeli Azaltılmasına Dayalı Şap Hastalığı
Kontrol ve Eradikasyon Eylem Planı hazırlanmış ve 2014 yılı Ocak ayından
itibaren uygulamaya konulmuştur. Yani plan çerçevesinde yapılacak çalışmalarla
aşılı ariliğin sürdürülmesi, Anadolu’da ise ülkemizin şap hastalığından aşılı
ariliği hedeflenmiştir.
2025
yılına kadar ülkemizin tamamını şap hastalığından aşısız ari statüsüne
ulaştırmak amacıyla başta Bursa, İzmir, Konya, Erzurum ve Şanlıurfa illeri ile
bölge illerinin de katılımıyla farkındalığı artırmak üzere çalıştaylar
düzenlenmiştir. Aşı içerisinde antijen miktarı artırılmış ve hastalıkla
mücadelede etkinlik daha üst düzeye getirilmiştir. Karantina görülmeyen tip
hastalıkları için karantina uygulamasına başlanmış, bölge kontrol altına
alınmıştır. 
Değerli
arkadaşlar, bu şap hastalığı rüzgârdan bulaşmakta, havada uçan kuş bir tesisten
diğer bir tesise hastalığı taşımakta, hayvan bakıcıları kendi ayağından alıp bir
başka yere taşımakta ve dolayısıyla bu hastalığın İran, Irak, Ermenistan,
Suriye’de de yani Türkiye’nin 100 kilometre sınırları etrafında da kontrol
altına alınıp Bakanlığımız tarafından aşılanması düşünülmekte, bu çalışmalar
yapılmaktadır.
Tabii,
buzağı ölümlerinin yüzde 5’i geçmemesi hâlinde ekonomik bir kayıp söz konusu
değildir, normal sayılıyor. 
Biraz
önce burada başta muhalefet milletvekillerinin ithal etle, kırmızı etle ilgili
söylentilerine karşılık şunu söylemek istiyorum: Tabii AK PARTİ’den önce kişi
başına et tüketimi değerli vekilim, 2 kilogramdı, 2 kilogram.
OKAN
GAYTANCIOĞLU (Edirne) – Değildi, değildi, 9 kilogramdı.
HÜSEYİN
FİLİZ (Devamla) – Evet, şu anda 14 kilogram. Neden? Yani şunu mu söylüyorsunuz:
AK PARTİ millî geliri 2 bin dolardan 11 bin dolara keşke getirmeseydi de…
(Mikrofon
otomatik cihaz tarafından kapatıldı)
HÜSEYİN
FİLİZ (Devamla) – Bir dakika ek süre istiyorum Sayın Başkan.
BAŞKAN
– Tamamlayın lütfen siz de Sayın Filiz.
HÜSEYİN
FİLİZ (Devamla) – AK PARTİ millî geliri 2 bin dolardan 11 bin dolara, 12 bin
dolara getirince hata mı etti? Et tüketimi çoğaldı. Bir de tabii nüfus arttı.
Ama Avrupa’da bu problem niye yok? Avrupa’da et tüketiminin yüzde 70’i domuz
eti. 
300
koyun hadisesine gelince, Sayın Bakanımız Ahmet Eşref Fakıbaba’yı dün
Çankırı’ya götürdük. Emin olun, insanlarımız heyecan içerisinde, kuyruğa girmiş
durumdalar. 300 koyunu verdiğimiz her çiftçinin asgari ücretini yatırıyoruz,
sigortasını yatırıyoruz, yem parasını veriyoruz, aşı parasını veriyoruz,
veteriner ücretini veriyoruz; yaklaşık -eski parayla- 100 milyarın üzerinde,
100-150 milyar civarında bir destek sağlıyoruz. Ve dolayısıyla 300 koyun bir
dahaki sene 600 koyun yapıyor. Bu proje sayesinde dışarıdan et ithalatını
azaltıyoruz, yapmayalım mı? Ve bu projenin yüzde yüz başarıya ulaşmasını
diliyorum ve ulaşacağı kanaatindeyim.
Beni
dinlediğiniz için yüce Meclisi saygıyla selamlıyorum. (AK PARTİ sıralarından
alkışlar)
BAŞKAN
– Milliyetçi Hareket Partisi grup önerisini oylarınıza sunacağım.
Kabul
edenler… Kabul etmeyenler… Öneri kabul edilmemiştir. 
OKAN
GAYTANCIOĞLU (Edirne) – Sayın Başkan, “et tüketimi 2 kilogram” dedi…
BAŞKAN
- Sayın Gaytancıoğlu, buyurun.
OKAN
GAYTANCIOĞLU (Edirne) – Sayın hatip et tüketiminin 2 kilogram olduğunu söyledi,
et tüketimi 9 kilogramdı. TÜİK verileri çok açık ve nettir. Tamam, et
tüketiminde 11-12 kilogramları şu an Türkiye yakaladı ama 2 kilogram değildi, 9
kilogramdı. Bir de TÜİK 2007’den sonra hesaplama yöntemini değiştirdiğinden
dolayı et tüketiminde bir artış gözükmektedir. 
Kayıtlara
geçmesini istedim.
BAŞKAN
– Teşekkür ederim.
HÜSEYİN
FİLİZ (Çankırı) – Sayın Başkan, benim söylediğim AK PARTİ’den önce, 2002’den
önce.
BAŞKAN
– Teşekkür ederim.
Birleşime
on beş dakika ara veriyorum.
Kapanma Saati: 16.36
İKİNCİ OTURUM
Açılma Saati: 17.03
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU
(Hatay)
-----0-----
BAŞKAN
– Türkiye Büyük Millet Meclisinin 58’inci Birleşiminin İkinci Oturumunu
açıyorum. 
MEHMET
DOĞAN KUBAT (İstanbul) – Sayın Başkan, konuşmacı yok, beş dakika ara verelim. 
BAŞKAN
– Peki, konuşmacılar bulunamadığından bir beş dakika ara verelim. 
Birleşime
beş dakika ara veriyorum. 
Kapanma Saati: 17.04
ÜÇÜNCÜ OTURUM
Açılma Saati: 17.11
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU
(Hatay)
-----0-----
BAŞKAN
– Türkiye Büyük Millet Meclisinin 58’inci Birleşiminin Üçüncü Oturumunu
açıyorum.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, Grup Başkan Vekili İstanbul Milletvekili
Filiz Kerestecioğlu Demir tarafından, yasama sorumsuzluğunun araştırılması
amacıyla 13/2/2018 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 13 Şubat
2018 Salı günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma Kurulu
13/2/2018 Salı günü (bugün) toplanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Filiz
Kerestecioğlu Demir
 İstanbul
 Grup
Başkan Vekili
Öneri:
13
Şubat 2018 tarihinde İstanbul Milletvekili Grup Başkan Vekili Filiz
Kerestecioğlu Demir tarafından verilen 6688 grup numaralı Yasama
sorumsuzluğunun araştırılması amacıyla Türkiye Büyük Millet Meclisine verilmiş
olan Meclis araştırması önergesinin diğer önergelerin önüne alınarak,
görüşmelerinin 13/2/2018 Salı günkü birleşimde yapılması önerilmiştir.
BAŞKAN
– Önerinin gerekçesini açıklamak üzere, Halkların Demokratik Partisi Grubu
adına Adana Milletvekili Sayın Meral Danış Beştaş konuşacaklardır.
Buyurun.
(HDP sıralarından alkışlar) 
Süreniz
beş dakika. 
HDP
GRUBU ADINA MERAL DANIŞ BEŞTAŞ (Adana) – Teşekkür ederim Sayın Başkan. 
Evet,
yasama sorumsuzluğuyla ilgili bir Meclis araştırması önergemiz vardır; bunun
gerekçelerini çok genel hatlarıyla ifade etmem gerekirse: 
Değerli
milletvekilleri, Anayasa’nın 83’üncü maddesi yasama sorumsuzluğunu yani mutlak
sorumsuzluğu düzenlemektedir. Buradaki amaç nedir? Milletvekillerinin temsil
ettikleri halk adına özgürce Parlamentoda düşüncelerini ifade edebilmesidir.
Hiçbir baskı ve baskı tehdidi altında kalmadan, iktidar partisini, Hükûmeti
denetlemenin en etkili yollarından biri olarak kürsü dokunulmazlığı yani yasama
sorumsuzluğu düzenlenmiştir. 
Şimdi,
burada, Anayasa’nın 83’üncü maddesi gerçekten uygulanıyor mu? Kocaman bir
“hayır.” Şu anda Türkiye Büyük Millet Meclisinde yasama sorumsuzluğu tıpkı
Anayasa’nın bütünü gibi, diğer mevzuat hükümleri gibi askıya alınmıştır. Neden?
Çünkü en başta bizim grubumuzun milletvekilleri, yasama sorumsuzluğu
kapsamındaki sözlerinden, düşüncelerinden ve açıklamalarından dolayı
hapisteler, ceza alıyorlar ve bu cezalar istinafta kesinleştiriliyor. 
Şimdi,
burada korunan milletvekili değildir, korunan halk iradesidir. Halkın iradesini
temsil eden milletvekillerinin burada özgürce düşüncesini ifade edememesi demek
zaten parlamenter sistemin tümüyle ortadan kalktığı anlamına gelir. 
Size
bir örnek vermek isterim. Biliyorsunuz iktidar partisi hakkında bir ara kapatma
davası açılmıştı ve orada sorumsuzluğun amacını iktidar partisi bakın Anayasa
Mahkemesine nasıl sunmuş? Demiş ki: “Demokrasilerde yasama sorumsuzluğu,
milletvekillerinin hiçbir şekilde hukuksal bir engellemeyle karşılaşmaksızın
düşündüklerini özgürce ifade etmek için getirilmiş önemli bir güvencedir.
Böylece milletvekilleri kendileri ya da mensubu oldukları parti bakımından
herhangi bir yaptırıma maruz kalmayacakları güvencesiyle yasama faaliyetlerine
‘özgür iradeleri’ ile katılabileceklerdir.” Bu, AKP’nin Anayasa Mahkemesine
sunduğu gerekçe. 
Bununla
birlikte, Ahmet İyimaya’nın, değerli hukukçu, iktidar partisi sıralarında
oturan ve Adalet Komisyonu Başkanlığı yapan İyimaya’nın yine bir sözünü
paylaşmak istiyorum: “Diktatöryal rejimlerde yasama sorumsuzluğu, devrini
tamamlamış hukuk ve ahlak dışı imtiyazlı sınıf yaratan bir kurum olarak
değerlendirilmektedir.” Bunun devamı var, zamanım olmadığı için okumuyorum. 
Bunlara
aynen katılıyoruz. Evet, diktatöryal yönetimler de yasama sorumsuzluğu dönemini
ortadan kaldırmıştır ve şu anda diktatöryal bir sistemde bizlerin de söz ve
düşünce hakkı tümüyle ortadan kaldırılmıştır. 
Değerli
milletvekilleri, bu dosya, bu kitap, Eş Genel Başkanımız Selahattin Demirtaş’ın
Meclisteki konuşmaları ve karşılaştırdığımız fezlekeleri. Tümü Meclis grubunda,
Parlamento kürsüsünde yaptığı konuşmalar ve şu anda rehin olarak bu
konuşmalarından dolayı hapiste. 
Bu,
İdris Baluken’in, en çok Meclis kürsüsünü kullanan, önceki dönem Grup Başkan
Vekilimizin fezlekeleri ve konuşmaları; bire bir aynı. Ama ne? Hiçbiri dikkate
alınmadı mahkemeler tarafından. 
Şimdi,
20 Mayısta dokunulmazlıklar kaldırıldığında bizim partimizin 55 milletvekiline
510 fezleke geldi. Fezlekelerde sorumsuzluk incelemesi yapılmadı. Bu fezlekeler
iddianameye dönüştü, iddianamede de sorumsuzluk incelemesi yapılmadı. Bunların
bir kısmı karara dönüştü, orada da dikkate alınmadı, istinafa gitti, istinafta
da dikkate alınmadı. Yani birbirini takip eden bir silsileyle sorumsuzluk
ortadan kaldırılmıştır. Anayasa 83 kesinlikle şu anda yürürlükte değildir.
Bizler burada bir söz söyledikten sonra hakkımızda savcılıklar takibat
başlatıyorlar ve hakkımızda iddianame, sonra da tecziye kararları geliyor. İşte
diktatoryel yönetimlerin tipik özelliğidir. Bunu sadece biz söylemiyoruz,
iktidar sıralarından çok değerli hukukçular da zamanında ifade etmişler ama bu
sözün arkasında durmuyorlar. Anayasa 6: “Egemenlik, kayıtsız şartsız
milletindir.” diyor. Anayasa 9 yargı yetkisini düzenliyor.
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Devamla) – Toparlayacağım Sayın Başkan.
BAŞKAN
– Son cümlelerinizi söyleyin lütfen.
MERAL
DANIŞ BEŞTAŞ (Devamla) – “Yargı yetkisi, Türk Milleti adına bağımsız ve
tarafsız mahkemelerce kullanılır.” Hayır, bu yanlış düzenlenmiş. Bu dönemin
karakteri şudur -şurada yazıyor ya “Egemenlik kayıtsız şartsız milletindir.” bu
doğru değil- “Egemenlik kayıtsız şartsız AKP iktidarının ve/veya
Erdoğan’ındır.” Yine, Anayasa 9, yargı yetkisine Türk milleti adına mahkemeler
karar vermiyor. Yine, mahkemeler AKP iktidarı adına ve/veya Erdoğan adına karar
veriyor. Bu kararı verdiği içindir ki şu anda bizler baskı ve baskı tehdidiyle,
cezalandırma tehdidiyle bu kürsüyü kullanıyoruz ve sonra hakkımızda mahkûmiyet
kararları veriliyor. Ama bu dönem geçecek, bu diktatoryel yönetimin
sorumluları, bunu yürütenler yarın öbür gün bizim söylediklerimizi savunmak
zorunda kalacaklar mahkemeler önünde, bundan hiçbir kuşkumuz yok çünkü
Anayasa’yı rafa kaldırmak ciddi bir suçtur. Bu suçu işlemeye devam ediyorlar.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Beştaş. 
Cumhuriyet
Halk Partisi Grubu adına İstanbul Milletvekili Sayın Zeynel Emre konuşacaklar.
Buyurun
Sayın Emre. (CHP sıralarından alkışlar)
CHP
GRUBU ADINA ZEYNEL EMRE (İstanbul) – Sayın Başkan, değerli milletvekilleri;
hepinizi saygıyla selamlıyorum.
Geçtiğimiz
haftalarda burada yaptığım bir konuşma esnasında şöyle bir ifade kullanmıştım,
demiştim ki: “Türkiye Cumhuriyeti maalesef anayasal bir devlet olma özelliğini
hızla kaybediyor.” Aslında günbegün bu tespitimizin haklılığı maalesef ortaya
çıkmakta. 
Bakın
değerli arkadaşlar, yasama sorumsuzluğu ve yasama dokunulmazlığının,
Anayasa’mızın 83 ve 84’üncü maddelerinde düzenlenen, ihdas edilen maddelerin
temel amacı şudur: Temel amacı, demokrasilerde muhalefeti korumak amacıyla
çıkartılmıştır. Bu bir milletvekiline verilen bir imtiyazdan öte milletin temsilcilerine,
millî iradeye, egemenliğe verilen bir haktan ibarettir. Yasama dokunulmazlığı
ve yasama sorumsuzluğu ihlal edildiği zaman doğrudan millî irade ihlal edilmiş
olmaktadır. 
Şimdi,
değerli arkadaşlar, bakın, bu Fransız İhtilali’nden sonra toplanan Kurucu
Meclisin 27 Haziran 1790 tarihli verdiği bir kararla ihdas edilmiş, bu amaçla
verilmiş bir hak ve üzerinden yüzlerce yıl geçmiş; biz hâlâ bu Mecliste
maalesef bu kararın doğruluğunu, yanlışlığını, eksikliğini tartışıyoruz. İşte
bizi getirdiğiniz içler acısı nokta hakikaten bu. 
Değerli
arkadaşlar, tutuklanan milletvekilleri en az başbakan kadar milletvekilidir,
bir fark yoktur ama şu an uygulamada biz görüyoruz ki Türkiye Büyük Millet
Meclisinde şu sıradan itibaren uygulanan hukuk farklı, bu sıradan itibaren
uygulanan hukuk farklı. Yani milletvekillerine eşit derecede adalet
uygulanmadığı gibi halka da, milletin kendisine de hukuk eşit şekilde
uygulanmıyor. 
Değerli
arkadaşlar, bakın, tahliyesine karar verilen tutuklular daha çıkmadan âdeta
paralel bir mahkeme tarafından tekrar tutuklanabiliyor. Tutuklu muhalefet
vekilleri fezlekelerle hedef tahtasına dönüştürülmüş durumda, âdeta Erdoğan’ın
sözünü bekleyen, nişan almış vaziyette bekleyen hâkimler, savcılar var. İktidar
partisinin söylenmesine izin vermediği şeyleri söyleyen muhalefet vekilleri
yargısız infaz tehdidi altında. 
İktidar
partisine mensup bir milletvekiliyseniz yani Mecliste şu sıralarda
oturuyorsanız, halkın Meclisini halkın kendi uçağıyla bombalayan insanların
talimat aldığı, bağlı olduğu Pensilvanya sofralarında misafir olmak serbest;
otuz yıl bu ülkeye düşmanlık yapan PKK terör örgütüyle pazarlık etmek, onlara
methiyeler düzmek serbest, suç değil; şayet bu tarafta oturuyorsanız; makamdan
gelen güçlerini kişisel çıkarları için kullanmak, aşırı zenginleşmek, şayet bu
tarafta oturuyorsanız suç değil, beka sorunu yaratacak çapta öngörüsüz,
fütursuzca politikalar yürütmek, kararlar almak da serbest…
(Mikrofon
otomatik cihaz tarafından kapatıldı) 
ZEYNEL
EMRE (Devamla) – Sayın Başkan, tamamlayacağım.
BAŞKAN
– Buyurun.
ZEYNEL
EMRE (Devamla) – Memleketin çocuklarını askerde, yurtlarda, madenlerde,
şehirlerin orta yerlerinde ölüme sürükleyen icraatlarda bulunmak serbest, bütün
bunlar suç değil; kozmik odayı yabancı istihbarat servislerine açmak serbest,
suç değil; 18 adamızı Yunanistan’a teslim etmek suç değil, serbest, bunlar hiç
tartışılmıyor dahi. Bakın, işte bu durum Türkiye’deki Meclisin işlevini tamamen
yitirdiğinin büyük bir resmidir değerli arkadaşlar. 
Bizim
milletvekilimiz bugün beş yıl, on ay gibi bir cezaya çarptırıldı. Müebbetten
yirmi beş yıla, yirmi beş yıldan buralara geldi Enis Berberoğlu’nun cezası.
Günlerce ne söylendi, ne yazıldı? “Enis Berberoğlu casus.” dendi. Bugün mahkeme
“Casus değil, gizli belgeleri açıklamaktan ceza veriyorum ancak artık beni
idare edin, tahliye edecek kadar da cesaretim yok.” dedi, özeti bu. Çünkü ceza
hukukundan azıcık anlayan avukatlar bilir ki bir yıl yatmış bir tutuklu, beş
yıl ceza aldığında hükümle birlikte muhakkak tahliye olur. 
(Mikrofon
otomatik cihaz tarafından kapatıldı) 
ZEYNEL
EMRE (Devamla) – İşte, bu, tam olarak mahkemelerin bağımsız olmadığının önemli
göstergelerinden biridir. Biz yasama sorumsuzluğunun Türkiye Büyük Millet
Meclisi çatısı altında araştırılmasının uygun olduğunu düşünüyoruz. 
Bu
düşüncelerle Genel Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Emre.
Adalet
ve Kalkınma Partisi Grubu adına Aydın Milletvekili Sayın Abdurrahman Öz
konuşacak.
Buyurun
Sayın Öz. (AK PARTİ sıralarından alkışlar) 
AK
PARTİ GRUBU ADINA ABDURRAHMAN ÖZ (Aydın) – Sayın Başkan, değerli
milletvekilleri; HDP Grubu tarafından verilmiş olan grup önerisi aleyhine AK
PARTİ Grubu adına söz almış bulunuyorum. Genel Kurulu saygıyla selamlarım.
HDP
grup önerisinin Anayasa’nın 83’üncü maddesinde düzenlenen yasama
dokunulmazlığıyla ilgili olduğu görülmektedir. Yasama dokunulmazlığı,
parlamento hukukunun temelidir, olmazsa olmazıdır, demokrasinin de gereğidir;
seçimle göreve gelmiş, iktidar ve muhalefet ayrımı olmaksızın, tüm milletvekilleri
açısından temsil ve denetim görevlerini yapabilmeleri için olmazsa olmazdır,
parlamento hukukunda yüzyıllara dayanan bir birikimin sonucudur. 
Yasama
dokunulmazlığı Anayasa’mızın 83’üncü maddesinde düzenlenmiştir. Buna göre
yasama dokunulmazlığı “Türkiye Büyük Millet Meclisi üyeleri, Meclis
çalışmalarındaki oy ve sözlerinden, Mecliste ileri sürdükleri düşüncelerden, o
oturumdaki Başkanlık Divanının teklifi üzerine Meclisçe başka bir karar
alınmadıkça bunları Meclis dışında tekrarlamak ve açığa vurmaktan sorumlu
tutulamaz.” şeklinde ifade edilmiştir. Kanaatimce de yasama dokunulmazlığı ve
sorumsuzluğu, milletvekillerinin Meclis çalışmalarındaki oy, söz ve düşünce
açıklamalarından mutlak manada sorumsuz tutulmasını kapsamalıdır. 
Anayasa’nın
14’üncü maddesinde temel hak ve hürriyetlerin kötüye kullanılması
düzenlenmiştir. Bu maddede, Anayasa’da yer alan hak ve hürriyetlerin hiç
birinin devletin ülkesi ve milletiyle bölünmez bütünlüğünü bozmayı ve insan
haklarına dayanan demokratik ve laik cumhuriyeti ortadan kaldırmayı amaçlayan
faaliyetler biçiminde kullanılamayacağı açıkça ifade edilmiştir. Anayasa’nın
14’üncü maddesinin halk içindeki, toplumdaki ifadesiyle anlatımı hiç kimsenin
suç işleme hakkının olmadığıdır. Bu çerçevede, milletvekili olarak bizlerin de
diğer vatandaşlar gibi, suç işleme hakkımızın olmadığı tartışmasızdır. 
Hepimiz
insanız, yoğun siyasi gündem içerisinde geçmişi çabuk unutuyoruz. Bir de insanoğlunun yaratılışı gereği kötü şeyleri
hatırlamak istememe gibi bir huyu vardır. Dokunulmazlıkların kaldırıldığı
günleri hatırlayalım, unutmayalım. Başta HDP’nin o zamanki genel başkanı olmak
üzere muhalefet milletvekillerinin tamamı “Kaldırın dokunulmazlıkları, bizim
sizin dokunulmazlıklarınıza ihtiyacımız yok.” diye hem bu kürsüden hem de grup toplantısından
açık açık çağrıda bulunuyorlardı. Kendilerince bizleri, iktidar partisini
sıkıştırıyorlardı. O günlerden bugünlere geldiğimizi hiçbir zaman unutmayalım.
Kaldırılan dokunulmazlıkların sonuçlarının böyle olacağı açıkça ortadayken,
bunu hepimiz görebiliyorken bundan siyaset çıkarmaya çalışmak… Asıl
sorgulanması gereken konu budur diye düşünüyorum. 
Grup
önerisini incelediğimde somut belge ve bilgiye de dayanmadığını gördüğümden
grup önerisinin aleyhinde olduğumuzu ifade ediyor, Genel Kurulu saygıyla
selamlıyorum. (AK PARTİ sıralarından alkışlar) 
BAŞKAN
– Halkların Demokratik Partisi grup önerisini oylarınıza sunacağım. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– İşlemi yapayım, söz vereceğim size.
Kabul
edenler… Kabul etmeyenler… Öneri kabul edilmemiştir.
Buyurun
Sayın Kerestecioğlu.
FİLİZ
KERESTECİOĞLU DEMİR (İstanbul) – Bizim partimizin adını anarak, zamanında
dokunulmazlıkların kaldırılmasını istediğimizi ifade ederek şu anda “İşte
bunlar unutulmamalıdır.” dendi. Doğrudur ama bununla ilgili kapsam içeriğinden
çıkarılmıştır. Ayrıca önergemizin hiçbir dayanağı, içinde herhangi bir fikrin
olmadığı da ifade edilmiştir. Bununla ilgili sataşmadan dolayı söz istiyoruz. 
Meral
Danış Beştaş konuşacak.
BAŞKAN
– Buyurun Sayın Danış Beştaş.
MERAL
DANIŞ BEŞTAŞ (Adana) – Ben somut belgeyi getireceğim. Şunu kendilerine takdim
edebilirim somut belge olarak.
VIII.- SATAŞMALARA İLİŞKİN KONUŞMALAR
1.- Adana Milletvekili Meral Danış Beştaş’ın, Aydın
Milletvekili Abdurrahman Öz’ün HDP grup önerisi üzerinde AK PARTİ Grubu adına
yaptığı konuşması sırasında HDP Grubuna sataşması nedeniyle konuşması 
MERAL
DANIŞ BEŞTAŞ (Adana) – Teşekkür ederim Sayın Başkan.
Somut
belge isteyen sayın hatip, değerli milletvekillerim, bu Selahattin Demirtaş ve
İdris Baluken’in dosyası. Mahkeme iddianamelerini ve Meclisteki konuşmaları
karşılaştırırsanız bundan daha somut bir önerge olmadığını siz de herhâlde
takdir edeceksiniz. 
İkincisi:
Bu dokunulmazlıkların kaldırılması ve milletvekillerinin hâlâ rehin tutulması
konusunda iktidar partisi hep kaçak oynamayı tercih ediyor.
Şunu
söylemenizi bekleriz: Evet, biz istedik tutuklanmanızı, fezlekeleri biz
hazırlattık, iddianameleri biz tanzim ettirdik, mahkeme kararlarını biz
yaptırıyoruz ve sonra da kesinleştirip burada düşürüyoruz. Çünkü bunun böyle
olduğunu biliyoruz. 
Daha
bugün, yarım saat önce, önceki Eş Genel Başkanımız Serpil Kemalbay evinin
önünde gözaltına alındı. Neden biliyor musunuz? Bugün iktidar partisinin grup
toplantısında AKP Genel Başkanı doğrudan Kemalbay’ı hedef gösterdi. Savcılık o
kadar hızlı hareket etti ki daha o konuşma bütün Türkiye’ye yayılmadan bir
partinin eş genel başkanı -iki gün önce görevi devretti- gözaltına alınabildi.
Kimin hakkında bir beyanda bulunuyorsa bir hafta sonra yerel mahkemeler karar
veriyor, ceza veriyor. 
İktidar
partisi grubu içinde hiç mi yok suç işleyen, hiç mi yok? Böyle bir şey olabilir
mi? Sadece HDP’liler mi yargılanıyor? Bu doğru değil. Yalan üzerine bir
politika iflas edecektir. Bu yalan üzerine politikadan vazgeçmenizi naçizane
öneririm.
Bizler
konuştuğumuz için yargılanıyoruz. Biz halkın verdiği destek sonucunda onların
düşüncelerini, taleplerini ve demokrasiyi burada her gün ısrarla ifade
ettiğimiz için ve iktidara muhalefet ettiğimiz için cezalandırılıyoruz, bunun
başka bir izahı yok. Bu sadece siyaset gereği verilen cevaplardan da
vazgeçilmesini, en azından dobra bir şekilde “Evet, bu süreci biz yönetiyoruz.”
demenizi bekliyoruz. (HDP sıralarından alkışlar) 
VI.- BAŞKANLIĞIN GENEL KURULA SUNUŞLARI (Devam)
B) Çeşitli İşler
1.- Başkanlıkça, Genel Kurulu ziyaret eden Ürdün-Türkiye
Parlamentolar Arası Dostluk Grubu Başkanı Muhammed Abu Setteh ve beraberindeki
heyete “Hoş geldiniz.” denilmesi
BAŞKAN
– Sayın milletvekilleri, Ürdün-Türkiye Parlamentolar Arası Dostluk Grubu Başkanı
Muhammed Abu Setteh ve beraberindeki heyet Meclisimizi ziyaret etmektedirler.
Kendilerine yüce Meclisimiz adına hoş geldiniz diyoruz. (Alkışlar) 
Sayın
Tanal…
MAHMUT
TANAL (İstanbul) – Değerli Başkanım, 60’a göre çok kısa bir söz istiyorum,
Üsküdar ilçemizde kentsel dönüşümle ilgili bir uygulama vardı da.
BAŞKAN
– Peki, buyurun bir dakika...
IV.- AÇIKLAMALAR (Devam)
31.- İstanbul Milletvekili Mahmut Tanal’ın, hem mülkiyet hem
imar sorunu yaşayan Üsküdar ilçesinin Kirazlıtepe Mahallesi’nde oturan vatandaşların
mağduriyetlerinin giderilmesini talep ettiğine ilişkin açıklaması 
MAHMUT
TANAL (İstanbul) – Teşekkür ediyorum Değerli Başkan. 
Değerli
milletvekilleri, hepinizi saygıyla selamlıyorum. 
İki
sayın bakanımız da buradayken… Üsküdar ilçesi Kirazlıtepe Mahallesi, Üsküdar
Belediyesinin talebiyle kentsel dönüşüm ve gelişim alanı ilan edilmiştir.
Ancak, bu Kirazlıtepe kentsel dönüşüm ve gelişim alanı ilan edildikten sonra
bir yıl gibi uzun bir süre geçti Sayın Başkanım ve bu süreden sonra, Ocak
ayında, 8 Ocak 2018 tarihinde Bakanlar Kurulu kararıyla burası afet riski alanı
ilan edildi. Afet riski alanı ilan edilmesi nedeniyle vatandaşlarımız şu anda
mağdur durumda. Hem mülkiyet sorunu hem imar sorunu açısından Kirazlıtepe
Mahallesi’nde oturan vatandaşlarımızın bu mağduriyetinin giderilmesini talep
ediyoruz. Hem mülkiyet sorunu hem imar sorunu, iki sayın bakanımız da
buradayken Kirazlıtepe’nin bu mağduriyetiyle ilgilenmelerini istirham eder,
hepinize saygı ve hürmetlerimi sunarım. 
Teşekkür
ederim. 
BAŞKAN
– Teşekkür ederim Sayın Tanal. 
VII.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Genel Kurulun çalışma saatlerinin
yeniden düzenlenmesine; gündemin "Kanun Tasarı ve Teklifleri ile
Komisyonlardan Gelen Diğer İşler" kısmında bulunan 518 ve 517 sıra sayılı
Kanun Tasarılarının bu kısmın 2 ve 4’üncü sıralarına, bastırılarak dağıtılan
519 sıra sayılı Kanun Teklifi’nin ise kırk sekiz saat geçmeden yine bu kısmın
3’üncü sırasına alınmasına ve diğer işlerin sırasının buna göre teselsül
ettirilmesine; 13, 20 ve 27 Şubat 2018 ile 6 Mart 2018 Salı günkü
birleşimlerinde sözlü soruların görüşülmemesine; 518 ve 519 sıra sayılı Kanun
Tasarı ve Teklifi’nin İç Tüzük'ün 91'inci maddesine göre temel kanun olarak
bölümler hâlinde görüşülmesine ilişkin önerisi 
BAŞKAN
- Adalet ve Kalkınma Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım. 
Türkiye Büyük Millet Meclisi Başkanlığına
Danışma
Kurulu 13/2/2018 Salı günü (bugün) toplanamadığından, İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 İlknur
İnceöz 
 Aksaray
 Grup
Başkan Vekili
Öneri:
Gündemin
"Kanun Tasarı ve Teklifleri ile Komisyonlardan Gelen Diğer İşler"
kısmında bulunan 518 ve 517 sıra sayılı kanun tasarılarının bu kısmın 2 ve
4’üncü sıralarına; bastırılarak dağıtılan 519 sıra sayılı Kanun Teklifi’nin ise
kırk sekiz saat geçmeden yine bu kısmın 3’üncü sırasına alınması ve diğer
işlerin sırasının buna göre teselsül ettirilmesi,
Genel
Kurulun;
13,
20 ve 27 Şubat 2018 ile 6 Mart 2018 Salı günkü birleşimlerinde sözlü soruların
görüşülmemesi, 
13
Şubat 2018 Salı günkü (bugün) birleşiminde 519 sıra sayılı Kanun Teklifi’ne
kadar olan işlerin görüşmelerinin tamamlanmasına kadar,
14
Şubat 2018 Çarşamba günkü birleşiminde 517 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
15
Şubat 2018 Perşembe günkü birleşiminde 361 sıra sayılı Kanun Tasarısı’na kadar
olan işlerin görüşmelerinin tamamlanmasına kadar çalışmalarını sürdürmesi,
20
Şubat 2018 Salı günkü birleşiminde 108 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
21
Şubat 2018 Çarşamba günkü birleşiminde 150 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
22
Şubat 2018 Perşembe günkü birleşiminde 384 sıra sayılı Kanun Tasarısı’na kadar
olan işlerin görüşmelerinin tamamlanmasına kadar çalışmalarını sürdürmesi,
Yukarıdaki
birleşimlerde gece 24.00'te günlük programların tamamlanamaması hâlinde günlük
programların tamamlanmasına kadar çalışmalarına devam etmesi,
518
ve 519 sıra sayılı Kanun Tasarı ve Teklifi’nin İç Tüzük'ün 91'inci maddesine
göre temel kanun olarak görüşülmesi ve bölümlerinin ekteki cetvellerdeki
şekliyle olması önerilmiştir.
 



518
  sıra sayılı
Yatırım
  Ortamının İyileştirilmesi Amacıyla Bazı Kanunlarda
Değişiklik
  Yapılmasına Dair Kanun Tasarısı. (1/912)




Bölümler


Bölüm Maddeleri


Bölümdeki Madde Sayısı




1. Bölüm


1 ila 20 nci maddeler arası


20




2. Bölüm


21 ila
  35 inci maddeler arası


15




Toplam
  Madde Sayısı


35









519 Sıra sayılı
Bazı Kanun ve Kanun Hükmünde Kararnamelerde
  Değişiklik
Yapılması Hakkında Kanun Teklifi. (2/2099)




Bölümler


Bölüm Maddeleri


Bölümdeki
Madde Sayısı




1.
  Bölüm


1
  ila 19 uncu maddeler arası


19




2.
  Bölüm 


20
  ila 36 ncı maddeler arası
(Madde
  31'e bağlı Ek Madde 22 ve Ek Madde 23 dâhil)


18




Toplam Madde Sayısı


37



BAŞKAN
– Önerinin gerekçesini açıklamak üzere öneri sahibi Adalet ve Kalkınma Partisi
Grubu adına Yozgat Milletvekili Sayın Yusuf Başer konuşacaklar. 
Buyurun
Sayın Başer. (AK PARTİ sıralarından alkışlar) 
AK
PARTİ GRUBU ADINA YUSUF BAŞER (Yozgat) – Sayın Başkan, değerli milletvekilleri;
AK PARTİ Grubumuzun Meclisimizin çalışma saatlerine uygun olarak vermiş olduğu grup
önerisinin lehinde konuşmak üzere söz aldım. Bu vesileyle yüce heyetinizi
saygıyla selamlıyorum.
Konuşmama
başlamadan önce 20 Ocak tarihinde Türk ordumuzun Türkiye'nin birliğine,
beraberliğine ve kardeşliğine kasteden hain terör örgütlerinin kökünü kazımak
amacıyla başlatmış olduğu Zeytin Dalı Operasyonu’nda şehit olan tüm
Mehmetçiklerimize Rabb’imden rahmet diliyorum, gazilerimize de Rabb’imden acil
şifalar diliyorum. 
AK
PARTİ hükûmetleri olarak Türkiye'nin varlık ve bekasına kasteden, adı ne olursa
olsun, ister “PKK” olsun ister “DAEŞ” olsun ister “PYD” olsun isterse ne olursa
olsun, hiçbir terörist, değil Türkiye’de dünyanın hiçbir yerinde Türkiye'nin
birliğine ve beraberliğine kasteden terör örgütünün mensubu kalmayıncaya kadar
terör ve teröristle mücadelemiz sonuna kadar devam edecektir.
Bu
vesileyle, değerli arkadaşlar, Meclisimizin gündemi yoğun. Özellikle
Türkiye’nin yatırım ortamının iyileştirilmesine ilişkin olarak, yatırım
ortamlarının geliştirilmesi, ulusal ve uluslararası yatırımcıların Türkiye’de
faaliyetlerine başlaması ve Türkiye’nin kalkınması ve gelişmesine vesile olması
amacıyla, bu sebeple 518 sıra sayılı Kanun Tasarımızın, yine aynı şekilde, 517
sıra sayılı Uluslararası Göç Örgütü ile Türkiye Cumhuriyeti devleti arasında
yapılan anlaşmalara ilişkin kanun tasarısının gündemin 2’nci ve 4’üncü
sıralarına alınmasını ve 519 sıra sayılı Kanun Teklifi’nin de kırk saat
geçmeden önce 3’üncü sıraya alınmasını AK PARTİ Grubu olarak teklif ettik. 
Bu
vesileyle grup önerimizin kabul edilmesini ve grup önerisinde belirtmiş
olduğumuz şartlarda ve saatlerde Meclisin çalışmalarına devam etmesini temenni
ediyorum.
Bu
duygu ve düşünceler içerisinde hepinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederim Sayın Başer.
Halkların
Demokratik Partisi Grubu adına İstanbul Milletvekili Sayın Filiz Kerestecioğlu
konuşacaklar.
Buyurun
Sayın Kerestecioğlu. (HDP sıralarından alkışlar)
HDP
GRUBU ADINA FİLİZ KERESTECİOĞLU DEMİR (İstanbul) – Sayın Başkan, değerli
milletvekilleri; belki defalarca söylediğimiz ama bir türlü gündeme vâkıf
olamadığımız, yani sadece iktidarın gündeminin yürütüldüğü bir Mecliste aslında
bazı şeyler üzerine konuşuyoruz. Hakikaten, bugün itibarıyla bile telefon
ettiğimde, daha bugün Meclisin gündeminin ne olduğunu öğrenememiş bulunuyorum.
Yani bu, bu Meclise ya da işte, Türkiye Büyük Millet Meclisine yakışan bir şey
değil. Gerçekten, buna bazı atıflar ilave ediyorsunuz ama o atıflara layık olan
meclis demokratik olarak çalışan ve işleyişi, kuralları belli olan bir
meclistir; herkese de bütün partilere de eşit yaklaşımla davranan bir
meclistir. 
Evet,
biz bu eşitliği hiçbir yerde görmüyoruz. Kongremiz pazar günü gerçekleşti.
İstanbul’da yüz otobüs için anlaşma yapılmıştı ve firma son anda getirmekten
tehditler nedeniyle vazgeçti ve sonrasında başka firma bulmak zorunda kalındı
ya da özel araçlarla geldiler. Hakkâri’den yola çıkan otobüsler Bitlis’e
ulaşana kadar on beş dakika arayla GBT kontrolüne tabi tutuldular. Dolayısıyla
Türkiye'de bir GBT kontrolü rekoru kırıldı, gerçekten tebrik ediyoruz.
Bingöl’de üç araç yola çıktı, araçların sözleşmeleri, faturaları olduğu hâlde
yolcu bileti kesilmediği için onlara ceza kesildi ve daha neler neler, kongreye
kalem bile alınmak istenmedi, gazeteciler sokulmak istenmedi, basın çok geç
girebildi. Yabancı heyetleri bizzat karşılamıştım, aynı şekilde onların da el
çantalarını bile sokana kadar içeriye binbir uğraş verdik. 
Ben
her şeye rağmen gerçekten büyük bir coşkuyla oraya gelen, katılan halkımıza
teşekkür etmek istiyorum. Ve birilerine daha teşekkür etmek istiyorum;
iktidara, GBT rekoru kırılmasını sağlayan emniyet güçlerine, kongremizi canlı
ve etraflıca yayınlayan tüm televizyon kanallarına! Bir gün basın özgürlüğü
onlara da gerekecek ve onur da tabii gerekecek. Bunlar gerçekten olağanüstü
ilgileriyle gözlerimizi yaşarttılar kongremiz boyunca, bunun için teşekkür
ediyorum! Türkiye'de nasıl üst düzey, aşkın bir demokrasi yaşandığını bütün
dünya basınına gösterdiler! Televizyonlarda tek bir haber yoktu, bir kongre
yapılmamış gibiydi ama yabancı televizyonlarda bunun haberleri vardı, evet,
gerçekten bunlara teşekkür etmek istiyoruz. Erdoğan’a, AKP Genel Başkanına da
özellikle teşekkür ediyoruz, bugün de grup toplantısında sadece kongremizi gündem
yaptığı için. Demokrasiniz hayırlı olsun arkadaşlar, bir gün size de lazım
olacak!
Teşekkürler.
(HDP sıralarından alkışlar) 
BAŞKAN
– Cumhuriyet Halk Partisi Grubu adına İstanbul Milletvekili Sayın Mahmut Tanal
konuşacaklar şimdi.
Buyurun
Sayın Tanal. (CHP sıralarından alkışlar) 
CHP
GRUBU ADINA MAHMUT TANAL (İstanbul) – Değerli Başkan, değerli milletvekilleri;
hepinizi saygıyla, hürmetle selamlıyorum. 
Tabii,
çalışma açısından, biz Cumhuriyet Halk Partisi olarak çalışmaya “evet” diyoruz
ama yeter ki Meclisi tatile sokmayın. Mesela iki hafta öncesi, Meclisi tatile
soktunuz. Halkın bu kadar sorunu varken Meclisin çalışmasına ihtiyaç var. 
Ancak
yatırım ortamının iyileştirilmesiyle ilgili getirilmek istenen hususa biz
destek veririz. Ancak yatırımın teşviki, yatırım ortamının iyileştirilmesi için
ülkede öncelikle hukuk güvenliğinin olması lazım. Eğer bir ülkede hukuk
güvenliği yoksa, yatırımcıya güven vermiyorsa o ülkede yatırımın olması
imkânsız. Hukuk güvenliği olabilecek ki hukuk istikrarı sağlanabilsin, iktisadi
istikrar sağlanabilsin, eşitlik sağlanabilsin, istihdam alanları
yaratılabilsin. Eğer hukuk güvenliği olmazsa bunların hiçbirisi olmaz. 
Tabii,
bunun da başında, siyasi iktidarın terör örgütleriyle mesafeli davranması
lazım. Neden? Bu cümleyi söylerken özellikle söylüyorum, bugüne kadar Afrin’le
ilgili “PYD terör örgütüyle mücadele ediyoruz.” derken aslında PYD terör
örgütünü, Mardin 2. Ağır Ceza Mahkemesi (2014/493) esas sayılı numarasıyla
nisan ayında yani 2014 yılında terör örgütü ilan ettiği hâlde, Şubat 2015,
Haziran 2015 tarihinde, iki farklı tarihte terör örgütünün yöneticisini, Salih
Müslim’i, mevcut olan bu siyasi iktidar Ankara’da kırmızı halılarla
karşılamıştı. 
Peki,
siz bir yandan terör örgütleriyle içli dışlı olacaksınız, bir yandan da hukuk
güvenliğini sağlayamadığınız zaman maalesef hukuk güvenliği olmaz ve o ülkede
de yatırım yapılamaz. Bununla ilgili, biz ne diyoruz? Mademki siz terör örgütü
gördüğünüz yöneticileri ülkeye davet ediyorsunuz, bir vatandaş “tweet” attığı
zaman o “tweet”inden dolayı nasıl gözaltına alıp -yakalama kararı- savcılığa
sevk ediyorsanız, siz terör örgütünün yöneticisini neden bugüne kadar savcılığa
sevk etmediniz? Sınırdan giriş-çıkışlara vize vererek niye işlem yapmadınız? 
Kütüphanede
var, kütüphanede; Interpol aracılığıyla tutukluların aranması ve iadesiyle
ilgili… Niçin bir, Interpol aracılığıyla terör örgütü yöneticisini kırmızı
bültenle aratmak işlemi başlatmıyor bu iktidar? Şikâyetimiz üzerine daha dün
yaptı. Bu resmen suçüstü. Mevcut olan siyasi iktidar yakalanmıştır, suçunu
ikrar etmiştir ve bunlarla ilgili Anayasa’mızın 14’üncü maddesine… Burada şu
anda oturan önceki dönem cumhuriyet başsavcısı bir arkadaşımız var. Bu
milletvekilinin dokunulmazlığı kapsamına…
(Mikrofon
otomatik cihaz tarafından kapatıldı)
MAHMUT
TANAL (Devamla) – …girmez, suçüstü bir iştir, ağır cezalık bir suçtur. Derhâl
bunu kollayanların, destek verenlerin, propagandasını yapmasına izin verenlerin
yakalanarak gözaltına alınması gerekir. 
Kayırmacılığa
“hayır” diyoruz, adalete “evet” diyoruz.
Hepinize
teşekkür ediyorum, saygılarımı sunuyorum. (CHP sıralarından alkışlar)
BAŞKAN
– Teşekkür ederim Sayın Tanal.
Adalet
ve Kalkınma Partisi grup önerisini oylarınıza sunuyorum: Kabul edenler… Kabul
etmeyenler… Öneri kabul edilmiştir.
Sayın
milletvekilleri, İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI (Devam)
C) Önergeler
1.- Adana Milletvekili Elif Doğan Türkmen'in, (2/836) esas
numaralı Türk Ceza Kanununda Değişiklik Yapılması Hakkında Kanun Teklifi’nin
doğrudan gündeme alınmasına ilişkin önergesi (4/130)
Türkiye Büyük Millet Meclisi Başkanlığına
(2/836)
esas numaralı Türk Ceza Kanununda Değişiklik Yapılması Hakkındaki Kanun
Teklifi’min İç Tüzük’ün 37’nci maddesi uyarınca doğrudan Genel Kurul gündemine
alınmasını arz ve talep ederim.
 Elif
Doğan Türkmen
 Adana
BAŞKAN
– Teklif sahibi olarak Adana Milletvekili Sayın Elif Doğan Türkmen
konuşacaklardır.
Buyurun
Sayın Doğan Türkmen. (CHP sıralarından alkışlar)
Süreniz
beş dakika.
ELİF
DOĞAN TÜRKMEN (Adana) – Teşekkürler Başkanım.
Sayın
Başkan, değerli milletvekilleri; Türkiye 11 Şubat 2015 tarihinde çok kötü bir
cinayet, bir katliam haberiyle sarsıldı; Özgecan Aslan cinayeti. Özgecan Aslan
cinayetiyle hepimizin ama hepimizin yüreği parçalandı, kadın ve insan olarak,
erkek olarak hepimiz o gün bu cinayeti işleyene karşı büyük bir öfke ve kin
duyduk. En ağır cezayı alması için hepimiz gerekli olan şeyleri söyledik, yazdık
çizdik. 
Özgecan
Aslan cinayetinin üzerinden üç yıl geçti ama ne yazık ki bu üç yıl içerisinde
Türkiye’de kadın cinayetleri artarak devam etti, ne yazık ki Türkiye’de çocuk
cinsel istismarı artarak devam etti ve çok kötü bir tesadüf, yine, Özgecan’ın
ölüm yıl dönümünde Adana’da 3 yaşında olduğu söylenen bir çocuğa cinsel
istismar suçu işlendi ve o çocuk hastaneden henüz tedavi edilerek taburcu oldu.
Sanıksa tutuklandı, şu anda Adana Cezaevinin dışında bir yere gönderildi başına
bir iş gelmesin diye, bulunduğu cezaevi saklanıyor vatandaşlardan. 
Niye
bunları anlatıyorum? Bizim gerek 18 yaşın altındaki… Ne yazık ki Türkiye’de -15
yaş gibi- uluslararası evrensel hukuka uymayan bir tanımlamayla 15 yaşın
üzerinde 18 yaşın altında olanlar için de rıza var ise farklı ceza uygulamaları
olduğu için özellikle bunu belirtmek istiyorum, 18 yaş evrensel tüm hukuk
sistemlerinde çocuk yaşıdır, 18 yaşın altı. Bu nedenle artık ülkemizde 18 yaşın
altındaki tüm çocuklarla ilgili olarak mutlaka ama mutlaka cinsel istismar suçunda
rıza aranmaksızın en ağır cezanın verilmesi, kadın cinayetinde artık “Kravatını
taktı, mahkemede hâkime ‘efendim’ dedi.” diye hiçbir sanığa iyi hâl indiriminin
uygulanmaması şarttır değerli milletvekilleri çünkü artık ülkemizde iyi hâl
indirimi hukuken bir istisna olması gerekirken istisna olma hâlinden çıkmış,
kural hâline gelmiş, hatta iyi hâl indirimi uygulanmıyorsa Yargıtay tarafından
o karar bozulur duruma gelmiştir. Bu nedenledir ki böyle bir kanun teklifi
verme ihtiyacı hissettim. 
Bakın,
size bir veri açıklayacağım, bu, Adalet Bakanlığının resmî verisidir. 2016 yılı
cinsel istismar şikâyetlerinin sayısı 29.504, açılan dava sayısı 15.006, hapis
cezası 5.846. Yani 29.504 şikâyetten sadece 5.846’sı hakkında hapis cezası
verilmiştir, 2016 yılı için. Bu da net göstermektedir ki yasalarda ne olursa
olsun uygulamada ne yazık ki yasalara uygun gereklilikler yerine
getirilmemektedir. İşte bu nedenledir ki kadın cinayetlerinde ve çocuk cinsel
istismarlarında artık “Özgecan Aslan yasası” olarak bilinen bu yasalar, bu
kanun teklifleri ivedi olarak gündeme alınmalı ve ivedi olarak da bu konuda bir
karar verilmelidir. Şimdi bu salonda hepinize sorsam “Özgecan Aslan cinayeti
gibi cinayet işleyenlerin suçları cezasız mı kalsın, indirim mi alsın?” desem
“Hayır.” dersiniz ama kamuya mal olmayan tüm davalarda ne yazık ki kıymetli
milletvekilleri, hem iyi hâl indirimleri uygulanmaktadır hem de tahrik
indirimleri uygulanmaktadır. Bu nedenledir ki Türkiye’de kadın cinayetlerinin
önüne bir türlü geçilememektedir. Çünkü iyi hâl indirimiyle, tahrik indirimiyle
ne yazık ki cezasızlık işlemi artık usul hâline gelmektedir.
Bu
nedenle, vermiş olduğum kanun teklifimi kabul edeceğinizi ve gündeme
alınmasıyla ilgili oylamada da olumlu oy kullanacağınızı ummak istiyorum. 
Hepinize
teşekkür ediyorum, saygılarımla. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Birleşime
on dakika ara veriyorum.
Kapanma Saati: 17.49
DÖRDÜNCÜ OTURUM
Açılma Saati: 18.17
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU
(Hatay)
-----0-----
BAŞKAN
– Türkiye Büyük Millet Meclisinin 58’inci Birleşiminin Dördüncü Oturumunu
açıyorum.
Alınan
karar gereğince sözlü soru önergeleri ile diğer denetim konularını görüşmüyor
ve gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci
sırada yer alan 697 Sayılı Olağanüstü Hal Kapsamında Bazı Tedbirler Alınması
Hakkında Kanun Hükmünde Kararname ve İçişleri Komisyonu Raporu’nun
görüşmelerine kaldığımız yerden devam edeceğiz. 
IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 697 Sayılı Olağanüstü Hal Kapsamında Bazı Tedbirler
Alınması Hakkında Kanun Hükmünde Kararname (1/908) ve İçişleri Komisyonu Raporu
(S. Sayısı: 513) (x)
BAŞKAN
– Komisyon? Burada. 
Hükûmet?
Burada. 
8/2/2018
tarihli 57’nci Birleşimde Kanun Hükmünde Kararname’nin tümü üzerindeki
görüşmeler tamamlanmıştı. 
Şimdi
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 
1’inci
maddeyi okutuyorum: 
OLAĞANÜSTÜ HAL KAPSAMINDA
BAZI TEDBİRLER ALINMASI HAKKINDA KANUN HÜKMÜNDE KARARNAME
Olağanüstü hal kapsamında bazı tedbirler
alınması; Anayasanın 121 inci maddesi ile 25/10/1983 tarihli ve 2935 sayılı
Olağanüstü Hal Kanununun 4 üncü maddesine göre, Cumhurbaşkanının başkanlığında
toplanan Bakanlar Kurulu'nca 8/1/2018 tarihinde kararlaştırılmıştır.
Kamu personeline ilişkin tedbirler
MADDE 1- (1) Terör örgütlerine veya Milli
Güvenlik Kurulunca Devletin milli güvenliğine karşı faaliyette bulunduğuna
karar verilen yapı, oluşum veya gruplara üyeliği, mensubiyeti veya iltisakı
yahut bunlarla irtibatı olan ve ekli (1) sayılı listede yer alan kişiler kamu
görevinden başka hiçbir işleme gerek kalmaksızın çıkarılmıştır. Bu kişilere
ayrıca herhangi bir tebligat yapılmaz. Haklarında ayrıca özel kanun hükümlerine
göre işlem tesis edilir.
(2) Birinci fıkra gereğince kamu görevinden
çıkarılan kişilerin, mahkûmiyet kararı aranmaksızın rütbe ve/veya memuriyetleri
alınır ve bu kişiler görev yaptıkları teşkilata yeniden kabul edilmezler; bir
daha kamu hizmetinde istihdam edilemezler, doğrudan veya dolaylı olarak
görevlendirilemezler; bunların uhdelerinde bulunan her türlü mütevelli heyet,
kurul, komisyon, yönetim kurulu, denetim kurulu, tasfiye kurulu üyeliği ve sair
görevleri de sona ermiş sayılır. Bunların silah ruhsatları, gemi adamlığına
ilişkin belgeleri ve pilot lisansları iptal edilir ve bu kişiler oturdukları
kamu konutlarından veya vakıf lojmanlarından onbeş gün içinde tahliye edilir.
Bu kişiler özel güvenlik şirketlerinin kurucusu, ortağı ve çalışanı olamazlar.
Bu kişiler hakkında bakanlıkları ve kurumlarınca ilgili pasaport birimine
derhal bildirimde bulunulur. Bu bildirim üzerine pasaport birimlerince
pasaportlar iptal edilir.
(3) Birinci fıkra kapsamında kamu görevinden
çıkarılanlar, varsa uhdelerinde taşımış oldukları büyükelçi, vali gibi
unvanları ve müsteşar, kaymakam ve benzeri meslek adlarını ve sıfatlarını
kullanamazlar ve bu unvan, sıfat ve meslek adlarına bağlı olarak sağlanan
haklardan yararlanamazlar.
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… 1’inci
madde kabul edilmiştir. 
2’nci
maddeyi okutuyorum: 
İade hükümleri
MADDE 2- (1) Ekli (2) sayılı listede yer alan
kişiler, ilgili kanun hükmünde kararnamenin eki listelerin ilgili sıralarından
çıkarılmıştır.
(2) İlgili kanun hükmünde kararname hükümleri,
birinci fıkrada belirtilen kişiler bakımından tüm hüküm ve sonuçlarıyla
birlikte ilgili kanun hükmünde kararnamenin yayımı tarihinden geçerli olmak
üzere ortadan kalkmış sayılır. Söz konusu personelden bu maddenin yürürlük
tarihinden itibaren on gün içerisinde göreve başlamayanlar çekilmiş sayılır. Bu
kapsamda göreve başlayanlara, kamu görevinden çıkarıldıkları tarihten göreve
başladıkları tarihe kadar geçen süreye tekabül eden mali ve sosyal hakları
ödenir. Bu kişiler, kamu görevinden çıkarılmalarından dolayı herhangi bir
tazminat talebinde bulunamaz. Bu personelin görevlerine iadesi, kamu görevinden
çıkarıldıkları tarihte bulundukları yöneticilik görevi dışında öğrenim
durumları ve kazanılmış hak aylık derecelerine uygun kadro ve pozisyonlara
atanmak suretiyle de yerine getirilebilir. Bu maddeye ilişkin işlemler ilgili
bakanlık ve kurumlar tarafından yürütülür.
(3) Olağanüstü hal kapsamında yürürlüğe konulan
kanun hükmünde kararnameler gereği öğrencilikle ilişikleri kesilmiş olanlardan
bu Kanun Hükmünde Kararnameye ekli (3) sayılı listede yer alanlar, ilgili kanun
hükmünde kararnamenin eki listelerin ilgili sıralarından çıkarılmıştır. İlgili
kanun hükmünde kararname hükümleri, bu kişiler bakımından tüm hüküm ve
sonuçlarıyla birlikte ilgili kanun hükmünde kararnamenin yayımı tarihinden
itibaren ortadan kalkmış sayılır.
(4) Ekli (4) sayılı listede ver alan kişiler,
ilgili kanun hükmünde kararnamenin eki listenin ilgili sıralarından
çıkarılmıştır. İlgili kanun hükmünde kararname hükümleri, bu kişiler bakımından
tüm hüküm ve sonuçlarıyla birlikte ilgili kanun hükmünde kararnamenin yayımı
tarihinden geçerli olmak üzere ortadan kalkmış sayılır. Bu fıkraya ilişkin
işlemler ilgili bakanlık ve kurumlar tarafından yürütülür.
BAŞKAN
– 2’nci maddeyi oylarınızı sunuyorum: Kabul edenler… Kabul etmeyenler… 2’nci
madde kabul edilmiştir.
3’üncü
maddeyi okutuyorum: 

Rütbesi alınan Türk
Silahlı Kuvvetleri personeli
MADDE 3- (1) Türk Silahlı Kuvvetlerinden
emekliye sevk edilen, kendi isteğiyle emekli olan, istifa eden veya başka bir
sebeple ayrılanlardan, terör örgütlerine veya Milli Güvenlik Kurulunca Devletin
milli güvenliğine karşı faaliyette bulunduğuna karar verilen yapı, oluşum veya
gruplara üyeliği, mensubiyeti veya iltisakı yahut bunlarla irtibatı olduğu
değerlendirilen ve ekli (5) sayılı listede yer alanların rütbeleri alınır ve
emekli kimlikleri iptal edilir. Bu kişiler kamu görevine yeniden kabul
edilmezler, doğrudan veya dolaylı görevlendirilemezler. Ayrıca bunlar
uhdelerinde taşımış oldukları mesleki unvanları ve sıfatlarını kullanamazlar ve
bu unvan ve sıfatlarına bağlı olarak sağlanan haklardan yararlanamazlar. Bu
kişilerin uhdelerinde bulunan her türlü mütevelli heyet, kurul, komisyon,
yönetim kurulu, denetim kurulu, tasfiye kurulu üyeliği ve sair görevleri de
sona ermiş sayılır. Bunların silah ruhsatları, pilot lisansları, gemi
adamlığına ilişkin belgeleri ve ilgili pasaport birimlerince pasaportları iptal
edilir. Bu kişiler özel güvenlik şirketlerinin kurucusu, ortağı ve çalışanı
olamazlar.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… 3’üncü
madde kabul edilmiştir.
4’üncü
maddeyi okutuyorum: 
Kurum ve kuruluşlara
ilişkin tedbirler
MADDE 4- (1) Terör örgütlerine veya
Milli Güvenlik Kurulunca Devletin milli güvenliğine karşı faaliyette
bulunduğuna karar verilen yapı, oluşum veya gruplara aidiyeti, iltisakı veya
bunlarla irtibatı olan ve ekli (6) sayılı listede yer alan kurum ve kuruluşlar
kapatılmıştır.
(2) Birinci fıkra
kapsamında kapatılan kurum ve kuruluşlara ait olan taşınırlar ile her türlü
malvarlığı, alacak ve haklar, belge ve evrak Hazineye bedelsiz olarak
devredilmiş sayılır, bunlara ait taşınmazlar tapuda resen Hazine adına, her
türlü kısıtlama ve taşınmaz yükünden ari olarak tescil edilir. Bunların her
türlü borçlarından dolayı hiçbir şekilde Hazineden bir hak ve talepte
bulunulamaz. Devre ilişkin işlemler ilgili tüm kurumlardan gerekli yardımı
almak suretiyle Maliye Bakanlığı tarafından yerine getirilir.
BAŞKAN
– 4’üncü maddeyi oylarınıza sunuyorum: Kabul edenler... Kabul etmeyenler...
4’üncü madde kabul edilmiştir. 
Sayın
milletvekilleri, yeni madde ihdasına dair bir önerge vardır, önergeyi okutup
Komisyona soracağım. Komisyon önergeye salt çoğunlukla yani 14 üyesiyle
katılırsa önerge üzerinde yeni bir madde olarak görüşme açacağım. Komisyonun
salt çoğunlukla katılmaması hâlinde ise önergeyi işlemden kaldıracağım. 
Şimdi
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 513 sıra sayılı Olağanüstü Hal Kapsamında Bazı Tedbirler Alınması Hakkında
Kanun Hükmünde Kararname’ye aşağıdaki ek maddenin eklenmesini arz ve teklif
ederiz.
 Mehmet Naci Bostancı Mehmet Doğan
Kubat Ramazan Can
 Amasya İstanbul Kırıkkale
 Halil Eldemir Enver
Fehmioğlu
 Bilecik Bingöl
"EK
MADDE 1- (1) 6/2/2018 tarihli ve 7081 sayılı Olağanüstü Hal Kapsamında Bazı
Tedbirler Alınması Hakkında Kanun Hükmünde Kararnamenin Kabul Edilmesine Dair
Kanunun 10 uncu maddesiyle,
a) 18/10/2016
tarihli ve 6749 sayılı Olağanüstü Hal Kapsamında Alınan Tedbirlere İlişkin Kanun
Hükmünde Kararnamenin Değiştirilerek Kabul Edilmesine Dair Kanunun 3 üncü
maddesinin birinci fıkrasına ikinci cümlesinden sonra gelmek üzere eklenen
cümle,
b) 6749
sayılı Kanunun 5 inci maddesine eklenen fıkra,
c) 9/11/2016
tarihli ve 6756 sayılı Olağanüstü Hal Kapsamında Bazı Tedbirler Alınması ve
Milli Savunma Üniversitesi Kurulması ile Bazı Kanunlarda Değişiklik Yapılmasına
Dair Kanun Hükmünde Kararnamenin Değiştirilerek Kabul Edilmesi Hakkında Kanunun
4 üncü maddesinin birinci fıkrasına "Olağanüstü halin” ibaresinden sonra
gelmek üzere eklenen ibare ve "mahkemelerce” ibaresinden sonra gelmek
üzere eklenen ibare ile aynı maddeye eklenen fıkra, yürürlükten kaldırılmıştır.
(2) 6/2/2018
tarihli ve 7082 sayılı Olağanüstü Hal Kapsamında Bazı Tedbirler Alınması
Hakkında Kanun Hükmünde Kararnamenin Kabul Edilmesine Dair Kanunun 17 nci
maddesiyle 10/11/2016 tarihli ve 6758 sayılı Olağanüstü Hal Kapsamında Bazı
Düzenlemeler Yapılması Hakkında Kanun Hükmünde Kararnamenin Değiştirilerek
Kabul Edilmesine Dair Kanunun 19 uncu maddesine eklenen fıkra yürürlükten
kaldırılmıştır.
(3)
8/2/2018 tarihli ve 7091 sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararnamenin Kabul Edilmesi Hakkında Kanunun 10 uncu
maddesiyle;
a)
6749 sayılı Kanunun 3 üncü maddesinin birinci fıkrasına ilk cümlesinden sonra
gelmek üzere eklenen cümle,
b)
6749 sayılı Kanunun 4 üncü maddesinin üçüncü fıkrasına "silah ruhsatları”
ibaresinden sonra gelmek üzere eklenen ibare,
c)
6749 sayılı Kanunun 7 nci maddesine eklenen fıkra,
ç)
6749 sayılı Kanunun 8 inci maddesinin birinci fıkrasına eklenen cümle,
d)
8/11/2016 tarihli ve 6755 sayılı Olağanüstü Hal Kapsamında Alınması Gereken
Tedbirler ile Bazı Kurum ve Kuruluşlara Dair Düzenleme Yapılması Hakkında Kanun
Hükmünde Kararnamenin Değiştirilerek Kabul Edilmesine Dair Kanunun 2 nci
maddesinin ikinci fıkrasına "silah ruhsatları” ibaresinden sonra gelmek
üzere eklenen ibare,
e)
6756 sayılı Kanunun 2 nci maddesinin ikinci fıkrasına "silah ruhsatları”
ibaresinden sonra gelmek üzere eklenen ibare,
f)
6756 sayılı Kanunun 104 üncü maddesine eklenen fıkra,
g)
6756 sayılı Kanunun 105 inci maddesinin ikinci fıkrasına eklenen cümle, 
yürürlükten
kaldırılmıştır.
(4)
6756 sayılı Kanunun 107 nci maddesi aşağıdaki şekilde değiştirilmiştir.
"MADDE
107- (1) 106 ncı madde uyarınca Komisyonlar tarafından tespit edilen personelin
Türk Silahlı Kuvvetleri, Sağlık Bilimleri Üniversitesi, diğer yükseköğretim
kurumları ile Sağlık Bakanlığı ve bağlı kuruluşlarına devrine ilişkin usul ve
esaslar ile devre ilişkin diğer hususları belirlemeye Bakanlar Kurulu
yetkilidir.
(2)
Devredilen personelin atanacağı kadrolar, başka bir işleme gerek kalmaksızın
atama işleminin yapıldığı tarih itibarıyla ihdas edilerek 78 sayılı Kanun
Hükmünde Kararname ile 190 sayılı Kanun Hükmünde Kararname eki cetvellerin
ilgili kurumlara ait bölümlerine eklenmiş sayılır.
(3)
Devredilen personelden;
a)
Aylıklarını 657 sayılı Devlet Memurları Kanununa göre alanlara, devredilmeden
önce en son ayda kadrolarına bağlı olarak yapılan aylık gösterge, ek gösterge,
kıdem aylığı, taban aylığı, zam, tazminat ve ek ödeme veya sağlık hizmetleri
tazminatı ödemeleri toplam net tutarının (bu tutar sabit bir değer olarak esas
alınır); devir sonrası atandıkları yeni kadrolarına bağlı olarak yapılan aylık gösterge,
ek gösterge, kıdem aylığı, taban aylığı, zam, tazminat ödemeleri ile döner
sermayeden yapılan ek ödemenin toplam net tutarından fazla olması halinde
aradaki fark tutarı, herhangi bir vergi ve kesintiye tabi tutulmaksızın fark
kapanıncaya kadar ayrıca tazminat olarak ödenir.
b)
Aylıklarını 2914 sayılı Yükseköğretim Personel Kanununa göre alanlara, devir
sonrası atandıkları yeni kadrolarında ödenen döner sermaye ek ödemesi net
tutarının, devir tarihi itibarıyla eski kadrolarına bağlı olarak hesaplanan
sağlık hizmetleri tazminatı net tutarından (bu tutar sabit bir değer olarak
esas alınır) az olması halinde, aradaki fark herhangi bir vergi ve kesintiye
tabi tutulmaksızın ayrıca tazminat olarak ödenir.
c)
Aylıklarını 926 sayılı Türk Silahlı Kuvvetleri Personel Kanununa göre alanlara,
aylık ve mali hakları (ek ödeme veya sağlık hizmetleri tazminatı dahil), rütbe
ve kıdemleri ile devredildiği tarihteki aylık ve mali hak unsurları (tayın
bedeli ve fiilen çalışma karşılığı yapılan ödemeler hariç) esas alınarak aynı
şekilde ödenir. Bu şekilde almakta oldukları aylık ve mali hakları toplam net
tutarının, devir sonrası yeni kadrolarına bağlı olarak alabilecekleri aylık ve
mali hakları toplamı ile atanmış oldukları yeni kadro unvanı esas alınmak
suretiyle hesaplanan döner sermaye ek ödemesi toplamının net tutarından az
olması halinde aradaki fark tutarı, herhangi bir vergi ve kesintiye tabi
tutulmaksızın ayrıca tazminat olarak ödenir. Bunların, subaylarda kıdemli
albay, astsubaylarda ise iki kademeli kıdemli başçavuş rütbesini geçmemek ve
general ve amiraller bulundukları rütbede kalmak üzere rütbe, terfi ve
kıdemlilik işlemleri ile yaş haddi ve kadrosuzluk tazminatı da dahil emeklilik
işlemleri, görev yaptıkları kurum tarafından 926 sayılı Kanun hükümlerine göre yapılır.
Ancak bunlar, istekleri halinde atanmış oldukları kadronun mali ve sosyal
haklarından yararlanmak kaydıyla memurlar için belirlenen yaş haddine kadar
çalışmaya devam edebilirler. Bu bent kapsamında bulunan personel hakkında
4/1/1961 tarihli ve 209 sayılı Kanunun ek 3 üncü maddesi ile 31/5/2006 tarihli
ve 5510 sayılı Kanunun ek 3 üncü maddesi uygulanmaz. Devredilen personele 926
sayılı Kanunun ek 17 nci maddesinin (Ç) fıkrası uyarınca yapılacak sağlık
hizmetleri tazminatı ödemelerine ilişkin esas ve usulleri belirlemeye, anılan
fıkrada belirtilen hükümler çerçevesinde Maliye Bakanlığının uygun görüşü
üzerine Sağlık Bakanlığı yetkilidir.
ç)
Sözleşmeli olarak görev yapanlar, ilgili mevzuat hükümleri çerçevesinde aynı
şekilde sözleşmeli olarak görev yapmaya ve ücret almaya devam ederler.
d)
13/6/2001 tarihli ve 4678 sayılı Türk Silahlı Kuvvetlerinde İstihdam Edilecek
Sözleşmeli Subay ve Astsubaylar Hakkında Kanuna göre çalışmakta olanlar anılan
Kanun hükümleri çerçevesinde muvazzaf subaylığa ve muvazzaf astsubaylığa
geçirilmiş sayılır ve bu maddedeki muvazzaf subay ve muvazzaf astsubaylarla
ilgili hükümlere tabi olurlar.
(4)
Devredilen personel ve bunların emeklileri, Türk Silahlı Kuvvetleri ile Sahil
Güvenlik ve Jandarma Genel Komutanlıklarına bağlı sosyal tesislerden ve varsa
silah taşıma ve bulundurma hakkından emsali rütbedeki personel gibi yararlanır.
Ordu Yardımlaşma Kurumu (OYAK) üyesi olanların bu üyelikleri üçüncü fıkra
hükümlerine tabi oldukları sürece, fiili hizmet süresi zammından yararlananların
bu hakları ise üçüncü fıkranın (c) bendi hükümleri çerçevesinde 926 sayılı
Kanuna göre aylık aldıkları sürece devir tarihindeki hükümler esas alınmak
suretiyle devam eder.
(5)
Üçüncü ve dördüncü fıkra hükümleri, ilgililer bu madde uyarınca devredildikleri
kurumların kadrolarında kaldıkları sürece uygulanır. Ancak ilgili personelin
Sağlık Bakanlığı ile Sağlık Bilimleri Üniversitesi arasındaki geçişleri kurum
değişikliği sayılmaz.
(6)
Askeri sağlık teşkillerinin yönetildiği merkez veya bölge teşkilatlarında görevli
olup, sağlık teşkillerinin devri sebebiyle hizmetine ihtiyaç kalmayan sağlık ve
yardımcı sağlık personeli ile görev sürelerinin bitiminde yurda dönen Girne
Asker Hastanesinde görevli sağlık ve yardımcı sağlık personeli de Sağlık
Bakanlığı ve Milli Savunma Bakanlığının müşterek kararıyla devredilen personel
kapsamına alınır.
(7)
Gülhane Askeri Tıp Akademisinde uzmanlık ve yan dal uzmanlık eğitimi yapma
hakkı kazanmış olup henüz uzmanlık eğitimine başlamamış olanlardan ihtiyaç
duyulan branşlardaki personel; kıta, kurum ve karargâhlarda fiilen en az iki
yıllık hizmeti tamamlamak kaydıyla Sağlık Bilimleri Üniversitesinde Milli
Savunma Bakanlığı veya İçişleri Bakanlığı nam ve hesabına tıpta uzmanlık ve yan
dal uzmanlık eğitimi yapar. İhtiyaç duyulmayan branşlardaki personel,
devredilen personel kapsamında Sağlık Bilimleri Üniversitesinde araştırma
görevlisi kadrolarına atanır. Gülhane Askeri Tıp Akademisinde lisansüstü eğitim
yapmakta olan öğrenciler (yabancı öğrenciler dahil) ile bu hakkı kazanmış olanlar
eğitimlerine Üniversitede devam eder.
(8)
Devredilen personelden Türk Silahlı Kuvvetleri ile Sahil Güvenlik ve Jandarma
Genel Komutanlıklarına karşı mecburi hizmeti bulunan personel, bu hizmetlerini
devredildikleri kurumlarda tamamlar.
(9)
Uluslararası askeri anlaşma ve protokoller kapsamında Gülhane Askeri Tıp
Akademisinde eğitim ve öğretim gören yabancı uyruklu personel ve bakmakla
yükümlü oldukları aile fertleri ile yine aynı anlaşmalar kapsamında yıllık
kontenjan dahilinde ücretsiz tedavisi yapılan hastaların tedavi giderleri ile
misafir askeri personel ve öğrencilerin maaş, harçlık ve her türlü giderleri
Milli Savunma Bakanlığı bütçesinden karşılanır.
(10)
Savaş hali ve Türk Silahlı Kuvvetlerinin yurtdışı görevleri nedeniyle askeri
sağlık teşkili kurulması ile buralarda görevlendirilecek Sağlık Bakanlığı
personeline ilişkin usul ve esaslar Milli Savunma Bakanlığı ile Sağlık
Bakanlığı arasında yapılacak protokollerle belirlenir.
(11)
Devredilen personele devir tarihinden sonra yapılması gereken aylık veya ücret
ödemeleri yeni kurumları tarafından yapılır ve bu ödemeler hakkında kurumlar
arasında herhangi bir hesaplaşma yapılmaz.”
(5)
6758 sayılı Kanunun 7082 sayılı Kanunun 17 nci maddesiyle değişiklik yapılan 20
nci maddesinin birinci fıkrasının ikinci cümlesi aşağıdaki şekilde
değiştirilmiştir.
"Kayyımlık
yetkisi Fona devredilen veya Fonun kayyım olarak atandığı şirketleri ve
ortaklık paylarını soruşturma ve kovuşturma süresince yönetmek ve temsil etmek
üzere atananlar veya görevlendirilenler ile 5271 sayılı Kanunun 128 inci
maddesinin onuncu fıkrasına göre malvarlığı değerlerinin yönetimi amacıyla
atananlar ve bu kapsamda icra edilen iş ve işlemler hakkında 8/11/2016 tarihli
ve 6755 sayılı Olağanüstü Hal Kapsamında Alınması Gereken Tedbirler ile Bazı Kurum
ve Kuruluşlara Dair Düzenleme Yapılması Hakkında Kanun Hükmünde Kararnamenin
Değiştirilerek Kabul Edilmesine Dair Kanunun 37 nci ve 38 inci maddeleri
uygulanır.”
(6)
7091 sayılı Kanunun 5 inci maddesinin birinci fıkrasında yer alan
"kefaletten doğmaması” ibaresi "asıl borçlu ve diğer kefiller
hakkında kesin aciz vesikası bulunan haller hariç olmak üzere kefaletten
doğmaması” şeklinde değiştirilmiş, aynı fıkraya "(FETÖ/PDY'ne)”
ibaresinden sonra gelmek üzere "veya diğer terör örgütlerine” ibaresi
eklenmiş, aynı maddenin beşinci fıkrası aşağıdaki şekilde değiştirilmiş,
altıncı fıkrasına "eğitim” ibaresinden sonra gelmek üzere "ve sağlık”
ibaresi ile maddeye aşağıdaki fıkra eklenmiştir.
"(5)
Borçların ödenmesinde, kamu idarelerine ödenmesi gereken vergi, resim, harç,
fon kesintisi, pay gibi borçlar, çalışanların sigorta primleri, rehinli
alacaklar, enerji, iletişim ve su kullanım borçları, çeşidine bakılmaksızın
beşyüz Türk Lirasını geçmeyen borçlar ve diğerleri şeklinde sıralama esas
alınır. Kapatılan özel öğretim kurum ve kuruluşları, kurs, dershane, öğrenci
yurtları ve pansiyonlara avans veya peşin ödeme şeklinde kapatma tarihinden
sonraki dönemler için ifa edilmiş olan öğrenim ve barınma bedelleri, yukarıda
belirtilen sıraya tabi tutulmaksızın iade edilir.”
"(8)
Bu madde hükümleri 20/7/2016 tarihli ve 2016/9064 sayılı Bakanlar Kurulu
Kararıyla ülke genelinde ilan edilen olağanüstü hal kapsamında yürürlüğe
konulan kanun hükmünde kararnameler uyarınca gerçekleştirilen bütün kapatma
işlemleri hakkında uygulanır. "
(7)
1/2/2018 tarihli ve 7072 sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararnamenin Değiştirilerek Kabul Edilmesine
Dair Kanunun 77 nci maddesiyle 12/4/1991 tarihli ve 3713 sayılı Terörle
Mücadele Kanununun ek I inci maddesinin beşinci fıkrasına eklenen cümle
yürürlükten kaldırılmıştır.
(8)
7072 sayılı Kanunun 81 inci maddesinde yer alan "Kanun Hükmünde
Kararnamenin” ibaresinden sonra gelmek üzere "28 inci maddesinin (B)
fıkrasının üçüncü paragrafında yer alan "Başbakanca” ibaresi
"Cumhurbaşkanınca” şeklinde değiştirilmiş” ibaresi eklenmiş ve "28
inci maddesine” ibaresi "aynı maddeye” şeklinde değiştirilmiştir.
BAŞKAN
– Sayın Komisyon Başkanı, Komisyonunuz önergeye salt çoğunlukla katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Salt çoğunlukla
katılıyoruz Sayın Başkan.
BAŞKAN
– Teşekkür ederim.
Komisyon
önergeye salt çoğunlukla katılmış olduğundan önerge üzerinde yeni bir madde
olarak görüşme açıyorum.
İlk
olarak Cumhuriyet Halk Partisi Grubu adına İstanbul Milletvekili Sayın Zeynel
Emre konuşacaklardır.
Buyurun
Sayın Emre. (CHP sıralarından alkışlar)
CHP
GRUBU ADINA ZEYNEL EMRE (İstanbul) – Sayın Başkan, değerli milletvekilleri;
hepinizi saygıyla selamlıyorum.
Tabii,
buradaki değişiklik önergesi biraz teknik bir mesele. Ancak meselenin özünü,
içeriğini kaçırmamak lazım değerli arkadaşlar. Burada 697 sayılı olağanüstü hâl
kapsamında çıkartılan Kanun Hükmünde Kararname temel olarak şu: Ekli liste
hâlinde bazı meslek gruplarında çalışan insanların işten çıkartılması,
bazılarının işe iade edilmesi. Şimdi, ilk OHAL ilan edildiği zaman “FETÖ’yle
mücadele konusunda gerekli düzenlemeler yapılacak, çok kısa bir süre sonra OHAL
kalkacak.” denmişti. Hukuk devletinde hiçbir hükûmetin ekli liste hâlinde 115
bin kişiyi işten etme diye bir hakkı yoktur. Bu hukuki denetim dışında
tutulamaz. Şayet bir bakanlıkta, bir genel müdürlükte herhangi bir terör
örgütüyle ilişkili bir çalışan varsa gerekçesiyle birlikte gösterilerek işine
son verilebilir ama bu durumda o bir idari işlemdir, idari yargının denetimine
açık olması gerekir, hukuk devletinde böyle olur. Yine, aynı şekilde şayet
işten çıkarılan insanların iadesiyle ilgili de bürokratlar kendi kafalarına
göre araya adam sokarak iade yapamazlar. İki türlü de hukuka aykırılık var
burada değerli arkadaşlar. Burada KHK’ler âdeta şu hâli aldı: Bu Meclis çatısı
altında torba kanunlardan sonra torba KHK’leri de yaşıyoruz. FETÖ’yle uzaktan
yakından ilgisi olmayan, Diyanet İşleri Başkanlığı yardımcılığının sayısını
artırmadan tutun, kış lastiğine, evlilik programlarının iptaline kadar her bir
şey kanun hükmünde kararnameyle düzenlenir hâle geldi. Şimdi, bunlar esas
itibarıyla Anayasa’ya aykırıdır ve Anayasa Mahkemesi bunları iptal etmelidir.
Maalesef Anayasa Mahkemesi de içinde bulunduğumuz korku iklimine hapsolmuş ve
hakikaten hukuka bağlı, objektif bir şekilde karar veremez bir duruma
gelmiştir. Anayasa Mahkemesi tarihî sorumluluk altındadır. Bu iş ve işlemleri
yapanlar kadar Anayasa Mahkemesi üyeleri de bunlara ses çıkarmayarak hukuka
aykırı olduğunu bilerek bunları iptal etmeyerek de aynı suça ortak olmaktadır. 
Değerli
arkadaşlar, demokrasi “Ben her şeyi bilirim.” demek değildir. Demokrasi, aynı
zamanda kurallar rejimidir. Demokrasilerde herkesin görevi vardır ve işi ehline
teslim etmek temel görevdir. Demokrasilerde “Reis ne derse o olur.” yoktur
arkadaşlar. (CHP sıralarından alkışlar) Demokrasilerde kula kulluk yapılmaz.
Bakın, kula kulluk yapanlar yüzünden Türkiye 15 Temmuzu yaşamıştır. Türkiye’nin
yeni 15 Temmuzları yaşamaması için “Reis ne derse o olur.” kliğinden lütfen
çıkın artık. Sizler, halk tarafından seçilmiş temsilcilersiniz. Siz burada
istişare edip karar vermediğiniz hiçbir konuya gelip burada el kaldırmayın. 
Değerli
arkadaşlar, bu KHK’lerin kapsamıyla ilgili, sizlere şu soruları kuliste
soruyoruz, diyoruz ki: “Ya, Allah aşkına, bu iade işlemlerini kim
gerçekleştiriyor?” Yani 115 bin işten çıkarma var, 3 bin civarında iade var.
“Vallahi biz de bilmiyoruz.” diyorsunuz. Kimler bunu hangi odalarda yapıyor?
Bu, Meclisin iradesinin açık bir şekilde gasbedilmesidir. 
Değerli
milletvekilleri, Hitler’in bir adalet müşaviri vardı, Hans Frank; şöyle
söylüyordu hâkimlere: “Karar vermeden önce kendinize şunu sorun: Benim yerimde
Führer olsaydı nasıl karar verirdi?” Yani vicdana, kanuna göre değil, anayasaya
göre değil, Führer’e göre karar verin. Türkiye de yavaş yavaş bu duruma doğru
evriliyor değerli arkadaşlar. “Reis ne derse o.” sözcüğünü artık duymak
istemiyoruz. Hukuk devletinde böyle bir şey milletin iradesine hakarettir.
Millet sizleri niye seçti? Türkiye Büyük Millet Meclisi neden var? Türkiye
Büyük Millet Meclisinin temel görevi yasama ve denetim değil mi? Hem yasama hem
denetim görevini başkaları yapacaksa, kimlerin yaptığını bilmediğimiz başkaları
yapacaksa bu millet bizlere neden maaş ödesin değerli milletvekilleri? 
Değerli
arkadaşlar, şimdi, şöyle bir gerçekle karşı karşıyayız: Bu, aslında, sizin “Biz
Türkiye’yi yönetemiyoruz”un itirafıdır. Yani burada siz çılgın projeler peşinde
koşuyorsunuz, işte İstanbul için çeşitli çılgın projeleriniz var. Aslında
gelin, adını tam olarak koyun, Türkiye Cumhuriyeti’ni “Türkiye OHAL
Cumhuriyeti” olarak ilan edin. Sizin hedeflediğiniz sistem bu. 
Değerli
milletvekilleri, Türkiye on sekiz aydır OHAL’le yönetiliyor. Burada çok büyük
bir keyfîlik var ve Türkiye’nin OHAL şartları altında da seçime gitmesi demek
Türkiye’de ciddi bir meşruiyet sorununun ortaya çıkması demek. Türkiye
geçtiğimiz referandumda yaşadığı sonucu bir daha yaşayacak bir psikolojiye
sahip değil. 
Bugün
çeşitli araştırmalar var, bir tanesini yanımda getirdim değerli arkadaşlar; bir
üniversitenin yaptığı “Türkiye’deki Kutuplaşmanın Boyutları” araştırması.
Özellikle yaşadığımız bu 15 Temmuz felaketinden sonra ilan edilen OHAL ve
anayasa referandumu sonrasında Türkiye’de birinin bir diğerini âdeta terörist
olarak görmesinin, suçlamasının sonucunun toplumda yansıması şu şekilde değerli
arkadaşlar: Türkiye’de partiler, parti mensubiyeti aynı şekilde kimlik hâline
gelmiş durumda. Yani topluma sorduğunuz zaman, insanlar hangi partilere oy
veriyorsa komşusunun da aynı partiden olmasını istiyor. Bir AKP’li komşusunun
CHP’li olmasını istemiyor, bir CHP’li komşusunun AKP’li olmasını istemiyor
hatta daha ilerisi “Ben AKP’li bir gelin istemem.” diyen CHP’liler var, “Ben
CHP’li bir damat istemem.” diyen AKP’liler var. Bu oranlar gerçekten çok yüksek
durumda.
İşte
bu kutuplaşmanın bizi götüreceği hiçbir yer yok değerli milletvekilleri. Şayet
Türkiye’de bir normalleşme arzulanıyorsa, Türkiye’nin ekonomik olarak rayına
oturtulması isteniyorsa ilk önce hukuk devletini tekrardan ihdas etmemiz lazım
ve burada da Türkiye’yi artık kanun hükmünde kararnamelerle yönetemeyeceğinizi
görmeniz gerektiğini söylüyorum. Bu durum kişisel ikballer uğruna suskun
kalınacak bir durum değildir. “Önce Türkiye” demek lazım ve artık bu OHAL
KHK’lerinin son bulmasını temenni ediyorum.
Bu
düşüncelerle Genel Kurulu saygıyla selamlıyorum. (CHP ve HDP sıralarından
alkışlar)
BAŞKAN
– Teşekkür ederim Sayın Emre. 
Madde
üzerinde Halkların Demokratik Partisi Grubu adına İzmir Milletvekili Sayın
Ertuğrul Kürkcü konuşacaklar.
Buyurun
Sayın Kürkcü. (HDP sıralarından alkışlar)
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar; acele
işe şeytan karışır. Bunu düzeltmek için de Hükûmet “Meclise gelmiş. Acele
ettik, kararnameleri birbirine karıştırdık. Siz bunu düzeltin.” diyor ama işin
doğrusunu isterseniz, Meclis hakikaten bir Meclis olsaydı ilk başta, bu
kararname önüne geldiğinde “Yaş nedir, kuru nedir? Suçlu kimdir? Niçin, kim
kimi işten çıkartıyor ve neye dayanarak çıkartıyor?” diye sorar ve zaten bunu
önceden iptal ederdi.
Şimdi,
kendi işini yapmayan, kendisine iş yaptırılan, esasen kanun hükmündeki
kararnamelerle yönetilen, yeni kurulmakta olan kararname devletinin noteri
rolüne kendisini indirgemiş bir Meclis, emin olun ki, getirdiğiniz bu yeni
düzeltme kararnamesine bir düzeltme kararnamesi daha getirseniz onu da
onaylayıp size verecek.
Sık
sık kendisine pek çok yüceltici sıfatlar atfedilen Meclisin, kendisini ortadan
kaldırmakta olduğunu; kendisini anlamsız, değersiz, gereksiz, işe yaramaz
kıldığını, bizzat bunu kendi eylemiyle yaptığını bundan iyi ispat edecek bir
şey var mı? Bir buçuk yıldan fazla bir zamandır Meclis bir kenara itilmiş,
ayaklar altına alınmış. Hiçbir kararı, hiçbir eylemi doğrudan doğruya kendi
düşüncesinin ve kendi iradesinin eseri olmayan bir Meclis şimdi kararname
tashihi için burada istihdam ediliyor ve bu istihdamın bir parçası olarak da
bizler burada konuşuyoruz.
Çok
açık söylemek gerekir: Bugün Türkiye, esasen, bu kararnameler istikametinde
oluşturulan bir yeni devletin yönetimi altına sokulmak üzere, adım adım, kendi
önceden bildiği devletin sonuna doğru yürütülüyor. Meclis bu gerçeğin farkında
mıdır? Bilmiyorum. Bunu bu şekilde tartışmadığına göre bunun farkında değil. Şu
hâlde, kararnamelerle yönetilmekten bu kadar memnun olan bir Meclisin
kendisinin esbabımucibesini, varlık sebebini kendisine ve halka, millete,
kendisini seçenlere açıklaması lazım. Eğer önümüzdeki birkaç yıl içerisinde bir
seçime gidilecek olursa halkın karşısına çıktığında bu dönem milletvekilleri ne
diyeceklerdir? “Biz seçildikten bir süre sonra bütün gücü ve yetkiyi Hükûmete
bıraktık, Hükûmet ne derse onu yaptık, yanlış dediğine yanlış dedik, sonra o
yanlış dediğine yanlış dedi, biz yanlış dediğine yanlış demesine doğru dedik,
sonra onu düzeltmek…” Şimdi kendisini böyle mi anlatacak milletvekilleri?
Hakikaten milletin vekili olmuş olacak mı böyle? Ben, doğrusu, içine
düşürüldüğümüz bu zillet hâline Meclisin silkinip bir cevap vermesini boşuna
bekliyorum tabii ki çünkü Meclis çoğunluğu aslında bu gidişattan memnun; bizim
şikâyetimiz var, muhalefet partilerinden birinin daha var, öteki muhalefet
partisi artık bir iktidar ortağıdır, dolayısıyla onların bir itirazları yok.
Bizim dolayısıyla ikili bir hayatımız var; Meclisin çoğunluğunu oluşturan
vekiller, Meclisin Cumhurbaşkanlığının ayakları altında bir noter hâline
getirilmesine rıza göstermişlerdir, geri kalanlar sadece ve sadece bu Meclisin
yok olmadan önceki son kuğu çığlığını çıkarmak, tarihe bir iz bırakmak “Bütün
bunlar bu memlekette oldu ve biz bunları yaşadık.” diye gelecek kuşaklara bir
ibret dersi bırakmak üzere burada konuşuyoruz. Bunun dışında, bugün Meclis,
artık bilinen hâliyle, Türkiye'deki iktidarın başlıca kaynağı olarak kendisini
ortadan kaldırmaya bizzat Anayasa değişikliğinin yolunu açarak ve hileli
Anayasa değişikliğinin sonuçlarını meşru kabul ederek zaten çoktan son vermiş
durumdadır. O nedenle ne desek bugünkü durumu açıklamaya yetmez. Belki de bu
Meclis hakikaten ortadan kalktığında neyin kaybedildiğini Türkiye anlayacaktır.
Kör topal da olsa ağır aksak da olsa eninde sonunda iktidarın kaynağı olarak
halkın oyuyla seçilmiş bir Meclis ile iktidarın kaynağı olarak bir sultanın
arasındaki farkı yüz yıllık kavgadan sonra bir kere daha öğrenmek zorunda
kalacaktır. Umarım bu, hepimiz için çok acı bir ders olmaz çünkü şimdiden
Meclis denetiminden kurtulmuş olmak, komşularınıza savaş açmak, beğenmediğiniz
politik güçlere savaş açmak, Türkiye'nin beğenmediğiniz politik eğilimlerini
düşman ilan etmek, Türkiye’yi güvenlikten yana olanlar ve terörizmden yana
olanlar olarak ikiye bölmek, muhalefeti doğrudan doğruya bir terörizm kaynağı
hâlinde kurgulamak, işte, sizin gelecek dünyanız bu şekilde belirleniyor. Eğer
bu dünyayı kabul edenler varsa onlar kendi geleceklerini demokrasinin,
özgürlüğün, eşitliğin, adaletin, barışın olduğu bir dünyada aramıyorlar
demektir ama biz, bu dünyayı aramaya devam ediyoruz. Bunun için Meclis, isterse
kendisini gönüllü olarak ortadan kaldırsın, bir kararname devletinin kollarına
kendisini bıraksın, biz kararlarını kendi veren, kendi kendini yöneten,
kendinin efendisi olan bir halkın, bir milletin sözcüleri olarak kendimizi
yöneteceğimiz bir gelecek için, ister bu Mecliste ister başka bir zeminde
mutlaka bu mücadeleyi sürdüreceğiz. Kararnameler devletini istemiyoruz. Böyle
bir devleti yönetmek için halktan vekâlet almadık. Buna ortak olanların hepsi
gelecekte savaşın, çatışmaların, halk arasındaki ikiliğin kaynağı olarak
kendilerini tarihin kara sayfalarına yazdıracaklar; biz burada değil, halkın
yanında yer almaya devam edeceğiz.
Hepinizi
sevgi ve saygıyla selamlıyorum. (HDP sıralarından alkışlar) 
BAŞKAN
– Teşekkür ederim.
Sayın
milletvekilleri, sisteme giren ve isimlerini yazdıran milletvekili arkadaşlar
var. Soru-cevap için mi yoksa 60’a göre söz için mi?
ENGİN
ALTAY (İstanbul) – Soru-cevap için.
BAŞKAN
– Soru-cevap için, peki.
FİLİZ
KERESTECİOĞLU DEMİR (İstanbul) – 60’a göre de vardı.
BEHÇET
YILDIRIM (Adıyaman) – 60’a göre efendim.
BAŞKAN
– Komisyon, şimdi mi açıklama yapacaksınız?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Sayın Başkan, uygun
görürseniz bu ek maddenin mahiyeti hakkındaki gerekçeyi okumak istiyorum.
BAŞKAN
– Buyurun.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Önergeyle kanun hükmünde
kararnamelerin yürürlüğe giriş sıralarına göre kanunlaştırılmaması sebebiyle
ortaya çıkan mükerrer düzenlemeleri önlemek, bundan kaynaklanabilecek
tereddütlere mahal vermemek ve kanun hükmünde kararnamelerin yürürlükteki durumuna
göre kanunlaşmasını sağlamak amaçlanmaktadır. Bunun kayıtlara geçmesini arzu
ediyoruz.
BAŞKAN
– Teşekkür ederiz Sayın Başkan.
Sayın
Yıldırım, size yerinizden bir dakikalık söz vereyim çünkü soru-cevapta size
sıra gelmeyecek.
Sayın
Yıldırım, buyurun, bir dakika süre veriyorum.
IV.- AÇIKLAMALAR (Devam)
32.- Adıyaman Milletvekili Behçet Yıldırım’ın, Halkların
Demokratik Partisi kongresine ve Malatya’da 11 HDP yöneticisinin gözaltına
alınmasına ilişkin açıklaması
BEHÇET
YILDIRIM (Adıyaman) – Teşekkürler Başkanım.
Şimdi,
biliyorsunuz, hafta sonu çok görkemli bir kongre gerçekleştirdik Ankara Arena
Spor Salonu’nda. Her türlü baskı, zulüm ve tutuklamalara rağmen çok görkemli
bir kongre gerçekleşti. Onun için bütün halkımıza teşekkür ediyorum, sağduyulu
davranan herkese teşekkür ediyorum. Bu kongre, normal bir genel kongrenin
ötesinde, vicdanların sesiydi çünkü bu kongre, tekçiliğe karşı çoğulculuğun,
savaşa karşı barışın haykırıldığı bir kongreydi. Burada Afrin saldırısının
kimseye fayda getirmeyeceği, birlikte yaşamanın önemi vurgulandı; bu ülkenin
savaşa değil, barışa ihtiyaç duyduğu dile getirildi. 
Bu
coşkulu kongredeki mesajı herkesin alması gerekiyor diye düşünürken bugün fahri
vekili olduğum Malatya ilinde sabah yediden akşam saatlerine kadar süren bir arama
olmuş, 11 yönetici arkadaşımız gözaltına alınmıştır 3'ü kadın, 8’i erkek olmak
üzere. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
BEHÇET
YILDIRIM (Adıyaman) – Burada gazetelere, evraklara el konulmuş, kilitli kapılar
çilingirle açılmıştır. 
Bu
durumu kınadığımı belirtmek istiyorum.
BAŞKAN
– Sayın Yıldırım, teşekkür ederim.
Sayın
Kerestecioğlu, size de yerinizden bir dakikalık söz vereyim. Daha sonra
soru-cevap işlemini yapacağım.
Buyurun
Sayın Kerestecioğlu.
33.- İstanbul Milletvekili Filiz Kerestecioğlu Demir’in,
TBMM Basımevinde basılan önemli telefonlar rehberinde HDP eski Eş Genel Başkanı
İstanbul Milletvekili Selahattin Demirtaş’ın adının yer almamasına ilişkin
açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
AK
PARTİ Genel Başkanı daha bugün “Çadır devleti değiliz." dedi. “Gerçekten çadır devleti değilsek, şu elimdeki kitapçık
ne?” demek istiyorum. Çünkü kuralları olan bir devlet yönetiminde gerçekten
böyle bir şey mümkün değil.
Elimdeki
kitapçık “Önemli Telefonlar Rehberi”, TBMM Basımevinden. Şimdi, bu kitabın
basıldığı tarihte -daha üç gün öncesine kadar- Selahattin Demirtaş partimizin
Eş Genel Başkanıydı. Aynı zamanda Selahattin Demirtaş bir milletvekili değil
mi, yani bunu hepiniz biliyorsunuz herhâlde. Ama şimdi, açıyoruz biz Halkların
Demokratik Partisi Grubunu, burada Selahattin Demirtaş’ın ismi yok. Hop diye o
isim buradan uçurulmuş. Şimdi, isim uçurarak kişiyi yok edemezsiniz. Yani
aksine, onun namı alır yürür ve sonsuza kadar da yaşayacak bir ismi olur.
(Mikrofon
otomatik cihaz tarafından kapatıldı) 
BAŞKAN
– Teşekkür ederiz. 
FİLİZ
KERESTECİOĞLU DEMİR (İstanbul) - Yani buna özellikle sizin de…
BAŞKAN
– İlgileneceğim.
FİLİZ
KERESTECİOĞLU DEMİR (İstanbul) - Bunu kim yaptı, niye yaptı, hangi hakla yaptı,
sormak istiyorum. 
BAŞKAN
– İlgileneceğim Sayın Kerestecioğlu. 
FİLİZ
KERESTECİOĞLU DEMİR (İstanbul) – Teşekkürler. 
IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 697 Sayılı Olağanüstü Hal Kapsamında Bazı Tedbirler
Alınması Hakkında Kanun Hükmünde Kararname (1/908) ve İçişleri Komisyonu Raporu
(S. Sayısı: 513) (Devam)
BAŞKAN
- Şimdi on dakika süre içinde soru-cevap işlemini gerçekleştireceğiz. Bu
sürenin ilk beş dakikasında sayın milletvekillerinden sorularını alacağım.
Diğer beş dakika ise, cevaplaması için Sayın Bakana ait olacak. 
Sayın
Köksal, buyurun. 
BURCU
KÖKSAL (Afyonkarahisar) – Sayın Bakan, seçim bölgem Afyonkarahisar ili Dinar
ilçesine bağlı Çobansaray, Alacaatlı, Akgün, Karakuyu, Akça, Burunkaya,
Gökçeli, Çapalı, Eldere, Dombay Ovası köylerinde ciddi anlamda bir sulama
sıkıntısı vardır. Bu konuda Dombay Ovası’nda bulunan, bu 10 köyü içine alan bir
sulama projesi yapılması yönünde orada ciddi anlamda bir talep vardır. Sizin de
bölgeniz olan bu yerlerde acilen bir sulama projesini hayata geçirmenizi
bekliyoruz. 
Yine,
geçen hafta Genel Kurulda sorduğum Dinar Orman İşletmede 9 köy arasında çekilen
kurayla ilgili iptal sebebi hakkında da sizden bir açıklama bekliyoruz. 
BAŞKAN
– Teşekkür ederim.
Sayın
Gürer…
ÖMER
FETHİ GÜRER (Niğde) – Teşekkürler Sayın Başkan. 
Sayın
Bakan, Niğde Altunhisar ilçesi Ulukışla beldesi belediyeyken köye dönüştürüldü.
Hafta sonu bu köydeydim. Köydeki iki tane içme suyu kuyusundan biri borcundan
dolayı kapalı, diğeri kapanma aşamasında. Ayrıca, köydeki içme suyunun
şebekesinde büyük kaçaklar olması nedeniyle de ciddi mağduriyetler yaşanıyor.
Ayrıca, buradaki hayvan göleti de susuzluk nedeniyle işe yaramıyor, yayladan su
getirilmesi gerekiyor, bu su getirilmediği için de gölet boş duruyor. 
780
nüfuslu köyde 4 cami var ama camilerde imam yok. Bu camiler için imam atanması
bekleniyor. Cenaze namazını kıldırmak için komşu köyden imam getiriyorlar. 
Ayrıca,
Niğde’nin Karanlıkdere köyü ile Himmetli köyünde gölet beklentisi vardı. 2018
yılında bu iki köy için gölet yapılacak mı? Keza, yine Ulukışla köyünün
yakınında Akçaviran köyümüz var, buraya da gölet yapıldı, bunda da su yok.
Buraya su getirilecek mi? 
Teşekkür
ederim. 
BAŞKAN
– Sayın Tümer…
ZÜLFİKAR
İNÖNÜ TÜMER (Adana) – Sayın Bakan, Türkiye'deki tüm sulama birlikleri
bugünlerde büyük tedirginlik yaşamaktadır. Sulama birliklerinin kapatılmasına
yönelik girişimler binlerce insanın işsiz kalacağı anlamına geldiği gibi
çiftçinin suya erişimini de güçleştirecektir. Türkiye Sulama Kooperatifleri
Birliği kayıtlarına göre, Türkiye genelindeki 2.500 sulama kooperatifi
incelendiğinde, birliklerde çalışan sayısı ve araç ekipmanlarında artış olduğu
görülecektir. Sulama birliklerinin kapatılması, binlerce insanın işsiz kalacağı
anlamına geldiği gibi, suya erişimi güçleştirecek, birlik başkanları ve yönetim
kurulunda yer alan vatandaşların, çiftçilerin katılımıyla, tercihleriyle göreve
geldikleri göz önüne alındığında demokrasinin sürekliliğine de katkı sunmuş
olacaktır. Orman ve Su İşleri Bakanlığı, valilikler ile Devlet Su İşleri bölge
müdürlükleri tarafından denetlenen ve usulsüzlük tespit edilen sulama
birliklerine yasalar çerçevesinde müdahale etmeli ancak çiftçi lehine düzenli
çalışmalar yapan sulama birlikleri daha çok güçlendirilmelidir. Bu kapsamda,
6172 sayılı Sulama Birlikleri Kanunu’nda yaşanan sıkıntıların giderilmesi için
mevzuat yeniden düzenlenmeli, pompajlı sulama tesisi olan birliklere enerji
desteği sağlanmalı, faturalardaki KDV, TRT payı gibi kalemler kaldırılmalıdır. 
BAŞKAN
– Teşekkür ederim. 
Sayın
Türkmen…
ELİF
DOĞAN TÜRKMEN (Adana) – Teşekkür ederim Başkanım. 
Şehirlerde,
belediyelere bağlı su ve kanalizasyon idareleri bozuk olmadan ve vatandaşa
sormadan su sayaçlarını değiştirmektedir ve bu su sayaçları her vatandaş için
300 liranın üzerinde bir maliyete sebep olmaktadır. Bu konuda Bakanlığınızca
bir işlem yapılacak mıdır ve vatandaşlar bozuk olmayan sayaçları için bu
bedelleri ödemekten kurtulacak mıdır?
Teşekkür
ederim. 
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Türkiye
tarımının çok ciddi problemleri varken bir sürü atanamayan ziraat mühendisi,
veteriner, su ürünleri mühendisi ve gıda mühendisi bulunmaktadır. Sizin
Bakanlığınızla ilgili değil ama Tarım Bakanlığı geçtiğimiz günlerde 1.500
civarında mühendisin atanacağını söyledi. Bu konuda açıklayıcı net bir bilgi
verebilir miyiz?
İkinci
sorum: Bugüne kadar arazi toplulaştırma işini Tarım Bakanlığı yapıyordu, bundan
sonra sizin Bakanlığınızın yapacağı ifade edildi. Bu konuda deneyimli
elemanınız, personeliniz var mıdır? Başarılı olacağınızı düşünüyor musunuz?
Üçüncü
olarak, çiftçimiz ciddi anlamda borçludur, borcunun çok yüksek faizleri vardır.
Bu çiftçi borçları konusunda bir yapılandırma düşünüyor musunuz? Faizleri
silmeyi düşünüyor musunuz?
Teşekkür
ederim.
BAŞKAN
– Teşekkür ederim.
Son
olarak Sayın Zeybek’ten de sorusunu alalım.
KEMAL
ZEYBEK (Samsun) – Sayın Bakanım, Samsun Belediyesi 2014 yılında bütünşehir
olduktan sonra Samsun’un genelinde daha önceden sulama kanallarının yapıldığı,
drenaj kanallarının yapıldığı bilinmektedir. Bütünşehire geçtikten sonra bu
kanalların hiçbirinin bakımının yapılmadığı ve burada vatandaşlarımızın
ihtiyaçlarını giderebilecek sulama kanallarının çok kötü durumda olduğu… Bu
sulama kanallarını bundan sonra bütünşehir mi yapacaktır, Devlet Su İşleri mi
yapacaktır, kim yapacaktır, kim sahip çıkacaktır? Yani burada sulama birlikleri
de görevlerini yapamamaktadır çünkü yeteri kadar bütçeleri yoktur bu kanalları
yapıp onarmak için. Bunlara sahip çıkılması gerekiyor.
Çarşamba’da,
Bafra’da, Terme’de, Vezirköprü’de ovalarımızda çok büyük mağduriyetler
mevcuttur. Bu kötü durumların bir şekilde giderilmesi ve sizlerin de bu konuya
sahip çıkması…
(Mikrofon
otomatik cihaz tarafından kapatıldı) 
BAŞKAN
– Teşekkür ederim sayın milletvekilleri.
Sayın
Bakan, buyurun.
Süreniz
beş dakika.
ORMAN
VE SU İŞLERİ BAKANI VEYSEL EROĞLU (Afyonkarahisar) – Teşekkür ediyorum.
Tabii,
Afyon’la alakalı, biliyorsunuz Sayın Vekilim, sulamalara çok önem veriyoruz. Şu
ana kadar 51 tane baraj, gölet ve sulama tesisi yaptık, aşağı yukarı 500 bin
dekar araziyi suladık. Tabii, orada, Dombay Ovası’nda bir su sıkıntısı var ama
şu anda proje çalışmaları yapılıyor, neticelendirdikten sonra bakacağız. Tabii,
sulanmadık yer bırakmıyoruz.
Bir
de biliyorsunuz, Dinar Orman İşletme Müdürlüğü daha önce yoktu, Orman İşletme
Müdürlüğümüz var Dinar’da, ORKÖY kredisi için biz normalde kura çekiyoruz,
kurayla belirliyoruz çünkü adalet noktai nazarından önemli ancak bir muhtar
kuraya gelmemiş, “Bana uygun zamana, başka bir zamana tehir edin." Demiş;
tabii, böyle, diğer muhtarlar geldiği için onların huzurunda kura çekilmiştir.
Bu konuda size çok detaylı bilgi notu da göndereceğim. 
BURCU KÖKSAL
(Afyonkarahisar) – İptal edildi ama kura.
ORMAN VE SU
İŞLERİ BAKANI VEYSEL EROĞLU (Afyonkarahisar) – Efendim, Niğde Vekilim,
hakikaten Niğde’de…
ÖMER FETHİ GÜRER
(Niğde) – Ulukışla. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Biliyorum, Ulukışla’ya
hatta ben gittim. Buradaki köy meselesine bakacağım. Biliyorsunuz, köylerin su
meselesi özel idareler tarafından yönetiliyor ama ben oradaki barajla, göletle
alakalı eksikler neyse bakacağım. Tabii, camiye imam için… O hangi camiyse onun
notunu sizden alayım. 
ÖMER
FETHİ GÜRER (Niğde) – Ulukışla kasabaydı, köy oldu. İlçeyle karışmasın Sayın
Bakan. O Ulukışla köyü.
ORMAN
VE SU İŞLERİ BAKANI VEYSEL EROĞLU (Afyonkarahisar) – Ha, tamam, onu alayım. Ben
en azından -Diyanet İşleri bana bağlı olmadığı için- ilgili bakana pazartesi
günü Bakanlar Kurulunda söyleyeyim.
Karanlıkdere
Göleti’ni de inceleyeceğim. Ayrıca, Ulukışla’yla alakalı biliyorsunuz su
problemi vardı, ben gittiğimde vatandaş…
ÖMER
FETHİ GÜRER (Niğde) – O Ulukışla o Ulukışla değil; o ilçe, bu köy.
ORMAN
VE SU İŞLERİ BAKANI VEYSEL EROĞLU (Afyonkarahisar) – Merkez. Tamam, ilçenin
meselesini de hallediyoruz, onu da size bir müjde olarak söyleyeyim. 
Efendim,
sulama birliklerine gelince; şimdi, sulama birlikleri bazı yerlerde çok iyi
çalışıyor ama vatandaşlardan çok şikâyet var yani denetim eksikliği vardı, biz
ancak denetlemeye başladık ama büyük ölçüde talep yani buna en azında DSİ el
atarak ciddi bir ciddiyet gelsin, bunların işleri… Bazı yerlerde, az önce
söylediniz, Samsun Vekilimiz de ifade etti, bazı kanalların bakımı yapılamıyor.
Dolayısıyla, para yeteri kadar toplanamıyor, borçları var. Dolayısıyla, bu
konuda genel bir talep vardı, biz de bu mevzuda bir kanun tasarısı
hazırlıyoruz. Az önce de yukarıda bazı grup başkan vekillerimize Engin Bey -diğer
Engin Bey'i kastediyorum- ve de diğer, AK PARTİ, MHP Grubuna söyledim, böyle
bir kanun tasarısı hazırlıyoruz, burada esas DSİ tarafından sıkı şekilde
denetlensin, işletme bakımı yapılsın, paralar adil şekilde toplansın, borçlar
da belli bir süre içinde tasfiye edilsin şeklinde bir düşüncemiz var. Ben zaten
grup başkan vekilleriyle görüşüyorum, onların görüşünü alarak, hatta Gıda,
Tarım ve Hayvancılık Bakanlığımızla da görüştük ve neticede bu kanun tasarısı
son şekline geldi ama özellikle Tarım, Orman ve Köyişleri Komisyonundaki
üyelere bir sunum yapacağız, daha sonra yüce Meclise gelecek. Bununla ilgili
güzel bir çalışma yaptığımızı ifade etmek istiyorum.
Sayın
Vekilim, bu su, kanalizasyon idarelerinin 2560 sayılı Kanun’u var. Kanuna göre
bütün büyükşehirlerde içme suyu temini, bunların işletilmesi su, kanalizasyon
idarelerinin mesuliyetinde. Ben de eskiden İstanbul’da sekiz buçuk yıl İSKİ
Genel Müdürlüğü yaptım. Tabii, sayaçlar zaman içinde bozuluyor, bunların belli
bir sürede dişleri, çarkları aşındığı için değişmesi gerekiyor. Yapılan işlem
budur. Bir de bazen bozuk sayaçlar oluyor, idare buna bakıyor, neticede bozuk
sayaçları veya miadını doldurmuş sayaçları değiştiriyor. Bu tamamen su,
kanalizasyon idarelerinin yetkisinde olan bir husustur. 
ELİF
DOĞAN TÜRKMEN (Adana) – Ama bozuk olmayan sayaçların tamamı değişiyor.
ÖMER
FETHİ GÜRER (Niğde) – Sayın Bakanım, kart kullanıyor, para peşin artık…
ORMAN
VE SU İŞLERİ BAKANI VEYSEL EROĞLU (Afyonkarahisar) – Belli bir süre olduğu için
ama sizin elinizde müşahhas bir şey varsa bana gönderin, ben onu da eski bir
genel müdür olarak inceleteyim, oldu mu efendim müşahhas bir şey varsa?
Sürem
bitti mi acaba?
(Mikrofon
otomatik cihaz tarafından kapatıldı) 
BAŞKAN
– Ek süre verebilirim. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Toplulaştırmayla ilgili
zaten kanun tasarısı gelecek, Komisyona çok detaylı bilgi vereceğim, grup
başkan vekillerimize arz edeceğim. Onu detaylı bir şekilde söyleyelim. 
BURCU
KÖKSAL (Afyonkarahisar) – Sayın Bakan, şimdi, Dinar’daki kuranın iptal
kararından geri dönüldü mü?
BAŞKAN
– Teşekkür ederim Sayın Bakan.
Sayın
milletvekilleri, madde üzerindeki konuşmalar tamamlanmıştır.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
Bu
şekilde, yeni madde olarak ek 1’inci madde ihdas edilmiştir. 
Sayın
milletvekilleri, yeni madde ihdasına dair bir önerge daha vardır, önergeyi
okutup Komisyona soracağım; Komisyon önergeye salt çoğunlukla yani 14 üyesiyle
katılırsa önerge üzerinde yeni bir madde olarak görüşme açacağım, Komisyonun
salt çoğunlukla katılmaması hâlinde önergeyi işlemden kaldıracağım.
Şimdi
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 513 sıra sayılı Olağanüstü Hal Kapsamında Bazı Tedbirler Alınması Hakkında
Kanun Hükmünde Kararname’ye aşağıdaki geçici maddenin eklenmesini arz ve teklif
ederiz.

 Mehmet Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Halil Eldemir Enver
Fehmioğlu
 Bilecik Bingöl
“GEÇİCİ
MADDE 1- (1) 20/7/2016 tarihli ve 2016/9064 sayılı Bakanlar Kurulu Kararıyla
ülke genelinde ilan edilen olağanüstü hal kapsamında yürürlüğe konulan ve bu
maddenin yayımı tarihi itibarıyla Türkiye Büyük Millet Meclisince kabul edilmiş
olan kanun hükmünde kararnamelerle doğrudan tesis edilen işlemler, ilgili kanun
hükmünde kararnamenin yürürlüğe girdiği tarih itibarıyla hüküm ifade eder;
Olağanüstü Hal İşlemleri İnceleme Komisyonuna yapılan başvuruların süresi de
ilgili kanun hükmünde kararnamelerin yürürlüğe girdiği tarihe göre belirlenir.
(2)
Olağanüstü hal kapsamında yürürlüğe konulan ve bu maddenin yayımı tarihi
itibarıyla Türkiye Büyük Millet Meclisince kabul edilmiş olan kanun hükmünde
kararnamelerle doğrudan tesis edilen işlemlerle ilgili olarak Olağanüstü Hal
İşlemleri İnceleme Komisyonunun görev ve yetkileri ile Komisyon tarafından
alınan kararların geçerliliği devam eder."
BAŞKAN
– Sayın Komisyon Başkanı, Komisyonunuz önergeye salt çoğunlukla katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Salt çoğunlukla
katılıyoruz Sayın Başkanım.
BAŞKAN
– Teşekkür ederim.
Komisyon
önergeye salt çoğunlukla katılmış olduğundan önerge üzerinde yeni bir madde
olarak görüşme açıyorum.
Bir
açıklama yapacak mısınız Sayın Komisyon Başkanı gerekçe hakkında?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Evet, bir açıklama yapmak
istiyorum.
BAŞKAN
– Buyurun Sayın Komisyon Başkanı.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Önergeyle, olağanüstü hâl
kapsamında yürürlüğe konulan kanun hükmünde kararnamelerde yer alan; memuriyet
veya kamu görevinden çıkarma, öğrencilikle ilişiğin kesilmesi, rütbelerin geri
alınması ve emeklilik kimliklerinin iptali, madalyaların geri alınması, kurum ve
kuruluşların kapatılması ve benzeri işlemler ile bu işlemlerin kaldırılması
gibi doğrudan kanun hükmünde kararnamelerle tesis edilen işlemlerin yürürlülük
tarihi konusunda kanun hükmünde kararnamelerin kanunlaşma sırasındaki farklılık
sebebiyle oluşabilecek tereddütlere mahal verilmemesi amacıyla bu işlemlerin
yürürlülük tarihinin ilgili kanun hükmünde kararnamenin yürürlüğe girdiği tarih
olduğu açıklığa kavuşturulmaktadır.
Ayrıca,
olağanüstü hâl kapsamında yürürlüğe konulan kanun hükmünde kararnamelerde kararnamelerle
doğrudan tesis edilen işlemlerle ilgili olarak kanun hükmünde kararnamelerin
kanunlaşmasından dolayı herhangi bir tereddüt yaşanmaması maksadıyla Olağanüstü
Hâl İşlemleri İnceleme Komisyonuna verilen görev ve yetkilerin devam ettiği ve
Komisyon tarafından bugüne kadar alınmış olan kararların geçerliliğini koruduğu
hususları açıklığa kavuşturulmaktadır. 
Arz
ederiz. 
BAŞKAN
– Teşekkür ederim Sayın Başkan. 
Sayın
milletvekilleri, madde üzerinde söz talebi yoktur. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Bu
şekilde, yeni madde olarak geçici 1’inci madde ihdas edilmiştir. 
Şimdi
5’inci maddeyi okutuyorum: 
Yürürlük
MADDE 5- (1) Bu Kanun Hükmünde Kararname yayımı
tarihinde yürürlüğe girer.
BAŞKAN
– Maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
6’ncı
maddeyi okutuyorum: 
Yürütme
MADDE 6- (1) Bu Kanun Hükmünde Kararname
hükümlerini Bakanlar Kurulu yürütür.
BAŞKAN
– Kabul edenler… Kabul etmeyenler… Madde kabul edilmiştir. 
ENGİN
ALTAY (İstanbul) – Sayın Başkan. “Kabul etmeyenler…”de bir bakarsanız… 
BAŞKAN
– Bakıyorum, bakıyorum. 
ENGİN
ALTAY (İstanbul) – Bakmıyorsunuz efendim. 
BAŞKAN
– Bakıyorum. Siz görmemişsiniz. 
ENGİN
ALTAY (İstanbul) – Burada biz izliyoruz Sayın Başkanım. “Kabul etmeyenler…”de
bir bakınız lütfen.
Teşekkür
ederim. 
BAŞKAN
– Bakıyorum, siz görmemişsiniz Sayın Altay. 
Komisyonun
bir redaksiyon talebi vardır. 
Buyurun.

İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Sayın Başkan, görüşülmekte
olan kanun hükmünde kararnamenin adının “Olağanüstü Hâl Kapsamında Bazı
Tedbirler Alınması Hakkında Kanun Hükmünde Kararnamenin Değiştirilerek Kabul
Edilmesine Dair Kanun” şeklinde değiştirilmesine; ayrıca, metinde geçen ve
görüştüğümüz kanun hükmünde kararnameye atıfta bulunan “kanun hükmünde
kararname” ibarelerinin “kanun” olarak değiştirilmesine yönelik redaksiyon
talebimiz vardır. 
BAŞKAN
– Talebiniz kayıtlara geçmiştir Sayın Başkan. 
Redaksiyon
işlemi kanunun yazımı sırasında Başkanlığımızca gerçekleştirilecektir. 
Sayın
milletvekilleri, kanun hükmünde kararnamenin tümünü oylarınıza sunuyorum: Kabul
edenler… Kabul etmeyenler… Kanun hükmünde kararname kabul edilmiş ve
kanunlaşmıştır.
Sayın
milletvekilleri, birleşime on dakika ara veriyorum.
Kapanma Saati: 19.11
BEŞİNCİ OTURUM
Açılma Saati: 19.25
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU
(Hatay)
-----0-----
BAŞKAN
– Türkiye Büyük Millet Meclisinin 58’inci Birleşiminin Beşinci Oturumunu
açıyorum.
Gündemin
2’nci sırasına alınan Yatırım Ortamının İyileştirilmesi Amacıyla Bazı
Kanunlarda Değişiklik Yapılmasına Dair Kanun Tasarısı ile Plan ve Bütçe
Komisyonu Raporu’nun görüşmelerine başlayacağız. 
2.- Yatırım Ortamının İyileştirilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/912) ile Plan ve Bütçe
Komisyonu Raporu (S. Sayısı: 518) (x)
BAŞKAN
– Komisyon? Burada.
Hükûmet?
Burada.
Komisyon
raporu 518 sıra sayısıyla bastırılıp dağıtılmıştır.
Sayın
milletvekilleri, alınan karar gereğince, bu tasarı İç Tüzük’ün 91’inci maddesi
kapsamında temel kanun olarak görüşülecektir. Bu nedenle, tasarı tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır.
Tasarının
tümü üzerinde Milliyetçi Hareket Partisi Grubu adına Denizli Milletvekili Emin
Haluk Ayhan konuşacaklardır.
Buyurunuz
Sayın Ayhan. (MHP sıralarından alkışlar) 
Süreniz
yirmi dakika.
MHP
GRUBU ADINA EMİN HALUK AYHAN (Denizli) – Teşekkür ediyorum Sayın Başkan.
Sayın
Başkan, değerli milletvekilleri; görüşülmekte olan (1/912) esas sayılı ve 518
sıra sayılı Kanun Tasarısı’nın geneli üzerinde Milliyetçi Hareket Partisinin
görüşlerini dile getirmek için söz aldım. Yüce heyeti saygıyla selamlıyorum.
Sayın
Başkan, değerli milletvekilleri; görüşmekte olduğumuz tasarı bir torba
tasarıdır. Milliyetçi Hareket Partisi tarafından daha önce torba kanun
düzenlemeleri konusunda ifade edilmiş olan, usul yönünden eleştirilerimiz
geçerliliğini hâlen koruyor. Son yıllarda sıklıkla getirilen torba yasaların
yasama faaliyetlerinin düzensiz ve eksik bir yapıda yürütülmesine neden olduğu
yönündeki değerlendirmelerimiz bu kanun tasarısı için de maalesef geçerlidir.
Diğer taraftan, 3056 sayılı Başbakanlık Teşkilatı Hakkında Kanun uyarınca
belirlenen hususlara uyulmadığını ve yasal zorunluluk olmasına rağmen kanun
tasarısının ayrıntılı bir etki analizinin bulunmadığını söylemek yanlış
olmayacaktır. 
Kanun
tasarısı 27 madde olarak Komisyona gelmiş, 8 madde ilave edilerek 35 madde
olarak kabul edilmiştir. Ayrıca, tasarının 10 maddesi iktidar partisinin
önergeleriyle değişikliğe uğramış, 4 maddesi ise redaksiyonla kabul edilmiştir.
Bu, bir anlamda Komisyonun iyi çalışması olarak yorumlanabilir, diğer taraftan
da Hükûmetin eksiğinin giderilmesi olarak ifade edilebilir.
Sayın
Başkan, değerli milletvekilleri; mevcut sistem tüm gelişmelere rağmen sürekli
değişen ve gelişen ticari hayatın ihtiyaçlarına cevap verememektedir. Yasanın
öncülüğü gereği kabul edilen yeni düzenlemelerle yeni kurallar oluşturulmak
zorunda kalınmaktadır. Bazen yasaların öngörmediği gelişmeler ve düzenler
yaşamın ve ekonomik zorlukların etkisi sonucunda yürümeye ve işlemeye
başlamaktadır. Bu durum, yasaların arkadan yetişerek toplumun uygulamakta
olduğu olgulara biçim vermesi anlamına gelmektedir. Ticaret hukuku ve yatırım
hukuku da bu anlamda yasaların arkadan yetişerek toplumun uygulamakta olduğu
olgulara biçim verdiği yasalara örnek teşkil etmektedir. Esasen, tasarıyla asıl
hedeflenen hususun ticari hayatın önündeki engellerin aşılması ve sistemin
hızlandırılması olmakla birlikte, noter onayı, tapu sicili gibi kamu düzeniyle
ilgili alanlarda radikal yenilikler getiren düzenlemelerin oldukça dikkatli bir
şekilde kaleme alınması, bir yanlış anlamaya meydan verecek bir ortam
bırakılmaması gerektiğini düşünmekteyiz. 
Diğer
taraftan, hatırlanacağı üzere, Türk Ticaret Kanunu 2012 yılında yürürlüğü
girmiştir. Bu kanun henüz yürürlüğe girmeden önce -yürürlüğe girişi ertelenmiş-
50’nin üzerinde maddesinde değişiklik yapılmıştır. Bu tasarıyla da yine bazı
radikal değişiklikler öngörülüyor diyebiliriz. Yasalarda yapılan değişiklikler
bireylerin geleceğe ilişkin projeksiyonlarını tamamen değiştirir nitelikte
olmamalıdır. Bir başka ifadeyle, kanun koyucu, hukuki öngörülebilirlik
ilkesinin işlerliğini sağlamakla da mükelleftir. Yatırım ortamının
iyileştirilmesi için pek çok alanda, özellikle yatırım ortamının önemli bileşenlerinde,
başta hukuk sisteminde, yatırım teşvik sisteminde, dâhilde işleme sisteminde,
dış ticaret rejiminde, vergi sisteminde ve benzeri alanlarda yapısal
tedbirlerin devreye sokulması ihtiyacı da bulunmaktadır. Milliyetçi Hareket
Partisi olarak her fırsatta bu hususu yineliyor ve Hükûmete bu konuda destek
verileceğini ifade ediyoruz. Burada da bu tasarıya destek verdiğimizi beyan
ediyoruz.
Nitekim
2015-2016 yılında özel kesim sabit sermaye yatırımlarının negatif seyrettiğini
görüyoruz. 2017 yılının ikinci çeyreğinden itibaren artış görülmektedir ancak
yatırımlardaki artmanın değerli, üretken sektörlerden ziyade inşaat, altyapı,
enerji gibi sektörlerde yoğunlaştığı, iç talebe dönük olduğu ve kamu
yatırımlarının ve tüketiminin itici gücünü kullanarak artırılabildiği
görülmektedir.
Ülkemizin
katma değer ve teknoloji üretimine dayalı ve ihracata, üretime odaklı, iç ve
dış, kamu ve/veya özel sektör yatırımlarının artırılması ihtiyacı
bulunmaktadır. Ülkemizde doğrudan yabancı yatırımlar, sınırlı sayıdaki sektörler,
sınırlamalar hariç olmak üzere yerli yatırımcılarla eşit haklar ve
yükümlülükler çerçevesinde faaliyet göstermektedir. Esasen yatırım ortamının
iyileştirilmesine yönelik bu kurul, Koordinasyon Kurulu, 57’nci Hükûmet
döneminde, 11 Aralık 2001 tarihli Bakanlar Kurulu Kararı’yla kabul edilen
Türkiye’de Yatırım Ortamının İyileştirilmesi Reform Programı çerçevesinde
oluşturulmuştur. 2016 yılında Bakanlar Kurulunun prensip kararıyla söz konusu
bu kurulun yapısı değiştirilmiş, hâlihazırda yatırımlarla ilgili görev ve
sorumluluğu bulunan bakanlıklar ile TOBB, TİM, TÜSİAD, YASED, MÜSİAD ve DEİK
başkanlarından oluşan Yatırım Ortamını İyileştirme Koordinasyon Kurulu şeklini
almıştır. Esasen, müsteşarlık yaptığımız dönemde, 2001 yılında bizim
müsteşarlığımıza verilen -görevlendirilen- bir husustu. O tarihten bu tarihe
yapılan çalışmaların neleri gösterdiğini, nelere yardımcı olduğunu da incelemek
lazım. Bu kurulun görevleri Türkiye’deki yatırımlarla ilgili düzenlemeleri
rasyonel hâle getirmek, yatırım ortamını, rekabet gücünü artıracak gerekli
düzenlemeleri tespit etmek, politika ve önerileri geliştirmek, işletme dönemi
de dâhil olmak üzere yatırımın her safhasında ulusal ve uluslararası
yatırımcıların karşılaştığı idari engellere çözüm üretmek olarak belirlenmiştir.

Tasarının
gerekçesinde 2017-2018 döneminde, önceki dönemlerden farklı olarak,
uluslararası kuruluşların çalışmalarının detaylı bir şekilde incelendiğini ve
ilgili bakanlıkların ve sivil toplum örgütlerinin katkısıyla bir eylem planı
oluşturulduğu ifade edilmektedir ancak YOİKK tarafından 2017-2018 yılları için
hazırlanmış bir eylem planı şu ana kadar maalesef açıklanmamıştır. 18 Ocak 2018
tarihinde yapılan YOİKK’in son toplantısında ekonominin iyileştirilmesi
konusunda ciddi hazırlıkların yapıldığına dair basında beyanatlar yer almıştır
ancak görüştüğümüz (1/912) esas numaralı Tasarı’nın bu nitelikleri haiz
olduğunu söylemek de çok gerçekçi olmayacaktır. 
Gerekçede
tasarının amaçları, şirket kuruluşu, işlemleri ve maliyetlerinin azaltılması,
belediyeler tarafından sağlanan yapı izin süreçlerinin iyileştirilmesi, dış
ticaret işlemlerine ilişkin çeşitli maliyetlerin düşürülmesi, tapu kaydı
işlemlerinin hızlandırılması, telekomünikasyon altyapı izin süreçlerinin
kolaylaştırılması, KOBİ’lerin finansmana erişiminin kolaylaştırılması olarak
ifade edilmektedir. Ancak getirilen tasarı maddeleri ile gerekçede beyan edilen
amaçlar tenakuz hâlinde bulunmakta, uygulamada sıkıntı doğuracak bazı hususlar
da yer almaktadır. Yine de yatırımların önünü açmak için, mevcut düzende bazı
küçük iyileştirmeler içeren söz konusu tasarıya Komisyon çalışmalarında da
destek verilmiş, eksikliklerin giderilerek işlevsel ve hakkaniyetli bir yapıya
kavuşturulması çerçevesinde katkı verilmiştir. 
Bu
tasarının, Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın, idarenin ve yatırımcının bazı
gündelik işlemlerini kolaylaştırıcı düzenlemeler içermekle birlikte,
ülkemizdeki yatırım ortamının iyileştirilmesi için köklü ve gerekli yapısal düzenlemeleri
içermediğini ve usul yönünden yukarıda açıklanan hususlarda gerekli
düzeltmelerin yapılması gerektiğini ifade etmek istiyoruz. 
Şimdi,
Sayın Bakanım, sizin, gerek burada gerekse Komisyondaki sunumunuzdan,
konuşmalarınızdan iş yapmayla ilgili, uluslararası kuruluşların yatırım yapma
kolaylığı açısından ülkemizi endeks içinde ön sıralara yerleştirme olduğu
kanaatini ediniyoruz. Burada, önemli olan hususlara değinmek lazım. Birincisi:
Siz bazen uluslararası kuruluşların ülkemizle ilgili değerlendirmelerine -o
kuruluşların görüşleri haklı veya haksız- karşı çıkıyorsunuz, doğaldır. Bunu
önemsemeniz bizim açımızdan çok önemli, takdir de ediyoruz ancak buradaki
değerlendirme biçiminiz diğerlerinden çok farklı.
Bir
diğer husus: Bu konuda endeks olayı gerekli, endekste önde yer alma olayı
gerekli ama yeterli koşul değil Sayın Bakanım. Farz edelim ki kanunu çıkardık,
diyelim ki yabancı yatırımcı Türkiye’ye geldi, havaalanına indiğinde adam “Ben
şirket kurdum.” dedi, her şey oldu, bitti, farz edelim ki böyle. Koşulsuz,
şartsız cebine de para koydunuz ilave “Yatırım yapın.” dediniz ama bu,
Türkiye’de iş yapma kolaylığını sağladığınız anlamına gelir mi? Bu
tartışılabilir. Bunu nasıl yapabilirsiniz? Yatırım ortamını iyileştirmelisiniz.
Bunlar birtakım hususlar ama esas şartlar değil. Yatırımcıyı cezbedemezsiniz
çünkü bu olay mekanik bir olay değil. Ülkenin ekonomik potansiyeli, yatırımcıya
verilen teşvik ve güvenceler çok daha önemli rol oynuyor. Eğer siz yatırım
teşvik sistemi ile dâhilde işleme rejimini düzeltirseniz, emin olun Sayın
Bakan, işin yarısını çözmüş olursunuz. 
Benim
burada ifade etmek istediğim bir şey var. Hafta sonu benim bütün ilçe
başkanlarımıza söylediğim bir şey vardı. Bu ekonomik teşviklerin miktarını
soruyorlardı. 2017 yılında 10,5 milyar bir teşvik hususu var, 2018 yılı
bütçesine konulan da 8,3 milyar lira ancak biraz önce Komisyonda görüşmesinden
ayrıldığım tasarının maliyeti 17 ile 20 milyar arasında ne yapılıyor?
Konuşuluyor dedim. Eğer siz bütçeye 8 milyar koyup 17-20 milyarlık yeni bir tasarı
getirirseniz olmaz. Neticede, orada konuşulan tasarı ile sizin getirdiğiniz
tasarı birleştirilebilirdi. Arkasından 40 maddelik bir tasarı daha geliyor,
arkasından bu hususlara ilişkin Adalet Komisyonuna giden 63 maddelik bir tasarı
daha var. Bütün bunların tamamlanması önemli olabilir, sizce önemli olabilir,
her şeyin önünü açacak olabilirsiniz ama bunu gerçekten ne yapmak lazım?
Önceden iyi düşünmek lazım. Burada kastettiğim şey şu: İleriye yönelik olarak
adımlarınızı planlı bir şekilde atmazsanız bundan başarı elde etmemiz mümkün
değil. Burada desteklemekteki amacımız, bu işlerin olması, memlekete yatırım
gelmesi. 
Bakın,
ben size biraz önce söyledim Sayın Bakan, dedim ki: Dâhilde işleme rejimiyle
ilgili hususlarda biz dikkat etsek işin önemli bir kısmını çözeriz. Ben buradan
açtım -dedim size, komisyonda da söyledim- ilk sayfada dâhilde işlemede
öngörülen ithalat ile taahhüt edilen ihracata bakıyoruz, taahhüt edilen
ithalatın ihracata oranı -Denizlili bir firma olması nedeniyle söyledim- yüzde
17, fevkalade bir oran dâhilde işlemede ama ondan sonraki sahifeye
baktığımızda, yüzde 95, yüzde 74, yüzde 36, yüzde 76, yüzde 96, yüzde 71, yüzde
51 olarak gidiyor. Fevkalade yüksek bu oranlar. Şimdi, bugün gelirken de dedim
ki: Aynı şeyleri okumayayım. Danışmana dedim ki: Şunun bir alt sahifesinin
yüzdesini alın, ne var? Yani ihraç ettiğiniz malda ithal girdi ne kadar? Sayın
Bakanım, emin olun, orada da yüzde 93, yüzde 64, yüzde 56, yüzde 91, yüzde 47,
yüzde 79, yüzde 80’lere varan önemli oranlar var. Yani bu rastgele seçilmiş bir
örneklem. 
Bir
diğer olay yatırımlarla ilgili, söyledim. Biz burada gerçekten yatırımlarla
ilgili, teşviklerin incelenmesiyle ilgili bir araştırma önergesi verdik,
iktidar partisindeki arkadaşlarımız kayda değer buldular ama burada şu anda
bunun önemli, acil olmadığını söylediler. Kaldı ki o önerinin görüşülmesi
önemliydi. Neden önemliydi? İşte bu getirdiğiniz tasarılardan dolayı önemli
olduğunu addettik biz zaten. Onlarla ilgili belki birkaç şey söylemek
istiyorum. Önergeyi reddettiniz. Şimdi, bakın, biz neler söylemiştik: Güvenli
bir yatırım ortamı güvenli bir ekonomi ve rasyonel teşvik sisteminin
işlerliğini gerektirir. Haksız rekabetin, adamına göre uygulamaların olmaması
gerekir. Adam Türkiye’ye yatırım yaptı, şöyle bir sıkıntısı varsa sizin bu
yaptığınızın hiçbir anlamı yok. Eğer adamın işletmesini ha bire kapatıyorsanız,
hukuken yürütmeyi durdurma alıyorsa zaten onun dışarıya yansıması, sizin bu
yaptığınızın bütün faydasını giderir. Haksız rekabetin, adamına göre
uygulamaların olmaması gerekir dedik, oysa bizim yatırım teşvik sistemi
yatırımcılar arasında ayrım yapıyor Sayın Bakan. Büyük yatırımcıyı küçüğünden
ayırıyor, stratejik yatırımcıyı büyük yatırımcıdan ayırıyor, bölgesel teşvikler
de neredeyse her gün değişiyor. Cazibe merkezleri ilan edildi 23 ilde, önceleri
beşinci, altıncı bölgede olanlara ilave yapıldı, serbest bölgelere beşinci,
altıncı bölge teşviki sağlandı. Bölgesel teşvik sisteminin hakikaten kimyası
bozuldu, onların bir ele alınması lazım, düzeltilmesi lazım. Sonuçta teşvik
sistemiyle ne bölgesel ne de sektörel hedeflere ulaşıldı. Katma değeri yüksek
sektörlere teşvik yönelmedi. Teşvik sistemini doğru bir teknik analiz, saha
çalışması ve planlama yapılmadan sadece birtakım firmaların ihtiyaçlarına göre,
taleplerine göre düzenlerseniz buradan netice almanız mümkün olmaz, hatta zarar
da verir. 2012 yılından bu yana yazboz tahtasına döndü bu sistem. Lütfen bunu
Bakanlar Kurulunda, bu dâhilde işlemeyi, yatırım teşvik sistemini gündeme
taşıyın, öncelikle ele alınması gereken hususlar. Özellikle son yıllarda teşvik
sisteminde bu sık sık değişiklikler veya ilaveler, torba yasalara ilave
istisnalar getirilmekle sistem daha da karmaşık hâle geliyor. İş âlemi bunları
takip etmekte güçlük çekiyor, özel insanları istihdam ediyorlar. Sonuçta,
birbiri ardına getirilen değişikliklerin farklı yatırım teşvik rejimleri
çerçevesinde sağlanan destek unsurlarının etkisizleştirilmesi söz konusu.
Mevcut yatırım teşvik sisteminin, ülkemizin katma değerde daha yüksek üretimi
artıracak ve yabancı girdi bağımlılığını azaltacak bir netice doğurmadığı
-şimdiye kadar olandan görüyoruz- üretim ve ihracatımızın teknolojinin yapısını
değiştirecek nitelikte yatırımlarda herhangi bir artış sağlamadığı, bu yönüyle
sistemin ülke ekonomisinin ihtiyaçlarına ve teşvik sisteminin amaçlarına hizmet
etmediği görülmektedir. Dolayısıyla üretimin ithalata bağımlılığı, yabancı ara
malı kullanımı ve ithalatı hızla yükselmeye devam ediyor. 2017 yılında ara malı
ithalatı maalesef -daha önce de beyan ettim- toplam ihracatı aşıyor. 
Şimdi
Sayın Bakanım, ben bir şey daha söyleyeceğim, ondan sonra konuşmam bitiyor. 
Burada
hakikaten bunları bir toplulaştırıp incelememiz lazım. İncelemeden bu işin
içinden çıkamayız. Ben data takip edemiyorum; filanca bakanlığın, falanca bakanlığın...
Bu yatırımları konuştum, ocak-kasım vardı, yıl sonunu bulurum, “Bakın
çocuklar.” dedim, ocak-kasım da kalkmış. Şimdi, başka hususlar da aynı şekilde.
Yıllık program çıkarıyor Kalkınma Bakanlığı, şu kadar olurdu, bilgi
ihtiyacımızı giderirdi, şimdi şu kadar şeyi kalmadı. Dolayısıyla bu insanlar
bilgi ihtiyacını nereden tedarik edecek?
(Mikrofon
otomatik cihaz tarafından kapatıldı) 
EMİN
HALUK AYHAN (Devamla) – Bu zorluklar var. Lütfen, bunları değerlendirmenizi
sizlerden talep ediyoruz.
Ben
bu tasarının hayırlı olması dileğiyle yüce heyete saygılar sunuyorum. 
Teşekkür
ediyorum Sayın Başkan. (MHP ve CHP sıralarından alkışlar)
BAŞKAN
– Teşekkür ediyorum Sayın Ayhan.
Şimdi
de Halkların Demokratik Partisi Grubu adına İstanbul Milletvekili Sayın Garo
Paylan konuşacaklar. 
Buyurun
Sayın Paylan. (HDP sıralarından alkışlar) 
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri;
hepinizi saygıyla selamlıyorum.
Arkadaşlar,
biliyorsunuz pazar günü Türkiye’nin en görkemli kongrelerinden birisini yaptı
partimiz, Halkların Demokratik Partisi. 30 binin üzerinde insan, Türkiye’nin
her yerinden, bütün engellemelere rağmen Ankara’ya ulaştı ve kongremizden
barış, demokrasi, adalet ve eşitlik taleplerimizi bir kez daha haykırdık, dedik
ki: “İhtiyacımız olan savaş değil, ihtiyacımız olan ekmek kadar, su kadar, hava
kadar barış.” Bu talebi bir kez daha bütün halklar bir arada haykırdık. Ama,
maalesef kalpler mühürlü, vicdanlar taşlaşmış. Bizim bu taleplerimizi duymak
yerine muktedir, maalesef Eş Genel Başkanımız Sevgili Serpil Kemalbay’ı bugün
gözaltına alarak kongremizden yükselen adalet ve eşitlik çığlına cevap vermeyi
istedi. Biz arkadaşlar, bu yolun yol olmadığını bir kez daha haykırıyoruz ve
hepimizi bu yoldan, hepimizi karanlığa ve felakete sürükleyen bu yoldan
behemehâl dönmemiz gerektiği konusunda hepinize bir kez daha çağrı yapıyoruz. 
Değerli
arkadaşlar, torba yasanın tümü üzerine konuşacağım. Bir torba yasayla daha
karşı karşıyayız. Plan ve Bütçe Komisyonumuz biliyorsunuz torba yasaların adresi.
Bakın, geçen hafta bu torbayı geçirdik, bugün de 85 maddelik bir torba yasayla
karşı karşıyayız. Yalnızca, bakın, 8-9 maddesini bugün görüşebildik, tamamında
önergeler verilerek, tamamı değiştirilerek. Hiçbir yasama kalitesinin olmadığı
yasama faaliyetini yürütüyoruz. Bu torbada da, geçmiş torbada da herhangi bir
yasama kalitesi yok ve burada bu torbayla ilgili eleştirilerimi sunacağım. 
Sayın
Başbakan Yardımcımız Recep Akdağ diyor ki. “Ben yatırım ortamını
iyileştireceğim ve küresel rekabet endeksi var, biz 60 küsuruncu sıradayız, bu
sıra bize yakışmaz, ben ülkemizi ilk 20’ye sokacağım.” Evet, iyi bir hedef
olabilir ama bakın “Yatırım Ortamının İyileştirilmesi” başlığında, eğer ki bu
torbada olduğu gibi arkadaşlar, yalnızca teknik maddelere bakarsanız ve
ülkemizin içinde bulunduğu karanlığa bakmazsanız yatırım ortamı iyileşmez Sayın
Bakan.
Bakın,
tamamen teknik maddeler, diyor ki işte: Şirket kuruluşunda 20 imza varmış, ben
10’a düşürüyorum. İşte 10 kapıya başvuruyormuşsun, 5’e düşürüyorum. Böyle teknik
maddeler. 
Değerli
arkadaşlar, bakın, dünyada iki şey hareket hâlinde, iki şey. Bu neoliberal
kapitalist düzen içinde iki şey özellikle son yirmi otuz yıldır hareket
hâlinde; biri, para sahipleri, hep hareket hâlindeler, bütün dünyaya
bakıyorlar. Artık yalnızca “Ben yerelde para sahibiyim, ben paramı burada
tutayım.” demiyor para sahipleri. Diyor ki: “Ben dünyaya da bir bakayım.
Dünyada 180 küsur ülke var, paramı nereye götürürsem güvende olur param? Paramı
nereye götürürsem o para üzerinden para kazanırım?” 
Şimdi,
orada belli ligler var, Sayın Bakan “İlk 20’ye sokacağım. rekabet endeksinde.”
diyor ama belli ligler var orada. Hukukun üstün olduğu demokratik
ülkeler ligi var, bakın hukukun üstün olduğu. Parlamentoların işlediği, basının
görevini yaptığı, denetleme faaliyetini yaptığı demokratik ülkeler var; bu lige
bakıyor. Şimdi o ligde getiriler düşük çünkü risk düşük, paranın kaybetme riski
düşük. Bir de başka bir lig var; otoriter, demokratik olmayan, tek adam veya
tek bir rejim düzenine bağlı bir lig var. Para sahipleri oraya doğru baktığında
diyor ki: “Arkadaş, burada hukuk devleti yok benim paramın bir güvencesi yok
demek ki. Ne yapmam lazım? Kişisel ilişkiler üzerinden ve bu Hükûmetin
çıkaracağı yasalar üzerinden paramla ilgili teşvikler almam lazım.” Hükûmetin
kapısını aşındırır. Ne isterim Hükûmetten? “Arkadaş senin ülken hukuk devleti
değil, sende demokrasi yok, benim param nasıl güvencede olacak?” “Sen gel
arkadaş, gel.” Ne yaptık iki yıldır arkadaşlar? Butik teşvikler çıkardık. Ne
yapıyoruz? “Vergileri az alacağız ya da uzun süre almayacağız.” diyoruz. Başka
ne diyoruz? “Bak, benim ülkemde işçi iki yıl önceye kadar 500 euroya
çalışıyordu, şu anda 340 euroya asgari ücretle çalıştırabilirsin ve merak etme,
öyle bir düzen yarattık ki o işçi sesini çıkarmaz, itiraz etmez, grev yapmaz,
yapamaz çünkü grev yapmaya kalkarsa ben o grevi yasaklarım ve sen rahat rahat
işçiyi sömürürsün.” diyoruz. Başka ne diyoruz? “Sen gel yeter ki bedava arsa,
arazi.” diyoruz ve başka ne istiyor yatırımcı biliyor musunuz? Diyor ki:
“Arkadaş, benim param ne olacak, nasıl geri götüreceğim?” “Merak etme, sana
devlet güvenceleri vereceğiz.” diyoruz. “Şehir hastaneleri ihalesine girersen
yirmi yıl boyunca oradan sana garanti gelir vadedeceğiz, köprü, otoyol, yol
yaparsan da yirmi yıl boyunca, yirmi beş yıl boyunca sana gelir güvenceleri
vereceğiz, hazine güvencesi vereceğiz.” diyoruz. 
Değerli
arkadaşlar, bütün bunlar bizim demokrasi yolundan çıkmamızdan dolayı oldu.
Bakın, iki-iki buçuk yıl öncesine kadar ülkemize yine yatırımcılar geliyordu,
ülkemiz genç bir ülke olduğu için ciddi büyüme potansiyelleri vardı ve ülkemiz
demokrasi yolunda, Avrupa Birliği standartları yolunda yürüdüğü için o
yatırımcılar çok daha azına razı oluyorlardı, bugün olmuyorlar, çok daha
fazlasını istiyorlar ve inanın bu yolda yürüdüğünüz sürece çok daha fazlasını
isteyecekler, talep edecekler. 
Değerli
arkadaşlar, dedim ya -torba yasada- Sayın Bakan “Rekabet liginde ülkemizi ilk
20 ülke içine sokacağım.” dedi. Peki, Sayın Bakan, ben de diyorum ki ben bazı rakamlardan
size bahsedeyim. Hani ilk 20’ye sokmaktan bahsediyor ya ve orada da hâlâ
yatırımcı gelmiyor ya. Niye gelmediğini ben de size bazı rakamları söyleyerek,
ülkemizin sırasını göstererek söyleyeceğim. Bakın, Hukukun Üstünlüğü Endeksi
vardır. Dünya Adalet Projesi bunu belirler, saygın bir kuruluştur. Biz 80’inci
sıralardaydık, bir önceki sene 113 ülke içinde 99’unculuğa düştük, geçen seneki
rapor da yakın zamanda açıklandı ve 113 ülke içinde, Sayın Bakan, 101’inci
sıradayız. Sayın Bakan şimdi diyecek ki: “Amerika’da kurulmuş o kuruluş, zaten
bize hasım onlar.”
Değerli
arkadaşlar, böyle bağımsız kuruluşlar vardır ve bunlar objektif kriterlere
göre, saygın kurullar tarafından bu sıralamayı belirlerler. Anayasa Mahkemesi
kararının uygulanmadığı bir ülke olarak biz kaçıncı sırada olmayı bekliyoruz?
113 ülke içinde 101’inci sıradayız. Bununla utanç duymalıyız. Bu, şunu
gösterir: Hiçbirimizin bir hukuk güvencesi yok ve yatırım ortamını
iyileştireceksiniz ya, yatırımcının da bir hukuk güvencesi yok arkadaşlar. Hukuk
güvencesinin olmadığı bir yere yatırımcı gelmez, gelen de fazlasını ister; faiz
olarak fazlasını ister, kâr olarak fazlasını ister, sömürü olarak fazlasını
ister, “İşçiyi daha fazla sömürmem gerekir.” der, “Çevre Denetim Raporlarına
boş verin.” der, doğayı sömürmek için gelir yatırımcı. Bütün bunlarla ülkemizi
karşı karşıya bırakıyorsunuz. Sırf hukukun üstünlüğünde 101’inci sıraya
gerilememiz bunun için yeterlidir.
Değerli
arkadaşlar, Basın Özgürlüğü Endeksi’ne de bakar yatırımcı. Neden? Çünkü gadre uğrarsa
o yatırımcı basına da gider, der ki: “Arkadaş bu hükûmet bana bir haksızlık
yaptı. Ben yatırım yapacaktım burada, bir anda bana engel koydu.” Yani; bir
basına gidersem acaba benim haberimi yapar mı?” diye düşünür yatırımcı. Bakın
sıralamayı söyleyeyim. Arkadaşlar, basın özgürlüğünde 180 ülke içinde 155’inci
sıradayız. Utanç verici bir rakam ve düşüyoruz, 180’inciliğe doğru yürüyoruz.
Hani rekabet üstünlüğünde 20’nciliğe doğru yürüyecektik ya, 155’inci ülkeyiz ve
düşüyoruz. 
Diğer
bir endeks, Birleşmiş Milletler İnsani Gelişmişlik Endeksi’nde 71’inci
sıradayız. Biz bunlara bakalım arkadaşlar. 
Arkadaşlar
bir başka endeks, Küresel Cinsiyet Uçurumu Raporu’nda 144 ülke içinde cinsiyet
eşitsizliğinde 131’inci sıradayız. Yani sonunculuğa yakınız ve aşağı doğru
gidiyoruz.
Değerli
arkadaşlar, bütün bu endekslere bakan yatırımcı, inanın, bize hayırlı bir
yatırımcı olarak gelemez ancak bizi sömürmeye gelen yatırımcılar olur. Bu
açıdan biz bu endeksleri iyileştirmeye bakalım derim.
Diğer bir boyutu arkadaşlar, bütün bu torba yasaların
ruhuna yansıyan; Hükûmet bir panik hâlinde ve seçime doğru giderken, seçim
anlamında ekonomiyi canlandırmak için şöyle bakıyor: Ya, arkadaş, ben bütün
torbaları eğer ki yüzde 1’i iyi hissettirecek yani para sahiplerini iyi
hissettirecek noktada çıkarırsam, onların talepleri doğrultusunda, ekonomim
canlı gider. Ee, geri kalan yüzde 99 ne olacak? İnim inim inleyen, borç harç
altında inim inim inleyen yüzde 99 ne olacak? Onlarla ilgili herhangi bir madde
var mı bu torbada? Yok arkadaşlar. Hepsi para sahibi o yüzde 1’i iyi
hissettirmek üzerine kurgulu ve Hükûmet şöyle diyor: “Ben o yüzde 1’i iyi
hissettirirsem onlar da yüzde 99’a biraz iyi bakmaya çalışırlar; maaşlarını,
asgari ücretlerini ödeyebilirler.” Oysa arkadaşlar, bakın, biz sosyal bir hukuk
devletiyiz. Sosyal devlet olmanın gereği, geniş kesimleri iyi hissettirmektir.
“Ülkemiz büyüdü, büyüdü.” diyorsunuz, yüzde 7 büyüdük, 8 büyüdük. 
KADİM DURMAZ (Tokat) – Yüzde 11!
GARO PAYLAN (Devamla) – Arkadaşlar, gerçekten bakın,
gidin geniş kesimlere, çiftçiye, işçiye, esnafa “Benim ekonomim büyümedi.”
diyor. Çünkü gerçekten büyümüyor. Büyüyen bir kesim finans sektörü, yandaş
müteahhitler, onların cepleri, kârları büyüyor yani yüzde 1’in kesesi büyüyor,
yüzde 99’a -99 demeyeyim- geniş kesimlere düşen yalnızca borç harç oluyor ve
uzun vadede asla sürdürülemeyecek bir sistemdir bu ama iktidar şöyle bakıyor:
Ben Cumhurbaşkanlığı seçimine kadar bu meseleyi götürebilirsem götürürüm ondan
sonrası Allah kerim. Ama arkadaşlar, bakın eğer ki duvara çarparsak o yüzde 1’e
dokunmayacak duvara çarpmamız geniş kesimlere dokunacak, o borç altında
inleyen, borç harçla bir ev almış, on yıllık “mortgage”e girmiş, borç harçla
bir arabaya girmiş, bir traktöre girmiş, borç harçla dükkânına yatırım yapmaya
çalışan esnafa patlayacak o duvara çarpmamız. O açıdan hepinizi uyarıyorum,
behemehâl ülkemizi tekrar demokratik standartlarda yükseltecek düzenlemeleri
yapalım ki herkes geleceğe güvenle baksın ve refah da huzur da geniş kesimlere
yansıyabilsin. 
Değerli
arkadaşlar, şimdi biraz da maddelere geçmek istiyorum, sürem azalıyor.
Maddelerde mesela şöyle bir madde var, belediyelerle ilgili bir ferman salmış
Hükûmet, diyor ki: “Ey belediyeler -sanıyorum bin küsur belediyemiz var- siz
harç belirleme yetkisine sahip değilsiniz. Belediye meclisleri bir işe yaramaz.
Ben size merkezden ferman salıyorum: Kazı harçları için en fazla şu kadar harç
alabileceksin.” Arkadaşlar, olur mu böyle bir şey? Velev ki İstanbul Büyükşehir
Belediyesinin devlet bütçesi kadar bütçesi var ama küçük belediyeler için
-değil mi- bütçesinde belirli rakamlar oluşturur bunlar ve kendi gerçeklikleri
doğrultusunda bu harçları belirleyebilmeliler. Ya, yerel demokrasiden
bahsediyoruz. Evet, eğer ki uçurum varsa, yüksek rakamlar belirleniyorsa bir
tavan belirlenir ama bu kadar düşürüldüğü takdirde belediye bütçelerini sarsar
arkadaşlar; merkezden böyle fermanlar salmayalım derim.
Diğer
bir konu, meralarla ilgili. Değerli arkadaşlar, her torbada meralarla ilgili
bir madde var ya, her torbada meralarla ilgili bir madde ve ne için? Meraları
korumak için değil, meralara saldırmak için var her torbada. Şimdi de “Efendim,
orada baz istasyonları kurmak istiyoruz.” Ya, arkadaşlar, orada yerleşim
yerleri, köyler varsa oraya zaten baz istasyonu kurulmasının önünde bir engel
yok ki. Ama siz bir meraya, yerleşim olmayan bir meraya baz istasyonu
kurarsanız… Mesela Kanal İstanbul’u yapmaya niyetlisiniz ya; orada mera
alanları var, büyük rant peşinde koşanlar da oralardalar. Baz istasyonu kurmak
demek yol, su, elektrik getirmek demek, meraları o rant iştahçılarına açmak
demektir; bunları yapmayalım derim. Köylülerin ihtiyacı varsa oraya baz
istasyonu kurun ama meraların böyle bir şeye ihtiyacı yok.
Değerli
arkadaşlar, bir diğer konu çok önemli: Yapı denetimle ilgili. Bakın, yapı denetimi
ülkemizde etkin bir şekilde yapılamıyor ve bu torbayla bir imza daha
eksiltilecek. Ruhsat alacaklara diyor ki: “Yapı denetimcisinin imza atmasına
gerek yok arkadaş.” Peki, yapı denetimcisini kim belirliyor? Bir inşaat
yapacaksınız ya, bir müteahhitsiniz; müteahhit yapı denetçisini belirliyor.
Bakın, binayı yapacak kişi denetçisini kendi belirliyor. Yani, maça
çıkıyorsunuz, maçın hakemini kendiniz belirliyorsunuz.
Bakın,
bir manşet var, Yapı Denetim Derneği başkanları “Denetim firmalarının yüzde 99’u
bir daha iş alamam korkusuyla hataları görmezden geliyor.” diyor. Neden? “Çünkü
zorluk çıkarırsam o müteahhit bana bir daha iş vermiyor arkadaş.” diyor. O
yüzden denetimler de göstermelik kalıyor. Arkadaşlar, fay hatlarının üzerinde
oturuyoruz. Milyonlarca insanımızın vebali üzerimizde. Yapı denetçisini
müteahhit belirlerse nasıl denetim yapacak? Bir de diyorsunuz ki: “Ruhsat
aşamasında bir imza eksilttim.” Ya, arkadaş, ruhsatını görmeden imzalayan bir
kişi, yapı denetçisi nasıl denetleyecek? Ruhsatını görmediğin bir şeyi
denetleyebilir misin? Bunu imza atmadan denetleyebilir misin? Yapı denetimi bir
bütündür. Bütün bunları göze almalıyız diyorum arkadaşlar.
Diğer bir konu, çok kritik ve kendi mesleğimle ilgili,
ben ayakkabıcılık yaptım, baba mesleği. Diyor ki bu torbada “Arkadaş, sen, rehin
konusunda, teminat, kredi alacaksın -ayakkabıcılıktan örnek vereyim-derini
gösterdin, kredi aldın, rehine bıraktın derini ve deri olarak…” Deri altındır
her zaman bakın arkadaşlar. Ya, ham madde altındır. Mesela konfeksiyonda pamuk
altındır. Ama diyor ki torba: “Sen deriden ayakkabı yaparsan onu da rehin
gösterebilirsin.” veya “Pamuktan gömlek yaptın, gömleği de rehin
gösterebilirsin.” Arkadaşlar, bu çok tehlikeli bir maddedir. Bakın, ben size
bir örnek vereyim. Deri altındır diyorum ya, ayakkabı ya altındır ya çöptür.
Yani bir model tutturursunuz, o ciddi anlamda size kâr ettirebilir ama model
tutmazsa, rengi tutmazsa o çöptür. Düşünün ki burada kötü niyetler nasıl
oluşabilir? Diyelim ki siz zora girdiniz, 1 milyon liralık derinizi rehin
gösterdiniz. Zora girersiniz, o piyasadan çer çöp, tapon ayakkabıları
toplarsınız, deponuza koyarsınız, gelir banka “Arkadaş, nerede deri?” “Deri
yok.” “Nerede?” “Aha, burada ayakkabılar.” Tapon ayakkabıları gösterirsiniz,
bankalar da o ayakkabıları almak zorunda kalır ve ciddi anlamda kamu zararı
yazar. Bu kadar kredi garanti fonlarının verildiği, bu kadar kredilerin
pompalandığı bir dönemde… İyi günlerdeyiz bakın ama ters rüzgârlar yaklaşıyor,
Amerika faizleri yükseltiyor, para muslukları kısılıyor. Bakın, bunların olduğu
günde, kötü günde, dar günde bunlar bankalarımıza ve dolayısıyla toplumumuza,
halkımıza ciddi bedeller ödetir. Bakın, özellikle kamu bankalarıyla ilgili,
Halk Bankasının Genel Müdürü Süleyman Aslan’la ilgili Amerika’daki davada ne
denildi biliyorsunuz. Bakın, bizim tuttuğumuz avukat, Rocco’yu biz tuttuk,
parasını biz verdik. Davada, bizim tuttuğumuz Avukat Rocco diyor ki: “Süleyman
Aslan’ı satın almışlar.” Namuslu bütün kamu bankası görevlilerini tenzih ederek
söylüyorum. Bu tip şeyler olabiliyor. Bunların yollarını açmamamız lazım.
“Deriyi ayakkabı yaptım, onu rehin gösteririm.” demememiz lazım.
Diğer bir konu, arkadaşlar, bakın, tapu müdürlükleri
Türkiye'nin en güvenilir kurumlarıdır ve oraya gidersiniz tapu memuru size izahat
verir. “Amca bey, nineciğim, bak, evini 100 bin liraya satıyorsun, parasını
aldın mı almadın mı?” diye sorar. Veya bankadan kredi aldınız, bankadan kredi
alıp tapuya işletirken “Bak amcacığım, yaşadığın evini teminat gösteriyorsun.
Yarın senin evladın bunu ödeyemezse evin gider ha.” diyebiliyor, izahat verir.
Ama ne yapıyor Başbakan Yardımcısı? “Bankada attığın imza yeterli, tapuya
gitmene gerek yok.” diyebiliyor. Arkadaşlar, bu çok tehlikeli bir madde. İnanın
kötüye de kullanılır, örneklerini size verebilirim. Risk almak isteyen
evlatlar, çocuklar veya dara girmiş geniş kesimler babasını, amcasını, eşini
“Hadi gel seni bankaya götüreyim, bir imza atacaksın.” diye götürebilir ve kâr
hırsıyla dolmuş bankacılar da bunun yolunu açabilir çünkü okumuyorlar
maddeleri. “Gel amca buraya bir imza at.” der. Ne oldu sonra, bir yıl sonra
işler bozulduğunda? Ev gitti. Böyle bir şeyi kabul edebilir miyiz arkadaşlar?
Tapuda bir kez daha izahat veren devlet görevlisinin, kamu görevlisinin
vatandaşı bu noktada korumasının önüne geçiyor bu Hükûmet. Bu madde kabul
edilemez, buna asla rıza göstermeyelim diyorum arkadaşlar.
Değerli arkadaşlar, son olarak söyleyeceğim, yatırım
ortamının iyileştirilmesi böyle teknik maddelerle olmaz, hukukun üstünlüğüyle
olur, toplumsal barışla olur, adaletle olur. Böyle teknik maddelerle bizi
oyalamayın sayın Hükûmet ve iktidar partisi. (HDP ve CHP sıralarından alkışlar)

BAŞKAN – Cumhuriyet Halk Partisi Grubu adına İzmir
Milletvekili Sayın Zekeriya Temizel
konuşacak.
Buyurun
Sayın Temizel. (CHP sıralarından alkışlar) 
CHP
GRUBU ADINA ZEKERİYA TEMİZEL (İzmir) – Sayın Başkan, değerli milletvekilleri;
dünya, neoliberal politikaları son çeyrek yüzyılda yoğun ve acımasızca
uyguladıktan sonra artık bu politikalardan umudunu kesmeye başladı yani devlet
yerine özel sektörü borçlandırarak, onlara yatırım yaptırarak, devletin verdiği
garantilerle, devletin verdiği gelir garantileriyle, borçlara verilen
garantilerle bu iş daha fazla gidemiyor. IMF bile “Dünya, neoliberal
politikalarda yolun sonuna geldi.” demeye başladı. IMF bu noktaya geldiyse
artık bu konuda yapabilecek pek fazla bir şeyin kalmadığı ortaya çıkıyor. Bütün
bu politikalar sonucunda servet dağılımındaki bozulma son aşamaya geldi.
Dünyadaki varlıkların neredeyse yüzde 80’i yüzde 1 gibi bir kesimin eline
geçmeye başladı. Dolayısıyla artık dünya yoksulluğun giderilmesinden,
yoksulluğun ortadan kaldırılmasından umudunu kesmeye başladı. Onun yerine,
yoksulluğun yönetimi politikaları temel politikalar hâline gelmeye başladı.
Yani “İnsanların gelirini artıramıyorsan onları borçlandır, hem böylece bağımlı
hâle getir hem de o borcu ödemek için size daha fazla bağlansınlar.”
politikaları bütün dünyanın gelişmekte olan ülkelerinde neredeyse hâkim hâle
geldi. Yoksulluğun yönetimi politikalarındaki temel lokomotif 2008 krizinden
sonra Amerika’nın dünyaya pompaladığı 3,5
trilyon dolar oldu. 3,5 trilyon doları gelişmekte olan ülkelere kaynak olarak
borç verip buradan elde edilen faiz gelirleriyle krizin, mortgage krizlerinin
altından kalkılmaya çalışıldı. Ancak, belirli bir süre sonra bu olayın bu
şekilde sürmeyeceği görülünce, bunlar yavaş yavaş yeniden geri çağrılmaya
başlandı. Şu gerçeği asla göz ardı etmiyor hiç kimse, bugün dünyada faizi
verebildiğiniz sürece hâlâ borç alma olanağınız var. Türkiye’ye bakıyorsunuz,
şu anda dünyanın en yüksek faiziyle borçlanan ülkesi durumunda. Bizi izleyen
ülkeler de var, biz yüzde 12’nin üzerinde faiz verirken dolar bazında, bizden
sonra gelen yüzde 7 dolayında. Yani bize en yakın olandan bile neredeyse 1 kat
daha fazlayız. 
Değerli
milletvekilleri, bankalar dışarıdan borç alıyor, aldıkları bu borcu tüketici
kredisi olarak yurttaşlarına veriyor, sonra yine dışarıdan alınan borçla
yapılan AVM’lerdeki yine dışarıdan alınan borçlarla yapılmış olan, ithal
edilmiş olan Çin mallarını satın alarak ülkeyi kalkındırıyor. İşin özeti bu.
Birazcık abartarak söylüyoruz ama başka türlü de dikkat çekilmiyor bir türlü
ama işin özeti bu. Böylece ülke büyüyor, daha doğrusu büyüyor zannediliyor.
Ancak, yabancı kaynak bulma konusunda deniz bitti. Amerika, kaynaklarını
yeniden ülkesinde toplamaya başladı. Amerikan Merkez Bankasının yapmış olduğu
program, belirli aşamalarla dünyadan ne kadar kaynak çekileceğini ortaya koydu.
Aynı şekilde Avrupa Merkez Bankası da davranmaya başladı. Yani dünyadaki bu
para bolluğunun sonuna gelindi. Dünyadaki para kıtlığı neoliberal politikaları
uygulamaya çalışan ülkelerde, işte, gerçek bir yarış ortaya koydu. Hepinizin
bildiği veya günde belki birkaç defa duyduğu bu kısa hikâyeyi, bu kısa oluşumu,
sırf işte bu noktaya gelmek için söyledim. Yani, ülkeler, şu anda gittikçe
kıtlaşmakta olan ülkeleri bu politikalarını sürdürmek için ülkelerine çekmeye
çalışıyorlar yani dünyada bir yatırımcı çekme yarışı var. Öyle bir yarış ki bu,
bazen acımasızlaşıyor, ülkeler bu konuda o kadar ileri gidiyorlar ki ne
ülkelerinin ulusal değerlerini ne kültürel değerlerini ne millî değerlerini,
hepsini ayaklar altına alarak “Yeter ki buraya yatırımcı gelsin.” diye
düzenlemeler yapmaya çalışıyorlar. Tanrı bizi bundan korusun, inşallah o noktalara
gelmeyeceğiz. Gelmeyeceğiz ama dünya böyle. Bu durum karşısında bu yarışa ister
istemez biz de katılıyoruz. Nitekim, bu önünüzdeki tasarı, görüşeceğiniz tasarı
işte bu yarışla ilgili olarak “Biz de yarışta varız. Bakın, biz de yatırım
ortamımızı iyileştiriyoruz, bizim de yatırım ortamımız iyi.” diyebilme
düzenlemesidir.
Bu
yarışın hakemi Dünya Bankası. Dünya Bankası bu yarışta hakemlik yapıyor, 10
tane değişik branşta yarıştırıyor ülkeleri, ülkeler bu 10 branşta da öne
geçmeye çalışıyorlar. Bu 10 tane branşın ana başlıkları şöyle: İşe başlamayla
ilgili formaliteler. İşe başlama konusunda notumuzun yüksek olması gerekiyor
yani formaliteleri tamamen ortadan kaldırırsanız, belki de hiçbir şeye
başvurmadan gelip otomatik olarak yatırım yapılsa orada en yüksek puanı
alacağız, 1’inci sıraya yerleşeceğiz ama maalesef bu konuda 80’nci sıradayız.
İnşaat
izinlerinin alınması 2’nci ölçü. Çünkü, neoliberal politikalarda, özellikle
bizim ülkemizde, bizim ülkemiz gibi ülkelerde en büyük ölçüde inşaat
yatırımlarına, inşaata, betona, demire para gömülüyor, bağlanıyor. O zaman,
tabii, inşaat izinlerinin alınması bu yarıştaki numaralandırmada oldukça önemli
fakat biz 96’ncı sıradayız, öyle bir başarımız yok. 
Elektrik
temini, tapu kaydı, kredi temini, azınlık hissedar haklarının korunması… Bakın,
azınlık hissedar haklarının korunması konusunda 20’nci sıradayız, iyiyiz yani
iyi koruyoruz. Vergi ödemede 88’inci sıradayız. Sınır ötesi ticarette,
sözleşmelerin icrasında, iflasların çözümünde… İflasların çözümünde 139’uncu sıradayız.
Şu anda sanıyorum bizim Adalet Komisyonunda İcra ve İflas Kanunu’yla ilgili
olarak iflasların ertelenmemesi ve büyük bir hızla çözümlenmesi için de
düzenlemeler yapılıyor. Bu sayede 139’uncu sıradan belki ön sıralara doğru
gelmeye çalışacağız. 
Şimdi,
değerli arkadaşlar, bütün bunların hepsiyle ne kadar yarışırsanız yarışın, bu
konularda sizden daha büyük fedakârlık yapacak ülkelerin çıkma olasılığı var.
Sonuç olarak olay geliyor vereceğiniz faize ve ona vereceğiniz garantiye
dayanıyor ve bunu yaparken bile yani sıcak paracılar bu ülkeye sıcak paralarını
getirmek için bile aynı şekilde Dünya Bankasının başka ölçülerine bakıyorlar.
Yani Dünya Bankası bir taraftan bu işleri kolaylaştırma, kim daha fazla iş
kolaylığı sağlıyor yarışını sürdürürken diğer taraftan da Dünya Bankası,
yatırım kalitesiyle ilgili olarak ülkelerin bu konudaki kalitelerini ölçüyor ve
bundan çok daha fazla etkili olarak işlev görenler de bunlar. 
Değerli
arkadaşlar, bir ülkeye yatırım yapılması için Dünya Bankasının bile kabul ettiği,
bütün yatırımcıların ortak kanısı olan konu, o ülkede evrensel hukukun geçerli
olup olmadığı, tarafsız ve bağımsız bir yargının hâkim olup olmadığı,
diskriminasyon uygulamalarının yer alıp almadığı yani belirli yerler arasında,
kişiler arasında, bölgeler arasında, yerli yabancı arasında ayrıcalık yapılıyor
mu yapılmıyor mu, ekonomiyle ilgili yasaların sürekli değişip değişmediği, hele
özellikle maç oynanırken, oyun oynanırken kuralların değişip değişmediği, özel
uygulamalar için özel yasal düzenlemelerin yapılıp yapılmadığıdır. Eğer bir
ülkede bütün bunların hepsi oluyorsa yatırım ortamının iyileştirilmesiyle
ilgili olarak bizim burada yaptıklarımızın herhangi bir anlamı kalmıyor. Devlet
yönetiminin karnesini oluşturan bu düzenleme aslında Dünya Bankası tarafından
her yıl hazırlanıyor. 214 tane ülkeyi kapsayan bu incelemeyle ilgili olarak
Türkiye'nin durumu üç aşağı beş yukarı şu şekilde sıralanıyor değerli
arkadaşlar.
Söz
hakkı ve hesap verebilirlik. Bir ülkedeki söz hakkı ve hesap verebilirlik. Eğer
ifade özgürlüğü, örgütlenme özgürlüğü, basın özgürlüğü, seçme hakkı gibi
parametrelerle yapılan bu ölçümde geçer not alamıyorsanız, maalesef, devlet
yönetim karneniz ilk kırık notu almış oluyor. Türkiye bu konuda yani söz hakkı
ve hesap verebilirlik konusunda 204 ülke arasında 144’üncü sırada, 144’üncü
sıradayız ve her sene bu sıramızı daha da yükseltiyoruz. Örneğin son iki yıl
içerisinde tam 14 sıra birden gerilemiş vaziyetteyiz. 
Hukukun
üstünlüğü. Türkiye'nin bu konudaki notu, maalesef, ülkeyi 108’inci sıraya
koymuş ve 2016’dan beri tam 18 sıra birden gerilemişiz.
Mevzuat
kalitesi. Bu düzenlemeleri yaparken yukarıdaki ihtisas komisyonlarında sürekli
dile getirdiğimiz konu şu: Arkadaşlar, yasa yapıyoruz ama yasalarımız inanılmaz
derecede kalitesiz olmaya başladı, ifadeler içerisinde tutarsızlık var, daha
mürekkebi kurumamış kanunları burada defalarca yeniden değiştirdik,
değiştiriyoruz, yapıyoruz değiştiriyoruz, yapıyoruz değiştiriyoruz.
Dolayısıyla, bu mevzuat kalitesiyle ilgili düzenleme bizim açımızdan inanılmaz
bir dezavantaj şeklinde ortaya çıkıyor.
Kamu
yönetiminin etkinliği konusu son zamanlarda artık Türkiye'de tartışılmayan bir
konu hâline geldi. Hâlbuki tüm bu düzenlemelerin önünde etkin ve tarafsız bir
kamu yönetiminin varlığı yabancı sermayenin Türkiye'ye gelmesinin en temel
koşulu. Yolsuzluğun kontrolü ayrı bir olay. Bütün bunların hepsine ayrıntısıyla
girme olanağı yok. Bu koşullar altında demek ki yatırım ortamının
iyileştirilmesiyle ilgili olarak sadece kolaylıklar sağlamak değil, asıl bunları
düzeltmek zorundayız. Bunları düzeltmediğimiz takdirde ister istemez bu sıranın
dışında kalıyoruz. 
Değerli
milletvekilleri, en tehlikeli unsur da yatırımcılara kolaylık sağlıyoruz derken
kültürel varlıklarımızın talanı, doğanın katli, özellikle devletin hüküm ve
tasarrufu altında olan yerlerin. Devletin hüküm ve tasarrufu altında olan
yerler, biliyorsunuz, değerli milletvekilleri, bu ülkede herhangi bir kişi,
sınıf, zümre, gruba ait olmayan; “Ben bu ülkenin vatandaşıyım.” diyen herkesin
eşit olarak yararlanacağı yerlerdir. Bu kavramı unutmaya başladık. Türkiye
Cumhuriyeti’nin Medeni Kanunu’nda çok net bir şekilde devletin hüküm ve
tasarrufu altındaki yerler tanımlandıktan sonra, buraların hiçbir şekilde özel
bir amaç için -kamu yararı hariç- kullanılamayacağı, herhangi bir kişi ve
zümreye tahsis edilemeyeceği belirtiliyor idi. Ama bu yatırımlar uğruna, bir
dikili çöpü bile olmayan insanların “Bu vatan benim.” diyebilmesi için zorunlu
olan bu kavramı öldürmeye başladık. “Dikili çöpüm yok ama devletin hüküm ve
tasarrufu altındaki yerler var, onlara ben de sahibim, onlar benim de mülküm.”
denir, bir ülkede olmazsa olmaz budur, bunu ortadan kaldırmaya başlıyoruz. En
başında kıyılar vardır, yıllarca kıyılar bunun için korunmuştur. Şimdi kıyılar
yeniden kapatılmaya başlandı, eğer gücünüz varsa geçin geçebiliyorsanız. 
Bütün
bu değerlerin hepsinin yatırımların iyileştirilmesi adına ortadan
kaldırılmasına izin vermemek gerekiyor. 
Süre azaldı, teker teker maddelerle ilgili bir şeyler
söyleme imkânı yok, zaten geneli üzerinde konuştuktan sonra da diğer maddeler
üzerinde konuşma olanağı da yok. Önerge vermek, bu konuda yapılan iyi niyetli
çabaların falan da inkârı anlamına gelir. Birileri uğraşıyor, onu kabul
ediyoruz. Bunların yapılması gerekiyor, aksi takdirde hemen kuzeyinizdeki sınır
komşunuz puan olarak sizden daha ileri gidiyor. Eğer bu işe yarıyorsa
yatırımlarınızın oraya kayacağından çekiniyorsunuz, korkuyorsunuz; bu doğal. O
nedenle “Bunların hepsine karşıyız.” falan dediğimiz maddelerin sayısı sınırlı,
orada sınırlı tutmaya çalışıyoruz.
Burada yüce Meclisin bir tek şeye dikkatini çekmeye
çalışıyorum değerli arkadaşlar, o da bu kanunun 1’inci maddesi, 1’inci maddeye
koymuşuz. Bu kanunun 1’inci maddesi: “Kamu kurum ve kuruluşları, kredi
kuruluşları, bankalar, esnaf ve sanatkârlar kredi ve kefalet kooperatifleri ile
tarım kredi kooperatiflerince açılmış veya açılacak tüm borç ve kredilere
karşılık teminat gösterilen taşınmazların ipotek işlemleri, tarafların istemi
hâlinde, taraflarınca imzalanan kredi veya borç sözleşmesine istinaden tapu
müdürlüklerinde takrir alınmadan yapılır.” Meclisimizin yarıya yakını hukukçu.
“Takrir almak” ne demektir? Hukuki ifadesiyle okuyayım, yanlışlık olmasın:
Malik veya hak sahibinin düzenlenen resmî senet veya tescil istem belgesini tapu
müdürü huzurunda “Okudum.” yazarak imzalamasına “takrir” deniliyor. Takrir
veriyorsunuz siz, takrir; gayrimenkulünüzle ilgili olarak “Evet, ben bunu
buraya rehin ediyorum.” diye takrir veriyorsunuz. 
Takrir, tapu sicilinin herhangi bir şekilde kişilerin
zararına neden olması hâlinde devlete sorumluluk yükleyen bir işlemdir. Eğer
yapılmış olan sahte belgelerle, vesairelerle herhangi bir ipotek işleminden
sonra kişilerin mülkü haczedilerek satılıp el konulur ise o takdirde devletin
sorumluluğu ortaya çıkıyor burada. Ama siz tapuda takrir verdirmezseniz eğer, o
takdirde devletin böyle bir sorumluluğu olmuyor. Tapu kütüğünden daha güçlü,
mülkiyetle ilgili bir teminatımız var mı? Yok. Özellikle gayrimenkul teminatı
konusunda tapuda takrirle işlem yapmak, devlet güvencesi açısından, devletin
güvencesi altında yapılan işlemler açısından en temel unsurdur. Kaldırıyoruz
arkadaşlar, kaldırıyoruz. Niye kaldırıyoruz, niye? Yani sadece gidip de tapuda
takrir vermemek yüzünden insanlar yatırımlarından falan vazgeçiyorlarsa bırakın
geçsinler, yapmasınlar. Böyle bir derdi falan yok insanların, yatırımcının da
böyle bir derdi yok. Ama burada, gayrimenkullerinden başka, taşınmaz
mallarından başka hiçbir şeyleri kalmamış olan insanların devlet güvencesinde
iş yapmak ve devlete güvenmek, devlet kurumlarına güvenmek en temel
unsurlarından bir tanesi. Bunları değiştirmemek gerekiyor.
Şimdi, bu maddelerin hepsinin içerisinde, gerçekten,
sayabileceğimiz “Aman şuna dikkat edelim, aman buna dikkat edelim.” olguları
var, var ama yani bunlar yüzünden de aslında bürokrasiye boğulmuş bir devlet de
var. Güzel, bunların hepsini düzeltelim, mevzuatımızı etkin bir hâle getirelim,
mevzuatımıza kalite katalım ama neredeyse ta Osmanlı’dan beri, bu devletin
kuruluşundan beri kadim bir kurumunuz var sizin yani, bu kurumu birdenbire
kalkıyorsunuz pat diye kaldırıyorsunuz hem de üstelik Plan ve Bütçe
Komisyonunda kaldırıyorsunuz. Ne Adalet Komisyonuna gidiyor ne hukuk
komisyonuna gidiyor ne başka bir yerde görüşülüyor ne alt komisyonda
görüşülüyor. Yani bu kurum yüzlerce yıldan beri işliyorsa ve işlev görüyorsa
bunu oturduğunuz yerden birdenbire pat diye kaldıramazsınız, kaldıramazsınız.
Bu, herhangi bir olay falan da yaratmaz. 
Yatırımlarla
ilgili olarak, yatırımlara kolaylık sağlamak aslında bir ülkenin teşviklerinin
en temel unsurlarından birisini oluşturur. Bütün yatırımcılara iyilik veya
yardım sağlamak gibi de bir yükümlülüğü yoktur bir devletin. Bir devletin
koruması gereken yatırımları vardır, koruması gereken kaynakları vardır,
koruması gereken üretimi vardır. Bununla ilgili de yatırım yapmaya gelenler
olabilir ya da bu konudaki yatırımı ortadan kaldıracak çalışmalar yapmaya da
gelenler olabilir. Tam tersine, bu konuda teknik engel yaratacaksınız, teknik
engel yaratacaksınız. “Böyle bir yatırımı istemiyoruz.” diyeceksiniz. “Böyle
bir yatırımcıya ihtiyacımız yok.” diyeceksiniz. Dolayısıyla kuralların hepsini
çiğneyip “Bu kurallar çerçevesinde biz düzenlemelerimizi yaptık, bu
düzenlemeleri yaptıktan sonra ülkemize yatırım gelecek.” dememek gerekiyor. 
Takrir
konusu üzerinde son bir cümleyle sözlerimi bitirmek istiyorum. 
Değerli
arkadaşlar, devletin sorumluluğun olduğu temel kurumlardan bir tanesidir.
İnsanlar bu güvenceyle işlem yaparlar. Devletin kalitesi budur, yatırımcı
açısından da devletin kalitesi budur. Onun da gayrimenkulünün korunmasına,
hukukunun korunmasına ihtiyaç vardır. Bu maddelerin hepsini torba kanun
içerisinde hızla geçireceğiz ama bir defa daha hiç değilse maddeleri teker
teker okuyarak, değerlendirerek geçirilmesinde yarar olduğunu söylüyorum. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Temizel. 
Şimdi
şahsı adına İstanbul milletvekili Mehmet Bekaroğlu konuşacaklar. 
Buyurun
Sayın Bekaroğlu. (CHP sıralarından alkışlar) 
Süreniz
on dakika. 
ENGİN
ALTAY (İstanbul) – Sayın Başkan, şöyle bir uygulama var: Hükûmet de konuşacaksa
önce lehte konuşacak şahıs konuşur. 
BAŞKAN
– Hayır, Hükûmet konuşmayacak. Zaten Hükûmet konuşursa önce şahıs konuşacak,
Hükûmet, ondan sonra öbür şahıs konuşacak. 
ENGİN
ALTAY (İstanbul) – Efendim, lehte ve aleyhte 2 şahıs yok mu Sayın Başkan? 
BAŞKAN
– Evet. 
ENGİN
ALTAY (İstanbul) – Usul, aleyhte konuşacak şahsın son konuşmasıdır. Onu arz
ediyorum. 
GARO
PAYLAN (İstanbul) – Son söz milletvekilinin. 
BAŞKAN
– Sıraya göre şey yapıyoruz, zaten Hükûmet de konuşmayacak. 
ENGİN
ALTAY (İstanbul) – Yeni gelenekler de icat etmemek lazım Sayın Başkan. 
BAŞKAN
– Sayın Altay, önümde konuşma listesi vardı ve sizin konuşmacınızın adı henüz
verilmemişti. Biraz önce buraya geldiğinizde ben size hatırlattım, daha sonra
da siz Sayın Bekaroğlu’nun ismini verdiniz. 
ENGİN
ALTAY (İstanbul) – Verdim. O zaman, önce lehtekini çağırmanız gerekmez mi? Onu
söylüyorum. 
BAŞKAN
– Sıra neyse ona göre gidiyoruz. 
ENGİN
ALTAY (İstanbul) – Siz söylüyorsunuz “Siz sonra bildirdiniz.” diye. Böyle değil
Sayın Başkan. Uygulama… 
KADİM
DURMAZ (Tokat) – Usul, usul. 
BAŞKAN
– Siz bana dediniz ki: “Bildirilmemiş mi?” Bildirilmiş olarak biliyordunuz siz
de Sayın Altay. 
ENGİN
ALTAY (İstanbul) – Sayın Başkanım, bildirmekten bahsetmiyorum, Parlamentonun
seksen yıllık usulünden bahsediyorum. 
BAŞKAN
– Tamam. Peki, ne yapalım o zaman? Bekaroğlu’nu oturtalım mı yerine?
Bekaroğlu’nu yerine mi oturtalım? 
ENGİN
ALTAY (İstanbul) – Evet, lehte konuşacak olanın önce konuşmasını talep
ediyorum. 
BAŞKAN
– Peki, hadi, sonra konuşturalım gecenin bu saatinde… 
ENGİN
ALTAY (İstanbul) – Seksen yıllık gelenek bu efendim. 
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ayşe Nur
Bahçekapılı’nın, Basın ve Halkla İlişkiler Başkanlığından HDP eski Eş Genel
Başkanı İstanbul Milletvekili Selahattin Demirtaş’ın isminin önemli telefonlar
rehberinde sehven yer almadığı ve düzeltmenin en kısa zamanda yapılarak yeni
baskının dağıtılacağı bilgisinin geldiğine ilişkin açıklaması 
BAŞKAN
– Sayın milletvekilleri, bu arada, bir bilgiyi de paylaşmak isterim. 
Sayın
Demirtaş’ın yer alan Sayın Demirtaş’ın isminin sehven yer almadığı ve söz
konusu düzeltme ihtiyacının en kısa zamanda giderileceği ve yeni baskının dağıtılacağı
şeklinde bir bilgi geldi Basın ve Halkla İlişkiler Başkanlığından, bunu
paylaşmak istedim sadece.
GARO
PAYLAN (İstanbul) – Sayın Başkan…
MERAL
DANIŞ BEŞTAŞ (Adana) – Sayın Başkan, bir dakika…
IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Yatırım Ortamının İyileştirilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/912) ile Plan ve Bütçe
Komisyonu Raporu (S. Sayısı: 518) (Devam)
BAŞKAN
– Şahsı adına Düzce Milletvekili Sayın Ayşe Keşir konuşacak.
Buyurun
Sayın Keşir. (AK PARTİ sıralarından alkışlar)
AYŞE
KEŞİR (Düzce) – Sayın Başkan, değerli milletvekilleri; Yatırım Ortamının İyileştirilmesi
Amacıyla Bazı Kanunlarda Değişiklik Yapılmasına Dair Kanun Tasarısı üzerine
şahsım adına söz almış bulunuyorum.
Geneli
üzerine konuşmadan evvel aslında birkaç hususun öncelikle altını çizmek
isterim: Malumunuz hafızayı beşer nisyan ile malul. Çok yakın tarih olmasına
rağmen bazı tarihleri ve gerçekleri insanoğlu ne yazık ki unutabiliyor.
Günümüzde özellikle uluslararası ilişkilerde güç gösterisinin en önemli
alanlarından biri malumunuz ekonomi ve Türkiye dünyaya en büyük meydan
okumasını Sayın Cumhurbaşkanımızın “IMF’ye olan borçlarımızı ödeyeceğiz ve
kendi yağımızla kavrulacağız.” dediği gün yaptı aslında. 
ERTUĞRUL
KÜRKCÜ (İzmir) – Evet, borcumuz 400 milyar oldu.
AYŞE
KEŞİR (Devamla) - Ve buna hem biz çok inandık hem dünya bunu çok fark etti, farkında
oldu. Ve 2013 Mayıs ayını sizlere hatırlatmak isterim. 2013 Mayıs ayına Türkiye
son dönemlerin, neredeyse son elli yılın en parlak dönemi olarak girdi. IMF’ye
olan son taksitini ödedi. Üçüncü havalimanı, nükleer santraller, üçüncü
köprünün bütün sözleşmelerinin konuşulduğu, ihalelerinin yapıldığı aydır ama
2013 Mayısında ne oldu? Kendilerince, bu büyüyen ekonomiye çelme takmaya
kalktılar ve Gezi olayları patladı. Bunun bir tesadüf olduğuna kimse inanmıyor,
sokaktaki vatandaş da inanmıyor, biz de inanmıyoruz.
ERTUĞRUL
KÜRKCÜ (İzmir) - Ben inanıyorum.
AYŞE
KEŞİR (Devamla) – Gezi olaylarında başarılı olamayanlar akabinde 17-25 Aralık
sürecini devreye soktular, orada da başarılı olamadılar ama bu iki sürecin
yaklaşık 200 milyar dolarlık bir maliyeti oldu Türkiye'nin geleceğine.
Akabinde
15 Temmuz darbe girişimini, ben de bu salonda olarak 94 milletvekiliyle
yaşadık. Gezi olaylarında, 17-25 Aralık sürecinde başarılı olunamayan Türkiye
üzerinde oynanan oyunların en büyüğü 15 Temmuz gecesi burada yaşandı. 
Bakınız,
biraz siyasi tarihi hatırlarsanız, bir kitapçık fırlatıldığında, bir yazar kasa
fırlatıldığında Türkiye ekonomisinin nasıl tepetaklak olduğu günleri herkes çok
iyi hatırlayacaktır yakın siyasi tarihi bilenler ama biz 15 Temmuzu yaşadık, 15
Temmuzdan sadece birkaç ay sonra, bakın sadece birkaç ay sonra, kasım ayında
borsa tavan yaptı, rekor kırdı, akabinde uzunlukları açısından dünyanın en uzun
köprüsü olan Çanakkale köprüsünün temeli atıldı.
Sayın
milletvekilleri, Türkiye eski Türkiye değil. Türkiye, cetvelle haritası çizilen
ülkelerle mukayese edilemeyecek kadar büyük bir ülke. (AK PARTİ sıralarından
alkışlar) Bunu, hem içeridekilerin hem dışarıdakilerin artık öğrenmesi
gerekiyor. 
Bugün,
Afrin’de sınır ötesi harekâtla, Zeytin Dalı Harekâtı’yla Mehmetçik’imiz çok
büyük bir mücadele veriyor, Kızılelma’nın peşinde onlar. Büyüyen Türkiye için
kanlarını, canlarını ortaya koymuş yiğit evlatlarımız, hepimizin evlatları.
Buradan onlara selam gönderiyorum. Buradan onlara selam gönderiyorum. 
Bakın,
az önce örnek verdim bir yazar kasa fırlatılınca, bir kitapçık fırlatılınca ne
oldu diye, bugün sınırımızın ötesinde çok büyük bir mücadele veriyor
askerlerimiz, Türk ordusu çok büyük bir mücadele veriyor ve biz, burada,
Mecliste yatırım ortamının iyileştirilmesini konuşuyoruz. Türkiye büyüyor,
Türkiye büyümeye devam edecek; içeride, dışarıda kim çelme takmaya kalkarsa
kalksın Türkiye büyüme ideallerinden, hedeflerinden asla vazgeçmeyecek. Bu
paketin gelmesi sair zamanlarda belki daha başka anlamlar ifade edebilirdi ama
bugün Afrin’deki harekâtın devam ettiği süre içinde biz Türkiye'nin 2023
vizyonundan asla taviz vermeden, büyüme hedeflerimizden asla taviz vermeden
yatırım ortamının iyileştirilmesini konuşuyoruz. 
Bakın,
Plan ve Bütçeden bu kanun tasarısı geçti ve Genel Kurula geldi. Şu an Plan ve
Bütçede vergi kanunları üzerine bir paket çalışılıyor ve önümüzdeki haftalarda
da o buraya gelecek. Bu demektir ki Türkiye, istihdamda, kalkınmada
hedeflerinden asla şaşmadı ve büyümeye devam edecek. 
Pakete
gelelim kısaca. Dünya Bankasının iş yapma kolaylığı -“Doing Business”-
endeksinde Türkiye olarak ne yazık ki arzu ettiğimiz yerde değiliz, 60’ıncı
sıradayız. Bu paket, aşağı yukarı 14 bakanlık, özel sektör, kamu, tüm iş
birlikçileriyle, ortaklarıyla beraber saatler süren -hatta Sayın Bakanımızın
notlarına baktım, “500 saati aşan çalışmalar” diyor- günler süren çalışmalarla
hazırlanmış, ön hazırlığı yapılmış bir paket. Akabinde Plan ve Bütçede
tartıştık. 
Bu
paketle biz ne yapmaya çalışıyoruz? İş yapabilme kolaylığı -biz buna “yatırım
ortamının iyileştirilmesi” diyoruz- endeksinde hem Türkiye'nin sıralamasını
yükseltmeye hem de Türkiye’ye gelecek yatırımı kolaylaştırmaya çalışıyoruz.
Tabii, bu paketin tamamıyla birlikte aşağı yukarı 20-25 basamak bir sıçrama
bekliyoruz ama iki yıl içinde ilk 20 ülke içinde olma hedefindeyiz. 
Bir
küçük rakam daha vermek istiyorum. Dediğim gibi, hafızayı beşer nisyanla malul.
2001 yılına kadar 15,1 olan yabancı sermaye gelişi Türkiye’ye, 2002-2017
yılları arasında 191 milyar doları aştı. Bu rakamları hiç küçümsemeyelim. Şimdi
hedefimiz, yatırım ortamını iyileştirmek, dediğim gibi, şu an Plan Bütçede
çalıştığımız ve akabinde gelecek olan diğer kanun tasarısıyla da Türkiye’de
istihdamı artırmak, yatırımları kolaylaştırmak.
Ne
yapıyoruz bu paketle? Detayları maddelerde konuşulacağı için tüm detaylara
girmeyeceğim, sürem azaldı. Şirket kuruluşlarını kolaylaştırıyoruz. Mükerrer
olan, 2 defa notere gitme ihtiyacı olan durumlar ortadan kaldırılıyor. İcra ve
İflas Kanunu’nda çok ciddi düzenlemeler yapıyoruz. Burada şirketlerin
tasfiyesinden ziyade, öncelikle ticari hayatlarına devam etmesini esas aldık
biz bu düzenlemelerle, 1’den fazla madde de bu konuları içeriyor.
İnşaat
izinlerini ve tapu işlemlerini kolaylaştırıyoruz. Aynı işlem için birkaç defa bürokrasi
basamaklarına takılıyor olmak süreci çok yavaşlatıyor. Bu anlamda yapılan 18
işlemi 6’ya indiriyoruz.
Diğer
taraftan, e-belediye uygulamasını benden önceki konuşmacılar da ifade ettiler.
İletişimci olarak söylüyorum bunu, elektronik ortamda bu tür hizmetlerin
verilmesi maliyetli işlerdir. Her belediyenin aynı standartta bu hizmetleri
vermesi ne yazık ki çok mümkün değil bütçeleri açısından. Bu bütçe
maliyetlerinin aşağı çekilmesi ve bir standardın gelmesi açısından bu maddeyi
de çok önemsediğimizi ifade etmek istiyorum.
Diğer
taraftan, kazı izinleriyle ilgili bir düzenleme var. Telekomünikasyon
altyapısıyla ilgili, o izinlerle ilgili bir düzenleme yine bu paketin içinde. 
Dış
ticareti kolaylaştırıyoruz. Dış ticarette özellikle gümrüklerin dijitalleşmesini,
Tek Pencere Sistemi’ni önemsiyoruz.
Finansmana
erişimi kolaylaştırıyoruz yine bu paketle.
Taşınır
rehinle ilgili maddeler geldiğinde zaten üzerinde konuşmalar yapılacak, tekrar
detayına girmiyorum. Taşınır rehinle ilgili düzenlemeyi, biliyorsunuz, yine bu
Parlamentoda biz bir buçuk sene önce yapmıştık, onun uygulamasına dönük bazı
düzenlemeleri yine burada getiriyoruz.
Vergi
ödemelerini basitleştiriyoruz. Aylık SGK ve muhtasar beyannamelerini
birleştiriyoruz bu düzenlemeyle. 
Epey
bir şey var bu notlarımda ama sürem hayli azaldı. 
Ben
özetle şunu tekrar ifade etmek istiyorum: Türkiye büyüme hedeflerinden,
kalkınma hedeflerinden asla vazgeçmiyor. Sınır ötesi bir harekât ya da geçmişte
olduğu gibi pek çok büyük kriz yaşamış olmasına rağmen, Türkiye, içeride ve
dışarıda kim engel olmaya kalkarsa kalksın büyüme hedeflerinden asla
vazgeçmeyecektir, büyümeyi gerçekleştirecektir. 
Büyüyen
bir Türkiye’yi çocuklarımıza miras bırakacağız diyorum ve yüce heyetinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Keşir.
Şahsı
adına son olarak İstanbul Milletvekili Sayın Mehmet Bekaroğlu konuşacak.
Sayın
Bekaroğlu, biraz önce Sayın Engin Altay’ın bir talebiyle sizi tekrar yerinize
oturtmak durumunda kaldım ama Sayın Altay galiba bir anlık dalgınlık yaşadı,
ben de o dalgınlığın kurbanı oldum. Çünkü biz görüşmelere daha yeni başlamış
durumdayız, görüşmelerin tümü üzerindeki şahıslar adına konuşma bölümündeyiz,
burada leh ve aleyh durumu, aleyhte konuşma durumu dikkate alınmıyor çünkü
Genel Kurulda İç Tüzük’ün 61’inci maddesine göre böyle bir karar alınmış değil.
Görüşmelerin sonunda yani İç Tüzük’ün 86’ncı maddesini uygulama aşamasında
ancak Sayın Altay’ın leh ve aleyhi sıraya dizme durumu ve ikazı gündem dışı
olabiliyor, önem kazanıyor. O yüzden, tekrar kusura bakmayın diyorum. Boşu
boşuna yerinize oturdunuz. O dalgınlığın, Engin Altay’ın dalgınlığının kurbanı
ben olmuş oldum, bir de siz olmuş oldunuz.
Buyurun.
(CHP sıralarından alkışlar) 
Süreniz
on dakika.
MEHMET
BEKAROĞLU (İstanbul) – Sayın Başkan, değerli arkadaşlarım; görüşmekte olduğumuz
Yatırım Ortamının İyileştirilmesi Amacıyla Bazı Kanunlarda Değişiklik
Yapılmasına Dair Kanun Tasarısı üzerinde kişisel görüşlerimi açıklamak üzere
söz aldım.
Önce,
son konuşmacı Ayşe Keşir Hanım’a cevap anlamında değil ama söylediği için ben
de bu konuyu açmak istiyorum. Şimdi, Hükûmet, özellikle ekonomi konularında
sürekli bahanelerle, yani kendisi hiçbir şeyi yanlış yapmıyor, hiçbir problem
yok, her şeyi doğru, mükemmel yaptı ama işte filanlar geldi ama IMF ama
Gezi’ciler ama yağmur yağdı ama işte şöyle oldu, bütün bahanelerle gidiyor.
Öyle değil. Hükûmetin uygulamış olduğu ekonomi politikaları, siyasal tercihleri
yanlış olduğu için Gezi’den çok önce -Gezi’ye falan bağlıyorlar- “Köprü yaptık.”
filan da… 
Sayın
Milletvekilim, bakın, sermaye köprüyü, havaalanını kimin yaptığına bakmıyor,
oradan ne kazandığına bakıyor. Evet, büyük havaalanı yapıyoruz, büyük uzun
köprüler, tüneller yaptık, doğru ama kendi birikimimizle yapmadık, dışarıdan
borç aldık, borçla yaptık. “IMF’yle ilişkimizi kestik.” filan, ya, bunlar
hamaset, hamaset. Yanlış politikalar uyguladınız, siz on beş sene ağustos
böceği gibi sürekli hazırdan yediniz, aldığınız borç paraları -milyarlarca
dolar faiz ödüyoruz şimdi- betona gömdünüz, rant da paylaştınız, o sebepten
dolayı ekonomi tıkandı, Gezi’den dolayı filan olmadı bütün bunlar. 15 Temmuz da
bahane değerli arkadaşlarım yani ekonomideki kötüye gidişin sebebi olarak
gösteriyorsunuz ya, değil. Siz 15 Temmuzdan önce zaten panik hâlinde ekonomik
düzenlemeleri yağmur şeklinde yağdırmaya başladınız torba yasalarla filan
bütçede. Hem de öyle yaptınız ki, işte boru değişik yerlerde patladı, şurayı
onarsak diye orayı sarıyorsunuz, olmuyor, öbür taraf... Bakın, getirmiş
olduğunuz torbalarla, 1 Kasım seçimlerinden sonra getirmiş olduğunuz torba
yasalarla yüzlerce değişiklik yaptınız, hâlâ olmuyor ve artık ipin ucunu da
kaçırdınız çünkü sistematik olmaktan çıktınız, düzenli şekilde yapmıyorsunuz.
Bir düzenlemeyi, mesela şu anda yaptığımız yatırım ortamının iyileştirilmesiyle
ilgili düzenlemenin bir maddesini buraya koyuyoruz, öbür maddesini başkasına
koyuyoruz. Sonra uygulamaya geliyorsunuz, uygulamada bir başka yerde çatlaklar
ortaya çıkmış, hadi bakalım yeni bir torba, bu şekilde gidiyorsunuz. Problem
sizsiniz, dünya değil.
Ha,
dünya da problem, elbette “emperyalizm” diye bir şey var. Eskiden liberaller
devletin küçülmesini istiyorlardı, “Devlet aradan çekilsin, piyasa en güzelini
yapar, dolayısıyla herkes de kazanır.” öyle diyorlardı. Ama şimdi neoliberalizm
döneminde öyle demiyor liberal dünya sermayedarları, zenginler öyle demiyor,
“Devlet olsun, hatta güçlü olsun, bizim lehimize yasalar çıkarsın.” diyorlar. 
Sayın
Bakanım, çıkarmış olduğunuz bu yasa dâhil, son zamanlarda getirmiş olduğunuz bu
torbaların tamamı ve tamamı zenginler içindir, sermayedarlar içindir; onlar
daha çok kazansız diye yapıyorsunuz. “Siz, tabii, onların adamısınız, ondan
dolayı yapıyorsunuz.” böyle bir suçlama yapmıyorum. Siz de bir yere
kilitlenmişsiniz. “Büyüme” diye neredeyse artık kutsallaştırdığınız, hiçbir
şekilde tartışmadığınız bir gerçeğiniz var: “Büyüme olsun da ne olursa olsun,
neyi feda edersek edelim büyüsün.” Dünya da zaten bunda, sermaye de bu şekilde,
yarış da bu şekilde, yapmış olduğunuz bu düzenleme de bu. 
Sayın
Bakanımız Zekeriya Temizel anlattı. İki konuya bakıyor yatırım; bir tanesi şu
anda yapmış olduğumuz düzenleme, yatırım ortamının iyileştirilmesi. Bununla
ilgili işte 11 tane alt başlık var. Bu konularla ilgili neler yaptınız, bunlara
bakıyor ve not veriyor ama daha önemlisi sizin, hukukunuza, evrensel hukuka
bağlı olup olmadığınıza, tarafsız yargınıza, demokrasinize bakıyor, o konuda da
not veriyor ve bu notlara uymak zorundasınız. Ha, sizin bir özelliğiniz var,
bir huyunuz var: Bu notlar işinize geldiği zaman “Bunlar çok iyi.”
“Uluslararası endekslerde şöyle bir yerdeyiz.” “Aman, bize şöyle bir not
verdiler…” Hani “Not alamayacaksınız.” dendiğinde “İşte aldık.” falan
diyorsunuz. Ama notlar aleyhinize oldu mu çıkıyorsunuz “Bunlar uluslararası
hainler, düşmanlar. Haçlı Seferi…” filan diye… İki sene evvel Sayın
Cumhurbaşkanı Avrupa Birliği Roma’da toplantı yapınca, Vatikan’da, kıyameti
kopardı “Haçlılar aleyhimize bir araya geldiler, Haçlı Seferi düzenliyorlar
bize.” diye; bu sene koşa koşa oraya gitti, özel görüşmeler yaptı. Maalesef,
siz de böyle bir şey izliyorsunuz. 
Bakın,
değerli arkadaşlarım, bunları bir tarafa bırakalım. Bu yaptığınız düzenlemeler
aslında geç kalınmış düzenlemeler. Bunları yapmak zorundaydınız, doğru da
yapıyorsunuz, bazılarına katılıyoruz da zaten. Plan ve Bütçe Komisyonunda biz
sizin getirmiş olduğunuz bu gelişigüzel… Değerli arkadaşlar, bürokraside şöyle
bir şey var: Bir torba hazırlanacağı duyulduğu zaman bürokrasinin değişik
yerlerinde “O torbaya biz de bir şey atalım.” yarışına giriliyor ya da Hükûmet
onlara diyor ki: “Bakın, şu konuda torba hazırlıyoruz, maddeyi yazın, getirin.”
filan. Dünya kadar yanlış yapıyorsunuz. Biz muhalefet partisi milletvekilleri
olarak orada katkı yapmaya çalışıyoruz ve bunu bir sorumluluk bilinciyle
yapıyoruz. 
Bakın,
arkadaşlar, evet, büyümek istiyorsunuz, büyümek tek başına önemli değil -hiç
önemsizdir anlamında söylemiyorum- başka, dünya kadar kriterler var, ölçüler
var, rakamlar var; işte enflasyonu var, istihdamı var filan. Bunlarla ilgili
ciddi problemler mevcut ama büyüme de gerekiyor, bununla ilgili yapılması
gerekli şeyler var. Fakat dünyada ülkeler iki grupta değerli arkadaşlarım. Bir
grup ülke otoriter rejimler. Bu otoriter rejimler -Çin gibi- bunlar yatırım
ortamını akşamdan sabaha iyileştirebiliyorlar çünkü verdikleri garanti kişisel
garantileri oluyor, siyasal garantileri oluyor. “Ben veriyorum.” diyor,
yönetimin kendisi çıkıyor: “Ben veriyorum bu garantiyi.” Yarın o “ben”
olmayınca ciddi sıkıntılar ortaya çıkıyor, finans maliyeti falan artıyor ama
öbür taraftan, o işçilerle, çalışmayla, işle ilgili maliyetler çok düşük
olduğundan, çevre maliyetleri çok düşük olduğundan sermaye çekebiliyor. 
Ama
öbür taraftan, demokratik ülkeler… Biz ki -iddiamız bu ya- demokratik
ülkelersek biz demokrasiyi, hukuku, hukuk devletini, çevreyi, emeği, hepsini
düşünmek durumundayız. Bunları düşündüğümüz zaman işler zor oluyor. Zor oluyor
ama kalıcı oluyor. Adalet ve Kalkınma Partisi Hükûmetinin kaçırmış olduğu yer
budur. 
Değerli
arkadaşlarım, 1 Kasım seçimlerinden bu yana ekonomide işler, ciddi bir şekilde
problem, yanlış gidiyor. Bunu hepiniz biliyorsunuz ve biraz evvel söyledim,
panik şeklinde, böyle yağmur yağar gibi değişiklikler getiriyorsunuz. Bu
getirdiğiniz değişiklikler -bir daha tekrar ediyorum ve altını çiziyorum-
sermayeyle ilgilidir sürekli şekilde. Diyorsunuz ki: “Yatırım ortamı iyileşsin.
Yatırım olsun, büyüme olsun. Buradan -o meşhur- damla damla fakire fukaraya da
akar.” Akmıyor değerli arkadaşlarım. Bu, kapitalizmin, dünya egemenliğinin, sermayenin
söylemiş olduğu en büyük yalandır. Rakamlar ortadadır değerli arkadaşlarım;
dünyada ve Türkiye’de en zengin olanlar yüzde 1, fakir olan yüzde 99’un
aleyhine sürekli olarak büyüyor. Türkiye’de de rakamlar bu şekildedir.
Türkiye’deki bütün servetlerden en zengin olan, en önde olan yüzde 1’in almış
olduğu pay, sizin Hükûmetiniz zamanında yüzde 39’lardan yüzde 54’e çıktı. Bu,
sizinle ilgili değil değerli arkadaşlarım; bu, dünyada egemen olan ekonomik
sistemle ilgilidir ve siz de bu sistemi uyguluyorsunuz, harfiyen uyguluyorsunuz
değerli arkadaşlarım. Bir taraftan, çıkıp hamaset yapıyorsunuz, öbür taraftan,
harfiyen uyguluyorsunuz. “IMF” diye milletin hafızasında olumsuz bir iz var,
hâlen işte, “Biz IMF’ye borç verdik, borç aldık…” Doğru değil bunlar, hani,
yalan deyince hakaret oluyor ya, doğru değil. Bu doğru olmayan şeyi sürekli
tekrar ediyorsunuz ama öbür taraftan, milyarlarca borç alıyorsunuz, özel sektör
alıyor. O, sizi kıskandıkları havaalanını, köprüleri neyle yaptınız değerli
arkadaşlarım? Beğenmediğiniz o Haçlıların paralarıyla yaptınız. Nasıl yaptınız?
Mevcut kurallar içinde, uygulanmakta olan kurallar içinde yaptınız, onlar ne
faiz istiyorsa o faizi vererek yaptınız. Hamasetle buraya geldiğinizden dolayı
şimdi ekonomi ciddi bir şekilde tıkandı ve panikle bu değişiklikleri
yapıyorsunuz değerli arkadaşlarım, millete de doğruyu söylemiyorsunuz maalesef.
(CHP sıralarından alkışlar)
BAŞKAN
– Teşekkür ederim.
Birleşime
beş dakika ara veriyorum.
Kapanma Saati: 20.51 
ALTINCI OTURUM
Açılma Saati: 21.01
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU
(Hatay)
-----0-----
BAŞKAN
– Sayın milletvekilleri, Türkiye Büyük Millet Meclisinin 58’inci Birleşiminin
Altıncı Oturumunu açıyorum.
518
sıra sayılı Kanun Tasarısı’nın görüşmelerine devam ediyoruz.
Komisyon?
Yok.
Ertelenmiştir.

Gündemimizde
başka bir iş bulunmadığından, alınan karar gereğince, kanun tasarı ve
teklifleri ile komisyonlardan gelen diğer işleri sırasıyla görüşmek için 14
Şubat 2018 Çarşamba günü saat 14.00'te toplanmak üzere birleşimi kapatıyorum.
İyi
geceler diliyorum.
Kapanma Saati: 21.02




(x) 513 S. Sayılı Basmayazı 8/2/2018
tarihli 57’nci Birleşim Tutanağı’na eklidir. 


(x) 518 S. Sayılı Basmayazı tutanağa
eklidir.




