


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 28          YASAMA YILI : 2



T. B. M. M.

TUTANAK DERGİSİ

104 üncü Birleşim

10 . 6 . 1997  Salı



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Ankara Milletvekili Yılmaz Ateş'in,
Mamak'ta meydana gelen sel felaketine ilişkin gündemdışı
konuşması ve Bayındırlık ve
İskân Bakanı Cevat Ayhan'ın cevabı

2.-Siirt Milletvekili Nizamettin Sevgili'nin, Köy
Hizmetleri Genel Müdürlüğünde çalışan
geçici işçilerin sorunlarına ilişkin
gündemdışı konuşması

3. -İstanbul Milletvekili Ahmet Tan'ın,
yargı elemanlarına gönderilen son genelgeye
ilişkin gündemdışı konuşması
ve Adalet Bakanı Şevket Kazan'ın cevabı

B)TEZKERELER VE ÖNERGELER

1.-Romanya'ya gidecek olan Millî Savunma Bakanı
Turhan Tayan'a, dönüşüne kadar, Devlet Bakanı
Nevzat Ercan'ın vekâlet etmesinin uygun görüldüğüne
ilişkin Cumhurbaşkanlığı tezkeresi
(3/862)

2.-Çek Cumhuriyetine gidecek olan Devlet Bakanı
Mehmet Altınsoy'a, dönüşüne kadar,
Adalet Bakanı Şevket Kazan'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/863)

3.-İsviçre'ye gidecek olan Çalışma
ve SosyalGüvenlik Bakanı Necati Çelik'e, dönüşüne
kadar, Tarım ve Köyişleri Bakanı Musa
Demirci'nin vekâlet etmesinin uygun görüldüğüne
ilişkin Cumhurbaşkanlığı tezkeresi
(3/864)

4.-Gürcistan'a gidecek olan Devlet Bakanı
Ayfer Yılmaz'a, dönüşüne kadar, Devlet
Bakanı H. Ufuk Söylemez'in vekâlet etmesinin
uygun görüldüğüne ilişkin Cumhurbaşkanlığı
tezkeresi (3/865)

5.-Afyon Milletvekili Kubilay Uygun'un, Çevre
Komisyonu üyeliğinden çekildiğine ilişkin
önergesi (4/197)

6.-Ankara Milletvekili Yücel Seçkiner'in,
(2/19) esas numaralı kanun teklifini geri aldığına
ilişkin önergesi (4/198)

7. -Devlet Bakanı Lütfü Esengün'ün,
Hollanda'ya yapacağı resmî ziyarete katılacak
milletvekillerine ilişkin Başbakanlık tezkeresi
(3/866)

8.-Bayburt Milletvekili ÜlküGüney
ve Ankara Milletvekili Yücel Seçkiner'in, 1076 sayılı
Yedek Subaylar ve Yedek Askerî Memurlar Kanunu ile 1111
Sayılı Askerlik Kanunlarında Değişiklik
Yapılması Hakkında Kanun Teklifinin (2/669)
doğrudan gündeme alınmasına ilişkin
önergesi (4/199)

9.-Denizli Milletvekili Mustafa Kemal Aykurt'un,
Kızılcabölük AdıylaBir İlçe
Kurulması Hakkında Kanun Teklifinin (2/437) doğrudan
gündeme alınmasına ilişkin önergesi
(4/200)

C) ÇEŞİTLİ İŞLER

1.-(10/18-27-30-68-113-170) ve (10/185-186) esas
numaralı Meclis araştırması komisyonlarının,
başkan, başkanvekili, sözcü ve kâtip
üye seçimini yapmak üzere toplanacakları
gün, saat ve yere ilişkin Başkanlık duyurusu

2. -Genel Kurulun 5.6.1997 tarihli 103 üncü
Birleşiminde görüşülen ve kanunlaştıkları
ifade edilen; 120, 123 ve 138 sıra sayılı
kanun tasarılarının yapılan açık
oylamalarında kullanılan oy pusulalarının
tasnifleri sonucunda, toplantı yetersayılarının
bulunmadığı, dolayısıyla kanunlaşmadıkları
anlaşıldığından, bu kanun tasarılarının,
Genel Kurulun 11.6.1997 Çarşamba günkü
birleşimde tekrar açık oya sunulacağına
ilişkin Başkanlık açıklaması

IV.-ÖNERİLER

A) DANIŞMA KURULU ÖNERİLERİ

1.-Gündemdeki sıralamanın yeniden
yapılmasına ilişkin Danışma Kurulu
Önerisi

V.-GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI

A) GÖRÜŞMELER

1.-Kocaeli Milletvekili Necati Çelik ve 38
arkadaşının, zorunlu tasarruf kesintilerinin
değerlendirilmesi konusunda Meclis araştırması
açılmasına ilişkin önergesi ve
(10/17) esas numaralı Meclis Araştırması
Komisyonu Raporu (S. Sayısı :312)

VI.-SORULAR VE CEVAPLAR

A)YAZILI SORULAR VE CEVAPLARI

1.-İstanbul Milletvekili Bülent Akarcalı'nın,
İstanbul-Çatalca-Dursunköy'de bulunan bir araziye
ilişkin sorusu ve Bayındırlık ve İskân
Bakanı Cevat Ayhan'ın yazılı cevabı
(7/2633)

2. -Tekirdağ Milletvekili Bayram Fırat
Dayanıklı'nın, SEK ve mandıracıların
üreticiyi mağdur ettiği iddiasına ilişkin
sorusu ve Tarım ve Köyişleri Bakanı Musa
Demirci'nin yazılı cevabı (7/2665)

3. -Manisa Milletvekili Tevfik Diker'in, Ankara Etimesgut
Oto Sanayi Sitesi ile Ümitköy girişi kavşağını
birbirine bağlayacak yola ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/2669)

4.-Ankara Milletvekili Hikmet Uluğbay'ın,
Flash TV'ye yapılan  saldırıya ve faillerine
ilişkin sorusu ve İçişleri Bakanı
Meral Akşener'in yazılı cevabı (7/2677)

5.-Erzincan Milletvekili Mustafa Kul'un, Erzincan
Polis Okulunun ne zaman hizmete açılacağına
ilişkin sorusu ve İçişleri Bakanı
Meral Akşener'in yazılı cevabı (7/2682)

6.-Gaziantep Milletvekili Mustafa R. Taşar'ın,
Gaziantep İli Nurdağı İlçesinin
adliye binası ihtiyacına ilişkin sorusu ve
Adalet Bakanı Şevket Kazan'ın yazılı
cevabı (7/2706)

7.-Bursa Milletvekili Ali Rahmi Beyreli'nin, Bursa'da
temeli atılan 2 nci SSKhastanesi inşaatına
ilişkin sorusu ve Çalışma ve Sosyal
Güvenlik Bakanı Necati Çelik'in yazılı
cevabı (7/2713)

8. -Aydın Milletvekili Cengiz Altınkaya'nın,
görevden alınan ve başka bir  ilde görevlendirilen
il müdürlerine ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/2725)

9.-Diyarbakır Milletvekili Sebgetullah Seydaoğlu'nun,
bürokratların M.G.K. Akademisinde eğitime tabi
tutuldukları ididialarına ilişkin sorusu ve
Millî Savunma Bakanı Turhan Tayan'ın yazılı
cevabı (7/2739)

10.-Diyarbakır Milletvekili Sebgetullah Seydaoğlu'nun,
korucuların askerlik hizmetine ilişkin sorusu ve
Millî Savunma Bakanı Turhan Tayan'ın yazılı
cevabı (7/2740)

11. -İstanbul Milletvekili Ercan Karakaş'ın;

- Özel tiyatrolara,

İçel Milletvekili D. Fikri Sağlar'ın;

-Bodrum Kalesi içindeki sergi salonuyla ilgili
basında yer alan bazı iddialara,

İlişkin soruları ve Kültür
Bakanı İsmail Kahraman'ın yazılı
cevabı (7/2745, 7/2753)

12. -Hatay Milletvekili Atilâ Sav'ın,
İskenderun-Arsuz'da Zelli Çayı üzerine
çevre kirliliğine yol açan bir maden işletmesi
kurulacağı iddiasına ilişkin sorusu ve
Çevre Bakanı Ziyattin Tokar'ın yazılı
cevabı (7/2751)

13.-Bursa Milletvekili Ali Rahmi Beyreli'nin, Bursa
Adalet Sarayı inşaatına ilişkin sorusu
ve Bayındırlık ve İskân Bakanı
Cevat Ayhan'ın yazılı cevabı (7/2756)

14.-Kırklareli Milletvekili İrfan Gürpınar'ın,
Kırklareli'nde sınır ticaretine izin verilip
verilmeyeceğine ilişkin sorusu ve Devlet Bakanı
Ayfer Yılmaz'ın yazılı cevabı
(7/2768)

15.-Bursa Milletvekili Ertuğrul Yalçınbayır'ın,
Flash TV'nin kablolu yayından çıkarılmasına
ilişkin Başbakandan sorusu ve Ulaştırma
Bakanı Ömer Barutçu'nun yazılı
cevabı (7/2780)

16.-Gaziantep Milletvekili Mustafa R. Taşar'ın,
Gaziantep İlinin elektrik trafosu ihtiyacına ilişkin
sorusu ve Enerji ve Tabiî Kaynaklar Bakanı M. Recai
Kutan'ın yazılı cevabı (7/2781)


I.-GEÇEN TUTANAK ÖZETİ

TBMM Genel Kurulu saat 15.00'te açılarak
iki oturum yaptı.

Bolu Milletvekili Mustafa Yünlüoğlu'nun,
vakıf arazilerine ilişkin gündemdışı
konuşmasına Devlet Bakanı Ahmet Cemil Tunç
cevap verdi.

İstanbul Milletvekili Ali Talip Özdemir
ile,

Trabzon Milletvekili Hikmet Sami Türk,

5 Haziran Dünya Çevre Günü
münasebetiyle çevre sorunlarının önemine
ilişkin gündemdışı birer konuşma
yaptılar.

Komisyonun çalışma süresinin
bir ay daha uzatılmasına ilişkin (10/160)
esas numaralı Meclis Araştırması Komisyonu
Başkanlığı,

Türkiye Büyük Millet Meclisini temsilen
Hollanda'yı ziyaret edecek milletvekillerine ilişkin
Başkanlık,

Tezkereleri Genel Kurulun bilgisine sunuldu.

Gündemin "Kanun Tasarı ve Teklifleriyle
Komisyonlardan Gelen Diğer İşler" kısmının;

1 inci sırasında bulunan 23,

2 nci sırasında bulunan 132,

3 üncü sırasında bulunan
164,

4 üncü sırasında bulunan
168,

9 uncu sırasında bulunan 232,

10 uncu sırasında bulunan 146,

Sıra sayılı kanun tasarıları
ile kanun tekliflerinin müzakereleri, komisyon yetkilileri
Genel Kurulda hazır bulunmadıklarından ertelendi.

Turizmi Teşvik Kanununda Değişiklik
Yapılması Hakkında Kanun Tasarısı
(1/580, 2/114, 2/223, 2/637) (S. Sayısı :268) yapılan
müzakerelerden,

Bazı Yörelerde Meydana Gelen Tabiî
Afetlerden Zarar Görenlerin Gelir, Kurumlar ve Geçici
Vergilerinin Terkini ile Kurumlar Vergisi Kanununun 7 nci Maddesine
Bir Bent Eklenmesi ve 28.8.1992 Tarihli ve 3838 Sayılı
Kanunun Bir Maddesinin Değiştirilmesi Hakkında
Kanun Tasarısı (1/301) (S. Sayısı
:178),

Seçimlerin Temel Hükümleri ve Seçmen
Kütükleri Hakkında Kanunda Değişiklik
Yapılmasına İlişkin Kanun Teklifi (2/729)
(S. Sayısı :316),

Türkiye Cumhuriyeti ile İspanya Krallığı
Arasında Yatırımların Karşılıklı
Teşviki ve Korunması Anlaşmasının
(1/599) (S. Sayısı :329),

Onaylanmasının Uygun Bulunduğuna
Dair Kanun Tasarıları yapılan müzakere
ve açık oylamalardan;

Sonra kabul edildikleri ve kanunlaştıkları
açıklandı.

Türkiye Cumhuriyeti ile Hırvatistan Cumhuriyeti
Arasında Dostluk ve İşbirliği Antlaşmasının
(1/333) (S. Sayısı :120),

Türkiye Cumhuriyeti ile Makedonya Cumhuriyeti
Arasında Dostluk, İyi Komşuluk ve İşbirliği
Antlaşmasının (1/380) (S. Sayısı
:123),

Türkiye Cumhuriyeti ile Azerbaycan Cumhuriyeti
Arasında Spor Alanında İşbirliğine
İlişkin Protokolün (1/317) (S. Sayısı
:138),

Türkiye Cumhuriyeti ile Azerbaycan Cumhuriyeti
Arasında Kültür ve Güzel Sanatlar (1/320)
(S. Sayısı :140),

Türkiye Cumhuriyeti ile Azerbaycan Cumhuriyeti
Arasında Tıp ve Sağlık (1/315) (S. Sayısı
:141),

Onaylanmasının Uygun Bulunduğuna
Dair Kanun Tasarıları için yapılan
açık oylamalarda toplantı yetersayısı
bulunmadığı anlaşıldığından,
açık oylamaların bir sonraki birleşimde
tekrarlanacağı bildirildi.

10 Haziran 1997 Salı günü saat 15.00'te
toplanmak üzere, birleşime 19.07'de son verildi.

Yasin Hatiboğlu

Başkanvekili

 Ali Günaydın Ahmet Dökülmez

 Konya Kahramanmaraş

 Kâtip Üye Kâtip Üye


                                     
      II.-GELEN KÂĞITLAR                           
   No. :144

6.6.1997 CUMA

Teklif                               
                                                             
                                                             
                                                             
                                                             
                                                             
                                        

1.-Refah Partisi Grup Başkanvekilleri Kayseri
Milletvekili Salih Kapusuz, Malatya Milletvekili Oğuzhan Asiltürk
ile Doğru Yol Partisi Grup Başkanvekilleri Denizli Milletvekili
Mehmet Gözlükaya, Ankara Milletvekili Saffet Arıkan
Bedük'ün ve İstanbul Milletvekili Mehmet Ali
Şahin'in Siyasî Partiler Kanununda Değişiklik
Yapılmasına İlişkin Kanun Teklifi (2/826)
(Anayasa Komisyonuna) (Başkanlığa geliş
tarihi :6.6.1997)

Rapor

1.-Hayvanları Koruma Kanunu Tasarısı
ve Adalet ve Çevre komisyonları raporları
(1/436) (S. Sayısı :332) (Dağıtma tarihi
:6.6.1997) (GÜNDEME)

Sözlü Soru Önergesi

1.-Karaman Milletvekili Fikret Ünlü'nün,
Karaman çevresinde meydana gelen dolu afetinden zarar görenlere
yardım yapılıp yapılmayacağına
ilişkin Başbakandan sözlü soru önergesi
(6/570) (Başkanlığa geliş tarihi :4.6.1997)

Yazılı Soru Önergeleri

1.-Zonguldak Milletvekili Hasan Gemici'nin, Zonguldak
SSKHastanelerinde kılık kıyafet kurallarına
uyulmadığı iddialarına ilişkin
Çalışma ve Sosyal Güvenlik Bakanından
yazılı soru önergesi (7/2850) (Başkanlığa
geliş tarihi :4.6.1997)

2.-Sıvas Milletvekili Nevzat Yanmaz'ın,
bir ihale hakkında basında çıkan iddialara
ilişkin Devlet Bakanından yazılı soru
önergesi (7/2851) (Başkanlığa geliş
tarihi :4.6.1997)

3.-Sıvas Milletvekili Nevzat Yanmaz'ın,
DSİ'den alacağı bulunan bir müteahhit hakkında
basında çıkan iddialara ilişkin Enerji
ve Tabiî Kaynaklar Bakanından yazılı
soru önergesi (7/2852) (Başkanlığa geliş
tarihi :4.6.1997)

4.-Muğla Milletvekili Zeki Çakıroğlu'nun,
Cide Atatürkçü Düşünce Derneğine
emniyetçe uygulanan işleme ilişkin İçişleri
Bakanından yazılı soru önergesi (7/2853)
(Başkanlığa geliş tarihi:4.6.1997)

5.-İzmir Milletvekili Sabri Ergül'ün,
İstanbul Emniyet Müdürlüğü Narkotik
Şube Müdürlüğünde işkence
aletlerinin bulunup bulunmadığına ilişkin
İçişleri Bakanından yazılı
soru önergesi (7/2854) (Başkanlığa geliş
tarihi :4.6.1997)

6. -Adıyaman Milletvekili Celal Topkan'ın,
Nemrut Dağı'ndaki tarihî eserlere ve Kahta'da
düzenlenen festivale ilişkin Turizm Bakanından
yazılı soru önergesi (7/2855) (Başkanlığa
geliş tarihi :4.6.1997)

7.-Adıyaman Milletvekili Celal Topkan'ın,
Adıyaman'daki briket üreticilerine ilişkin Maliye
Bakanından yazılı soru önergesi (7/2856)
(Başkanlığa geliş tarihi :4.6.1997)

8.-İzmir Milletvekili Sabri Ergül'ün,
gözaltı sürelerine ve gözaltındakilerin
avukatlarıyla görüştürülmesi
konusundaki genelgeye ilişkin Başbakandan yazılı
soru önergesi (7/2857) (Başkanlığa geliş
tarihi :4.6.1997)

9.-Aydın Milletvekili Fatih Atay'ın,
hububat taban fiyatlarına ilişkin Başbakandan
yazılı soru önergesi (7/2858) (Başkanlığa
geliş tarihi :4.6.1997)

10.-İstanbul Milletvekili Emin Kul'un, yurda
kaçak olarak sokulan döviz, altın ve diğer
kıymetli madenlere ilişkin Başbakandan yazılı
soru önergesi (7/2859) (Başkanlığa geliş
tarihi :4.6.1997)

11.-Niğde Milletvekili Akın Gönen'in,
Bayındırlık ve İskân Bakanlığında
korunmaya muhtaç çocuklar için ayrılan
kadrolara usulsüz atama yapıldığı
iddialarına ilişkin Devlet Bakanından yazılı
soru önergesi (7/2860) (Başkanlığa geliş
tarihi :4.6.1997)

12.-İstanbul Milletvekili Azmi Ateş'in,
Koç Üniversitesi adına orman arazisi üzerinde
tahsisat yapıldığı iddialarına
ilişkin Orman Bakanından yazılı soru
önergesi (7/2861) (Başkanlığa geliş
tarihi :5.6.1997)

13.-İstanbul Milletvekili Azmi Ateş'in,
Koç Vakfının hazine kefaletiyle dış
kredi aldığı iddialarına ilişkin
Devlet Bakanından yazılı soru önergesi
(7/2862) (Başkanlığa geliş tarihi :5.6.1997)

14. -İzmir Milletvekili Ali Rıza Bodur'un,
Danıştay kararına rağmen faaliyetlerini
sürdüren bir madencilik şirketine ilişkin
Çevre Bakanından yazılı soru önergesi
(7/2863) (Başkanlığa geliş tarihi :5.6.1997)

15.-Antalya Milletvekili Bekir Kumbul'un, Antalya
-Alanya Karayolu için ayrılan ödeneğe ve
Manavgat köprüsü projesine ilişkin Bayındırlık
ve İskân Bakanından yazılı soru
önergesi (7/2864) (Başkanlığa geliş
tarihi :5.6.1997)

16.-Antalya Milletvekili Bekir Kumbul'un, Antalya
-Manavgat hastanesi projesine ayrılan ödeneğe
ilişkin Sağlık Bakanından yazılı
soru önergesi (7/2865) (Başkanlığa geliş
tarihi :5.6.1997)

17.-Aydın Milletvekili Fatih Atay'ın,
Etibank yönetim kurulu üyelerine ve Başbakanlık
uzman yardımcılığı sınavına
ilişkin Başbakandan yazılı soru önergesi
(7/2866) (Başkanlığa geliş tarihi :5.6.1997)

                                     
             9.6.1997 PAZARTESİ                       
           No. :145

Tasarı

1.-Kaçakçılığın
Men ve Takibine Dair Kanunun Bir Maddesinde Değişiklik
Yapılmasına Dair Kanun Tasarısı (1/605)
(Millî Savunma ve Plan ve Bütçe ve İçişleri
komisyonlarına) (Başkanlığa geliş
tarihi :3.6.1997)

Tezkereler

1.-Ordu Milletvekili Mustafa Hasan Öz'ün,
Yasama Dokunulmazlığının Kaldırılması
Hakkında Başbakanlık Tezkeresi (3/827) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

2.-Van Milletvekili Mustafa Bayram'ın,
Yasama Dokunulmazlığının Kaldırılması
Hakkında Başbakanlık Tezkeresi (3/828) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

3.-İçel Milletvekili D. Fikri
Sağlar'ın, Yasama Dokunulmazlığının
Kaldırılması Hakkında Başbakanlık
Tezkeresi (3/829) (Anayasa ve Adalet Komisyonları Üyelerinden
Kurulu Karma Komisyona) (Başkanlığa geliş
tarihi :5.6.1997)

4.-İstanbul Milletvekili Emin Kul'un,
Yasama Dokunulmazlığının Kaldırılması
Hakkında Başbakanlık Tezkeresi (3/830) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

5.-Rize Milletvekili Ahmet Mesut Yılmaz'ın,
 Yasama Dokunulmazlığının Kaldırılması
Hakkında Başbakanlık Tezkeresi (3/831) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

6.-Rize Milletvekili Şevki Yılmaz'ın,
Yasama Dokunulmazlığının Kaldırılması
Hakkında Başbakanlık Tezkeresi (3/832) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

7.-Muğla Milletvekili Zeki Çakıroğlu'nun,
Yasama Dokunulmazlığının Kaldırılması
Hakkında Başbakanlık Tezkeresi (3/833) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

8.-Samsun Milletvekili Murat Karayalçın'ın,
Yasama Dokunulmazlığının Kaldırılması
Hakkında Başbakanlık Tezkeresi (3/834) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

9.-İzmir Milletvekili Sabri Ergül'ün,
Yasama Dokunulmazlığının Kaldırılması
Hakkında Başbakanlık Tezkeresi (3/835) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

10.-İçel Milletvekili D. Fikri
Sağlar'ın, Yasama Dokunulmazlığının
Kaldırılması Hakkında Başbakanlık
Tezkeresi (3/836) (Anayasa ve Adalet Komisyonları Üyelerinden
Kurulu Karma Komisyona) (Başkanlığa geliş
tarihi :5.6.1997)

11.-İstanbul Milletvekili Ali Talip
Özdemir'in, Yasama Dokunulmazlığının
Kaldırılması Hakkında Başbakanlık
Tezkeresi (3/837) (Anayasa ve Adalet Komisyonları Üyelerinden
Kurulu Karma Komisyona) (Başkanlığa geliş
tarihi :5.6.1997)

12.-Denizli Milletvekili Mustafa Kemal Aykurt'un,
Yasama Dokunulmazlığının Kaldırılması
Hakkında Başbakanlık Tezkeresi (3/838) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

13.-Rize Milletvekili Şevki Yılmaz'ın,
Yasama Dokunulmazlığının Kaldırılması
Hakkında Başbakanlık Tezkeresi (3/839) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

14.-Rize Milletvekili Şevki Yılmaz'ın,
Yasama Dokunulmazlığının Kaldırılması
Hakkında Başbakanlık Tezkeresi (3/840) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

15.-Samsun Milletvekili Murat Karayalçın'ın,
Yasama Dokunulmazlığının Kaldırılması
Hakkında Başbakanlık Tezkeresi (3/841) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

16.-Mardin Milletvekili Mahmut Duyan'ın,
Yasama Dokunulmazlığının Kaldırılması
Hakkında Başbakanlık Tezkeresi (3/842) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

17.-Şanlıurfa Milletvekili İbrahim
Halil Çelik'in, Yasama Dokunulmazlığının
Kaldırılması Hakkında Başbakanlık
Tezkeresi (3/843) (Anayasa ve Adalet Komisyonları Üyelerinden
Kurulu Karma Komisyona) (Başkanlığa geliş
tarihi :5.6.1997)

18.-Çorum Milletvekili Zülfikâr
Gazi'nin, Yasama Dokunulmazlığının Kaldırılması
Hakkında Başbakanlık Tezkeresi (3/844) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

19.-Ardahan Milletvekili İsmet Atalay'ın,
Yasama Dokunulmazlığının Kaldırılması
Hakkında Başbakanlık Tezkeresi (3/845) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

20.-Diyarbakır Milletvekili Sebgetullah
Seydaoğlu'nun, Yasama Dokunulmazlığının
Kaldırılması Hakkında Başbakanlık
Tezkeresi (3/846) (Anayasa ve Adalet Komisyonları Üyelerinden
Kurulu Karma Komisyona) (Başkanlığa geliş
tarihi :5.6.1997)

21.-Konya Milletvekili Nezir Büyükcengiz'in,
Yasama Dokunulmazlığının Kaldırılması
Hakkında Başbakanlık Tezkeresi (3/847) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

22.-Rize Milletvekili Şevki Yılmaz'ın,
Yasama Dokunulmazlığının Kaldırılması
Hakkında Başbakanlık Tezkeresi (3/848) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

23.-Kastamonu Milletvekili Muharrem Hadi Dilekçi'nin,
Yasama Dokunulmazlığının Kaldırılması
Hakkında Başbakanlık Tezkeresi (3/849) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

24.-Hatay Milletvekili Hüseyin Yayla'nın,
Yasama Dokunulmazlığının Kaldırılması
Hakkında Başbakanlık Tezkeresi (3/850) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

25.-Antalya Milletvekili Hayri Doğan'ın,
Yasama Dokunulmazlığının Kaldırılması
Hakkında Başbakanlık Tezkeresi (3/851) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

26.-Gaziantep Milletvekili Kahraman Emmioğlu'nun,
Yasama Dokunulmazlığının Kaldırılması
Hakkında Başbakanlık Tezkeresi (3/852) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

27.-Isparta Milletvekili Ömer Bilgin'in,
Yasama Dokunulmazlığının Kaldırılması
Hakkında Başbakanlık Tezkeresi (3/853) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

28.-Kastamonu Milletvekili Hadi Dilekçi'nin,
Yasama Dokunulmazlığının Kaldırılması
Hakkında Başbakanlık Tezkeresi (3/854) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

29.-Samsun Milletvekili Murat Karayalçın'ın,
Yasama Dokunulmazlığının Kaldırılması
Hakkında Başbakanlık Tezkeresi (3/855) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

30.-İstanbul Milletvekili Necdet Menzir'in,
Yasama Dokunulmazlığının Kaldırılması
Hakkında Başbakanlık Tezkeresi (3/856) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

31.-Tekirdağ Milletvekili Hasan Peker'in,
Yasama Dokunulmazlığının Kaldırılması
Hakkında Başbakanlık Tezkeresi (3/857) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

32.-Denizli Milletvekili Adnan Keskin'in, Yasama
Dokunulmazlığının Kaldırılması
Hakkında Başbakanlık Tezkeresi (3/858) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

33.-Erzincan Milletvekili Mustafa Yıldız'ın,
Yasama Dokunulmazlığının Kaldırılması
Hakkında Başbakanlık Tezkeresi (3/859) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

34.-Afyon Milletvekili Kubilay Uygun'un, Yasama
Dokunulmazlığının Kaldırılması
Hakkında Başbakanlık Tezkeresi (3/860) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

35.-Burdur Milletvekili Mustafa Çiloğlu'nun,
Yasama Dokunulmazlığının Kaldırılması
Hakkında Başbakanlık Tezkeresi (3/861) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi :5.6.1997)

                                     
                  10.6.1997 SALI  No. :146

Kanun Hükmünde Kararnameler

1. -Bazı Kanunlarda Değişiklik Yapılmasına
İlişkin Kanun Hükmünde Kararname, (1/606)
(Plan ve Bütçe ve Bayındırlık,
İmar, Ulaştırma ve Turizm ve Sağlık,
Aile, Çalışma ve Sosyal İşler
komisyonlarına) (Başkanlığa geliş
tarihi :6.6.1997)

2. -Özel Eğitim Hakkında Kanun Hükmünde
Kararname (1/607) (Sağlık, Aile, Çalışma
ve Sosyal İşler ve Plan ve Bütçe ve Millî
Eğitim, Kültür, Gençlik ve Spor komisyonlarına)
(Başkanlığa geliş tarihi :6.6.1997)

Teklifler

1. -Ankara Milletvekili Şaban Karataş'ın;
Yüksek Öğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair 2809
Sayılı  Kanun ile 78 ve 190 Sayılı
Kanun Hükmünde Kararnamelerde Değişiklik Yapılması
Hakkında Kanun Teklifi (2/827) (Millî Eğitim,
Kültür,Gençlik ve Spor ve Plan ve Bütçe
komisyonlarına) (Başkanlığa geliş
tarihi :5.6.1997)

2.-Kocaeli Milletvekili Halil Çalık
ve 2 Arkadaşının; 3797 ve 657 Sayılı
Kanunlarla 190 Sayılı Kanun Hükmünde Kararnamede
Değişiklik Yapılmasına Dair Kanun Teklifi
(2/828) (Millî Eğitim, Kültür,Gençlik
ve Spor ve Plan ve Bütçe komisyonlarına) (Başkanlığa
geliş tarihi :5.6.1997)

3. -Zonguldak Milletvekilleri Hasan Gemici ve T.
Boray Baycık'ın; Yedi İlde Büyükşehir
Belediyesi Kurulması Hakkında 9 Eylül 1993
Tarih ve 504 Sayılı Kanun Hükmünde Kararnamenin
1 inci Maddesinin 1 inci Fıkrasının Değiştirilmesi
Hakkınada Kanun Teklifi (2/829) (İçişleri
ve Plan ve Bütçe komisyonlarına) (Başkanlığa
geliş tarihi :5.6.1997)

4.-Sinop Milletvekili Metin Bostancıoğlu'nun;
Yüksek Öğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair 2809
Sayılı Kanun ile 78 ve 190 Sayılı
Kanun Hükmünde Kararnamelerde Değişiklik Yapılması
Hakkında Kanun Teklifi (2/830) (Millî Eğitim,
Kültür,Gençlik ve Spor ve Plan ve Bütçe
komisyonlarına) (Başkanlığa geliş
tarihi :5.6.1997)

5.-Muğla Milletvekili Fikret Uzunhasan'ın;
Türk Optometri ve Optik Meslekler Kanunu Teklifi (2/831)
(Adalet ve Sağlık, Aile, Çalışma
ve Sosyal İşler komisyonlarına)  (Başkanlığa
geliş tarihi :5.6.1997)

6. -İzmir Milletvekili H. Ufuk Söylemez
ve Ankara Milletvekili Saffet Arıkan Bedük'ün;
4059 Sayılı Hazine Müsteşarlığı
ile Dış Ticaret Müseteşarlığı
Teşkilat ve Görevleri Hakkında Kanunda Değişiklik
Yapılmasına İlişkin Kanun Teklifi (2/832)
(Anayasa ve Plan ve Bütçe komisyonlarına) 
(Başkanlığa geliş tarihi :6.6.1997)

7.-Bartın Milletvekili Cafer Tufan Yazıcıoğlu'nun;
Yüksek Öğretim Kurumları Teşkilatı
Hakkında 41 Sayılı Kanun Hükmündeki
Kararnamenin Değiştirilerek Kabulüne Dair Kanun
ile 78 ve 190 Sayılı Kanun Hükmünde Kararnamelerde
Değişiklik Yapılması Hakkında Kanun
Teklifi (2/833) (Millî Eğitim, Kültür,Gençlik
ve Spor ve Plan ve Bütçe komisyonlarına) (Başkanlığa
geliş tarihi :6.6.1997)

8. -Bartın Milletvekili Cafer Tufan Yazıcıoğlu'nun;
Bartın İlinde Üç İlçe
Kurulması ile İlgili Kanun Teklifi (2/834) (İçişleri
ve Plan ve Bütçe komisyonlarına) (Başkanlığa
geliş tarihi :6.6.1997)

Raporlar

1.-Türkiye Cumhuriyeti ve Ukrayna Arasında
Yatırımların Karşılıklı
Teşviki ve Korunmasına İlişkin Anlaşmanın
Onaylanmasının Uygun Bulunduğu Hakkında
Kanun Tasarısı ve Dışişleri Komisyonu
Raporu (1/596) (S. Sayısı :330)  (Dağıtma
tarihi :10.6.1997) (GÜNDEME)

2.-Türkiye Cumhuriyeti Hükümeti ile
Ukrayna Hükümeti Arasında Hava Taşımacılığı
Anlaşmasının Onaylanmasının
Uygun Bulunduğuna Dair Kanun Tasarısı ve Bayındırlık,
İmar, Ulaştırma ve Turizm ve Dışişleri
komisyonları raporları (1/585) (S. Sayısı
:331) (Dağıtma tarihi :10.6.1997) (GÜNDEME)

3.-Erzincan Milletvekili Mustafa Kul ve Hatay Milletvekili
Nihat Matkap'ın, 2108 Sayılı MuhtarÖdenek
ve Sosyal Güvenlik Yasasının Bir Maddesinin
Değişitirilmesine Dair Kanun Teklifi ve İçtüzüğün
37 nci Maddesine Göre Doğrudan Gündeme Alınma
Önergesi (2/225) (S. Sayısı:333) (Dağıtma
tarihi :10.6.1997) (GÜNDEME)

4.-Niğde Milletvekili Akın Gönen'in,
Radyo ve Televizyonların Kuruluş ve Yayınları
Hakkında Kanunda Değişiklik Yapılmasına
Dair Kanun Teklifi ve İçtüzüğün
37 nci Maddesine Göre Doğrudan Gündeme Alınma
 Önergesi (2/460) (S. Sayısı :334) (Dağıtma
tarihi :10.6.1997) (GÜNDEME)

Yazılı Soru Önergeleri

1.-İstanbul Milletvekili Azmi Ateş'in,
Kapıdağ Müzesinden çalındığı
iddia edilen tarihî eserlere ilişkin Kültür
Bakanından yazılı soru önergesi (7/2867)
 (Başkanlığa geliş tarihi :6.6.1997)

2.-İstanbul Milletvekili Azmi Ateş'in,
Çanakkale Saroz Körfezinde bulunan batık bir
gemiye izinsiz dalış yapıldığı
iddialarına ilişkin İçişleri
Bakanından yazılı soru önergesi (7/2868)
(Başkanlığa geliş tarihi :6.6.1997)

3.-Edirne Milletvekili Mustafa İlimen'in,
hakkında kapatma kararı alınan Edirne Koza
Tarım Satış Kooperatifine ilişkin Sanayi
ve Ticaret Bakanından yazılı soru önergesi
(7/2869) (Başkanlığa geliş tarihi :6.6.1997)



BİRİNCİ OTURUM

Açılma Saati : 15.00

Tarih : 10 Haziran 1997 Salı

BAŞKAN : Başkanvekili Uluç
GÜRKAN

KÂTİP ÜYELER : Ünal
YAŞAR (Gaziantep), Kemalettin GÖKTAŞ (Trabzon)



 

BAŞKAN - Türkiye Büyük Millet
Meclisinin 104 üncü Birleşimini açıyorum.


Sayın milletvekilleri, görüşmelere
başlıyoruz.

Üç arkadaşıma gündemdışı
söz vereceğim.

III. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Ankara Milletvekili Yılmaz Ateş'in,
Mamak'ta meydana gelen sel felaketine ilişkin gündemdışı
konuşması ve Bayındırlık ve
İskân Bakanı Cevat Ayhan'ın cevabı


BAŞKAN - Gündemdışı
birinci söz, Mamak'ta meydana gelen sel felaketi konusunda,
Ankara Milletvekili Sayın Yılmaz Ateş'in.

Buyurun Sayın Ateş. (CHP sıralarından
alkışlar)

Sayın Ateş, süreniz 5 dakikadır.

YILMAZ ATEŞ (Ankara) - Sayın Başkan,
sayın milletvekilleri; Yüce Meclisi saygı ve
sevgiyle selamlıyorum.

8 Haziran 1997 Pazar günü, saat 16.00 sıralarında,
Ankaramızın Mamak İlçesinde meydana
gelen yağış sonucu, çok sayıda
işyerimiz hasar gördü. Yağmurun gündüz
saatlerinde yağmış olması, maddî
hasara yol açtı; ama, bir tek tesellimiz var; o
da, can kaybına yol açmaması. 70'e yakın
ev, 47 işyeri, 12 aracımız hasar gördü.
Evlerin ve işyerlerinin büyük bir bölümü,
oturulamaz ölçüde harap oldu. İş
aletleri ve ev eşyaları da kullanılamaz durumdadır.
Asfaltlı asfaltsız, yolların tamamı,
harap oldu, kullanılamaz durumdadır. 

Boğaziçi'nde evi sular altında
kalan bir vatandaşımız, olayı bize
anlatırken gözyaşlarını da tutamadı.
Gözyaşlarının nedeni, olayın şoku
değildi; olayın şokunu üzerinden atmıştı.
Aylık 11 milyon lira asgarî ücretle çalışan
bu vatandaşımızın, 2 milyon liraya
tuttuğu evi sular altındaydı, bütün
ev eşyaları sular içerisindeydi, kullanılamaz
durumdaydı; ama, esas üzüldüğü
nokta, taksitle, yeni aldığı buzdolabının
daha taksitleri bitmeden kullanılamaz duruma gelmiş
olmasıydı. Bu vatandaşımız,
esas, bundan sonra nasıl yaşamımı sürdürebilirimin
endişesiyle, gözyaşlarını tutamıyordu.


Mamak, Ankara'nın yoksul bir ilçesi
ve Mamaklıların yüzde 90'ı da bu koşullar
altında, bu koşullar içerisinde yaşamını
sürdürmektedir. Aslında, bu yaşam, tabiî,
Mamaklıların kaderi değildir. Yıllar
yılı gecekondulaşmayı tahrik edenler
"yapın, arkanızdayız" diyenler,
altyapı hizmetlerini sunmadan, bu kentleri birer bina yığınına
dönüştürmüşlerdir.

Mamak'ın yüzde 90'ı gecekondudan
oluşmaktadır ve yüzde 90'ı da imarsızdır.
Bu ilçenin yüzde 95'inin imar planı yapılmış;
ama, imar uygulamalarına geçilmemiştir. 1994
yılında seçilen Ankara Anakent Belediyesi
yönetimi, maalesef, bu imar planlarını uygulama
aşamasına getirmemektedir, uygulamamaktadır.
Eğer, Hatip Çayı ve İmrahor Vadisi projeleri
uygulamaya geçirilmiş olsaydı -1994 yılından
beri bekliyor- televizyonlarımızın ekranlarına
gelen ve yaşamlarını su altında bıraktığımız
o vatandaşları seyretmek yerine, yeşil kentler,
yeşil alanlar seyrediyor olacaktık. 

Mamak Belediyesi, 45 kilometrelik imar yolu açmış;
ama, Anakent Belediyesi, bu yolun kanal ve altyapısını
oluşturmadığı için, yapmadığı
için, şimdi, o 45 kilometrelik yol doğal sel
yatağına dönüşmüş. 

Şimdi, Sayın Belediye Başkanına
"altyapı neden yok" diye sorulunca -bugünkü
ajans bültenlerine baktım- diyor ki: "Ne var...
'Altyapı yok yok' diye propaganda yapacağınıza...
Bu sorun hepimizindir, bunu çözeceğiz; ama 'altyapı
yok' diye fazla propaganda yapmanın da bir anlamı
yok." 

Şimdi, bu belediyemiz çok ilginç
bir yer. Anakent Belediyesi, kendisine bağlı olan belediyeler
arasında ayırım yapmaktadır. Sincan
İlçesi Belediyesine, 1996 yılı içerisinde,
297 milyar lira yardım yapılmış; 1997
yılı içinde de bütün memur ve işçi
ücretleri ödeniyor; ama, Sincan'ın 7 katı
olan Mamak'a tek kuruş yardım yapılmadığı
gibi, 247,5 milyar lira -1989-1994 yılları arasında
yapılan yardım da dahil olmak üzere- hem de
icra yoluyla geri alınmış. Ayrıca,
birbuçuk yıldır da, bir gram asfalt vermiyor...

BAŞKAN - Sayın Ateş, lütfen
toparlayalım.

YILMAZ ATEŞ (Devamla) - Nedeni de şu:
Mamak ve Çankaya, çağdaş, demokratik,
laik bir ilçe olmaya aday, aydınlık Türkiye'nin
yüzleri olmaya aday; ama, Sincan İlçesi de,
mollaların İslam cumhuriyeti başkenti olmaya
aday. O nedenle de, belediye başkanı, böyle
bir ayırımcılık yapmaktadır.

ALİ OĞUZ (İstanbul) - Ayıp!..
Ayıp!..

YILMAZ ATEŞ (Devamla) - Anakent Belediyesi,
tanesi 10 milyar liraya mal olan şu göbeklere yaptırdığı
o havuzlar yerine ve 10 trilyon lira ödediği o ön
ödemeli sayaçlar yerine, Mamak İlçemizin
altyapısına yönelseydi, Mamaklılar,
pazar günü bu felaketi de yaşamamış
olacaktı.

Hasar tespit çalışmalarının
bu hafta sonuna kadar tamamlanacağı belirtiliyor. Umuyor
ve diliyorum ki, bu, sadece verilen bir sözle kalmaz; bunun
takipçisi olacağız. Tespit edilecek hasarın
tamamının bir an önce ödenmesi gerekir.
10 milyon lira olarak belirlenen kira yardımı azdır;
bu kira yardımı da artırılmalıdır.

Umuyor ve diliyorum ki, Refah Partisinin bu ayırımcı,
bölücü uygulamaları, ne Mamaklılara
yeni bir felaket yaşatır ne de Türkiye'ye.

Hepinizi saygıyla selamlıyor; Mamaklılara
da, tekrar, geçmiş olsun dileklerimi iletiyorum.
(CHP ve DSP sıralarından alkışlar)

BAŞKAN - Teşekkür ediyorum Sayın
Ateş.

Gündemdışı konuşmayı
yanıtlamak üzere, Bayındırlık
ve İskân Bakanı Sayın Cevat Ayhan;
buyurun efendim.

BAYINDIRLIK VE İSKÂN BAKANI CEVAT AYHAN
(Sakarya) - Muhterem Başkan, muhterem üyeler; Ankara'nın
Mamak İlçesinde, pazar günü, saat 17.00
ilâ 24.00 arasında meydana gelen sağanak yağışlardan
sonra vaki olan su baskınları sebebiyle gündemdışı
konuşma yapan Yılmaz Ateş Beyefendiye teşekkür
ederim. 

Bu afetten sonra, Ankara Valisi ve Devlet Bakanı
Sacit Günbey Beyle beraber, afet bölgesini gezdik, su
baskınına maruz kalan mahalleleri tek tek ziyaret
ettik, evlerde telef olan ev eşyalarını da
gördük; çok ağır sağanak yağış
sebebiyle meydana gelen bu sel baskınları neticesinde,
Tuzluçayır, Misket, Boğaziçi, Derbent,
Zeki Doğan, Türközü, Akşemsettin, Durali
Alıç ve Çağlayan Mahallelerinde 66 ev,
33 işyerinin su baskınına maruz kalması
ve 12 aracın da hasar görmesi neticesinde vatandaşların
maruz kaldığı bu acılı durumu,
ıstırabı paylaşmak için kendilerini
evlerinde ziyaret ettik ve yapılacak olan yardımı
görüştük. 

Hasar tespit çalışmaları
devam etmektedir. Şu ana kadar gelen bilgilere göre,
1 evde ağır hasar, 5 evde de hafif hasar bulunmaktadır.
Ayrıca, bu su baskını, sel baskını
sebebiyle ev eşyalarında meydana gelen zararları
da telafi etmek için, ilgili mevzuata ve hasar durumuna
göre, 25 milyon, 50 milyon ve 75 milyon lira kendilerine
yardım yapılacaktır. Ailelere, seyyanen,
hemen 10 milyon lira dağıtılmıştır
ve hasar tespitine göre de ilave yardımlar yapılacaktır.


Buna benzer, daha ağır şartlarda
bir sel felaketi, 1988 Haziran ayında da olmuş, daha
büyük tahribat meydana gelmişti. Tabiî,
genelinde baktığınız zaman, bir süre
önce, Sincan'da da aynı hasar meydana geldi; gittik,
onu da yerinde gördük; evlerin zemin katlarını
sular basmıştı; ilgililerle alınabilecek
tedbirleri görüştük. Tabiî, genelinde
baktığınız zaman -Türkiye genelinde
arz ediyorum- Ankara da içinde olmak üzere, şehirlerimizde
yağmur suyu drenaj sistemleri yoktur; sağanak halinde
yağan yağmurlar mevcut kanalizasyonun logarlarına
doğru hücum etmekte ve tabiî, çamur, kum
ve diğer teressübatla beraber bunlar da tıkanmaktadır.
Zaten, bunların debileri ve kesitleri yağmur suyunu
dreyn edecek, tahliye edecek çapta değildir; kanalizasyon
şebekeleri, sadece, evlerden ve işyerlerinden çıkan
atık suları tahliye içindir. Yani, netice
itibariyle, Türkiye'de, yağmur suyu drenaj sistemi olmadığı
için, zaman zaman, şehirlerimiz bu afete maruz kalmaktadır.

Ayrıca, tabiî -Ankara için arz
ediyorum; diğer şehirlerde de bu böyledir-sel sularına
maruz kalacak olan yerlere bina yapılmakta, işyeri
yapılmakta ve neticede, bu felaketler doğmaktadır.
Bakanlığımızın Afetler Genel Müdürlüğü,
Ankara için de, geçmişte bu çalışmaları
yapmıştır.

İskâna kapalı olan yerleri, yeşil
saha olarak bırakılan yerleri, maalesef, belediyeler,
mahallî idareler, muhtelif zamanlarda -şu veya bu
partiyi kastetmiyorum; hepsi bunun içerisindedir- iskâna
açmakta, kaçak yapılaşmaya müsaade
etmekte ve neticede, bu afetler meydana gelmektedir. 

Bunun tedbiri: Bir taraftan yağmur suyu drenaj
sistemlerinin, yağmur suyu debilerine göre tespitlerini
yapmak; ikincisi de, afete maruz kalacak olan bu bölgeleri
iskâna kapalı tutmaktır. Ankara'da yapılan
bu çalışmaları, 5 dakika içerisinde,
tafsilatıyla anlatmakla zamanı uzatmak istemiyorum;
ama, şunu ifade edeyim: Geçmişte, Ankara'da,
afete maruz bölgelerde meskûn olan vatandaşlar
buralardan kaldırılmış, kendilerine
başka yerlerde ev yapılmış; ama, bunların
afete maruz bölgelerdeki evleri mahallî idareler tarafından
yıkılmadığı için, tekrar
o bölgelerde ilave evler de yapıldığı
için, bugün, Ankara'da, 10 bin civarında ev
afete maruz bölgelerdedir. Ankara'da, bu bölgelerle
ilgili yeni imar planları, doku yenilemeleri uygulamaya
geçirildiğinde, tabiî, bu meskenlerde oturan
vatandaşlar, bu bölgelerden kaldırılıp,
daha emniyetli bölgelerde yeni meskenlere kavuşturulacaktır.
Meselenin mahiyeti budur. 

Değerli milletvekili arkadaşımızın,
tabiî, teknik bir konuyu, bir afet konusunu buraya getirirken
"bir laik şehir, bir molla şehir" diye bölücülük
yapmasını da yadırgadım. Bu, teknik
bir meseledir. (RP sıralarından alkışlar)
Tabiî, Ankara'dan CHP'li belediyeler de gelip geçmiştir
-DSP'li, SHP'li; her neyse- diğer partilerden de belediyeler
gelip geçmiştir. Türkiye'nin imkânları
da ortadadır, belediyelerimizin teknik hizmetlere yönelik
kabiliyetleri de ortadadır. Bunlarla ilgili düzenleme
yapacaksak, elbirliğiyle, belediyelerin kaynaklarını
aşırı istihdamla israf edip halka dönük
hizmetlerini yapamayacak duruma gelmelerini engelleyen, belediyelere
ilave gelir kaynakları veren, belediyelere mahallî
gelir kaynakları ihdas eden ve belediyelerin büyük
projeleri mahallinde finanse edecek düzenlemeyi getiren birtakım
kanunî düzenlemeler yapmak da gerekmektedir. 

Aslında, birbirimizi suçlayarak bir
yere gitmek de mümkün değildir. Bunlar, bilgi, dirayet,
disiplin ve bir de malî kaynak meselesidir. Bunları
ortaya koyarsak, Türkiye'nin bu problemlerini çözeriz.

Hepinize teşekkür eder, hürmetle
selamlarım. (RP sıralarından alkışlar)

BAŞKAN - Teşekkür ediyorum Sayın
Bakan.

2.-Siirt Milletvekili Nizamettin Sevgili'nin,
Köy Hizmetleri Genel Müdürlüğünde
çalışan geçici işçilerin
sorunlarına ilişkin gündemdışı
konuşması

 BAŞKAN - Gündemdışı
ikinci konuşma, Köy Hizmetleri Genel Müdürlüğünde
çalışan geçici işçilerin
sorunları hakkında, Siirt Milletvekili Sayın
Nizamettin Sevgili'nin.

Buyurun Sayın Sevgili. ( ANAP sıralarından
alkışlar)

NİZAMETTİN SEVGİLİ (Siirt)
- Sayın Başkan, değerli milletvekilleri; şu
anda, Köy Hizmetleri Genel Müdürlüğünde
çalışan geçici işçilerin
sorunlarını dile getirmek üzere huzurlarınızda
bulunmaktayım. Yüce Heyetinizi saygıyla selamlıyorum.

Değerli milletvekilleri, Köy Hizmetleri
Genel Müdürlüğünde çalışan
geçici işçi kardeşlerimin durumları,
geçmişte, arkadaşlarımız tarafından
birçok kez bu kürsüde dile getirilmiş;
ancak, bu sorunların çözümünde hiçbir
olumlu netice alınamamıştır. Maalesef,
bu konuşmalar, önce tutanaklara alınmış,
sonra arşivlere kaldırılmıştır.

Köy Hizmetleri Genel Müdürlüğü
bünyesinde çalışan geçici işçi
sayısı, 1985 yılında 28 550 kişi
iken, 1996 yılı sonu itibariyle 42 089 kişiye
ulaşmıştır. Bu işçi kardeşlerimiz,
Türkiye'nin her ilinde görev yapmaktadırlar.
Benim seçim bölgem olan Siirt İlinde de 522
geçici işçi çalışmaktadır.

BAŞKAN - Sayın Sevgili, bir dakika efendim.

Sayın milletvekilleri, sayın hatibi
biraz daha sükûnetle dinleyelim; sohbetlerinize devam
edecekseniz, lütfen, kulise taşıyalım;
izlemekte ben dahi güçlük çekiyorum.

Buyurun Sayın Sevgili.

NİZAMETTİN SEVGİLİ (Devamla)
- Çok teşekkür ediyorum Sayın Başkanım.

Değerli milletvekilleri, İş Kanununda,
geçici işçi, belirli bir işi belirli
bir sürede yapan kişi olarak tanımlanmıştır;
ancak, uygulamada ise, geçmiş iktidarlar tarafından
suiistimal edilen bu kurum, kartvizitle, telefonla veya mektupla
işçi yerleştirmek suretiyle, oy deposu olarak
kullanılmıştır. Bugün gelinen
noktada ise, ekmek parası kazanmak için işe
girmenin dışında hiçbir suçu
olmayan bu kardeşlerimize "dört ay çalışacaksın,
sekiz ay aç gezeceksin" denilmektedir. Şimdi,
Refahyol Hükümetine soruyorum: Sizin düzeniniz,
adil düzeniniz bu mudur, bu mu sizin sosyal adaletiniz?!

Değerli milletvekilleri, bu cefakâr, bu
çilekeş kardeşlerimiz çalışmadığı
zaman, kurumun makineleri susuyor, pas tutuyor; köylerimizin
yolları, kışın kardan, yazın
tozdan topraktan geçilmiyor. Köylerimize yol, su ve
köprülerin yapılabilmesi için, evinden
uzak, gecesini gündüzüne katarak, canla başla
çalışan bu kardeşlerimize, dışarıda,
her türlü tehlikeyi göze alarak çalışacak
hazır kuvvet olarak bakılırken; içeride,
işverenler ve sendikalar tarafından üvey evlat
muamelesi yapılmasına göz yumulmaktadır.

Değerli milletvekilleri, biz, bu kardeşlerimizi
yurt dışından ithal etmedik. Onlar, bu ülkenin
vatandaşları, bu ülkenin çocuklarıdır;
onlar bizim kardeşlerimizdir. Bu kardeşlerimiz, adı
üstünde, geçici olarak işe alınıyor.
İçlerinden bazıları beğenilmiyor
ve çeşitli bahanelerle işlerine son veriliyor,
bazıları da onbeş yirmi yıl çalıştırılıp
emekli ediliyor. 

Şimdi soruyorum: Dünyanın hiçbir
ülkesinde görülmeyen böyle bir çelişkiyi,
böyle tezat bir uygulamayı açıklamak
mümkün müdür?!

Değerli milletvekilleri, Türkiye'de, bugün,
ekmek 20 bin lira, 1 litre süt 110 bin lira, 1 kilo et 650
bin lira, 1 tüpgaz 850 bin lira, 1 kilo şeker 85 bin
lira, 1 kilo un 75 bin lira olmuştur. Bu rakamlar, Nisan
1997 sonu rakamlarıdır. 

Türkiye'de, asgarî ücret, bir yıl
önce 131 dolarken, bugün, 83 dolar olmuştur. 

Türkiye'de, bir yıl önce, asgarî
ücretle çalışan bir işçi,
1 kilo ekmek alabilmek için 62 dakika çalışırken,
bugün, 1 kilo ekmek alabilmek için 98 dakika çalışmak
zorunda kalıyor. 

Türkiye'de, iki çocuklu aileye sahip,
asgarî ücretle çalışan bir işçi,
bugün aldığı maaşla ancak 9 gün
geçinebilmektedir. Böyle bir Türkiye'de, ortalama
35 milyon lira maaş alan ve 4 aylık maaş toplamı
140 milyon lira olan işçi kardeşlerimize, bu
parayla, 4 ay yerine 1 yıl geçineceksiniz demek
mümkün müdür; vebal değil midir bu sayın
milletvekilleri?

Değerli milletvekilleri, Türkiye bütçesinin
aylık bütçe rakamlarını çeşitli
kalem oyunlarıyla denk tutturan, hatta fazla verdiren ve
her ay yeni yeni paketler açıp malî kaynak
yaratan bir Hükümete soruyorum: Geçici işçi
olarak çalışan kardeşlerimizin -en azından,
beş veya altı ay daha fazla çalıştırabilmek
için gerekli olan malî kaynağı bularak-
mağduriyetlerini niçin önleyemiyorsunuz?

(Mikrofon otomatik cihaz tarafından kapatıldı)

BAŞKAN - Sayın Sevgili, lütfen
toparlayalım.

NİZAMETTİN SEVGİLİ (Devamla)
- Teşekkür ederim Sayın Başkanım.


Değerli milletvekilleri, siyasî kadrolaşma
uğruna, ekonomik yönden tükenmiş, iflas etmiş
bir kuruma, daha rasyonel çözümlerle çare
bulmak yerine, 98 bin kadro bulan bir Hükümetin Köy
Hizmetlerinden sorumlu Sayın Bakanına soruyorum:
Köy Hizmetlerinde çalışan ve hiçbir
gelecek garantisi olmayan, yarınları karanlık,
maddî ve manevî çöküntü içinde
bulunan bu çilekeş, bu cefakâr kardeşlerimize
niçin kadro bulunamıyor? Bu kardeşlerimize
mutlaka kadro bulunmalıdır ve verilmelidir; geleceklerine
konan ipotek mutlaka kaldırılmalıdır.


Değerli milletvekilleri, Türkiye Cumhuriyeti
Devletinin hiçbir zaman acze düşmediğini,
bugüne kadar her sorunun üstesinden geldiğini ve
bundan sonra da geleceğini hepimiz biliyoruz. 

(Mikrofon otomatik cihaz tarafından kapatıldı)

NİZAMETTİN SEVGİLİ (Devamla)
- Geçici işçi kardeşlerimizin bu sorunlarının
da çözüleceğini ve Siirt milletvekili olarak,
bu konunun, sonuna kadar takipçisi olacağımı
belirtiyor; bu vesileyle, Yüce Meclisi saygıyla selamlıyorum.


Teşekkür ederim. (ANAP ve DSP sıralarından
alkışlar)

BAŞKAN - Teşekkür ediyorum Sayın
Sevgili.

Gündemdışı konuşmayı
yanıtlamak üzere, Hükümetin söz talebi?..
Yok.

SÜLEYMAN HATİNOĞLU (Artvin) - Hükümetin
takatı kalmadı.

3. -İstanbul Milletvekili Ahmet Tan'ın,
yargı elemanlarına gönderilen son genelgeye
ilişkin gündemdışı konuşması
ve Adalet Bakanı Şevket Kazan'ın cevabı


BAŞKAN - Gündemdışı
üçüncü konuşma, yargı elemanlarına
gönderilen son genelge hakkındadır. 

İstanbul Milletvekili Sayın Ahmet Tan;
buyurun. (DSP sıralarından alkışlar)

AHMET TAN (İstanbul) - Sayın Başkan,
sayın milletvekilleri; fazlasıyla gündemde
olan bir konu hakkında gündemdışı
konuşma yapmak üzere huzurunuzdayım; hepinizi
saygıyla selamlıyorum. 

Fazlasıyla gündemde olan konu, Sayın
Adalet Bakanının, yargıç ve savcılara
bugün verilecek olan bir brifinge müdahalesidir. Genelkurmay
Başkanlığı, bilindiği gibi, bir süredir,
devletin çeşitli kurumlarına ve ilgililerine,
ülke güvenliği konusunda bilgiler veriyor. Bu bilgilendirme
toplantıları, devletin organları arasındadır
ve halka açık değildir. 

Sayın Adalet Bakanı, yargıçların
ve savcıların, Genelkurmayda yapılacak olan
bu toplantıya katılmamalarını istemiş,
katılmaları halinde haklarında soruşturma
açtıracağını belirtmiştir.
Bu, Sayın Bakanın, göreve geldiği günden
beri çeşitli gerekçelerle sergilediği
yargıya müdahalelerinden bir yenisidir ve en tehlikeli
olanıdır; çünkü, bu müdahale,
dolaylı olarak, Genelkurmayın, yasal, doğal
ve demokratik bir bilgilendirme ve bilgiyi paylaşma hizmetine
müdahalesidir. Ayrıca, devlet organları arasında,
âdeta, bilinçle ve zorla sorun yaratma iradesini
ortaya koymasıdır. 

Sayın Adalet Bakanı, Genelkurmaydaki
bilgilendirme toplantısına katılanlara, Hâkimler
ve Savcılar Kanununun 48 inci maddesi uyarınca soruşturma
açtıracağını bildirmiştir
ve bir tehditte bulunmuştur. Bunu da, maalesef, sözlü
olarak, bir başmüfettiş aracılığıyla
gerçekleştirmiştir. 

Genelkurmay'ın bilgilendirme toplantısı,
halka kapalıdır, sadece yargıç ve
savcılara bilgi aktarılmasıyla ilgilidir.
Sayın Bakan, Hâkimler ve Savcılar Kanununun
48 inci maddesine dayanarak, bunun yasaklanmasını
ve söz konusu yargıçların, savcıların
gitmemeleri gerektiğini söylemiştir. Yargıçlar
ve savcılar, Adalet Bakanının kendi gönlünce
yönlendireceği, tehditle yönlendirebileceği
kapıkulları olamazlar. 

Sayın Bakan, söz konusu tehdidini, bir
başmüfettiş aracılığıyla
ve sözlü olarak gerçekleştirmiştir;
çünkü, yasaya uygun bir iş yapmadığını
kendisi de bilmektedir. Kendisi, açıkça,
bilinçli olarak, devletin kurumlarının işleyişine
müdahale etmektedir. Bu, memleketimiz açısından,
fevkalade vahim, yeni bir durum oluşturuyor. 

Şimdi, milletvekili olarak, vatandaş
olarak merak ediyorum ve soruyorum: Sayın Adalet Bakanı
devletin bir kurumunu hedef alırken, bilgilendirme hakkına
müdahale ederken, bu müdahaleden, Hükümetin
öteki ortağının haberi var mıdır;
bu müdahale, ortak bir politika olarak mı gerçekleştirilmiştir?


Sayın Bakanın bu son davranışı,
bir Hükümet icraatı mıdır? Bakanlar
Kurulunun sorumluluğu bütün bakanlarca paylaşıldığına
göre, Sayın Bakan, öteki bakanların onayını
almış mıdır? 

Hükümet ile Silahlı Kuvvetlerin
ilişkilerini bozmaya dönük bu son girişim,
Koalisyonun Doğru Yol kanadının bilgisi ve onayıyla
mı gerçekleşmiştir? 

Sayın Bakan, acaba, yargıç ve
savcıların bilgilendirilmesinden sonra, söz
konusu savcıların burada aldıkları
bilgilere bağlı olarak bir dava açma yönüne
gideceklerinden mi endişe duymaktadır? 

Sayın Bakan, bu tavrıyla, acaba, kendi
partisinin gerilim siyasetine, Hükümetin Doğru Yol
kanadını da, bir oldubittiyle, ortak mı etmek
istemektedir? 

Sayın Adalet Bakanının bu konuşmaya
vereceği yanıt, Hükümetin izlediği cepheleşme
siyasetini, iki partinin ortaklaşa yürütmesi yolunda
yeni bir durum olup olmadığı konusuna da açıklık
kazandıracaktır.

Genel Kurulu saygıyla selamlıyorum.
(DSP ve CHP sıralarından alkışlar)

BAŞKAN - Teşekkür ediyorum Sayın
Tan.

Gündemdışı konuşmayı
yanıtlamak üzere, Adalet Bakanı Sayın
Şevket Kazan.

Buyurun Sayın Kazan. (RP sıralarından
alkışlar)

ADALET BAKANI ŞEVKET KAZAN (Kocaeli) - Sayın
Başkan, sayın milletvekilleri; İstanbul Milletvekili
Sayın Ahmet Tan'ın, biraz önce, bu kürsüden
yapmış olduğu gündemdışı
konuşmaya cevap vermek üzere huzurunuza çıkmış
bulunuyorum. Her şeyden önce, konuya hukukî açıdan
açıklık getirme fırsatını
verdiği için Sayın Ahmet Tan'a ve aynı
zamanda, gündemdışı konuşma tablosundaki
değişikliği bir faksla makamıma ileten Meclis
Başkanvekili -şu andaki Başkanımız-
Sayın Gürkan'a teşekkürlerimi sunuyorum.

Sayın Başkan, değerli milletvekilleri;
yüksek malumları olduğu üzere, Türkiye
Cumhuriyeti Devleti, bir hukuk devletidir; demokratik, laik, sosyal
bir hukuk devletidir. (CHP sıralarından alkışlar
[!])

İSMET ATALAY (Ardahan) - Doğru mu söylüyorsun?!.

ADALET BAKANI ŞEVKET KAZAN (Devamla) - Hukuk
devleti olmak demek, kurumların, kurallar çerçevesinde
faaliyet göstermesi, çalışması
demektir. Kurumların, ister Anayasada belirtilen temel
kurumlar olsun ister anayasa dışında hükmî
şahsiyeti haiz olan kurumlar olsun, mutlaka uymaları
lazım gelen kurallar vardır, kaideler vardır.


Anayasamızın 6 ncı maddesinde,
hiç kimsenin veya organın kaynağını
Anayasadan almayan bir devlet yetkisi kullanamayacağı,
açıkça ifade edilmiştir. (RP sıralarından
alkışlar) Bunun yanında, yasamanın
görevi belirtilmiş, yürütmenin görevi
belirtilmiş, yargının görevi de belirtilmiştir.
Yürütmenin görevi belirtilirken, yürütme
yetkisini kullanan kişilerin Anayasaya ve kanunlara uygun
olarak hareket edecekleri açıkça ifade edilmiştir.

Şimdi, Anayasanın bu temel hükümlerine
kısaca işaret ettikten sonra, biraz önce sözü
edilen izin meselesine geliyorum. 

Değerli milletvekilleri, 2802 sayılı
Hâkimler ve Savcılar Kanunu, 24 Şubat 1983
tarihinde çıkarılmıştır;
yani, Konsey zamanında çıkarılmış
olan bir kanundur. Bu kanunun 48 inci maddesinde, hâkimlerin
ve savcıların, kendi aslî görevleri dışında
birtakım hususlarla meşgul olabilmeleri bazı
şartlara bağlanmıştır. İşte,
48 inci maddenin açık ifadesi şudur: Hâkim
ve savcılar, bilimsel araştırma ve yayınlarda
bulunabilirler. Bunun izne bağlı bir yönü
yoktur. Ancak, izin alma koşuluyla, davet edildikleri veya
yetkili makamlarınca görevlendirildikleri ulusal ve
uluslararası kurul, kongre, konferans ve benzeri bilimsel
toplantılar ile meslekleriyle ilgili diğer toplantılara
katılabilirler. Yani, Adalet Bakanından izin alarak
katılabilirler; Adalet Bakanından izin almadan katılmaları
mümkün değildir. 

Şimdi, olay nedir... 

METİN BOSTANCIOĞLU (Sinop) - Bilgi almak
yasaklanmış mı?

ADALET BAKANI ŞEVKET KAZAN (Devamla) - Ben
Adalet Bakanıyım, kanuna göre hareket ederim.


HALİL İBRAHİM ÖZSOY (Afyon)
- Daha size müracaat etmeden beyanat veriyorsunuz.

ADALET BAKANI ŞEVKET KAZAN (Devamla) - Olay
nedir... Lütfen, önce, bir olayı saptırmayalım.
5 Haziran 1997 tarihinde, Erol Özkasnak, Tümgeneral,
Genel Sekreter... (CHP sıralarından "Nerenin
Genel Sekreteri" sesleri) Öyle yazmış,
öyle okuyorum. "Sayın İlhan Mesutoğlu,
Ankara Cumhuriyet Başsavcısı" diye Ankara
Cumhuriyet Başsavcısına bir yazı gönderiyor.
Bu yazıda diyor ki: "11 Haziran 1997 günü
saat 16.30'da Genelkurmay Karargâhında, irticaî
faaliyetler konusunda bir brifing verilecektir. Bu brifinge, cumhuriyet
savcıları ve hâkimler de katılabilirler.
Bunların isimleri, 6 Haziran 1997 günü saat 18.00'e
kadar aşağıdaki faks numarasına bildirilmelidir."


ALGAN HACALOĞLU (İstanbul) - Sayın
Bakan, siz duyarlı değil misiniz irticaî faaliyetlere?!..

ADALET BAKANI ŞEVKET KAZAN (Devamla) - Lütfen,
müsaade buyurun. Lütfen...

BAŞKAN - Sayın milletvekilleri, lütfen,
dinleyelim.

ADALET BAKANI ŞEVKET KAZAN (Devamla) - Bu yazı
bana gelmiyor; bu yazı, Ankara Cumhuriyet Başsavcısına
geliyor. Ankara Cumhuriyet Başsavcısı, bu
yazıdan beni pazartesi günü haberdar ediyor.
Ben Adalet Bakanlığında Bakanım, izin
yetkisi benimdir, ben bostan korkuluğu değilim; bu bir.
(RP sıralarından "Bravo" sesleri, alkışlar)


Her şeyden önce, Türkiye bir kanunlar
devletidir, Türkiye bir hukuk devletidir. Hukuktan yana olanlar
beni tutar, hukuksuzluktan yana olanlar istediği tarafta yer
alır. (RP sıralarından "Bravo"
sesleri, alkışlar) 

SÜLEYMAN HATİNOĞLU (Artvin) - Kaçak
Mercedes ne oldu?!..

ADALET BAKANI ŞEVKET KAZAN (Devamla) - Şimdi,
kanun açık. Bu izin benden alınmamış,
bu izin benden istenmemiş.

HASAN GÜLAY (Manisa) - Niye istenmiyor!..

ADALET BAKANI ŞEVKET KAZAN (Devamla) - Evet,
bu izin benden istenmemiş, benden alınmamış;
herkes bildiğine göre hareket etmeye kalkmış.
Kalkamaz arkadaş, kalkamaz!.. Herkes bildiğine göre
hareket etmeye kalkamaz!.. (RP sıralarından "Bravo"
sesleri, alkışlar) Onun için, ortadan konuşmayın;
hukuka göre konuşun, Anayasaya göre konuşun,
kanuna göre konuşun, afakî konuşmayın;
bu bir.

AHMET TAN (İstanbul) - O zaman, uyarıyı
yazılı yapsaydınız, yapma cesaretini
gösterseydiniz.

ADALET BAKANI ŞEVKET KAZAN (Devamla) - Onun
için, kimse bana hukukdışı iş
yaptıramaz, kimse de bana dayatamaz; bunu açıkça
ifade ediyorum. (RP sıralarından alkışlar)

İHSAN ÇABUK (Ordu) - Kaçak Mercedes
ne oldu?!..

ADALET BAKANI ŞEVKET KAZAN (Devamla) - Şimdi,
bunun arkasından bir diğer hukukî konuya geçmek
istiyorum. 

METİN BOSTANCIOĞLU (Sinop) - O kanun,
bilgi almayı, bilgi vermeyi yasaklamış mı
Sayın Bakan?!.

BAŞKAN - Sayın milletvekilleri...

ADALET BAKANI ŞEVKET KAZAN (Devamla) - Ben
izin vermeden kimse gidemez!..

METİN BOSTANCIOĞLU (Sinop) - O kanun,
bilgi almayı yasaklamış mı? O kanun,
bilgi almayı yasaklamamış.

BAŞKAN - Sayın milletvekilleri...

ADALET BAKANI ŞEVKET KAZAN (Devamla) - Ben
izin vermeden kimse gidemez!..

BAŞKAN - Sayın Bakan, lütfen karşılıklı
konuşmayalım. 

METİN BOSTANCIOĞLU (Sinop) - Bilgi alıp
vermek, izin vermeyi gerektirmez.

ADALET BAKANI ŞEVKET KAZAN (Devamla) - Sayın
Başkan, lütfen, müdahale edin.

BAŞKAN - Sayın milletvekilleri, lütfen,
müdahalesiz dinleyelim. 

ADALET BAKANI ŞEVKET KAZAN (Devamla) - Dün
bana saat 16.55'te yazıyı getiriyorlar; dün
16.55'te yazı benim elime geliyor; düşünebiliyor
musunuz, 16.55'te!.. Ben ne diyorum; konu... (ANAP ve DSP sıralarından
gürültüler)

HASAN GÜLAY (Manisa) - Düşünebiliyoruz...


ADALET BAKANI ŞEVKET KAZAN (Devamla) - Müsaade
eder misiniz... 

Hukuk devletine, demokratik hukuk devletine göre
yaşayacağız bu ülkede. Konu, Genelkurmayın
değil, Bakanlar Kurulunun konusudur. (RP sıralarından
"Bravo" sesleri, alkışlar) Türkiye
Cumhuriyeti Devleti bir hukuk devletidir; herkes görevini
bilecektir, herkes görevine göre hareket edecektir.
Bakınız, burada, Anayasanın 117 nci maddesi
var; millî güvenliğin sağlanmasından
ve Silahlı Kuvvetlerin yurt savunmasına hazırlanmasından,
Türkiye Büyük Millet Meclisine karşı
Bakanlar Kurulu sorumludur. O halde...

İRFAN KÖKSALAN (Ankara) - Var mı
Bakanlar Kurulu?!.

ADALET BAKANI ŞEVKET KAZAN (Devamla) - Var
Allah'a şükür. 

İRFAN KÖKSALAN (Ankara) - Toplanmıyor.

ADALET BAKANI ŞEVKET KAZAN (Devamla) - İşte,
sesi geliyor, sesi geliyor; sesi geldiği için itirazınızı
yükseltiyorsunuz.  Bakanlar Kurulu var, bu memlekette bakan
da var! (RP sıralarından "Bravo" sesleri,
alkışlar)

ALİ DİNÇER (Ankara) - Hükümet
var mı?!.

ADALET BAKANI ŞEVKET KAZAN (Devamla) - Şimdi,
Sayın Tan, tabiî, kürsüde, benim, cumhuriyet
savcıları üzerinde tehditte bulunduğumu
ifade ettiler.

SÜLEYMAN HATİNOĞLU (Artvin) - Yalan
mı?..

ADALET BAKANI ŞEVKET KAZAN (Devamla) - Bu söz,
kendilerinin bir yakıştırmasıdır.

AHMET TAN (İstanbul) - Hayır, yakıştırma
değil; gazetede de var.

ADALET BAKANI ŞEVKET KAZAN (Devamla) - Ben
izin vermedikçe, kim giderse, soruşturma yapılacağını
söyledim; bu, benim kanunî hakkımdır.
Benim kanunî hakkımı kullanmama kimse mani
olamaz; bu bir. (RP sıralarından "Bravo"
sesleri, alkışlar)

Bunun yanında "efendim, Hükümetin
diğer ortağının onayı var mı"
diyorlar. Burada, izin maddesi, Hükümetten izin alır
demiyor ki "Adalet Bakanından izin alır"
diyor. 

ALGAN HACALOĞLU (İstanbul) - Hükümet,
sonunuz kötü.

ADALET BAKANI ŞEVKET KAZAN (Devamla) - Bakınız
arkadaşlar, burada, Genelkurmayın, Sayın Genel
Sekreterliğin gönderdiği yazının dip
kısmını bir okuyalım lütfen;
bakın ne diyor: "Not: Brifinge katılmak için
istekli olunduğu takdirde, 11 Haziran 1997 günü
saat 16.00'da Genelkurmay Başkanlığı kuzey
nizamiyesinde hazır bulunulması gerekmektedir."

Şimdi, bu "kuzey nizamiyesi..." Bu
ifade, gidecek kişilerin dahi hangi kapıdan gireceklerini
belirtiyor. Öyle değil mi? Peki, bir Genelkurmay Genel
Sekreteri, oraya davet ettiği kişilerin hangi kapıdan
gireceklerinin kuralını bu kadar hassas uygularsa;
ben, Anayasanın ve kanunların bana verdiği yetkiyi
kullanıyorum, bu hassasiyeti gösteriyorum diye beni
siz nasıl eleştirebilirsiniz! (RP sıralarından
"Bravo" sesleri, alkışlar)

AHMET TAN (İstanbul) - Müfettişle
değil, yazıyla uyarmanız lazım.

ADALET BAKANI ŞEVKET KAZAN (Devamla) - Değerli
milletvekilleri, burada, lütfen, karşılıklı
polemiğe girmeyelim. 

H.AVNİ KABAOĞLU (Rize) - Sen giriyorsun.

ADALET BAKANI ŞEVKET KAZAN (Devamla) - Lütfen,
burada karşılıklı polemiğe girmeyelim.
Hep beraber, bütün siyasî partiler, bütün
milletvekilleri olarak, lütfen, demokrasiye sahip çıkalım,
insan haklarına sahip çıkalım, Anayasa
hükümlerine sahip çıkalım, kanun
hükümlerine sahip çıkalım; bunların
üzerinde tartışalım, bunların
üzerinde konuşalım. 

ALİ DİNÇER (Ankara) - Sincan
Belediye Başkanını ziyaret ederken yasa neydi?!

ADALET BAKANI ŞEVKET KAZAN (Devamla) - Eğer,
bana, izin verme hususunda kanun bir yetki vermemiş olsaydı,
o zaman, ben böyle bir harekette bulunmuş olsaydım,
sizler yerden göğe kadar haklıydınız;
ama, şimdi hatalısınız, yanlışsınız;
lütfen, hatanızı kabul edin.

Teşekkür eder, saygılar sunarım.
(RP sıralarından "Bravo" sesleri alkışlar;
CHP ve DSP sıralarından gürültüler)

BAŞKAN - Teşekkür ediyorum Sayın
Bakan.

YAHYA ŞİMŞEK (Bursa) - Bu Anayasayı
çiğneyenler, kalkıp da burada hukuk devleti
savunucusu kesilemez. (Gürültüler)

BAŞKAN - Bir dakika sayın milletvekilleri...

YAHYA ŞİMŞEK (Bursa) - Kendi çıkarlarınıza
göre düzenleme yapacaksınız, sonra hukuk
devleti diyeceksiniz; kim inanır size!

BAŞKAN - Sayın milletvekilleri, bir
dakika...

MİKAİL KORKMAZ (Kırıkkale)
- Meydana gidin, orada konuşun.

BAŞKAN - Sayın milletvekilleri, lütfen,
karşılıklı konuşmayalım...
(RP ve CHP sıralarından gürültüler)

Sayın Şimşek, lütfen, olmayan
bir usul getirmeyelim.

YAHYA ŞİMŞEK (Bursa) - 65 milyonun
gözü önünde bu yalanı söylüyor.

AHMET TAN (İstanbul) - Sayın Başkan...

BAŞKAN - Sayın Şimşek, Sayın
Tan'ı dinlemek durumundayım. Sayın Şimşek,
lütfen... 

Evet, Sayın Tan, anlayamadım...

AHMET TAN (İstanbul) - Burada, ben, devlet
organları arasındaki iş toplantısından
bahsediyorum. Sayın Bakanın sözünü
ettiği kanun maddesi, basına ve kamuoyuna açık
toplantılarla ilgilidir. Burada, aslında, mensubu
bulundukları kurumun görüşlerini açıklama
hakları ve yükümlülükleri söz
konusu değildir. Genelkurmay Başkanlığının
tek taraflı bir bilgi verme brifingine katılmışlardır.
Burada Devlet Memurları Kanununa atıfta bulunuluyor.
Sayın Bakan ile yüksek yargı ve yargı
arasında bir ast-üst ilişkisi yoktur; bunu belirtmek
istiyorum. Sayın Bakan, orayı herhangi bir bakanlık
gibi görmekte ve öyle hareket etmektedir. 

BAŞKAN - Sayın Tan, bu söylediklerinizi
konuşmanızda da söylemiştiniz.

AHMET TAN (İstanbul) - Ama, cevap vermedi
Sayın Başkan... 

METİN BOSTANCIOĞLU (Sinop) - Sayın
Başkan... 

BAŞKAN - Böyle bir usulümüz
yok Sayın Bostancıoğlu. 

Sayın Tan konuşmasıyla ilgili
gerekli müdahaleyi yaptı; Sayın Bakan kendi
yaklaşımını açıkladı.
Konuyu burada kapatmak zorundayız. Sayın Tan'ın
açıklamaları tutanaklara geçti. 

METİN BOSTANCIOĞLU (Sinop) - Sayın
Başkanım, Meclisimizin en hassas olması gereken
konu, irticadır... (RP sıralarından gürültüler)


BAŞKAN - Sayın Bostancıoğlu,
bu, gerekiyorsa ayrı bir gündemdışı
konuşmayla veya araştırmayla getirilebilir;
ama, şu safhada yerimizden böyle bir diyaloğu başlatma
imkânına sahip değiliz. 

Sayın milletvekilleri, Cumhurbaşkanlığının
4 adet tezkeresi vardır; okutuyorum:

B)TEZKERELER VE ÖNERGELER

1.-Romanya'ya gidecek olan Millî Savunma
Bakanı Turhan Tayan'a, dönüşüne kadar,
Devlet Bakanı Nevzat Ercan'ın vekâlet etmesinin
uygun görüldüğüne ilişkin Cumhurbaşkanlığı
tezkeresi (3/862) 

  30 Mayıs 1997

Türkiye Büyük Millet Meclisi
Başkanlığına

Görüşmelerde bulunmak üzere,
5 Haziran 1997 tarihinde Romanya'ya gidecek olan Millî Savunma
Bakanı Turhan Tayan'ın dönüşüne
kadar; Millî Savunma Bakanlığına, Devlet
Bakanı Nevzat Ercan'ın vekâlet etmesinin,
Başbakanın teklifi üzerine, uygun görülmüş
olduğunu bilgilerinize sunarım. 

  Süleyman Demirel 

  Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum :

2.-Çek Cumhuriyetine gidecek olan Devlet
Bakanı Mehmet Altınsoy'a, dönüşüne
kadar, Adalet Bakanı Şevket Kazan'ın vekâlet
etmesinin uyun görüldüğüne ilişkin
Cumhurbaşkanlığı tezkeresi (3/863) 

        6 Haziran 1997

Türkiye Büyük Millet Meclisi
Başkanlığına

Görüşmelerde bulunmak üzere,
8 Haziran 1997 tarihinde Çek Cumhuriyetine gidecek olan
Devlet Bakanı Mehmet Altınsoy'un dönüşüne
kadar; Devlet Bakanlığına, Adalet Bakanı
Şevket Kazan'ın vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

  Süleyman Demirel

  Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum :

3.-İsviçre'ye gidecek olan Çalışma
ve SosyalGüvenlik Bakanı Necati Çelik'e, dönüşüne
kadar, Tarım ve Köyişleri Bakanı Musa
Demirci'nin vekâlet etmesinin uygun görüldüğüne
ilişkin Cumhurbaşkanlığı tezkeresi
(3/864) 

          6 Haziran 1997

Türkiye Büyük Millet Meclisi
Başkanlığına

Uluslararası Çalışma Teşkilatı
(ILO) 85 inci Genel Konferansına katılmak üzere,
8 Haziran 1997 tarihinde İsviçre'ye gidecek olan
Çalışma ve Sosyal Güvenlik Bakanı
Necati Çelik'in dönüşüne kadar; Çalışma
ve Sosyal Güvenlik Bakanlığına, Tarım
ve Köyişleri Bakanı Musa Demirci'nin vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.


  Süleyman Demirel

  Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum : 

4.-Gürcistan'a gidecek olan Devlet Bakanı
Ayfer Yılmaz'a, dönüşüne kadar, Devlet
Bakanı H. Ufuk Söylemez'in vekâlet etmesinin
uygun görüldüğüne ilişkin Cumhurbaşkanlığı
tezkeresi (3/865) 

  6 Haziran 1997

Türkiye Büyük Millet Meclisi
Başkanlığına

Görüşmelerde bulunmak üzere,
9 Haziran 1997 tarihinde Gürcistan Cumhuriyetine gidecek
olan Devlet Bakanı Ayfer Yılmaz'ın dönüşüne
kadar; Devlet Bakanlığına, Devlet Bakanı
H.Ufuk Söylemez'in vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım. 

  Süleyman Demirel

  Cumhurbaşkanı

BAŞKAN - Bilgilerinize sunulmuştur.

Komisyondan istifa önergesi vardır; okutuyorum
:

5.-Afyon Milletvekili Kubilay Uygun'un, Çevre
Komisyonu üyeliğinden çekildiğine ilişkin
önergesi (4/197) 

Türkiye Büyük Millet Meclisi
Başkanlığına

Üyesi bulunduğum Çevre Komisyonundan
istifa ediyorum. Gereğini bilgilerinize arz ederim. 5.6.1997

  Kubilay Uygun

  Afyon

BAŞKAN - Bilgilerinize sunulmuştur.

Kanun teklifinin geri alınmasına dair
bir önerge vardır; okutuyorum :

6.-Ankara Milletvekili Yücel Seçkiner'in,
(2/19) esas numaralı kanun teklifini geri aldığına
ilişkin önergesi (4/198) 

Türkiye Büyük Millet Meclisi
Başkanlığına 

1076 Sayılı Yedek Subaylar ve Yedek
Askerî Memurlar Kanunu ile 1111 Sayılı Askerlik
Kanununa 1 Ek ve 2 Geçici Maddeler Eklenmesi Hakkında
(2/19) esas numaralı Kanun Teklifimi geri alıyorum.

Gereğini arz ederim.

  Yücel Seçkiner

  Ankara

BAŞKAN - Komisyonda bulunan kanun teklifi geri
verilmiştir.

Danışma Kurulunun bir önerisi vardır;
okutup oylarınıza sunacağım:

 IV. -ÖNERİLER

A) DANIŞMA KURULU ÖNERİLERİ

1.-Gündemdeki sıralamanın yeniden
yapılmasına ilişkin Danışma Kurulu
Önerisi 

Danışma Kurulu Önerisi

 No. 74  Tarihi: 9.6.1997

Gündemin "Kanun Tasarı ve Teklifleri
ile Komisyonlardan Gelen Diğer İşler" kısmının
25 inci sırasında yer alan 136 sıra sayılı
kanun tasarısının bu kısmın
6 ncı sırasına, 107 nci sırasında
yer alan 271 sıra sayılı kanun teklifinin
7 nci sırasına, 108 inci sırasında
yer alan 272 sıra sayılı kanun teklifinin
8 inci sırasına, 114 üncü sırasında
yer alan 281 sıra sayılı kanun teklifinin
9 uncu sırasına, 129 uncu sırasında
yer alan 300 sıra sayılı kanun teklifinin
10 uncu sırasına, 137 nci sırasında
yer alan 299 sıra sayılı kanun teklifinin
11 inci sırasına, 144 üncü sırasında
yer alan 318 sıra sayılı kanun teklifinin
12 nci sırasına, 152 nci sırasınde
yer alan 326 sıra sayılı kanun teklifinin
13 üncü sırasına ve 155 inci sırasında
yer alan 332 sıra sayılı kanun tasarısının
14 üncü sırasına alınmasının
Genel Kurulun onayına sunulması Danışma
Kurulunca uygun görülmüştür.

  Mustafa Kalemli

  ürkiye Büyük Millet Meclisi

  Başkanı

 Salih Kapusuz  Murat Başesgioğlu

 RP Grubu Başkanvekili ANAP Grubu Başkanvekili

 Saffet Arıkan Bedük Hikmet Uluğbay

 DYP Grubu Başkanvekili DSP Grubu Başkanvekili

Nihat Matkap

CHP Grubu Başkanvekili

BAŞKAN - Danışma Kurulunun önerisini
kabul edenler... Kabul etmeyenler... Kabul edilmiştir.

Başbakanlığın, Anayasanın
82 nci maddesine göre verilmiş bir tezkeresi vardır;
okutup oylarınıza sunacağım:

III.-BAŞKANLIĞIN GENEL KURULA
SUNUŞLARI (Devam)

B) TEZKERLER VE ÖNERGELER (Devam)

7. -Devlet Bakanı Lütfü Esengün'ün,
Hollanda'ya yapacağı resmî ziyarete katılacak
milletvekillerine ilişkin Başbakanlık tezkeresi
(3/866) 

  6.6.1997 

Türkiye Büyük Millet Meclisi
Başkanlığına

Devlet Bakanı Lütfü Esengün'ün,
Hollanda'nın Lahey Şehrinde meydana gelen kundaklama
olayı dolayısıyla temas ve görüşmelerde
bulunmak üzere 2-5 Nisan 1997 tarihleri arasında Hollanda'ya
yaptığı resmî ziyarete ekli listede adları
yazılı milletvekillerinin de katılmaları
uygun görülmüş ve bu konudaki Bakanlar Kurulu
kararının sureti ilişikte gönderilmiştir.

Anayasamızın 82 nci maddesine göre
gereğini arz ederim.

  Prof. Dr. Necmettin Erbakan

  Başbakan

Liste:

İbrahim Yavuz Bildik (Adana)

Celal Esin (Ağrı)

Kâzım Ataoğlu  (Bingöl)

İrfettin Akar (Muğla)

BAŞKAN - Oylarınıza sunuyorum:
Kabul edenler... Kabul etmeyenler... Kabul edilmiştir.

İçtüzüğün 37 nci
maddesine göre verilmiş doğrudan gündeme alınma
önergeleri vardır; ayrı ayrı okutup
işleme koyacağım ve oylarınıza
sunacağım.

İlk önergeyi okutuyorum:

8.-Bayburut Milletvekili ÜlküGüney
ve Ankara Milletvekili Yücel Seçkiner'in, 1076 sayılı
Yedek Subaylar ve Yedek Askerî Memurlar Kanunu ile 1111
Sayılı Askerlik Kanunlarında Değişiklik
Yapılması Hakkında Kanun Teklifinin (2/669)
doğrudan gündeme alınmasına ilişkin
önergesi (4/199) 

Türkiye Büyük Millet Meclisi
Başkanlığına

Tarafımızca hazırlanarak 17.1.1997
tarihinde Türkiye Büyük Millet Meclisi Başkanlığına
sunulan 2/669 esas numaralı "1076 Sayılı
Yedek Subaylar ve Yedek Askerî Memurlar Kanunu ile 1111
Sayılı Askerlik Kanunlarında Değişiklik
Yapılmasına İlişkin" Kanun Teklifim,
22.1.1997 tarihinde sevk edildiği İçişleri
ve Millî Savunma Komisyonlarında, görüşme
yapılmadan bugüne kadar bekletilmektedir.

Teklifimizin, İçtüzüğün
37 nci maddesine göre, doğrudan doğruya gündeme
alınmasını Yüce Meclisin takdirlerine
arz ederiz.

Saygılarımızla.

 Dr. Ülkü Güney Yücel Seçkiner

 Bayburt Ankara

BAŞKAN - Sayın Ülkü Güney,
önerge sahibi olarak konuşacaksınız,
değil mi efendim?

ÜLKÜ GÜNEY (Bayburt) - Evet efendim.

BAŞKAN - Buyurun Sayın Güney. (ANAP
sıralarından alkışlar)

Sayın Güney, süreniz 5 dakikadır.

ÜLKÜ GÜNEY (Bayburt) - Sayın
Başkan, muhterem milletvekilleri; takriben beş ay
önce, bu kanun teklifini Yüce Meclise vermiştim;
ama, ilgili komisyonlarda bugüne kadar görüşülmediği
için, bu teklifimin, İçtüzüğün
37 nci maddesine göre Genel Kurula gelmesini istedim ve bu
konu hakkında da, ancak bu vesileyle konuşma imkânı
buldum. Yine bu vesileyle, Yüce Heyetinizi saygıyla
selamlıyorum.

Bu kanun teklifi, 1076 sayılı Yedek
Subay Kanununda ve 1111 sayılı Askerlik Kanununda
değişiklikleri içermektedir. Bu kanun teklifindeki
amacımız, 1076 sayılı Yedek Subay
Kanununda değişiklik yapılarak, İçişleri
Bakanlığı Emniyet Genel Müdürlüğünde
emniyet hizmetleri sınıfı kadrolarında
görev yapan yedek subay aday adayı olarak silah altına
alınacak polis amirleri ve dört yıllık
yüksekokul mezunu polis memurlarının temel
askerlik eğitimini müteakiben İçişleri
Bakanlığı emrine verilmesidir. Birinci teklifimiz
budur.

İkincisi de, 1111 sayılı Askerlik
Kanununa geçici bir madde eklenerek "İçişleri
Bakanlığının ihtiyaç göstermesi
halinde, bu Bakanlığın kadrolarında polislik
yapanlar, temel askerlik eğitimini müteakip bu Bakanlık
emrinde çalıştırılırlar"
şeklindedir.

Hepinizin bildiği gibi, uzmanlık kazanan
komiser, komiser yardımcısı ve sair uzmanlık
alanlarında had safhada olan personel yetersizliğini,
bu kanun, gerçekleştiği takdirde azaltacaktır
ve şahsî kanaatime göre bu, zarurî bir
durumdur; bu uzman elemanlar için bu teklifi mutlaka geçirmeliyiz.
Bunların sayısı 2 731'dir. 

Ayrıca, şu anda, emniyet sınıfında
görevli takriben 130 bin personel mevcuttur. Bunları
33 489'u askerlik görevini yapmamıştır.
Oran olarak, polis ve amirlerimizin takriben yüzde 40'ı
askerlik görevini yapmamıştır ve askerlik
görevini yapmamış olan bu polislerin sayısı
30 758'dir. Acaba bunlar, neden askerlik görevlerini yapmamıştır;
çünkü, 1991'e kadar, polis adayları, askerliğini
yapmamış lise mezunları arasından alınıp,
altı aylık bir eğitime tabi tutuluyordu ve ondan
sonra polis olarak çalıştırılıyordu;
o günün şartlarına göre ihtiyaç
vardı buna, askerlik beklenmiyordu; ama, 26 Ağustos
1991'de çıkarılan bir yönetmelikle bu
askerlik yapmama şartı ortadan kaldırıldı.
O günden bugüne kadar da, artık, lise mezunu,
askerliğini yapmış ve bir yıllık
eğitim şartıyla polis adayları alınmaktadır;
ama, zamanında askerliğini yapmadan alınmış
olan bu 30 bin kişi, bugün, emniyet saflarında
beklemektedir.

Muhterem arkadaşlarım, bu insanlarımızın
hepsi polis teşkilatında çalışmaktadır
ve polis teşkilatı ile askerî teşkilat
arasındaki yakınlığı burada izah
etmeme gerek yok. Bunun, ileriye sürülebilecek diğer
bazı sakıncalarını -eşitlik
ilkesini, Anayasayı, vesaireyi- bu kanun teklifi buraya
geldiği zaman tartışırız; bu konularda
da bir sakınca olmadığını biliyorum.
Biz, bir defaya mahsus olmak üzere bu kanunu çıkardığımız
takdirde, bu 30 bin polis memurunu ve emniyette amir sınıfında
olan 3 bin küsur insanımızı, askerliklerinin
temel eğitimlerini tamamladıktan sonra, geri kalan
sürelerinde emniyet teşkilatında çalıştırmakla,
görevlendirmekle, hem bunların gücünden
istifade edeceğiz hem de Emniyet Genel Müdürlüğündeki
bu sıkıntıyı hafifletmiş olacağız.


(Mikrofon otomatik cihaz tarafından kapatıldı)

BAŞKAN - Sayın Güney, lüften,
toparlayın.

ÜLKÜ GÜNEY (Devamla) - Bakınız,
bugün, özellikle istihbarat alanındaki komiser
ve komiser muavinlerinin çoğu askerliğini yapmamış
uzman elemanlardır ve bunlar büyük şehirlerimizde
çalışmaktadır. Eğer, biz, bunları
1,5 sene gibi bir süreyle askerlik görevine gönderirsek,
zaten sayıları çok az olan bu nitelikteki
insanları bulmamız oldukça zorlaşır.


Bugün bu kanun teklifini gündeme alıp
sırası geldiğinde enine boyuna görüşürsek,
bu kanun teklifinin hayırlı, aynı zamanda
ülkemiz için gerekli olduğunu hepiniz göreceksiniz.

Teklifimize olumlu oy vereceğinizi düşünüyor,
Yüce Meclisi saygıyla selamlıyorum. (ANAP sıralarından
alkışlar)

BAŞKAN - Teşekkür ediyorum Sayın
Güney.

Konuyla ilgili olarak, Sayın Saffet Arıkan
Bedük, buyurun.

Sayın Bedük, süreniz 5 dakika.

SAFFET ARIKAN BEDÜK (Ankara) - Sayın
Başkan, değerli milletvekilleri; Bayburt Milletvekili
Sayın Ülkü Güney ve Ankara Milletvekili
Sayın Yücel Seçkiner'in müştereken
vermiş oldukları, polislerimizin yedek subaylık
ve diğer askerlik hizmetlerinin bir bölümünü,
Genelkurmayın tespit etmiş olduğu esaslar çerçevesinde
temel eğitim olarak, geri kalan kısmını
da İçişleri Bakanlığı bünyesinde
yapmalarını öngören kanun teklifinin doğrudan
gündeme alınmasını isteyen önergeyle
ilgili olarak söz almış bulunuyorum.

Değerli arkadaşlarım, polis, yurtta
huzur ve güvenliği, emniyet ve asayişi temin eden
fevkalade önemli bir hizmeti ifa etmektedir. Bu sebeple de
öncelikle, ülkede gelişen şartlar çerçevesinde
kendisini yenilemek, eğitimini en üst seviyeye kadar
çıkarmak ve özellikle ülke içerisinde
birkısım suç ve suçlu tiplerinin gelişmesine
paralel olarak -özellikle ve bilhassa söylüyorum-
hem eğitimini hem teknolojisini yenilemek durumundadır.
Bu anlayıştan hareket etmek suretiyle, eski bir Emniyet
Genel Müdürü olarak özellikle ifade etmek
istiyorum ki, işin başlangıcında, 1988
yılına kadar, askerliğini yapmış
olan kişilerin polisliğe alınması söz
konusuydu; ancak, 1988'den sonra, günün şartları
ve ihtiyaçlar da dikkate alınmak suretiyle, polis
memurları, askerlik şartına bağlı
olmaksızın göreve başlatıldı
ve lise mezunları, otomatikman polisliğe alınabildiler.
İşte, bu noktadan hareket etmek suretiyle, bu konu
devamlı olarak bize intikal etti, milletvekillerimizin
hepsine intikal etti. Hatta, Erzurum Milletvekilimiz Sayın
İsmail Köse bu konuda bir kanun teklifi de verdi.
Hepimizin konsensüsü olarak, ortaya koymuş olduğu
şekil itibariyle, Sayın Ülkü Güney
ve Sayın Yücel Seçkiner'in getirmiş olduğu
bu teklif gerçekten isabetlidir ve önemli bir yarayı
gidermiş olacaktır. 

Değerli arkadaşlarım, ülkedeki
bu eksiklik neden kaynaklanıyor? Ülke genelinde polis
mevcudu azdır, emniyet ve asayişi temin edecek polis
sayısı fevkalade azdır. İşte,
bir taraftan polis sayısının azlığı,
bir taraftan da sayıları 35 bine yakın olan
birkısım polislerimizin -ister amir sınıfında
ister polis memurları seviyesindeki arkadaşlarımızın-
askerlik hizmetini yapmamaları sebebiyle, Genelkurmayın
tespit ettiği esaslar çerçevesinde ve kanuna
uygun olarak askerlik hizmetine alınmaları önemli
bir boşluk yaratacaktır. Emniyet ve asayişin
temininde, bugün, belli bazı masalar, uzmanlık
itibariyle gerçekten boş bırakılmaması
gereken ve mutlak surette personel adedinin fazlalaştırılması
gereken sınıflar ve dallardır. Buradan alınacak
olan personel, buradan alınacak olan, gerek amir ve gerekse
memur sınıfındaki birkısım
polisler, ülke genelinde emniyet ve asayiş hizmetlerinde
çok önemli bir aksama yaratacaktır. 

İşte, bu noktadan hareket etmek suretiyle,
şunu özellikle belirtmek istiyorum; çok önemli
bir eksikliğin giderilmesine yönelik, temel eğitimini
yine Silahlı Kuvvetlerde yaparak, ancak, geri kalan hizmetlerini
İçişleri Bakanlığı Emniyet
Genel Müdürlüğünün taşra teşkilatlarında
yürütmeleri, hem genel mahiyette, umumî menfaatlar
açısından faydalıdır hem de
ülkenin huzur ve güvenliğinin temin edilmesi bakımından
faydalıdır. Polislik mesleği gerçekten
bir disiplin mesleğidir ve temel eğitimin bir bölümü
de kendi okullarında verilmektedir; Silahlı Kuvvetlerimizin
öngördüğü esaslar çerçevesinde
de, bu çocuklarımız, bu polislerimiz yetişmektedir.

Bu itibarla, bu teklifi olumlu karşılamak
gerektiği kanaatini taşıyorum. Bütün
arkadaşlarımın, bu konuda, bu teklife olumlu
yaklaşacakları inancıyla, hepinizi sevgi ve
saygıyla selamlıyorum. (DYP ve ANAP sıralarından
alkışlar)

BAŞKAN - Teşekkür ediyorum Sayın
Bedük.

ALİ OĞUZ (İstanbul) - Sayın
Başkan, grup adına söz istiyorum.

BAŞKAN -  Bu konuda grup sözleri yok Sayın
Ali Oğuz; sadece, teklif sahibi ve bir milletvekiline söz
verebiliyoruz. Sayın Arıkan Bedük -o bir milletvekili-
İçtüzüğümüzde yazılı
hakkı kullandı. Maalesef, bu konuda, ne gruplar
adına ne de şahıslar adına başka
söz verme imkânımız yok; özür
diliyorum.

Sayın milletvekilleri, önergeyi oylarınıza
sunuyorum: Kabul edenler... Kabul etmeyenler... Önerge kabul
edilmiştir.

İkinci önergeyi okutuyorum:

9.-Denizli Milletvekili Mustafa Kemal Aykurt'un,
Kızılcabölük AdıylaBir İlçe
Kurulması Hakkında Kanun Teklifinin (2/437) doğrudan
gündeme alınmasına ilişkin önergesi
(4/200) 

Türkiye Büyük Millet Meclisi
Başkanlığına

Tarafımca hazırlanarak Türkiye
Büyük Millet Meclisi Başkanlığına
sunulan 2/437 esas numaralı "Kızılcabölük
adıyla bir ilçe kurulması ile ilgili"
kanun teklifim sevk edildiği İçişleri
ve Plan ve Bütçe Komisyonlarında 45 günlük
süre içinde görüşülmediğinden,
teklifimizin İçtüzüğün 37 nci
maddesinin ikinci fıkrasına göre doğrudan
gündeme alınmasını Yüce Meclisin
takdirlerine arz ederim.

Saygılarımla. 30.04.1997 

  Mustafa Kemal Aykurt 

  Denizli 

BAŞKAN - Sayın Aykurt, teklif sahibi
olarak konuşmak istiyorsunuz.

Buyurun. (DYP sıralarından alkışlar)

Süreniz 5 dakikadır.

MUSTAFA KEMAL AYKURT (Denizli) - Sayın Başkan,
sayın milletvekilleri; Denizli İline bağlı
Tavas İlçesi Kızılcabölük
Kasabasının ilçe olması yönündeki
kanun teklifimiz, İçtüzüğümüzün
37 nci maddesine göre, bugün, huzurlarınıza
gelmiş bulunmaktadır.

Anayasamızın 126 ncı maddesinde,
Türkiye'nin merkezî idare kuruluşu bakımından,
coğrafya durumuna, ekonomik şartlara ve kamu hizmetlerinin
gereklerine göre, illere; illerin de, diğer kademeli
bölümlere ayrılacağı belirtilmiş;
5442 sayılı İl İdaresi Kanununda da,
diğer mülkî idare bölümleri ilçe
ve bucak olarak sayılmıştır. Bilindiği
gibi, kamu hizmetlerinin önemli bir kısmı mülki
idare bölümleri esas alınarak kurulan taşra
teşkilatları tarafından gerçekleştirilmektedir.
Bu hizmetlerin verimli ve etkili bir şekilde yürütülebilmesi,
illerin ve ilçelerin coğrafî yapısına,
ulaşım ve haberleşme şartlarına,
nüfus yoğunluğuna yakından bağlıdır.
Coğrafî bütünlüğün bulunmadığı,
nüfus yoğunluğuna paralel teşkilatın
oluşturulmadığı, ulaşım ve
haberleşmenin günün şartlarına uygun
şekilde sağlanamadığı bölgelerde
diğer hizmetler de aksamaktadır. Bu sebeple, mülki
idare taksimatında, coğrafî yapıya ve
nüfus yoğunluğuna uygun değişiklikler yapılması
faydalı görülmektedir. 

Değerli milletvekilleri, Kızılcabölük
Bucağı mülki idare taksimatında, coğrafî
yapıya ve nüfus yoğunluğuna uygun değişiklikler
yapılması faydalı görülmektedir.
Kızılcabölük Bucağı, Denizli
İli Tavas İlçesinin kuzeybatısında
kurulmuş, ilçeye 7 kilometre uzaklıkta olup,
1912 yılından beri belediyeliktir. Kızılcabölük
Bucağının imar planı 2 350 hektar olup,
tamamı 14 bin hektardır. Bucakta yeterli olacak
şekilde kanalizasyon mevcuttur, şebeke suyu yeteri
kadar mevcuttur, bucağın elektrik şebekesi tamdır,
elektriksiz ev ve işyeri yoktur, Ziraat Bankası ve
Halk Bankası faal durumdadır. Kızılcabölük
Bucağında, ilk ve ortaöğretim kurumları
mevcut olup; lise, orta ve ilkokullarımızda çocuklarımıza
sürekli eğitim verilmektedir. Bucağımız,
ekonomik, coğrafî ve sosyal konumuyla ilçe olmayı
hak etmiştir. 

Teklifimiz, Kızılcabölüklü
vatandaşlarımıza daha iyi hizmet götürebilmek
ve kamu hizmetlerinden daha etkin faydalanmalarını
sağlamak amacına yöneliktir. 

Değerli milletvekilleri, bugün, yurdumuzda,
ilçe ve il olma yarışı vardır;
ama, itiraf etmeliyim ki, Kızılcabölük'ün
arz ettiğim konumu, hacmi, kapasitesi, mevcut yapısı,
alışılagelmiş tekliflerden farklı
bir mahiyet arz etmektedir. Gerçekten, kemaliyle bu kasabamızın
ilçe olmasında fayda vardır, zaruret vardır.
O itibarla, bu teklifimizin önemli olduğuna inanıyoruz.


Kızılcabölük Kasabamızın
ilçe olması hususundaki teklifimizin gündeme
alınması yönünde olumlu oylarınızı
bekliyor, Yüce Meclisi saygıyla selamlıyorum.
(DYP sıralarından alkışlar)

BAŞKAN - Teşekkür ediyorum Sayın
Aykurt. 

Bu konuda, Sayın Ramazan Yenidede; buyurun.
(RP sıralarından alkışlar)

RAMAZAN YENİDEDE (Denizli) - Sayın
Başkan, değerli milletvekilleri; Kızılcabölük'ün
ilçe olması hakkında verilen kanun teklifinin
doğrudan gündeme alınmasıyla ilgili önerge
üzerinde söz almış bulunuyorum; bu vesileyle,
Yüce Heyetinizi saygıyla selamlıyorum. 

Kızılcabölük, coğrafî
yapısı, ulaşım ve haberleşme
hizmetleri, nüfusu, altyapısı, sahip olduğu
eğitim kurumları, halen hizmet veren bankaları
ve özellikle dokumacılık konusunda gelmiş
olduğu nokta itibariyle, bugüne kadar ilçe olmayı
çoktan hak etmiş bir kasabamızdır;
ama, ne yazık ki, birtakım siyasî mülahazalarla,
bugüne kadar ilçe olmayı hak etmiş olan
bu kasabamıza, hak ettiği ilçelik verilmemiştir.
Seçim bölgemize gittiğimizde, her defasında,
karşımıza, bu haklı talepleriyle gelen
Kızılcabölük halkını daha
fazla bekletmeye hakkımız olmadığı
kanaatinde ve inancındayım. Kızılcabölük
halkı, çalışkanlığıyla,
dürüstlüğüyle, bugüne kadar devlete
olan katkısıyla kendisini ispat etmiştir.
Böyle bir yerde, her türlü imkânları
da hazırlamış olarak ilçelik bekleyen
bir yerde, hâlâ, hizmetlerin kasaba seviyesinde yürütülüyor
olması, hakikaten, bizi fevkalade üzmektedir. 

Ben, Kızılcabölük İlçemizle
ilgili gelen bu teklife, değerli üyelerin katkılarını
bekliyor, bu konuda tüm Denizli milletvekili arkadaşlarımızın
hemfikir olduklarına inanıyor, teklifin hayırlı
olmasını diliyor; saygılar sunuyorum. (RP
ve DYP sıralarından alkışlar) 

BAŞKAN - Teşekkür ediyorum Sayın
Yenidede. 

HASAN KORKMAZCAN (Denizli) - Sayın Başkan...


BAŞKAN - Buyurun Sayın Korkmazcan. 

HASAN KORKMAZCAN (Denizli) - Bu konuda,  Denizli
milletvekillerinin ne düşündüğü,
Genel Kurulca, merak edilir. Bu konuda, benim, 19 uncu Dönemde
verdiğim kanun teklifi vardı; bu dönemde de yeniledim.
Bu tekliflerin de Komisyonda bir an önce ele alınıp
değerlendirilmesinin ve Genel Kurulda birleştirilmesinin
uygun olacağını düşünüyorum.


BAŞKAN -Teşekkür ederim Sayın
Korkmazcan. 

MEHMET GÖZLÜKAYA (Denizli) - Sayın
Başkan... 

BAŞKAN -Buyurun Sayın Gözlükaya.


MEHMET GÖZLÜKAYA (Denizli) - Sayın
Başkan, biz de bu önergeye katılıyoruz;
komisyonlarda takip edeceğimizi de ifade ediyoruz. Arkadaşlarıma
da teşekkür ederim. 

MAHMUT IŞIK (Sıvas) - Sayın Başkan,
ben de Sayın Adnan Keskin adına... 

BAŞKAN - Lütfen, Sayın Işık...


Hepimiz biliyoruz ki, diğer Denizli Milletvekillerimiz
Sayın Adnan Keskin de, Sayın Hilmi Develi de bu
konuda olumlu görüşlere sahipler. 

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.
(Alkışlar)

C) ÇEŞİTLİ İŞLER

1.-(10/18-27-30-68-113-170) ve (10/185-186) esas
numaralı Meclis araştırması komisyonlarının,
başkan, başkanvekili, sözcü ve kâtip
üye seçimini yapmak üzere toplanacakları
gün, saat ve yere ilişkin Başkanlık duyurusu


BAŞKAN - Sayın milletvekilleri, ülke
kaynaklarının tespit edilmesi ve değerlendirilmesi
konusunda kurulan (10/18-27-30-68-113-170) esas numaralı
Meclis Araştırması Komisyonu, geçen
toplantısında görev bölümü yapamamıştır.


Bu nedenle, komisyon üyelerinin 11 Haziran 1997
Çarşamba günü, saat 14.00'te, Doktorluk
Binası, 4 üncü kat, 405 nolu Meclis araştırması
komisyonu toplantı salonunda toplanarak, başkan,
başkanvekili, sözcü ve kâtip seçimini
yapmalarını rica ediyorum. 

Sayın milletvekilleri, Flash Televizyonuna
yapılan saldırı ve kapatma olaylarıyla
ilgili iddiaları araştırmak amacıyla
kurulan (10/185-186) esas numaralı Meclis Araştırması
Komisyonu da, geçen toplantısında görev
bölümü yapamamıştır. 

Bu nedenle, komisyon üyelerinin 11 Haziran 1997
Çarşamba günü, saat 11.00'de, Ana Bina,
zemin kat, PTT karşısındaki 172 nolu Meclis
araştırması komisyonları toplantı
salonunda toplanarak, başkan, başkanvekili, sözcü
ve kâtip seçimini yapmalarını rica
ediyorum. 

Komisyonların toplantı yer ve saatleri,
ayrıca ilan tahtalarına da asılmıştır.


2. -Genel Kurulun 5.6.1997 tarihli 103 üncü
Birleşiminde görüşülen ve kanunlaştıkları
ifade edilen; 120, 123 ve 138 sıra sayılı
kanun tasarılarının yapılan açık
oylamalarında kullanılan oy pusulalarının
tasnifleri sonucunda, toplantı yetersayılarının
bulunmadığı, dolayısıyla kanunlaşmadıkları
anlaşıldığından, bu kanun tasarılarının,
Genel Kurulun 11.6.1997 Çarşamba günkü
birleşimde tekrar açık oya sunulacağına
ilişkin Başkanlık açıklaması


BAŞKAN - Sayın milletvekilleri, Genel
Kurulun 5.6.1997 tarihli 103 üncü Birleşiminde
görüşülen ve kanunlaştıkları
ifade edilen, Türkiye Cumhuriyeti ile Hırvatistan
Cumhuriyeti Arasında Dostluk ve İşbirliği
Anlaşmasının (sıra sayısı:
120), Türkiye Cumhuriyeti ile Makedonya Cumhuriyeti Arasında
Dostluk İyi Komşuluk ve İşbirliği
Anlaşmasının (sıra sayısı:
123), Türkiye Cumhuriyeti ile Azerbaycan Cumhuriyeti Arasında
Spor Alanında İşbirliğine İlişkin
Protokolün (sıra sayısı: 138) onaylanmalarının
uygun bulunduklarına dair kanun tasarılarının
yapılan açık oylamalarında, kullanılan
oy pusulalarının tasnifleri sonucunda, toplantı
yetersayılarının bulunmadığı,
dolayısıyla kanunlaşmadıkları
anlaşılmıştır. 

Bu kanun tasarıları da, Genel Kurulun
11.6.1997 Çarşamba günkü birleşiminde
tekrar açık oylarınıza sunulacaktır.


Sayın milletvekilleri, şimdi, gündemin
"Özel Gündemde Yer Alacak İşler"
kısmına geçiyoruz. 

V.-GENSORU, GENEL GÖRÜŞME,
MECLİS SORUŞTURMASI

VE MECLİS ARAŞTIRMASI

A) GÖRÜŞMELER

1.-Kocaeli Milletvekil Necati Çelik ve
38 arkadaşının, zorunlu tasarruf kesintilerinin
değerlendirilmesi konusunda Meclis araştırması
açılmasına ilişkin önergesi ve
(10/17) esas numaralı Meclis Araştırması
Komisyonu raporu (S. Sayısı :312) (1)

BAŞKAN - Genel Kurulun 4.6.1997 tarihli 102
nci Birleşiminde alınan karar gereğince, bu kısımda
yer alan, Kocaeli Milletvekili Necati Çelik ve 38 arkadaşının,
zorunlu tasarruf kesintilerinin değerlendirilmesi konusunda
Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi ve
(10/17) esas numaralı Meclis Araştırması
Komisyonunun raporu üzerindeki genel görüşmeye
başlıyoruz.

Komisyon?.. Burada.

Hükümet?.. Burada.

İçtüzüğümüze
göre, Meclis araştırması komisyonunun
raporu üzerindeki genel görüşmede ilk söz
hakkı, Meclis araştırması önergesi
sahibine aittir. Daha sonra, İçtüzüğümüzün
72 nci maddesine göre, siyasî parti grupları
adına birer üyeye, şahısları adına
iki üyeye söz verilecektir. Ayrıca, istemleri
halinde komisyon ve hükümete de söz verilecek.
Bu suretle, Meclis araştırması komisyonu raporu
üzerindeki genel görüşme tamamlanmış
olacaktır.

Konuşma süreleri, komisyon, hükümet
ve siyasî parti grupları için 20'şer
dakika, önerge sahibi ve şahıslar için
10'ar dakikadır. Komisyon raporu 312 sıra sayısıyla
bastırılıp dağıtılmıştır.


Rapor üzerinde söz alan sayın millevekillerinin
isimlerini okuyorum: Önerge sahipleri adına henüz
bize bir başvuru yok. Grupları adına; Anavatan
Partisi Grubu adına Sayın Recep Mızrak, Cumhuriyet
Halk Partisi Grubu adına Sayın Mustafa Yıldız.
 Şahısları adına; Sayın Bekir
Yurdagül, Sayın Emin Kul. 

Önerge sahipleri adına söz talebi?..
Yok.

Gruplar adına konuşmalara geçiyoruz.

Anavatan Partisi Grubu adına, Sayın
Recep Mızrak; buyurun.

Sayın Mızrak, konuşma süreniz
20 dakikadır.

ANAP GRUBU ADINA RECEP MIZRAK (Kırıkkale)
- Sayın Başkan, değerli milletvekilleri; 3417
sayılı Çalışanların Tasarrufa
Teşvik Edilmesi ve Bu Tasarrufların Değerlendirilmesine
Dair Kanun hükümlerine göre çalışanlar
adına biriken malî kaynak ile nemalarının
hangi alanlarda değerlendirildiği ve bu kaynakların
piyasa şartlarında nemalandırılıp
nemalandırılmadığı hususlarındaki
yasal uygunlukların araştırılması
amacıyla, Kocaeli Milletvekili Necati Çelik ve 38
arkadaşınca, Anayasanın ve İçtüzüğün
ilgili maddeleri uyarınca verilmiş bulunan araştırma
önergesinin Türkiye Büyük Millet Meclisince
kabulü sonucunda kurulan araştırma komisyonu
tarafından düzenlenen rapor üzerine söz
almış bulunmaktayım. Sözlerime başlamadan
önce, şahsım ve Anavatan Partisi adına,
Yüce Heyetinizi saygıyla selamlıyorum. 

Değerli arkadaşlar, bilindiği üzere,
1983 yılında gayri safî millî hâsılanın
yüzde 16,4'ü oranında olan yurtiçi tasarruflar,
o yıllarda uygulanan faiz politikaları ve gelir
ortaklığı senedi gibi tasarruf artırıcı
teşvik ve tedbirler sonucunda, sürekli bir artış
trendiyle, 1986 yılında yüzde 22,9 oranına
yükselmiştir. Gayri safî millî hâsıla
içinde tasarruf miktarının artırılarak,
söz konusu tasarrufları yatırımlara
kanalize edip büyümenin sağlanması ve bunun
neticesinde üretim ve istihdam imkânlarının
yükseltilmesine yönelik bir düşüncenin
sonucu olarak, 3417 sayılı Kanun, Türkiye Büyük
Millet Meclisinde 9 Mart 1988 tarihinde kabul edilip, 18 Mart
1988 tarihli Resmî Gazetede yayımlanarak, 1 Nisan
1988 tarihinden itibaren yürürlüğe konulmuştur.
Söz konusu kanunla, bir taraftan çalışanların
tasarruflarının artırılması,
devlet ya da işverenin de katılımıyla
oluşan bu tasarrufların en verimli bir şekilde
değerlendirilmesi suretiyle, bu kesime, her yıl maaş
ve ücretlerinin dışında ayrı bir
imkân, emekli olduklarında da kıdem tazminatı
ya da emekli ikramiyelerinden ayrı olarak, yine ilave olarak
toplu bir ödemede bulunma hedeflenmiştir. 

3417 sayılı Kanuna göre, 657 sayılı
Devlet Memurları Kanunu, 926 sayılı Türk
Silahlı Kuvvetleri Personel Kanunu, 2802 sayılı
Hâkimler ve Savcılar Kanunu ve 2914 sayılı
Yükseköğretim Personel Kanunu hükümlerine
göre aylık almakta olan kamu görevlileri, kanunla
veya kanunların verdiği yetkiye dayanılarak
kurulan kuruluşlarda çalışanlar, 10
ve daha fazla işçi çalıştıran
işyerlerinde çalışan işçiler
ile kanunları uyarınca sözleşmeli statüde
çalışan personelin maaş ve ücretlerinden
kesintiler öngörülmüştür. Ayrıca,
1479 sayılı Esnaf ve Sanatkârlar ve Diğer
Bağımsız Çalışanlar Sosyal
Sigortalar Kurumu Kanununa göre, yani, Bağ-Kur'a tabi
olarak çalışanlar da kanun kapsamına
alınmıştır. 

Söz konusu kanun uyarınca çalışanlardan
yapılan yüzde 2 kesintiler, devlet ya da işveren
tarafından yapılan yüzde 100 katkılarla
birlikte, Türkiye Cumhuriyeti Ziraat Bankası Ankara
Şubesi nezdinde Hazine adına açılan
tasarrufları teşvik hesabında önemli
miktarlara ulaşmıştır. Oluşan
birikimler, sağlanan nemalarıyla birlikte, aynı
zamanda, kamu finansman açıklarının
giderilmesinde önemli bir kaynak olarak kullanılmıştır;
ancak, burada, üzerinde durulması gereken en önemli
husus, söz konusu kanunun 5 inci maddesinde öngörüldüğü
üzere, Yüksek Planlama Kurulunca belirlenecek esaslar
dahilinde, gayrimenkul alım-satımına yönelik
yatırımlar hariç olmak üzere, her türlü
menkul kıymetler ve verimi yüksek yatırımlara
yatırılmak suretiyle değerlendirmek olmakla
birlikte, uygulamada, bu hususa uyumda ne derece hassasiyet gösterildiğidir.


Nitekim, başlangıçta Kamu Ortaklığı
İdaresi Başkanlığı, bilahara, 1.1.1995
tarihinden itibaren de Hazine adına tasarrufu teşvik
hesabında 31 Aralık 1996 tarihi itibariyle anapara
ve nemalardan oluşan yaklaşık 352 trilyon liralık
kısmı, 1995 ve 1996 yıllarında Türkiye
Cumhuriyet Merkez Bankası reeskont faizi oranıyla,
yani, yüzde 50 ile Kamu Ortaklığı İdaresi
ve Türkiye Şeker Fabrikaları Anonim Şirketi
tarafından ihraç edilen tahvillerin alımında
kullanılmıştır. Aslında, tüm
bunlar bir zaruretten doğmuştur. Burada, bazı
önemli yatırımların tamamlanabilmesi
için, genel bütçeli ve kamu iktisadî
teşebbüsü statüsündeki bazı kuruluşlarımızın
ihtiyaç duydukları finansmanı karşılayabilmek
için mecbur kalınmıştır. Diğer
taraftan, kanun kapsamında bulunan işçilerden;
yani, ücretlerden kesinti yapılmaması ya da
yapılan kesintilerin ilgili hesaba yatırılmaması
halinde, kesinti yapılarak katkı payıyla
birlikte hesaba yatırılması gereken paranın
tahsilinde, 506 sayılı Sosyal Sigortalar Kanununun
primlerin tahsiline ilişkin hükümlerin tatbik
edileceği, kanunda bir hüküm olarak yer almaktayken,
buna benzer; yani, tahakkuk ve tahsilatı temin edecek bir
düzenlemenin aylıklardan yapılacak olan kesintiler
için söz konusu olmaması, başta belediyeler
olmak üzere, yatırımlar, personel aylık
ve ücret ödemeleri ve carî faaliyetler için
finansman sıkıntısı çeken birçok
kamu kuruluşunun kesinti yapmama ya da yapılan kesintileri
hesaba yatırmama yoluna tevessül etmelerine sebep
teşkil etmiştir.

Türkiye Cumhuriyeti Ziraat Bankası aracılığıyla
yurt çapında yapılan bir tespit çalışmasından
anlaşıldığı kadarıyla, 559'u
belediyeler, 88'i kurum ve kuruluşlar olmak üzere toplam
647 işveren, 3417 sayılı Kanun kapsamındaki
yükümlülüğünü eksik yerine getirmiş
veya hiç yerine getirmemiştir. Bunlardan 221 belediye
ile 75 kurum ve kuruluş olmak üzere toplam 296 işverenin,
personeli adına, Türkiye Cumhuriyeti Ziraat Bankasına
hiç hesap açtırmadığı görülmüştür.

Değerli arkadaşlar, 338 belediye ile 13
kurum ve kuruluş olmak üzere toplam 351 işverenin
ise, hesabı açtırmakla birlikte yatırılması
gereken miktarı eksik yatırdıkları
tespit edilmiştir.

Yine, ayrıca, 10 kişi ve daha fazla
sayıda işçi çalıştıran
işyerlerinin kanun kapsamına alınmış
olması, bazı işyerlerinin işveren payı
ödememek için işçi sayısını
10 kişinin altında tutma ya da çalışan
işçi sayısını 10 kişiden
az gösterme gibi bir yola gitmelerine sebep olmuş;
bunun sonucunda da, bir taraftan işyeri-sendika problemleri,
diğer taraftan da işyerleri arası maliyete dayanan
haksız rekabet ortamı doğmuştur. Aslında,
ücret ve aylıklardan yapılan kesintilere ilave
olarak, devlet ya da işverenin katkısıyla,
memur veya işçi şeklinde çalışanın
lehine, ona yılda bir defa ekgelir sağlayan, emekliliğinde
emekli ikramiyesi ya da kıdem tazminatının
yanında önemli miktarda ilave kaynak sağlayan
ve diğer taraftan da yurtiçi tasarruf miktarını
artıran 3417 sayılı Kanunun uygulaması
-biraz önce de ifade etmeye çalıştığım
gibi- bu sebeplerden dolayı ve esas itibariyle de bu hesapta
toplanan para ve nemaların ileride ödenmesinde sıkıntı
doğurur endişesiyle kısmî iptal edilmeye
yönelik olarak 4164 sayılı Kanun, Türkiye
Büyük Millet Meclisinde 28.8.1996 tarihinde kabul edilerek,
onaylanmak üzere Cumhurbaşkanlığına
gönderilmiştir.

4164 sayılı Çalışanlardan
Yapılmakta Olan Tasarruf Kesintilerine Son Verilmesi Hakkındaki
Kanun, sadece kesintileri durdurarak, nemalandırma ve geri
ödemeler dahil diğer hükümlerin 3417 sayılı
Kanun bünyesinde aynen muhafaza edildiği bu yeni düzenleme,
Cumhurbaşkanlığı makamı tarafından
bazı gerekçelerle onaylanmayarak, bir defa daha
görüşülmek üzere Türkiye Büyük
Millet Meclisi Başkanlığına iade edilmiştir.

Değerli arkadaşlar, iade gerekçesinde,
bazı açıklamalarla birlikte esas itibariyle,
bizim de Meclis araştırma komisyonu raporunda ilave
görüş olarak belirttiğimiz ve daha önce
de söz konusu kanunun görüşülmesi sırasında
Türkiye Büyük Millet Meclisinde ifade ettiğimiz
gibi, devlet ya da işverenden kesilen yüzde 3 oranındaki
katkıların çalışanlar için
bir müktesep hak olduğu, kendilerinin, kesintilerinin
durdurulmasıyla birlikte, o zamana kadar yapılan
kesintiler ve nemaların nasıl ödeneceğinin,
yani, bu hesabın nasıl tasfiye edileceğinin
bu kanunda yer almasının, sistemin bütünlüğü
açısından uygun olacağı belirtilmiştir
ve bunların yanında, ana müessesenin ortadan
kaldırılıp, o müessesenin işleyişiyle
ilgili usul ve esasları düzenleyen hükümlerin
yürürlükte bırakılmasının,
uygulamada birtakım mahsurlar doğurabileceği de,
yine, ifade edilmiştir.

Memur ve işçinin lehine olmakla beraber,
bu hesapta biriken kesintilerin, yatırılan yatırım
alanlarından elde edilen nemanın, sadece ücret
ve aylıklardan kesilen miktarla karşılaştırıldığında,
işçi ve memurumuzun lehine olduğu daha açıkça
ortaya çıkacak olan bu sistemde, başta sendikalarımız
olmak üzere, çalışanlarımızın
temsilcilerinin de arzuları üzerine ve biraz önce
arz etmeye çalıştığım sebepler
de dikkate alınarak, hükümetler tarafından
yeni bir düzenlemeye gidilebilir; ancak, yapılacak
yeni kanunî düzenlemede, iki ana hususa mutlaka yer
verilmelidir: 

Bunlardan birincisi, devlet ya da işveren tarafından
hesaba yatırılan yüzde 3'ler, çalışanın
müktesep hakkı olarak kabul edilmelidir ve bu müktesep
hak, ücret ya da maaşlarına ilave edilmelidir.
Bu miktarlar, işveren tarafından zaten yatırıldığından
ve ilave bir maliyet unsuru olmayacağından, bu şekilde
düşünülmemesi için herhangi bir sebep
görülememektedir. Aksine, yüzde 3'lerin ilavesi
için sebepler mevcuttur. 1992 Aralık ayı
baz alınarak, o tarihten Mayıs 1997 tarihine kadar
fiyat artışları ile maaş ve ücretlerdeki
net artışlar dikkate alınacak olunur ise,
bu yüzde 3'lerin maaş ve ücretlere ilave edilmesinin
şart olduğu görülecektir. Mayıs 1997
ayı fiyatları ile Aralık 1992 ayı
sonuna göre toptan eşya fiyatlarını mukayese
edecek olursak, artış oranı 15,63 kattır;
tüketici fiyat endeksine göre ise 16,12 kattır;
yani, Mayıs 1997 tarihindeki fiyatları Aralık
1992 tarihindeki fiyatlarla mukayese ettiğimizde, artış
oranları veya artış miktarı, kat olarak,
toptan eşya fiyatları endeksine göre 15,63,
tüketici fiyatları endeksine göre ise 16,12'dir.
Maaşlardaki net artışlar ise, 11,73 kat artış
göstermiştir. İşçi maaşlarındaki
artışlar ise, bir kamu kuruluşu baz alınmıştır
ki, burada, işçi net maaşları 14,47
kat artış göstermiştir. Görüldüğü
üzere, ücret ve aylıklardaki artışlar,
fiyat artışlarının çok gerisinde
kalmıştır. 

Diğer taraftan, hesapta biriken anaparanın
bir kısmı peşin, kalan kısmı
ve nemalar ise uzun vadeli, Türk Lirası cinsinden
ya da döviz türünden tahvil verilmek suretiyle
ödenmelidir. Mevcut Hükümet tarafından "anapara
ve nemaların ödenme imkânı yoktur"
denilmesi beklenilemez.

Kaynak problemlerinin olmadığı,
30 milyar dolar civarında ilave kaynağın bulunduğu,
bunun 8 milyar dolarlık kısmının bütçe
gelirleri için kullanılacağı, kalan 22
milyar dolarlık kısmının harcanacak
yerinin bulunmadığı, muhtelif zamanlarda, Sayın
Başbakanımız tarafından ifade edilmiştir.


Diğer taraftan, Kafkasya ve Orta Asya'da bulunan
Türk cumhuriyetleri olmasa, onlarla bir istişare lütfunda
bulunulmasa da, D-8'lerle yaratılan muazzam ticaret hacmiyle
kaynak problemi nasıl olsa halledilmiştir diye düşünmekteyiz!

Refah Partili ufacık belde belediyelerine
en son olarak 5'er milyar para gönderilmesi de kaynak sıkıntısının
olmadığını göstermektedir ve diğer
taraftan, bütçe nasıl olsa denktir ve ilave
kaynaklarla çalışanların nemaları
ve anaparaları da çok rahat bir şekilde ödenebilecektir.

ÖMER EKİNCİ (Ankara) - Atma Recep!..

RECEP MIZRAK (Devamla) - Üslubunuz size yakışır.

BAŞKAN - Sayın milletvekilleri, lütfen...

RECEP MIZRAK (Devamla) - Değerli arkadaşlar,
burada, Maliye Bakanlığının Kanunu gereğince
yapılması gereken bir lazimeyi de huzurlarınıza
getirmek istiyorum.

Bilindiği üzere, bu senenin ilk beş
ayı geçmiştir. Bu ilk beş ay içerisinde
bütçe rakamları, gelir-gider rakamları,
maalesef, resmî merciler tarafından bir türlü
kamuoyuna duyurulmamaktadır; resmî merciler tarafından
kamuoyuna duyurulmadığı gibi, resmî merciler
tarafından, bu rakamlardan, bu verilerden istifade ederek
bundan sonraki devlet hizmetlerini yönlendirecek yetkililere
de, maalesef, yine, bu zamana kadar intikal ettirilmemiştir.
Aslında, bu, Maliye Bakanlığının
Kuruluş Kanununa da aykırıdır. Maliye
Bakanlığının Kuruluş Kanunu, elde
edilen bilgilerin süratli bir şekilde düzenlendikten
sonra ilgililere intikalini emretmektedir.

Yine, değerli arkadaşlar, bugünlerde,
Kuzey Irak'ta, kahraman ordumuz ve diğer güvenlik güçlerimiz
önemli bir operasyon gerçekleştirmektedir. Bu
operasyona katılanlara güç, kuvvet diliyoruz;
cesaret dilemiyoruz, zaten bunlara ihtiyaçları da
yok. Bu harekât için gündeme gelen ödenek
meselesinde, Hükümet tarafından ifade edildiği
gibi, bir sistem, bir anlayış farklılığı
olmuş bulunduğunu yine diliyorum. Bazı duyumlarda
belirtildiği gibi, farklı bir şey düşünmek
istemiyorum Allah korusun. 

Bu arada, Kuzey Irak'tan ülkemize gelen Türkmenlerin
Ege sularında yaşadığı facialar,
bizleri üzüntüye gark etmekte, derinden yaralamaktadır.
Bunlar, zulümden kaçmışlardır
Türkiye'ye; mal mülk sahibidirler, iş, güç,
kariyer sahibidirler. Buna rağmen, sularda boğulmayı
göze alacak kadar geri dönmemede ısrar ediyorlarsa,
burada, bize düşen görevler de vardır.
Niye iade ediyoruz, niye dönmeye icbar ediyoruz? 

Bu konuda, burada, İçişleri Bakanlığımız
olmak üzere, herkesi göreve davet ediyor, bu duygu ve
düşüncelerle, Yüce Meclisi tekrar saygıyla
selamlıyorum. (ANAP sıralarından alkışlar)

BAŞKAN  - Teşekkür ediyorum Sayın
Mızrak.

Cumhuriyet Halk Partisi Grubu adına, Erzincan
Milletvekili Sayın Mustafa Yıldız; buyurun
efendim. (CHP ve DSP sıralarından alkışlar)

CHP GRUBU ADINA MUSTAFA YILDIZ (Erzincan) - Sayın
Başkan, değerli milletvekilleri; 3417 sayılı
Çalışanların Tasarrufa Teşvik
Edilmesi ve Bu Tasarrufların Değerlendirilmesine Dair
Kanun hükümlerine göre çalışanlar
adına biriken malî kaynak ile nemasının
hangi alanlarda değerlendirildiği ve bu kaynakların
piyasa şartlarında nemalandırılıp
nemalandırılmadığı hususlarındaki
yasal uygunluklarının araştırılması
amacıyla kurulan (10/17) esas numaralı Meclis araştırması
komisyonu raporu üzerinde, Cumhuriyet Halk Partisi Grubu
görüşlerini açıklamak üzere
söz almış bulunuyorum; Grubum ve şahsım
adına, Yüce Meclise saygılar sunuyorum. (CHP
sıralarından alkışlar) 

Değerli milletvekilleri, konuya açıklık
getirmesi açısından, önce, 3417 sayılı
Yasanın amacını kısaca dile getirmekte
yarar var diye düşünüyorum. Yasanın
genel gerekçesini incelediğimiz zaman şu ifadelerle
karşılaşmaktayız: Hazırlanan
bu kanun tasarısı, çalışanların
tasarruflarının artırılması
amacını gütmekte; bu amaçla çalışanların
aylık ve ücretlerinden belirli bir oranda tasarruf
kesintisi yapılarak, bankada adlarına açılacak
hesaplara yatırılması, devlet veya işverenlerin
bu tasarruflara katkıda bulunması ve toplanacak
paraların en iyi şekilde nemalandırılması
öngörülmektedir. Böylece çalışanlara,
ileride istedikleri şekilde kullanabilecekleri bir ilave
kaynak yaratılması hedeflenmekte ve çalışanlar,
bu suretle oluşacak tasarruflarını kullanırlarken
diğer tasarruf olanaklarını da harekete geçirmeye
teşvik edilmektedirler. 

Görüleceği üzere yasanın
amacı, dargelirliye zorunlu tasarruf yaptırılarak,
ileride, ona, daha iyi malî olanaklar sağlamaktır.


Bu çerçevede anılan kanunun
2 nci maddesinde kimlere yükümlülük getirildiği
belirtilmiş olup; 3 üncü maddesinde de, çalışanlardan
yüzde 2 kesinti yapılacağı, devlet veya
işverenlerden ise yüzde 3 oranında katkı
payı alınacağı hükme bağlanmıştır.


Ancak, zamanla bu oranlarda, yasanın verdiği
yetki çerçevesinde, değişiklik yapılmıştır.
Örneğin bu oranlar, 15.1.1989 tarihinden geçerli
olmak üzere çalışanlar için yüzde
3'e, devlet ve işverenler için yüzde 6'ya yükseltilmiştir.
Son olarak da, bu yüksek orandaki kesintilerin yanlışlığı
anlaşılmış, bunun üzerine 15.1.1994
tarihinden geçerli olmak üzere, bu kesintiler, çalışanlar
için yüzde 2'ye, işverenler için de yüzde
3'e düşürülerek, kısmen de olsa işçi
ve memurların mağduriyetinin  giderilmesi düşünülmüştür.

Sayın Başkan, değerli milletvekilleri;
tasarrufu teşvik etmeyi amaçlayan bu yasanın
önemli eksiklikleri vardır; bunu açıkça
belirtmekte yarar var. Bu nedenle, uygulama, arzulanan amaca hizmet
etmekten ziyade, gerek çalışanları
gerek dürüst çalışan işverenleri
gerek uygulamacıları ve gerekse devleti birçok
olumsuzluklarla karşı karşıya bırakmıştır.


Nedir bu önemli eksiklikler ve bu eksikliklere
dayalı olarak uygulamada nasıl yanlışlıklar
yapılmıştır; kısaca belirtmek
istiyorum. 

1. Yasa uyarınca tahsil olunan zorunlu tasarrufların,
Türkiye Cumhuriyeti Ziraat Bankasının Ankara
Merkez Şubesinde "Toplu Konut ve Kamu Ortaklığı
İdaresi Başkanlığı" adına
açılacak bir hesapta toplanması gerekmektedir.


Uygulamanın başladığı
günden bu yana, toplanan paraların hangi meblağa
ulaştığı konusunda, kamuoyu nezdinde sürekli
tereddütler hâsıl olmuştur. Böylesine
önemli bir hesapla ilgili bilgilerin kamuoyuna periyodik
olarak sunulması ve kamuoyunda bu hesapla ilgili hiçbir
kuşkunun yaşanmaması gerekmektedir. 

2. Yasa, idarenin keyfî uygulamalar yapmasına
olanak sağladığından, toplanan paralar denetim
mekanizmalarının dışında kalmıştır.
Nema ödemeleri, idarenin istediği zamanda ve istediği
şekilde gerçekleştirilmiştir. Bu durum,
yürütmenin güvenilirliğini tartışılır
hale getirmiştir; çünkü, zorunlu olarak
tasarruf yapan kişi, nemalarını çoğu
kez zamanında alamamış, devlet yönetiminde
olması gereken açıklık ilkesi, bu
konuda yeterince uygulanamamıştır. Hatta,
zaman zaman, ilgili hesapta trilyonlarca liranın toplanmış
olduğu bilindiği halde, ödeme zamanı geldiğinde,
idare tarafından "ödenecek para bulunmadığı"
türünden, kabul edilemez şekildeki özürlerle
toplumun önüne çıkmıştır.


Çalışanların elde ettikleri
ücretler, günümüz koşullarında
aylık zorunlu giderlerini dahi karşılayamamaktadır.
Böyle bir ortamda, zaten geliri yetersiz olan çalışanların
ücretlerinden yasa gücüyle bu şekilde zorunlu
kesinti yapılması, çalışanları
daha da mutsuzluğa itmekten başka bir işe yaramamıştır.
Yapılan uygulama, geçmişte yapılmış
tasarruf bonoları uygulamasıyla büyük
paralellik arz etmektedir. Bilindiği üzere geçmişte
tasarruf bonosu uygulamasında da insanlar, enflasyona devamlı
yenik düşürülmüştür. 

3.  Bu Yasanın bir diğer yanlışı
da İstihdam Vergisinin bir unsurunu oluşturmasıdır.
Kayıtdışı istihdamı özendirici
bir hale getirilmiştir. Bir diğer anlatımla,
çalışanlara yüklenen katkı payı,
çalışanların maliyetini artırdığından
gerek istihdamı ve gerekse yatırımı
olumsuz yönde etkilemektedir. Bunun sonucunda işverenler,
ister istemez daha az sayıda işçi çalıştırmaya
ya da kaçak işçi çalıştırmaya
yönelmişlerdir. Böylece, ya istihdam olanağı
kısıtlanmış olmakta ya da kıyıtdışı
ekonomi ağırlık kazanmaktadır. Özellikle
son yıllarda kayıtdışı ekonominin
oldukça önemli bir boyuta ulaştığı
görülmektedir. 

Tüm bu olumsuzluklara karşın, işçiden
ve işverenden yapılan zorunlu tasarruf kesintisi,
birikimi yapanlara zamanında hakkıyla ödenseydi,
belki anlayışla karşılanabilirdi. Oysa,
işçi zorunlu tasarruf adı altında birikime
zorlanırken, bu birikimin sağlıklı nemalandırılmadığını
görmesi haklı şikâyetlere konu olmuştur.

4.  Bu yasanın uygulamada doğurduğu
bir diğer ciddî sorun da, konunun  2 nci maddesinin
(b) fıkrası uyarınca, sadece 10 ve daha fazla
sayıda işçi çalıştıran
işyerlerinin zorunlu tasarruf uygulaması kapsamına
alınmasıdır. Çok sayıda işçi
çalıştıran işverenlerin büyük
bir bölümü, uygulama kapsamına girmemek
için resmî kayıtlarda 10'un altında
işçi çalıştırdıklarını
beyan etmeye başlamışlardır. Bu hüküm,
istihdamı önlemek  bir yana biraz önce belirttiğim
gibi, kaçak işçi çalıştırmayı
açıkça özendirmiştir. 

Bunun sonucunda, kayıtdışı
ekonomi gittikçe yoğunluk kazanmış ve
gerek vergi, gerekse sigorta primi kaybı ile karşılaşılmıştır.
Bunun da devlete ve Sosyal Sigortalar Kurumuna son derece olumsuz
etkisi olmuştur. 

Çalışanları tasarrufa
teşvik ettirmeyi amaçlayan bu Yasa -hükümleri
uygulandığı dönemler itibariyle- Yasanın
yetersizliğinden kaynaklanan nedenlerle amacına ulaşamamıştır.


Yasa hükümlerinin yetersizliği, gerek
devletin gerek dürüst çalışan işverenlerin
ve gerekse çalışanların aleyhine sonuçlara
neden olmuştur; rekabet eşitliğini bozan bir uygulama
ortaya çıkmıştır. 

Kaynak yetersizliği çeken kuruluşlar
yeni malî yükle karşı karşıya
kalmışlardır; bu durumun doğal sonucu
olarak da özellikle birkısım yerel yönetimlerde
ve ekonomik çıkmaz içindeki KİT'lerde,
belirtilen kesintiler yapılmış olmasına
karşın, ödemeler zamanında yapılamamıştır,
dolayısıyla olay yargıya yansımıştır.

5. Yine 1994 yılında, yasa gereğince,
altı yılını doldurmuş olanların
sistemden çıkma hakkı olmasına karşın,
kanun düzenlemesinin işçi aleyhine hazırlanmış
olmasından, bu olanak da kimse tarafından kullanılamamıştır.

6. Tasarrufların ödenmesinin hak sahiplerinin
ölmesi veya emekli olması gibi çok uzun bir
vadeye bağlı olması, bu yasanın bir diğer
açmazıdır.

Elde ettiği geliriyle ancak yaşadığı
günü idare edebilen çalışanlar için,
yasa zoruyla getirilmiş olan zorunlu tasarruf uygulamasının,
çalışma yaşamında, gerek ekonomik
ve gerekse sosyal anlamda herhangi bir yararından söz
etmek olanaksızdır.

Sayın Başkan, değerli milletvekilleri;
yasanın yapısından kaynaklanan tüm bu
yanlışların ve buna paralel olarak yapılan
bu yanlış uygulamaların kamuoyuna açıklanması
ve doğru alternatiflerin bulunarak tüm çalışanların
mağduriyetini gidermek amacıyla Türkiye Büyük
Millet Meclisi bir araştırma komisyonu kurmuş
bulunmaktadır.

Kurulan komisyon, yıllarca uygulanan mevcut
yasa çerçevesinde yapılan yanlışlar
sonucu oluşan olumsuz gelişmeler ve çalışan
kesimin çektiği sıkıntılara karşın
neler yapmış ve yaptığı araştırmalar
kamuoyu ve Yüce Meclisimizi tatmin etmiş midir, kısaca
değinmek istiyorum.

Bunları altı madde olarak sıralayabiliriz:

1.  Komisyonun 28.11.1996 tarihli Birleşiminde
yapılan seçimde, Afyon Milletvekili Sayın
İsmet Attila Başkanlığa, Balıkesir
Milletvekili Sayın İsmail Özgün Başkanvekilliğine,
Isparta Milletvekili Sayın Aykon Doğan Sözcülüğe,
Erzurum Milletvekili Sayın Ömer Özyılmaz
da Kâtip üyeliğe seçilmişlerdir.

Komisyon Başkanı olarak seçilen
Sayın İsmet Attila, bu Yasanın uygulandığı
dönemde, 4 yıl gibi uzun bir süre Maliye Bakanlığını
yapmıştır. Komisyon Sözcülüğüne
seçilen Sayın Aykon Doğan da, aynı dönemde,
Hazineden sorumlu Devlet Bakanlığını
yürütmüştür. Bu Komisyon daha göreve
başlamadan -kuruluşunda bile- demokratik teamüllere
uygun bir şekilde kurulmamıştır. 

Bu değerli iki arkadaşımızın,
hem yasanın uygulandığı dönem içerisinde
konuyla ilgili önemli ve sorumlu makamlarda bulunmaları
hem de yine bu konuda kurulan araştırma Komisyonunun
Başkan ve Sözcülüğünü yürütebilecek
şekilde bu görevlere gelmesi, bir noktada, Komisyonun
tarafsızlığına, çalışma
yöntemlerine ve verimli çalışmalarına
gölge düşürmüştür. Diğer
bir deyimle, bu iki arkadaşımız, masanın
her iki tarafında oturmaktadırlar. 

2. Yeterli ölçüde kurum, kuruluş
ve şahısların görüşüne
başvurulmadığı ve bilgisi istenenlere
de yeterince hazırlanma zamanı verilmediğinden,
tatmin edici bilgiler alınamamıştır.
Örneğin, kimi sivil toplum örgütlerinin temsilcileri,
çağrıldıkları toplantımızda
genel ve kısa konuşmalarının gerekçesi
olarak, aynı günün sabahı haber verildiğini
belirterek, yeterince hazırlanamadıklarını
belirtmişlerdir.

3. Bu konuda hazırlanan ve sizlere de dağıtılan
raporun içeriğinden de anlaşılacağı
üzere, rapor, Yasanın yürürlüğe
girdiği tarihten bugüne kadar geçirdiği evrelerin
sadece bir özetinden ibarettir. 

4. Çalışanlardan tahsilat yaptıkları
halde, ilgili banka hesaplarına süresinde ya da bugüne
kadar hiç yatırılmayan anapara veya gecikme
zamlarıyla ilgili olarak borçlu bulunan bazı
belediyeler ile diğer kurum ve kuruluşlar hakkında
ne gibi işlem yapıldığı netleştirilememiştir.


5. Anapara ve nemaların geri ödemelerine
ilişkin net bir görüş ve açıklık
getirilmemiştir.

6. Araştırma komisyonunun kurulması
amacıyla verilen önergenin gerekçesinde belirtilen
anapara ve nemaların yerinde ve uygun koşullarla
kullanılıp, kullanılmadığına
yeterli bir cevap alınamamış durumdadır.

Aslında, bu konuda, önerge sahibinin,
kendi önergesine bu cevabı alıp alamadığı
hususunda, bazı konuları size belirtmesini dilerdim;
ama, bakıyorum ki, bu önerge sahibi şu anda
burada yok; ama, onu temsilen, partisinden bir arkadaşının,
bu raporun yeterli olup olmadığı hususunu mutlaka
dile getirmesinde yarar görüyorum. 

Sayın Başkan, değerli milletvekilleri;
sonuç olarak, gerek 3417 sayılı Yasanın
içeriğinden kaynaklanan eksik ve yanlış
düzenlemelerden gerekse buna paralel olarak uygulamada gelişen
aksaklıklar nedeniyle Komisyonun hazırladığı
raporu yeterli ve sorunları çözebilecek nitelikte
bulmadığımızı beyan eder, bu duygu
ve düşüncelerle, Yüce Meclise saygılar
sunarım.(CHP ve DSP sıralarından alkışlar)

BAŞKAN - Teşekkür ediyorum Sayın
Yıldız. 

Refah Partisi Grubu adına, Balıkesir
Milletvekili Sayın İsmail Özgün; buyurun.
(RP sıralarından alkışlar)

RP GRUBU ADINA İSMAİL ÖZGÜN
(Balıkesir) - Sayın Başkan, değerli milletvekilleri;
3417 Sayılı Çalışanların
Tasarrufa Teşvik Edilmesi ve Bu Tasarrufların Değerlendirilmesine
Dair Kanun hükümlerine göre, çalışanlar
adına biriken malî kaynak ile nemasının
hangi alanlarda değerlendirildiği ve bu kaynakların
piyasa şartlarında değerlendirilip değerlendirilmediği
hususundaki yasal uygunlukların araştırılması
amacıyla kurulan (10/17) esas numaralı Meclis araştırması
komisyonu raporu üzerinde, Refah Partisi Grubu adına
söz almış bulunmaktayım; hepinizi saygıyla
selamlıyorum.

Sayın Başkan, değerli milletvekilleri;
3417 sayılı Çalışanların
Tasarrufa Teşvik Edilmesi ve Bu Tasarrufların Değerlendirilmesine
Dair Kanun, 1 Nisan 1988 tarihinde yürürlüğe
girmiştir. Kanun, genel gerekçesine bakıldığında
anlaşılmaktadır ki, çalışanların
tasarruflarının artırılması
amacını gütmektedir. Bu amaçla, çalışanların
aylık ve ücretlerinden belirli oranda tasarruf kesintisi
yapılarak, bankada adlarına açılacak
hesaba yatırılması ve de, tabiî, devlet
veya işverenlerin de, bu tasarrufa belirli oranda katkıda
bulunması ve toplanacak paraların en iyi şekilde
nemalandırılması olarak, Kanunun genel gerekçesinde
belirtilmektedir.

Çalışanların tasarruflarını
teşvik hesabına yatırılan paralar,
hem ücretlerdeki artış hem de çalışan
sayısındaki artış nedeniyle, ivmeli
bir şekilde artarak gelmektedir. Bu ise, ileriye yönelik
olarak, 3417 sayılı Kanunun yeniden bir değerlendirmeye
tabi tutulmasını, tasfiyesini veya belli sürede
ödenmesi için ciddî önlemlerin alınması
zaruretini orta yere koymaktadır.

Sayın Başkan, değerli milletvekilleri;
3417 sayılı Kanunun 2 nci maddesiyle, Kanun kapsamına
giren personel açıklanmıştır.
Bu personel, 657 sayılı Devlet Memurları
Kanunu; 926 sayılı Türk Silahlı Kuvvetleri
Personel Kanunu; 2802 sayılı Hâkimler ve Savcılar
Kanunu ve 2914 sayılı Yükseköğretim
Personel Kanunu hükümlerine göre aylık almakta
olan kamu görevlileri ile kanun veya kanunların verdiği
yetkiye dayanılarak kurulan kuruluşlardaki, kurumlardaki
çalışanlardır. 

Yine, 10 ve daha fazla işçi çalıştıran
işyerlerinde çalışan işçiler
ile kanunları uyarınca sözleşmeli statüde
çalışan personelin aylık ve ücretlerinden
tasarruf kesintisi yapılmaktadır. Ayrıca,
bu tasarruflara, devlet veya ilgili işveren de katkı
sağlamaktadır. 

1479 sayılı Esnaf ve Sanatkârlar
ve Diğer Bağımsız Çalışanlar
Sosyal Sigortalar Kurumu Kanununa tabi olarak çalışanların
gelirlerinin bu Kanun hükümlerine göre belirlenecek
kısmının, tasarruf olarak, her ay, ilgili
banka şubesine yatırılacağı, yine
aynı maddeyle hükme bağlanmıştır.


Maliye Bakanlığı tarafından,
personel sayısı esas alınarak yapılan
çalışmaya göre, 3417 sayılı
Kanun kapsamına dahil olan hak sahibinin, aşağı
yukarı 5 milyon kişi civarında olduğu
tespit edilmiştir. Kanun kapsamında olmasına
rağmen, Bağ-Kur'lular için, bugüne kadar,
herhangi bir uygulamaya da girilmemiştir. 

Sayın Başkan, değerli milletvekilleri;
3417 sayılı Kanunun nemalandırmayı
düzenleyen 5 inci maddesine göre, Toplu Konut ve Kamu
Ortaklığı İdaresi Başkanlığı,
4 üncü maddeye göre açılacak hesapta
toplanan paraları, Yüksek Planlama Kurulunca belirlenecek
esaslar dahilinde, gayrimenkul satımına yönelik
yatırımlar hariç olmak üzere, her türlü
menkul kıymetlere ve verimi yüksek yatırımlara
yatırmak suretiyle nemalandırır. 

Çalışanların tasarrufa
teşvik hesabında biriken tutarların önemli
bir bölümü, Kamu Ortaklığı İdaresi
tarafından ihraç edilen tahvillere yatırılmıştır.
Bunları kısaca ifade edecek olursak; 30.6.1989 tarihli
Yüksek Planlama Kurulu kararına göre 3 milyar
ABD Doları, 1.4.1992 tarihli Kamu Ortaklığı
Yüksek Kurulu kararı ve 28.4.1992 tarihli Yüksek
Planlama Kurulu kararı gereğince 1 milyar ABD Doları,
30.12.1992 tarihli Kamu Ortaklığı Yüksek
Kurulu kararı ve 14.1.1993 tarihli Yüksek Planlama
Kurulu kararı gereğince 2,5 milyar ABD Doları
tutarındaki özel tertip tahvillerdir. 

Bu tahvillerin yüzde 50'si 3 yıl, yüzde
25'i 4 yıl ve diğer yüzde 25'i 5 yıl vadeli;
tamamı ABD Dolarına dolarına endeksli ve
getirisi libor faiz oranını geçmemek üzere,
kamu bankalarının 1 yıl vadeli ABD Dolarına
verdiği faiz oranı üzerinden düzenlenmiştir.


Kamu Ortaklığı İdaresi tarafından,
ağırlıklı olarak, Kamu Ortaklığı
Fonu finansmanı kapsamında yer alan otoyol, baraj
ve benzeri altyapı yatırımları finansmanı
ve bunların iç ve dışborç geri
ödemelerinde kullanılmak üzere ihraç edilen
ABD Dolarına endeksli tahvillere yatırılan
tutarların, zamanla önemli bir büyüklüğe
ulaşması ve ABD Doları yükümlülüğüne
karşın, Kamu Ortaklığı Fonunun
gelirinin tümünün TL bazında olması
sebep gösterilerek, 1993 yılı sonu itibariyle,
Kamu Ortaklığı Fonunun bu yükümlülüğünün
TL'ye dönüştürülmesine karar verilerek,
konu Yüksek Planlama Kuruluna sunulmuş ve 11.12.1994
tarih ve 94/T-21 sayılı Yüksek Planlama Kurulu
kararıyla çalışanların tasarrufa
teşvik hesabının plase edildiği Kamu Ortaklığı
İdaresi tarafından çıkarılan
ve ABD Dolarına endeksli özel tertip tahviller, dördüncü
nema ödemesi için, esas alınan tarih itibariyle,
Türkiye Cumhuriyet Merkez Bankası döviz alış
kuru üzerinden anapara bedeli ve tahakkuk eden faizlerle
birlikte Türk Lirasına çevrilmiştir.
Hesap edilen bu tutar karşılığında,
Kamu Ortaklığı İdaresi tarafından
kamu bankalarınca bir yıllık mevduata, en
yüksek faiz oranı esas alınarak, yılda
bir faiz ödemeli ve yüzde 50'si 3 yıl, yüzde
25'i 4 yıl, bakiyesi de -yüzde 25'i- 5 yıl
vadeli TL cinsinden düzenlenmiş özel tertip tahviller
ihraç edilmiştir. 

Diğer taraftan, 27.11.1994 tarihinde yayımlanan
4046 sayılı Özelleştirme Uygulamalarının
Düzenlenmesine ve Bazı Kanun ve Kanun Hükmünde
Kararnamelerde Değişiklik Yapılmasına
Dair Kanunun geçici 6 ncı maddesiyle, çalışanların
tasarruflarını teşvik hesabının
yürütülmesi 1.1.1995 tarihinden itibaren Hazine
Müsteşarlığına devredilmiş
ve bu arada da, 1.1.1995 tarihinde ödenmesi gereken, yukarıda
açıklanan tutarın, birinci yıl faizinin
ödenmesi, zamanında gerçekleştirilememiştir.
Bunun üzerine, 6.9.1995 tarih ve 95/T-64 sayılı
Yüksek Planlama Kurulu kararı uyarınca, söz
konusu birinci yıl faizi için, Hazine Müsteşarlığı
tarafından, 1 yıl vadeli, Türkiye Cumhuriyeti
Merkez Bankası reeskont faiz oranı üzerinden
yeni bir tahvil ihracı yapılmış, aynı
kararla, daha önce ihraç edilen 3, 4, 5 yıl
vadeli tahvillerin faiz oranları da, yeniden, Türkiye
Cumhuriyeti Merkez Bankası reeskont faiz oranı ile
değiştirilmiştir. 

Çalışanların tasarrufa
teşvik hesabında biriken kaynağın diğer
önemli bir bölümü, Türkiye Elektrik Kurumu
tarafından ihraç edilen, TL ve dövize endeksli
tahvil alımlarında kullanılmıştır.
Bu tahvillerin TL cinsinden düzenlenen bölümü
toplamı 4,2 trilyon olup, 2 yıl yüzde 35, daha
sonraki yıllarda yüzde 30 faizlidir. 3 trilyonluk
bölümünde de, yine, TEK tarafından ihraç
edilen, ABD Dolarına endeksli, kamu bankalarının
1 yıl vadeli ABD Dolarına uyguladığı
faiz oranını geçmemek şartıyla,
libor faiz oranı üzerinden getirisi olan tahvillerin
alımı için kullanılmıştır.


Diğer taraftan, yine, aynı fonda biriken
paraların bir kısmı da, Türkiye Şeker
Fabrikaları Anonim Şirketi tarafından ihraç
edilen tahvillere plase edilmiştir. Türkiye Şeker
Fabrikaları Anonim Şirketinin üreticilere olan
pancar borçlarının ödenmesine kaynak
sağlamak amacıyla 1 trilyon 750 milyar TL kullanılmıştır.
Söz konusu tahviller, kamu bankalarının 1 yıl
vadeli mevduata uyguladığı en yüksek faiz
oranıyla ihraç edilmiştir. 

Yine, çalışanların tasarrufa
teşvik hesabında biriken paraların 152 milyar
TL civarındaki kısmı, TÜPRAŞ'ın
sermaye artırımında kullanılmak üzere
Türkiye Petrolleri Anonim Ortaklığı tarafından
ihraç edilen tahvillere plase edilmiştir. 

Çalışanların tasarrufa
teşvik hesabında biriken kaynakların bir bölümü
de değişik tarihlerde Hazine bonosu alımlarında
kullanılmıştır. 200,5 milyarlık
kısmı Türk Lirası, 1 trilyon 29 milyar
lirası ise ABD Doları ve Alman Markına endeksli
bono alımlarına yapılmıştır.


Hesabın başladığı
1988 yılından itibaren, Aralık 1996 yılı
sonu itibariyle hesaplanan bileşik nema oranı, aşağı
yukarı yüzde 233 civarındadır. Aralık
1996 sonu itibariyle hesabın toplam yükümlülüğü
565 trilyon 747 milyar liradır. 

Sayın Başkan, değerli milletvekilleri;
zorunlu tasarruf konusu, Türk çalışma
hayatının önünde, gerçekten acil
çözüm bekleyen en aktüel sorunlardan birisidir.
Çalışanların tasarrufa teşvik
hesabının mevcut yapısı ve uygulamada
karşılaşılan problemler ile gelinen
nihaî durum, hesabın tasfiyesini ve zorunlu tasarruf
uygulamasının en kısa sürede sona erdirilmesini,
buna bir çözüm getirilmesini zorunlu kılmaktadır.
Komisyonumuz, bu konuda, çalışmaları
esnasında, işçi sendikalarımızın
temsilcileriyle görüşmelerde bulunmuştur.
İşçi sendikası temsilcileri de, görüşmeler
esnasında, haklı olarak, bu konunun bir an evvel
çözüme kavuşturulması, çalışanların
hak ettikleri hem nemaların hem de esas olan paraların
kendilerine bir an evvel ödenmesi ve de devletin katkı
payı olan yüzde 3'lerin, yüzde 4'lerin de, kendilerine,
hesabın sona erdirilmesinden sonra maaş olarak, maaşlarına
zam olarak verilmesi talebinde bulunmuşlardır. Çalışanlar
adına tasarruf kesintisi ve işveren katkı
payını yatırmayan kuruluşlar, nema
ödemelerinde, hak sahiplerinin mağduriyetine neden olmuşlardır
bugüne kadar. Özel sektör de, katkı payından
kurtulmak için, işyerlerini, küçük
kapasiteli, yani çalışan sayısını
yüzde 10'dan aşağı duruma getirmek suretiyle,
küçük işyerlerine dönüştürmeye
çalışmış. Elbette, bu, kanunun
aksaklığından ileri gelmektedir. Zorunlu tasarruf
uygulamaları, işçi, işveren ilişkilerini
gerginleştirmekte, kayıtdışı
ekonomiyi teşvik etmekte ve sonuçta, tüketiciye
yük getirmektedir. 

İşte, bu hususlar dikkate alındığında,
sorunun çözümüne yönelik, realist,
akılcı ve uygulanabilir gerekçelere dayanan
bir yasa tasarısının, Hükümet tarafından
hazırlanarak, Meclise sevki gerekmektedir. Konuyla ilgili
durum ortadadır. Sorunu tırmandırmak yerine,
realist çözümler üretilmelidir. Çözüm
ne olursa olsun, devlet katkısının, mutlaka,
ücretlere zam olarak ileriki tarihlerde yansıtılması
gerekir. 

Getirilebilecek olan alternatifler üzerinde
de kısaca durmak istiyorum: 3417 sayılı Kanunun
tasfiyesinin gerçekleştirilmesini sağlayacak
yasal düzenlemeyle, hak sahiplerine, anaparalarının
belli bir sürede nakten, nema ödemelerinin ise, uzun
vadede, TL veya dövize endeksli devlet tahvilleriyle ödenmesi
sağlanabilir.

Yine, diğer bir alternatif olarak, anapara ve
nemaların tümüne hazine bonosu veya gelir getiren
senetler dağıtılabilir. 

Çalışanların tasarrufa
teşvik hesabının tasfiyesi halinde, hak sahiplerinin
birikmiş alacaklarının, emekliliğe esas
hizmet süresine eklenerek bu sorun ortadan kaldırılabilir.
Ancak, burada bir teknik husus var; Sosyal Sigortalar Kurumuna
tabi olarak çalışanlarda hizmet süresiyle
ilgili bir problem karşımıza çıkabilir;
ama, bir alternatif olarak, yine de arz ediyorum. 

Anapara ve nemalar, ücretlerden kesilen vergilere
mahsup edilebilir. 

Yine bir alternatif olarak, işçi ve
işverenin idaresinde kurulacak bir fon yönetimine bu
paralar devredilebilir. 

Diğer taraftan, anapara ve nema ödemelerinin
bir bölümünün, örneğin yüzde
25 veya yüzde 50'sinin nakten, bakiyesinin dört beş
yıl vadeli veya dövize endeksli devlet tahvilleriyle
ödenmesi sağlanabilir. 

Sayın Başkan, değerli milletvekilleri;
zorunlu tasarruf uygulaması, maalesef, bugün, gerçekten
içerisinden çıkılması zor bir
hale gelmiştir. Geldiğimiz noktada, bu sorunu daha da
çözümsüz hale getirmek yerine, akılcı,
mantıklı ve bilimsel teklifler üretmemiz ve
zorunlu tasarruf uygulamasına, hak sahiplerini mağdur
etmeksizin son vermemiz gerekir. Çalışanların
da Hükümetten beklediği budur. Komisyon çalışmalarımız
esnasında sendika temsilcisi arkadaşlarımızın
da bizlere söylediği budur. 

O bakımdan, ümit ediyorum ki, Hükümetimiz,
en kısa süre içerisinde, çalışanların
müktesep haklarına zarar vermeden, onların
haklarını en iyi şekilde, Anayasaya da uygun
bir şekilde korumak suretiyle Meclise getireceği bir
kanun tasarısıyla, inşallah, bu konuyu en
güzel şekilde aşarız diyorum.

Bu duygu ve düşüncelerle hepinizi
hürmetle selamlıyor, saygılarımı
sunuyorum. (RP sıralarından alkışlar)

BAŞKAN - Teşekkür ediyorum Sayın
Özgün.

Demokratik Sol Parti Grubu adına, Balıkesir
Milletvekili Sayın Güven Karahan, buyurunuz. (DSP
sıralarından alkışlar)

Sayın Karahan, süreniz 20 dakikadır.

DSP GRUBU ADINA MUSTAFA GÜVEN KARAHAN (Balıkesir)
- Sayın Başkan, değerli milletvekilleri; 3417
sayılı Çalışanların Tasarrufa
Teşvik Edilmesi ve Bu Tasarrufların Değerlendirilmesine
Dair Kanun uyarınca, çalışanlar adına
biriken malî kaynak ve nemasının hangi alanlarda
değerlendirildiği ve bu kaynakların piyasa koşullarında
değerlendirilip değerlendirilmediği hususlarındaki
yasal uygunlukların araştırılması
amacıyla kurulmuş bulunan (10/17) sayılı
Araştırma Komisyonu raporu üzerinde Demokratik
Sol Partinin görüşlerini açıklamak
üzere söz almış bulunuyorum. Bu vesileyle,
hepinizi saygıyla selamlarım.

Değerli milletvekilleri, önce, komisyon
çalışmaları hakkında sizlere
bilgi vererek sözlerime başlamak istiyorum.

Kamu çalışanları ve 3417
sayılı Yasaya bağlı olan işyerlerinde
çalışan işçilerimizi yakından
ilgilendiren bu konuda komisyonu teşkil eden iktidar yanlısı
partilerin komisyon üyeleri dört toplantıya,
çoğunluğu teşkil etmeyecek şekilde
gelmişlerdir, ancak beşinci toplantıda başkan,
başkanvekili, sözcü ve kâtip seçilebilmiştir.
Hükümeti teşkil eden Refah Partisi ve Doğru
Yol Partisinin komisyon üyeleri, partilerinin genel başkanlarından
aldıkları emirler doğrultusunda olsa gerek,
konunun dört başı mamur incelenmesine ve irdelenmesine
olanak sağlayacak bir çalışma ortamı
yaratmamışlardır. 

Komisyonda, 3417 sayılı Kanun hükümlerine
bağlı olanların en önemli sorunlarından
biri olan bu konu üzerinde, biraz önce söylediğim
gibi, yeterli bir çalışma yapılmamıştır.
Konuyla ilgili olarak yalnız ilgili bürokratların
ve işçi sendikaları konfederasyonlarının
temsilcilerinin düşünceleri sorulmuş, kamu
çalışanları temsilcilerinin konuyla
ilgili önerileri dikkate alınmamıştır.
Araştırma komisyonu, araştırmanın
içeriğine girme yerine konuyu İktidar ortaklarının
istediği yöne çekmiştir; konunun çözümüyle
ilgili görüşlerimizi bile tarafsızlık
ilkesi içerisinde değerlendirmemiş, yanlı
hareket etmiştir. 

Değerli arkadaşlarım, komisyonun
amaçlarından biri, 3417 sayılı Kanunla
elde edilen kaynakların piyasa şartlarında
değerlendirilip değerlendirilmediğinin araştırılması
olmasına karşın, bu konu üzerinde bir
çalışma yapılmamış, 3417
sayılı Kanun hükümlerine göre toplanan
paraların kredi olarak verildiği kurum ve kuruluşlar
ile kredilerin verildiği yıldaki faiz oranlarıyla
yetinilmiştir. 

Komisyon, araştırma önergesi doğrultusunda
bir çalışma yapmadığı gibi,
3417 sayılı Kanun hükümlerinin yürütülmesi
konusunda da çalışma yapmamıştır;
kesenek ve katkı paylarını yatırmayanlar
konusunda bir çözüm de üretmemiştir.
Komisyon raporu, Yüksek Planlama Kurulunun yanlış
uygulamalarıyla ilgili hiçbir konuya temas etmemektedir.


Değerli milletvekilleri, çalışanların
tasarruflarını teşvik hesabı, yatırımları
hızlandırmak ve işsizliği azaltmak için
iyi niyetle gündeme getirilmiştir. Ancak, başlangıçtan
günümüze kadarki uygulamalar, bu yasanın
ucuz kaynak yaratmak amacıyla çıkarılmış
olduğunu göstermiştir. 3417 sayılı
Yasa, 1960'ların tasarruf bonosunun ve 1970'lerin MEYAK'ının
1988'lere uyarlanmış şeklidir; her üçünde
de, çalışanlar, devlet tarafından açıkça
kazıklanmıştır. Bu üç uygulama,
çalışanların verdikleri yetmiyormuş
gibi, çalışanlardan yeni bir vergi alınmasıdır.


Konuyu daha iyi anlayabilmek için, 3417 sayılı
Yasanın çıkarılması öncesine
dönmemiz gerekmektedir. Kanun tasarısının,
Çalışma, Sağlık ve Sosyal İşler
Komisyonunda ve Plan ve Bütçe Komisyonunda yapılan
görüşmeleri sırasında, o zamanki
SHP ve DYP komisyon temsilcileri bu yasa tasarısına
muhalefet şerhi koymuş, karşı çıkmışlardır.
Kanunun çıkarılması öncesinde
muhalefet şerhi koyanlar, 1991 erken genel seçimlerinden
sonra koalisyon ortaklığı kurmuşlar, ağır
eleştirilerle karşı çıktıkları
bu kanunu yürürlükten kaldırmaya teşebbüs
dahi etmemişlerdir; yani, tükürdüklerini
yalamışlardır.

Son yıllarda yapılması gereken
ödemeleri bile zor karşılayan çalışanların
tasarruflarını teşvik hesabının
bu duruma gelmesinde en büyük sorumluluk, Devlet Bakanlığı
ve Başbakanlığı döneminde Sayın
Tansu Çiller'e aittir. 

Çiller'in, çalışanların
tasarruflarını teşvik hesabına en büyük
darbesi, 1994 yılında yaşanan ekonomik bunalım
dönemindedir. Bu bunalım döneminde, bilindiği
gibi, döviz kurları çok aşırı
ölçüde artmıştı. Çiller'in
başkanlığındaki Yüksek Planlama Kurulu,
1994 tarihinde aldığı bir kararla, hesapta bulunan
dövize endeksli Kamu Ortaklığı İdaresi
tahvillerini ve gelir ortaklığı senetlerini,
1993 Aralık sonu döviz kurlarıyla Türk
Lirasına çevirerek, Kamu Ortaklığı
İdaresi tahvillerine yatırılmasına
neden olmuştu. Bu karardan sonra, çalışanların
tasarrufa teşvik hesabındaki kayıp, o günkü
değerlerle yaklaşık olarak 80 trilyon Türk
Lirası olmuştu. 

Sayın Çiller'in ikinci darbesi; çalışanların
tasarruflarını teşvik hesabındaki paraların
yatırıldığı tahvillerin faizlerini
düşük tutmak olmuştur. Çiller'in,
Başkanlığını yaptığı
Yüksek Planlama Kurulu, fon hesabında bulunan paraların
Merkez Bankası reeskont faiz oranlarıyla değerlendirilmesi
kararını almıştı; Hazinenin,
yüzde 200, yüzde 400'lük değerlerle borçlandığı
bu dönemde, Merkez Bankası reeskont faizlerini sorarsanız
yüzde 52 oranındaydı. Eğer, Çiller'in,
kur ve faizlerle ilgili kararları olmasaydı, çalışanların
tasarruflarını teşvik hesabında, birkaç
katrilyonun üzerinde para toplanmış olacaktı.


Değerli arkadaşlarım, ülkemiz
çalışanları gündeminin başköşesini
işgal eden çalışanların tasarrufa
teşvik hesabının tasfiye edilmesi düşüncesi,
Anayol Hükümeti zamanında gündeme gelmişti.
Anayol Hükümeti, keseneklerle, devlet-işveren
katkılarını ödeyerek, çalışanların
yasal hakkı olan nemaların üzerine yatmak istemişti;
ancak, Sağlık, Aile, Çalışma ve
Sosyal İşler Komisyonunda yapılan görüşmeler
sırasında, özellikle Partimin temsilcilerinin
çabaları sonucunda, Hükümet, gündeme
getirdiği bu tasarıyı geri çekmek zorunda
kalmıştı. Anayoldan sonra kurulan Refahyol
Koalisyon Hükümetinin büyük ortağı
olan Refah Partisi, hükümet olmadan, 3417 sayılı
Kanunun tasfiye edilmesini; ancak, çalışanların
haklarının gasp edilmemesi gerektiğini savunurken;
hükümet olunca, her fikrinde olduğu gibi, 180 derece
çark etmeyi tercih etmiştir. Refah Partisi, "bu
kanunun uygulamalarından hiç kimse memnun değil"
savıyla, çalışanların tararrufa
teşvik birikimlerini çözümsüzlüğe
itmeyi, kamuoyu baskılarına rağmen, uygun bulmuştur.
Hakkın yenmeyeceğini çok iyi bilmesi gerekenler,
hele hele kul hakkının yenmeyeceğini bilmesi
gerekenler, Tanrı'dan önce çalışanların,
kendilerini cezalandıracaklarını çok
iyi bilmelidirler. (DSP sıralarından alkışlar)

Değerli arkadaşlarım, 3417 sayılı
Kanun, yaratılan fonun en iyi şekilde değerlendirilmesini
hükme bağlamasına karşın, kanunun
uygulamaya geçişinden bugüne kadar hükümet
edenler, çalışanların yasalarla verilmiş
haklarını korumak zorunda olduklarını
unutarak kanun hükümlerine aykırı hareket
etmişlerdir. Bu konuda, ANAP'ın, DYP'nin, CHP'nin
ve son uygulamalarıyla Refah Partisinin, çalışanların
bu kanunla verilmiş hakları konusunda söyleyecekleri
tümüyle yalandır. Bu konuda, bu partiler, sakın
ha, çalışanların yanında olduklarını
ifade etmesinler; çünkü, çalışanlar,
bu partilerin ne düşüncede olduğunu çok
iyi bilmektedirler. (DSP sıralarından alkışlar)
Ayrıca, ANAP, DYP, CHP ve Refah Partisi, çalışanların
haklarının gasp edilmesine neden olurlarken hesap
vermemeyi de başarıyla eş tutmuşlardır.


Çalışanlara daha iyi yaşam
koşulları sağlama, yaratılacak kaynaklarla
yatırımların hızlandırılması
ve işsizliğin önlenmesi gibi gerekçelerle
uygulamaya konulan 3417 sayılı Yasa, daha baştan
ölü doğmuştur. Bunun nedeni, kurumsal bir
yapı arz etmemesidir.

Kurumsal niteliğin olmaması yüzünden,
yaratılan fonun nemalandırılması da
kanunun özüne uygun yapılamamıştır.
Kanunun 5 inci maddesi, gayrimenkul dışında
her türlü menkul kıymetlerin ve verimi yüksek
yatırımların uygulamada olmasını
gerektirirken, yaratılan fonlar, başlangıçta
Toplu Konut ve Kamu Ortaklığı İdaresinin
ellerine bırakılmıştır. Ayrıca,
Yüksek Planlama Kurulunca belirlenecek esaslar dahilinde,
bu kanunla yaratılan kaynaklar değerlendirilecektir;
yani, çalışanların hakları,
siyasî otoritenin iki dudağının arasında
bıraktırılmıştır. 

Yüksek Planlama Kurulunun kararları,
hiçbir zaman çalışanların lehinde
olmamıştır; çünkü, uygulamalardan
gördüğümüz, kanunun uygulamaya konulmasından
beri elde edilmiş olan kaynakların bazı kurum
ve kuruluşlara ucuz kaynak olarak aktarılmış
olduğu şeklindedir. Banka faizlerinin yüzde 60'lar
düzeyinde olduğu yıllarda zorunlu tasarruf birikimleri
yüzde 30-35'lerle kullandırılmıştır.
ANAP dönemindeki bu uygulamalar, yani, yaratılmış
fonun değerlendirilmesi, kanunun hükümlerine aykırı
bir şekilde yapılmıştır. Bu durum,
SHP-DYP Koalisyon Hükümetlerinin 1992-1994 arası
döneminde en yüksek kamu bankası faiz oranına
çekilmiştir; ancak, 1.1.1995 tarihinden itibaren
çalışanların tasarrufa teşvik
hesabının yürütülmesi Hazine Müsteşarlığına
bırakıldıktan sonra, bu durum değişmiştir.


Yine, SHP-DYP Koalisyon Hükümetleri sırasında
fonun nemalandırılması, yürütmenin
Hazineye devrinden sonra, çalışanların
aleyhine dönmüştür. Hazinenin yürütmeyi
üzerine almasıyla, nemalandırma, Türkiye
Cumhuriyet Merkez Bankası reeskont faizlerine dönüvermiştir.
Kamu Ortaklığı İdaresi, çalışanların
tasarrufa teşvik hesabında biriken kaynaktan 1989
yılında 3 milyar, 1992 yılında 1 milyar
ve 1993 yılında 2,5 milyar dolarlık kısımlarını
özel tertip tahviller olarak kullanmıştır.
Bu dolara endeksli tahvillerin yüzde 50'si üç
yıllık, yüzde 25'i dört yıllık,
yüzde 25'i de beş yıllık vadeli tahvillerdir;
getirisi, libor faiz oranını geçmemek üzere,
kamu bankalarının bir yıl vadeli Amerikan
Dolarına verdiği faiz oranı üzerinden olmuştur.
Ancak, Amerikan Dolarına endeksli tahvillere yatırılan
tutarların zamanla büyük boyutlara ulaşması
bahanesi ve Kamu Ortaklığı Fonu gelirlerinin
yalnız Türk Lirası olduğu ileri sürülerek,
11 Şubat 1994 tarihinde, Yüksek Planlama Kurulu kararıyla,
31 Aralık 1993 tarihindeki Türkiye Cumhuriyet Merkez
Bankası döviz alış kuru üzerinden
anapara bedeli ve tahakkuk eden faizlerle birlikte Türk Lirasına
çevrilivermiştir; bu uygulama, sanki, kanunun ruhuna
uygun olarak, çalışanların lehindeymiş
gibi. Aslında, Yüksek Planlama Kurulunun yaptığı,
3417 sayılı Kanunun ruhuna tamamen aykırıdır;
açıkça suç işlemektir, çalışanlara
kazık atmaktır. Dövize endeksli tahvillerden
elde edilen gelirler, kamu banklarınca bir yıllık
mevduata uygulanan en yüksek faiz oranı esas alınarak,
yılda bir faiz ödemeli, üç, dört
ve beş yıllık özel tertip tahvillerle
değerlendirilmiştir.

Şimdi, sormak lazımdır; bu paralar,
Yüksek Planlama Kurulunu teşkil edenlerin paraları
olsaydı, aynı uygulamayı yine yaparlar mıydı?
(DSP sıralarından alkışlar) Ayrıca,
buna benzer uygulamayı, bankalara ya da dolara endeksli
tahviller alan özel sektöre yapsalardı ne olurdu?
Değerli arkadaşlarım, eğer, Yüksek Planlama
Kurulu bu işi bankalara ve özel sektöre karşı
yapsaydı, Türkiye'de yer yerinden oynardı.
İşte, size, SHP-DYP'nin, çalışanlara
attığı en büyük kazıklardan
biri.

Değerli milletvekilleri, 3417 sayılı
Yasa gereğince kesilen kesenek ve katkı paylarına
uygulanan faiz, sekiz yılda, bileşik faiz olarak,
yüzde 233,8'dir, bunun ne kadar düşük bir
oran olduğu hepimiz tarafından çok iyi bilinmektedir.
Oysa, bu yıllar boyunca, Hazinenin, bankalara ve özel
sektöre ödediği içborç faizi, yıllık
yüzde 80 ilâ yüzde 140 arasındadır.
Buradan, yapacağınız basit bir hesapla, çalışanların
tasarruflarının ne kadar ucuz kullanıldığını
anlarsınız. Ayrıca, o tarihten beri yıllık
enflasyon oranlarının yüzde 64'lerle yüzde
149'lar arasında dolaştığını
da sizlere hatırlatmak isterim. 

Çalışanların tasarruflarını
Amerikan Doları olarak değerlendirirsek, 1988 yılında
1 Amerikan Doları 1 440 Türk Lirasıydı,
bugün 142 bin Türk Lirası; artış
neredeyse 100 kat. Borsaya girmenin gereği olmadığı
kanısındayım; çünkü, borsadaki
değer artışı da 100 kattan fazla.

Bütün bunları göz önüne
aldığımızda, gündemimiz, çalışanların
tasarruf kesintilerinin değerlendirilmesi için kurulan
(10/17) sayılı Araştırma Komisyonunun
raporu değil de, yolsuzluk soruşturması olmalıydı;
çünkü, bugün 5 milyon kamu çalışanı
ve işçinin, yasalarla güvence altına
alınmış paraları çarçur
edilmiştir, edilmeye devam edilmektedir. Çalışanlar,
bir yerde, tam anlamıyla dolandırılmışlardır.
Sekiz yıl boyunca iktidar olanlar da, bu işle görevlendirilmiş
bürokratlar da bu suçun failleridir. Çalışanların
haklarının gasp edildiği uygulamalar, devlete
olan güveni ortadan kaldırmaktadır, güven
bunalımı doğurmaktadır, politikacılara
saygınlığı ortadan kaldırmaktadır.


Değerli milletvekilleri, komisyon raporunda dikkatimizi
çeken bir hususu da gözler önüne sermek
istiyorum. Bilindiği gibi, 3417 sayılı Kanun
gereği Ziraat Bankasına bir komisyon verilmektedir.
Bu komisyon, başlangıçta yüzde 2 iken,
1990 yılında yüzde 1'e düşürülmüştür.
Bugüne kadar, Ziraat Bankasına 1,9 trilyon Türk
Lirası komisyon ödenmiştir. Bu, bankanın
yasal hakkıdır; ancak, bankaya yatırım
harcaması olarak verilen -komisyon raporunda da belirtilen-
132 milyar Türk Lirasının üzerindeki paranın
neden ödendiğini anlamak mümkün değildir.
Banka, zaten, verdiği hizmetler karşılığında
komisyon almaktadır. Bu para neden, niçin ve hangi
hakla Ziraat Bankasına ödenmiştir? Kanunda böyle
bir madde yoktur. Bunun hesabı sorulacak mıdır
sorulmayacak mıdır? Çalışanların
tasarrufa teşvik edilmesi hesabıyla ilgili hizmetlerden
komisyonunu alan Ziraat Bankasının, gerekli yatırımı,
kendi olanaklarıyla yerine getirmesi gerekmez miydi?!.
Alın, size, çalışanların tasarruflarının
çarçur edilmesine bir örnek daha.

Değerli arkadaşlarım, çözümlere
gelince, Komisyon çalışmaları sırasında,
bu konuda tek çalışma yapan Demokratik Sol
Parti olmuştur. Bunu, hepinize, açık açık
belirtmek istiyorum. Kısaca, çözümlere
gelince, bu konuda, karşımıza değişik
seçeneklerin çıkmakta olduğunu görürüz.
Bunları, ben, burada kısaca sıralamak istiyorum:

a) Nakit ödeme.

b) Menkul ya da gayrimenkul ödeme.

c) Telekom hisseleriyle ödeme.

d) Nakit, menkul ya da gayrimenkul olarak karma ödeme.

e) Aylık gelirlere göre ödeme.

Tüm çözüm yollarında,
çalışanların temsilcilerinin görüşleri
sorulmalı ve onayları mutlaka alınmalıdır.
Bu kanun tasfiye edilecekse, bir an önce tasfiye edilmelidir,
tasfiye edilmeyecekse, çalışanların
temsilcilerinin bulunacağı şekilde kurumsallaştırılmalıdır.


(Mikrofon otomatik cihaz tarafından kapatıldı)

BAŞKAN - Sayın Karahan, lütfen
toparlayalım.

A. ZİYA AKTAŞ (İstanbul) - Çalışma
Bakanı nerede; soralım?..

MEHMET AYKAÇ (Çorum) - Çalışma
Bakanı çalışıyor.

MUSTAFA GÜVEN KARAHAN (Devamla) - Kamu çalışanları
ve işçilerin büyük bir kısmı
enflasyon canavarının etkisiyle, güç
koşullar altında yaşam savaşı
vermektedirler. Çalışanların tasarrufa
teşvik hesabının tasfiyesi, ancak çalışanların
temsilcilerinin de katılacağı ekonomik ve sosyal
konseyde ele alınacak ortak kararlarla mümkün
olacaktır. 3417 sayılı Yasa hükümlerine
bağlı olarak, çalışanların
mağdur edilmemesi ve hak kayıplarının
önlenmesi, sosyal hukuk devleti olan devletimizin başta
gelen görevlerinin birini teşkil etmektedir. Çalışanların
haklarının hükümet edenler tarafından
gasp edilmesi asla düşünülmemelidir. Demokratik
Sol Parti, her zaman olduğu gibi, çalışanların
bu haklı davasında, çalışanların
yanındadır. 

Kul hakkı yemeyiniz. Hele hele alınlarının
teriyle emeklerini ortaya koyarak çalışanların
haklarını hiç yemeyiniz. Bunun hesabını
nasıl verirsiniz onu düşününüz.


Çalışanların haklarının
tümüyle verildiği, çağdaş uygarlık
düzeyine çıkmış bir Türkiye
dileğiyle, hepinizi saygıyla selamlıyorum. (DSP
sıralarından alkışlar)

BAŞKAN - Teşekkür ediyorum Sayın
Karahan.

Doğru Yol Partisi Grubu adına, Isparta
Milletvekili Sayın Aykon Doğan; buyurun.

Sayın Doğan, süreniz 20 dakikadır.

DYP GRUBU ADINA ABDULLAH AYKON DOĞAN (Isparta)
- Sayın Başkan, değerli milletvekilleri; Kocaeli
Milletvekili Sayın Necati Çelik ve 38 Arkadaşının,
Zorunlu Tasarruf Kesintilerinin Değerlendirilmesi Konusunda
Anayasanın 98 inci, İçtüzüğün
104 ve 105 inci Maddeleri Uyarınca Bir Meclis Araştırması
Açılmasına İlişkin Önergesi
ve (10/17) esas numaralı Meclis Araştırma
Komisyonu raporu üzerinde Doğru Yol Partisi Grubunun
görüşlerini açıklamak için
huzurlarınızda bulunuyorum; sözlerimin başında
hepinizi saygıyla selamlıyorum.

Değerli arkadaşlarım, burada, gayet
hayırlı konuşmalar yapıldı,
öneriler ileri sürüldü. Ümit ediyorum
ki, Hükümet, bu konuşmalardan kendi payına
düşeni çıkaracaktır ve önümüzdeki
günlerde çalışanların tasarruflarının
değerlendirilmesi ve bunların geleceği konusunda
yasa tasarılarıyla Yüce Meclisin huzuruna gelecektir.
Sözlerimi bu temenniyle devam ettirmek istiyorum.

Değerli arkadaşlarım, burada söylendiği
üzere, özellikle muhalefetin ortaya attığı
üzere, bu zorunlu tasarruf konusu 1996'ların, hele
Anayol Hükümetinin kurulduğu günlerde gündeme
gelmiş bir olay değildir. Konu, uzun yıllardır
Türkiye'nin gündemindedir, özellikle 1988 yılında
bu yasa yürürlüğe girdiği zamandan bugüne
kadar devamlı olarak kamuoyunun gündeminde olmuştur.
Tasarrufların, çalışanlardan yapılan
kesintilerin Anayasaya uygunluğu, Yasanın eksiklikleri
devamlı olarak gündemde olmuştur. Özellikle,
işçiler üzerindeki vergi yükü, sigorta
yükü, bir de bu kesintiler, Türkiye'nin gündemini
devamlı olarak işgal etmiştir.

Huzurlarınıza bir raporla geldim. Bu
rapor, 1994 yılında, TİSK, DİSK, Türk-İş
ve Hak-İş tarafından hazırlanmıştır.
Orada şikâyet edilen konu, ücretler üzerindeki
verginin, sigorta kesintilerinin ve zorunlu tasarruf kesintilerinin
ağır bir yük teşkil ettiği ve bunun,
kayıtdışı ekonomiyi teşvik ettiği,
istihdamı azalttığı, işsizliği
artırdığı, yatırımları
azalttığı konusudur. Bu konularda önemli
raporlar Hükümete verilmiştir. 

Peki, ağırlıklı olarak ne
zaman gündeme gelmiştir? Bu konu, bu kesintilerin nasıl
ödeneceği, nasıl tasviye edileceği konusunda,
Hazine kesiminde birtakım kaygıların oluşmasıyla,
kamuoyunun gündeminde ağırlık kazanmıştır.


Niçin ağırlık kazanmıştır?
Arkadaşlarım, buna, burada değinmediler. Bu raporda,
gayet detaylı olarak bu hususlar belirtilmiştir.
Özellikle, bu hususu, huzurlarınızda dile getirmek
istiyorum. Şimdi, bu konuyla ilgili olarak, 5 milyon vatandaşımız
vardır; 5 milyon. 11 milyona yakın hesap açılmıştır;
6,5 milyon hesap da işler haldedir. Bu olay, Hazinenin 31.12.1996'daki
yükümlülüğü, anapara ve nema olmak
üzere, 565 trilyona ulaşmıştır.
İşte, bu rakam, bir gün, bunun, işçilere,
memurlara nasıl geri ödeneceği konusunda, Hazine
yetkililerinde, Planlama yetkililerinde bazı endişeler
uyandırmış ve bu konu, Hükümete
getirilmiştir, Yüksek Planlama Kuruluna getirilmiştir.


Hükümette, 1995 yılında,
bunun çalışması yapılmıştır;
ama, seçimlere gidildiği için, 1995 yılında,
Hükümet tarafından yapılan çalışmalar,
Meclisin gündemine gelmemiştir. 1996 yılında,
Anayol Hükümeti, bir Hükümet tasarısıyla,
bu konuyu Meclisin gündemine getirmiştir. 

Burada yapılan tartışmalardan,
ittifakla çıkan sonuç şudur: Bu fon,
hakça ve bir konsensüsle tasfiye edilmelidir. Bu tasfiyede,
mutlaka, işçi temsilcilerinin, işçi
sendikalarının ve kamu çalışanlarının
görüşü alınmalıdır ve
mutlaka, bir uzlaşı sağlanmalıdır.
Bu konuda, bütün parti gruplarında aynı
söylem vardır, aynı husus dile getirilmiştir.
Bu husus, önümüzdeki günlerde, Hükümet
için önemli bir göstergedir. 

Burada, Komisyonun çalışmaları
konusunda bazı hususlar ileri sürüldü. Komisyonun
Başkanı, kanaatim odur ki, Komisyonu, gayet sağlıklı
bir biçimde yönetmiştir. Tabiî, burada,
şu denmiştir bu denmiştir; efendim, "nemalar
az değerlendirilmiştir." Ancak, üyelerin imzaladığı
Komisyon raporunun altında bir cümle vardır
ki, bu okunduğu zaman, sanki, nemalandırma konusunda
burada ileri sürülen sözlerin, biraz daha, işçi
kesimine, memur kesimine selam vermek anlamında olduğu
ortaya çıkmaktadır...

MUSTAFA GÜVEN KARAHAN (Balıkesir) - Yanlış
neresinde Sayın Doğan?..

ABDULLAH AYKON DOĞAN (Devamla) - Bir dakika...


Çünkü, arkadaşlarım,
şu cümlenin altına bir muhalefet şerhi
vermiyorlarsa, burada söylenen sözler, daha çok,
politik amaçla söylenen sözlerden ileri gitmeyecektir.


MUSTAFA GÜVEN KARAHAN (Balıkesir) - Sayın
Doğan, muhalefet şerhimiz var. 

ABDULLAH AYKON DOĞAN (Devamla) - Bu cümleyi,
zabıtlara geçmesi bakımından, müsaadelerinizle,
Yüce Meclisin bütün değerli üyelerinin
bilgilerine sunmak istiyorum. 

Değerlendirme konusunda, tasfiye konusunda, raporun
bir yerinde şöyle söyleniyor: "Bu durumda,
devlet vergi mahrumiyetleri de dikkate alındığında,
hesaba giren kaynağın yaklaşık yüzde
80'i devlet bütçesinden çıkmaktadır.
Bu hesaba tahvil satmak suretiyle borçlanan kurum ve kuruluşların
kamuya ait olduğu ve devlet bütçesinden pay aldığı
dikkate alınırsa, bir anlamda, bu kanun marifetiyle,
devlet, kendi kaynağıyla, kamu kuruluşlarını
yüksek faizle borçlandırmaktadır."

Şimdi, burada, Komisyon üyeleri, Yüce
Meclise şu bilgiyi veriyor: Devlet, işçilerden,
birtakım fonları, Ziraat Bankası hesabında
topluyor; yani, bunlar, vergilerden alınan paralar, bunları,
işçilerin adına, yüzde 80'ini devlet
yatırıyor, sonra da yüksek faizle kendi kurumlarına
veriyor. Ee, burada, siz, yüksek faizle kendi kurumlarına
verdiğini ve bunun da vergilerden oluştuğunu, hem
burada, raporda kabul edeceksiniz hem de...

MUSTAFA GÜVEN KARAHAN (Balıkesir) - Yok
öyle bir şey, muhalefet şerhimiz var... Saptırmayın...
Demagoji yapmayın... 

ABDULLAH AYKON DOĞAN (Devamla) - Efendim, bir
dakika... Muhalefet şerhlerinizi de okuduğumuz zaman,
buna bir itiraz yok; yani, bunlar vergilerden alınıyor;
devlet, kesesinden alıyor, işçiler adına
bu hesaba yatırıyor, ondan sonra, bu paraları,
yüksek faizlerle kendi kamu kurumlarına veriyor, işçilerin
namına, memurların namına yüksek faizle
birtakım nemalar oluşturuyor ve böylece, bu
para, bugün 565 trilyon liraya ulaşan ve ileride, devlet
için, kamu için, Hazine için, tasfiyesinde
sorun yaratacak bir rakama ulaşıyor diyeceksiniz,
ondan sonra da, geleceksiniz, burada, bunlar şöyledir
şöyledir; böyledir böyledir diyeceksiniz!..


Değerli arkadaşlarım, aslında
şunu ifade etmek istiyorum: Arkadaşlarımızın,
özellikle muhalefetin buradaki konuşmaları,
Komisyonun kuruluşunda konuşan sözcülerin
konuşmalarından ileri gitmemektedir. Bir cümleyi
huzurlarınıza getireyim. Bakın, Komisyon
kurulması üzerinde, Demokratik Sol Partinin sözcüsü
şöyle söylüyor: "Yüksek Planlama
Kurulunun değerli üyeleri, acaba, kendileri böyle,
bu faizlerle, gönüllü olarak, bu hesaba para yatırırlar
mıydı?" Aynı görüş,
Sayın Karahan tarafından bugün dile getirilmiş,
bu görüş yine, Komisyonun kurulması sırasında
Sayın Uluğbay tarafından da dile getirilmiştir.


Sayın Uluğbay'ın konuşmasıyla
Sayın Karahan'ın konuşması arasında...

HASAN GEMİCİ (Zonguldak) - Doğruysa
dile getirilebilir...

ABDULLAH AYKON DOĞAN (Devamla) - Getirilebilir.


Aslında, burada dile getirilmesi gereken husus
şudur: Biz, Komisyonda ne yaptık?

MUSTAFA GÜVEN KARAHAN (Balıkesir) - Hiçbir
şey yapmadı...

ABDULLAH AYKON DOĞAN (Devamla) - Komisyon, hiçbir
şey yapmadıysa siz orada neciydiniz?! Önerge
verseydiniz, dinleseydik... 

Komisyon, kimi çağırdı;
Maliye Bakanlığındaki ilgilileri çağırdı,
Hazinedeki ilgilileri çağırdı, Kamu Ortaklığındaki
ilgilileri çağırdı, Sosyal Sigortalardaki
ilgilileri çağırdı, Ziraat Bankasındaki
bu hesabı yöneten bürokratları çağırdı.
Arkasından, bir arkadaşımızın
teklifi üzerine, üç tane sendikayı; DİSK'i
çağırdı, Hak-İş'i çağırdı,
Türk-İş'i çağırdı.
Eğer, bir önerge verseydiniz, kamu çalışanlarını
da çağırırdık. 

MUSTAFA GÜVEN KARAHAN (Balıkesir) - Verdik
efendim. Çağırılanları bizim isteğimizle
çağırdınız.

ABDULLAH AYKON DOĞAN (Devamla) - Sizin isteğinizle
çağırıyorsa "Komisyon bir şey
yapmadı" diyemezsiniz o halde. Sizin isteğinizle,
Komisyon, bir şeyler yapmıştır. 

MUSTAFA GÜVEN KARAHAN (Balıkesir) - Saptırmayın...
Demagojiyle geçirmeyin sürenizi...

ABDULLAH AYKON DOĞAN (Devamla) - Şunu dile
getirmek istiyorum: Komisyon raporunda yine bir cümle var
-Burada eleştiriyoruz- deniliyor ki, "Ziraat Bankasının,
kişisel bazda hesapları izleme görevini fiziksel
olarak gerçekleştirmesi hemen hemen imkânsızdır."
Yani, Komisyon, çalışmalarında şu
kanaate varmıştır: Raporda "bugünkü
kanunda, birtakım belediyelerin, ödemeyenlerin, hesap
açtırmayanların takibatına geçilmesi,
Ziraat Bankası tarafından yapılacak görevi
aşan bir mahiyettedir" deniliyor. Yani, öyle bir
organ kurulmalıdır ki, aynı zamanda, bu nemalandırma
bir tarafa, bu tahsilatı ve bu takibatı yapacak
bir kuruluşa ihtiyaç vardır. Bu görev,
Ziraat Bankasına verilmiştir; ama, bu, Ziraat Bankasının
fonksiyonunu ve yetkilerini aşan bir görevdir"
deniliyor. Bu, önemli bir husus. İşte, Komisyon,
bunu gündeme getiriyor. 

MUSTAFA GÜVEN KARAHAN (Balıkesir) - Bakanlığınızda
niye düzeltmediniz?

ABDULLAH AYKON DOĞAN (Devamla) - Efendim, önümüzdeki
günlerde, gelecek tasarılarda bu husus gündeme
getirilmelidir. 

Bakın, yine, Komisyonda deniliyor ki "gerek
çalışan gerekse işveren kesiminde de
benzer tepkiler alan bu uygulamanın kaldırılması
yönünde, kamuoyunda oluşmuş bir mutabakat
söz konusudur." Komisyon bu mutabakata nasıl
vardı, hiçbir şey yapmadı da?!. 

Değerli arkadaşlarım, aslında,
bu çalışma, önümüzdeki günlerde,
Hükümet tarafından hazırlanacak tasarı
için çok değerli bir belgedir; ama, siz, nasıl
değerlendirirseniz öyle değerlendirin. Ancak, şunu
görüyorum: Bugün, Türkiye'de iki sol parti
temsilcisi arkadaşımızın -Cumhuriyet
Halk Partisi ve Demokratik Sol Parti- farklı konuşmalarını
izledik. Doğaldır; iki partinin programları
farklıdır; fakat, belli bir mutabakata varılmıştır
bu Komisyon raporunda. Bundan sonra, artık, bunu tırmandırmanın
anlamı yoktur, faydası da yoktur. "Gelin, bunu
tasfiye edelim" diyor rapor. Tasfiyede bir ittifak gösteriyor,
tasfiyeye kimsenin itirazı yok. 

AYHAN GÜREL (Samsun) - Nasıl tasfiye
olacaktır?

ABDULLAH AYKON DOĞAN (Devamla) - Nasıl
tasfiye olacaktır? Hakça tasfiye edilmelidir. Ekonomik,
sosyal konsey modeli çerçevesinde, çalışanların
temsilcisi, işveren temsilcisi, kamu çalışanları
ve devlet bir araya gelsin, çalışanları
mağdur etmeyecek; onları memnun edecek bir model bulunsun.
Hatta, daha objektif, daha reel teklifler de var bu raporda. Deniyor
ki, "kesintiler, işçilerin ücretlerine
eklensin." Bunu, bütün partili arkadaşlarımız
burada dile getirdiler. Bu Mecliste, raporda, bu konuda da bir
konsensüs var. Raporda bu konsensüs var ve buna karşı,
bu yapılamaz diye bir itiraz da yok. 

Sonra şu söyleniyor; "Efendim, burada,
bu değerlendirmeler doğru yapıldı, az yapıldı,
fazla yapıldı; bunlar daha iyi değerlendirilebilirdi."
Tabiî, şu vardır: Bu, para piyasalarına
yönelik bir husustur. Bir Hazine bonosuna bağlıyorsunuz,
bir yıl sonra enflasyon yüksek çıkarsa...
Bunu önceden kestirmek o kadar mümkün değil.
Bir de şu var: Tabiî, bu değerlendirmede, 565
trilyonluk bir meblağı değerlendirmek, 500 milyarlık
bir meblağı değerlendirmek gibi değildir. 5
milyon insanın vebalini arkanıza alacaksınız,
bu parayı herhangi bir riske sokmadan, memleket için,
memleketin yatırımları için, geleceği
için en iyi şekilde değerlendireceksiniz.  Bunun
bir kuruşu bugün zayi olmamıştır.
Ziraat Bankasında bu hesaplar güzel tutulmuştur.
Şimdi, burada, Ziraat Bankasında 132 milyar liralık
bilgisayar alınması falan... 565 trilyon, bugünkü
mükellefiyeti. Bu, geri ödemelerle beraber 700 trilyona
yaklaşan bir meblağdır; çünkü,
bugüne kadar, 115 trilyonu aşkın da bir geri
ödeme yapılmıştır.  700 trilyona
yakın bir meblağı, bürokrasiye, Ziraat
Bankasına, kanun olarak, Meclis olarak "sen şunu
yap, görev" diyeceksiniz; Planlamaya "bunu değerlendir";
Hazineye "bunu değerlendir"; Kamu Ortaklığına
"bunu değerlendir" diyeceksiniz ve kanunun 9 uncu
maddesiyle "bu değerlendirmenin, bu fonun yönetimiyle
ilgili olarak diğer tedbirleri de al" diyeceksiniz...
Bunun anlamı nedir? Bu fonu riske sokma; bunu sağlıklı
şekilde değerlendir... Ondan sonra, buraya geleceğiz,
buradaki bürokratları yargılayalım!..
Bunlar olacak iş değil değerli arkadaşlarım.


Ben, şunu ifade etmek istiyorum: Bir fon...
Eğer, kanun vazı bunun değerlendirilmesinde yanlış
yapmışsa, prensibinde bunu tartışalım.
Bunun değerlendirilmesi Yüksek Planlama Kuruluna verilmelidir,
verilmemelidir; bunu tartışabiliriz. Hazinenin, Yüksek
Planlama Kurulunun, Devlet Planlama Teşkilatının,
Maliye Bakanlığının, Ziraat Bankasının
dışında bir kurum tarafından bu değerlendirme
yapılmalıdır... Bunu da tartışabiliriz;
ama, kanun vazı böyle demiş, kanun böyle
çıkmış. Bugüne kadar da, görüyorsunuz,
şu veya bu şekilde, Hazine bonolarına yatırılmış;
mevduat olarak yatırılmış; ama, dolar
üzerinden yatırılmış, Türk
parası olarak yatırılmış...
Benim kanaatim, Türiye'de bütün fonlar Türk
parası olarak değerlendirilmelidir. Gerçekten,
Sayın Karahan'ın "bunları Amerikan Doları
üzerinden değerlendirseydik..."

ABBAS İNCEAYAN (Bolu) - Başbakan öyle
söylüyor da!..

ABDULLAH AYKON DOĞAN (Devamla) - Onu, Amerikan
Dolarına bağlansın şeklinde algılamıyorum;
o şekilde algılamadığımı
da belirtmek istiyorum. 

MUSTAFA GÜVEN KARAHAN (Balıkesir) - Canınızın
istediği tarafa çekiyorsunuz. 

ABDULLAH AYKON DOĞAN (Devamla) - "Şöyle
olsaydı böyle olsaydı" değil... 

Değerli arkadaşlarım, burada, aramızda
Hazineci arkadaşlarımız vardır; bugün,
Türkiye'nin sorunu, ekonomik istikrardır. Bu ise,
Türk parasına güvendir. Bu güveni verebilmenin
yolu da...

HALİT DUMANKAYA (İstanbul) - Sayın
Bakan, hiçbir yerde Türk Lirası işlemiyor.

ABDULLAH AYKON DOĞAN (Devamla) - Efendim, işlemiyor
diye bunu kabullenmek mümkün değildir; işletmek
mecburiyetindeyiz,  Parlamento olarak bunun üzerinde durmak
mecburiyetindeyiz. 

Burada, rapor aynen, bu fonun yükümlülüklerinin,
bir gün yerine getirilmesinin Türk parası cinsinden
olacağı ve 1994 yılına kadar olan nemalandırmaların
dolar üzerinden yapılmasının sakıncalı
olduğu görüşüyle, 1993 yılı
sonunda Yüksek Planlama Kuruluna, dolara bağlı
olan senetlerin Türk parasına çevrilmesi konusunda,
ilgili kurumun öneri götürdüğünü
-1993 yılı sonunda öneri götürdüğünü-
ve 1993 yılı başından itibaren, Amerikan
Dolarına bağlı bu tahvillerin Türk parasına
dönüştürüldüğünü
ve bunların da 1.1.1994'ten itibaren Türk Lirası
üzerinden değerlendirildiğini, o yıl için
en yüksek banka yıllık faizinin de verildiğini
yazıyor. 

ABBAS İNCEAYAN (Bolu) - 5 Nisan kararlarıyla
oldu?.. 

MUSTAFA GÜVEN KARAHAN (Balıkesir) - 5
Nisan kararlarından sonra; ama, bu dediğiniz...

ABDULLAH AYKON DOĞAN (Devamla) - Hayır...


MUSTAFA GÜVEN KARAHAN (Balıkesir) - Hayır...


ABDULLAH AYKON DOĞAN (Devamla) - Bir dakika efendim...


Bakın, sizin yazdığınız
rapor burada... Tabiî, buraya geliyorsunuz... Rapordan aynen
okuyorum...

HASAN GEMİCİ (Zonguldak) - Sayın
Doğan, tablo 9'a bakar mısınız... 

ABDULLAH AYKON DOĞAN (Devamla) - Bir dakika efendim...
Tablo 9 değil. 

Cümleyi buradan okuyorum: "Kamu Ortaklığı
tarafından, ağırlıklı olarak Kamu
Ortaklığı Fonu finansmanı kapsamında
yer alan otoyol, baraj ve benzeri altyapı yatırımları
finansmanı ve bunların iç ve dış
borç geri ödemelerinde kullanılmak üzere,
ihraç edilen Amerika Birleşik Devletleri Dolarına
endeksli tahvillere yatırılan tutarların
zamanla önemli bir büyüklüğe ulaşması
ve Amerika Birleşik Devletleri Doları yükümlülüğüne
karşın Kamu Ortaklığı Fonunun gelirlerinin
tümünün Türk Lirası bazda olması
dikkate alınarak..."

MUSTAFA GÜVEN KARAHAN (Balıkesir) - Bu
kararı hükümetler almış...

ABDULLAH AYKON DOĞAN (Devamla) - Devam ediyorum
"... 1993 yılı sonu itibari ile Kamu Ortaklığı
Fonunun bu yükümlülüğünün Türk
Lirasına dönüştürülmesine karar
verilerek konu Yüksek Planlama Kuruluna sunulmuş ve
11.2.1994 tarih ve 94/T-21 sayılı Yüksek Planlama
Kurulu kararı ile, ÇTTH'nin plase edildiği Kamu
Ortaklığı İdaresi tarafından çıkarılan
ve Amerika Birleşik Devletleri Dolarına endeksli
özel tertip tahviller; 4 üncü nema ödemesi
için esas alınan..." Nedir o 4 üncü
nema ödemesi için esas alınan; 31.12.1993...

RECEP MIZRAK (Kırıkkale) - Tarihi...

ABDULLAH AYKON DOĞAN (Devamla) - Efendim, böyle
sevk etmiş kararını 1993 yılında
idare.

"1993 yılının sonunda,
31.12.1993 yılı sonu itibariyle Türkiye Cumhuriyeti
Merkez Bankası, döviz alış kuru üzerinden
anapara bedeli ve tahakkuk eden faizlerle birlikte Türk Lirası
hesabına çevrilmiştir. Hesap edilen bu meblağ
karşılığında, Kamu Ortaklığı
İdaresi tarafından, kamu bankalarınca bir
yıllık..."

(Mikrofon otomatik cihaz tarafından kapatıldı)

BAŞKAN - Sayın Doğan, lütfen,
bir dakika içinde toparlayınız.

ABDULLAH AYKON DOĞAN (Devamla) - Toparlıyorum...

"...mevduata uygulanan en yüksek faiz oranı
esas alınarak, yılda bir faiz ödemeli ve yüzde
50'si üç yıl, yüzde 25'i dört yıl,
bakiye yüzde 25'i de beş yıl vadeli Türk
Lirası cinsinden düzenlenmiş özel tertip
tahviller ihraç edilmiştir."

Bana göre doğru olan budur. Bu Parlamentonun
üzerinde hassasiyetle durması gereken husus da budur.
Yoksa, tahvilleri de, Amerika Birleşik Devletleri Dolarında
ısrar etmek yanlıştır. İdarenin
getirdiği bu öneri, Yüksek Planlama Kurulu tarafından
da o zaman doğru bulunmuş ve bu şekilde hareket
edilmiştir.

Değerli arkadaşlarım, burada, şunu
ifade etmek istiyorum ki, Komisyon, çözüm üretmiştir.
Komisyon, çalışanların temsilcilerini
dinlemiştir. Çalışanların haklarını
koruyacak öneriler de, bu Komisyon raporunda vardır.
Burada, hiçbir parti, çözüm önerilerini
ben getirdim şeklinde bir payı kendisine çıkarmamalıdır.
Getirilen öneriler, Komisyonun ortak önerileridir ve
bu önerilerden, Hükümetin, önümüzdeki
günlerde, gerekeni çıkaracağını
ümit ediyorum ve bu dileklerle, Yüce Meclisi saygıyla
selamlıyorum. 

Teşekkür ediyorum. (DYP ve RP sıralarından
alkışlar)

BAŞKAN - Teşekkür ediyorum Sayın
Doğan.

RECEP MIZRAK (Kırıkkale) - Sayın
Başkan...

BAŞKAN - Buyurun Sayın Mızrak.

RECEP MIZRAK (Kırıkkale) - Sayın
Başkan, DSP sözcüsü arkadaşımız,
diğer partilerle birlikte Anavatan Partisinin de işçi
haklarını gasp ettiğinden bahsettiler. Yüzde
2 kesintiye karşılık, yüzde 3 ve yüzde
4 katkı payı Anavatan Partisi tarafından
getirilmiştir. Bir de, işçi temsilcilerini
kendilerinin çağırdıklarını
ifade ettiler. Bu, yanlış hatırlamıyorsam,
bizim tarafımızdan gündeme getirilip, Komisyonun
tümü tarafından da benimsenerek, kararın
benimsetilmesi maksadına yönelik olarak ittifakla
alınan bir karardı. Bu hususlara açıklık
getirmek istedim. 

Teşekkür ediyorum efendim.

BAŞKAN -Ben teşekkür ederim.


Gruplar adına konuşmalar tamamlanmıştır.


Şahsı adına, Kocaeli Milletvekili
Sayın Bekir Yurdagül; buyurun efendim. (DSP sıralarından
alkışlar)

Sayın Yurdagül, konuşma süreniz
10 dakikadır. 

BEKİR YURDAGÜL (Kocaeli) - Sayın
Başkan, değerli milletvekilleri; Kocaeli Milletvekili
Necati Çelik ve 38 arkadaşının, zorunlu
tasarruf kesintilerinin değerlendirilmesi konusunda verdikleri
Meclis araştırması açılmasına
ilişkin önergelerinin kabul edilmesi ile kurulan Araştırma
Komisyonunun raporu üzerinde, şahsım adına
görüşlerimi açıklamak üzere
söz aldım; hepinizi saygıyla selamlıyorum.


Değerli arkadaşlar, gerçekten, çok
unutkan bir toplumuz. Yıllarca, çalışanların
gündemini belirleyen bir konudur Zorunlu Tasarruf Fonu. Hatta,
1996 Ağustosunda, Refahyol İktidarı, Türkiye
Büyük Millet Meclisini olağanüstü toplantıya
çağırarak, kesintileri kaldırmış,
anapara ve nemanın üzerine yatmıştı;
ama, yanlış, Sayın Cumhurbaşkanından
döndü ve yasayı geri çevirdi. O zamanlar
bu para 428 trilyon liraydı; bugün ise, 700 trilyon
liradır. Bugüne kadar 100 trilyon lira nema, 17 trilyon
lira da anapara olarak hak sahiplerine geri ödendi. 

Bu yasa 9.3.1988 tarihinde çıktığında,
"amaç" maddesinde aynen şöyle diyordu:
"Çalışanların gelirlerinin bir
kısmının tasarrufa ayrılmasını
temin etmek ve bu tasarrufların en iyi şekilde nemalandırılmasını
sağlamak suretiyle, çalışanların
tasarruf yapmalarını teşvik etmeye yönelik..."


Yine, nemalandırmayla ilgili 5 inci maddesinde
aynen şöyle diyordu: "Hesapta toplanan paraları,
Yüksek Planlama Kurulunca belirlenecek esaslar dahilinde
gayrimenkul alım satımına yönelik yatırımlar
hariç olmak üzere, her türlü menkul kıymetler
ve verimi yüksek yatırımlara yatırmak
suretiyle nemalandırır." 

Eski Hak-İş Konfederasyonu Genel Başkanı
Sayın Necati Çelik, sendikadan gelen bir milletvekili
olarak bu konuda, arkadaşlarıyla beraber, bu, çalışanlar
adına biriken malî kaynak ile nemasının
hangi alanlarda değerlendirildiği ve bu kaynakların
piyasa şartlarında nemalandırılıp,
nemalandırılmadığı hususlarındaki
yasal uygunlukların araştırılması
amacıyla 6 Şubat 1996 tarihinde Meclis araştırması
önergesini verdiler. Bu, beş ay -hem de ön sıralarda
olmasına rağmen- gündemde bekledi ve en sonunda
9 Temmuz 1996 tarihinde, araştırma komisyonu kurulmasına,
Yüce Meclis karar verdi. 

Gerçekten, bu gerekçede "idarenin,
özellikle ödeme zamanlarında keyfî uygulamalara
ve beyanlara başvurması, kamuoyunda değişik,
olumsuz yorumların yapılmasına ve bu da,
yürütmenin güvenilirliliğinin tartışılır
hale gelmesine sebep olmaktadır" deniliyordu. Yine,
gerekçede "fon kaynaklarının, acaba,
değişik amaçlarla kullanılıyor
olup olmadığı gibi, birkısım soruları
akla getirmiştir" deniliyordu. 

Gerçekten, bu gerekçeler, haklı
gerekçelerdi ve bu nedenle de, bu Meclis araştırma
önergesi verilmişti. Ancak, şimdi, ben, Refah
Partili değerli milletvekili arkadaşlarıma soruyorum:
Siz, bu araştırma önergesini verirken hangi
amacı güdüyordunuz? Siz, bu Komisyon raporuyla
tatmin oldunuz mu? 

Bu, TOFAŞ'ta, TEDAŞ'ta, mal varlığı
soruşta önergelerinde olduğu gibi, aynı
şekilde, Zorunlu Tasarruf Fonu kesintilerinin de araştırılması
değil, bir aklama komisyonu halinde çalıştırılmış;
bu raporla, zorunlu tasarruftaki gasp, çalışanlardan
yapılan kesintilerden gasp, meşrulaştırılmaya
çalışılmıştır.


Değerli arkadaşlar, şimdi, bunun
nasıl değerlendirildiğine cetvelden bakıyoruz:
1993 yılında, yüzde 23,61 değerlendirilmiş,
enflasyon yüzde 58,4; 1994 yılında, yüzde
58,48 nemalandırılmış, enflasyon yüzde
120,7; 1995 yılında, yüzde 27,10 nemalandırılmış,
enflasyon yüzde 88,5 ve en son, Refahyolun İktidar
olduğu dönemde, adil düzenin İktidar olduğu
dönemde, nema, sadece yüzde 5,17 değerlendirilmiş,
enflasyon yüzde 75,9 ve bu fonun, gerçekten, çalışanların,
5 milyon çalışanın bu birikiminin nasıl
gasp edildiğinin bir göstergesi, bu rapor sonundaki cetvel.

Sayın eski Bakanımız, Komisyonun
sözcüsü, buradan bazı açıklamalarda
bulundu. Neredeyse, benim bile inanasım geldi Sayın
Bakana. Bu Komisyon kurulduğunda, ben, gazeteye bir açıklama
yapmışım: "Komisyonun başkan ve
sözcülüğüne, daha önce, fondaki bu
paraları çarçur edenlerin getirilmesi dikkat
çekicidir. TOFAŞ ve TEDAŞ'ta olduğu gibi,
Nema Komisyonunda da, Refah-DYP işbirliğiyle, fondaki
paraların nereye harcandığı araştırılmayıp,
üstü örtülecektir." Aynen, bu söylediklerimiz
çıkmış; Başkan Sayın İsmet
Attila, 1993-1995 yıllarında Maliye Bakanı,
Sayın Sözcü Aykon Doğan da, o dönemlerde
ekonomiden sorumlu Devlet Bakanı.

(10/17) ESAS NUMARALI MECLİS ARAŞTIRMASI
KOMİSYONU BAŞKANI İSMET ATTİLA (Afyon)
- Allah sana da nasip etsin...

BEKİR YURDAGÜL (Devamla) - İnşallah...

Size, bu konuda bir şey daha söylemek
istiyorum... 

ABDULLAH AYKON DOĞAN (Isparta) - Paralar Hazine
bonosuna bağlandı; daha ne yapılacak?!

BEKİR YURDAGÜL (Devamla) - Evet..

Şimdi diyor ki; 30.6.1989'da 3 milyar dolar,
1.4.1992'de 1 milyar dolar, 31.12.1992'de 2,5 milyar dolar. Yine,
Sayın Bakan söyledi; yüzde 50'si üç
yıl, yüzde 25'i dört yıl, yüzde 25'i
beş yıl vadeli. 1994 yılındaki "kara
çarşamba"da, hepimizin bildiği o "kara
çarşamba"da, dövize endeksli fondaki miktar,
4 milyar 250 milyon dolar ve o "kara çarşamba"
sonrası, Amerikan Doları 34 bin liraya fırlıyor.
Burada bir Şark kurnazlığıyla, Nisan 1994'te,
Yüksek Planlama Kuruluna, 11 şubat 1994 tarihli, geriye
dönük karar aldırılarak -o zaman dolar
kuru 17 718 lira- 31 Aralık 1993 tarihindeki dolar kuru
üzerinden -ki, o zaman da dolar kuru 14 458 lira- yani, dolar
kurunun 20 bin lira altından, 4 milyar 250 milyon Amerikan
Doları, Türk parasına çevriliyor; 1994
rakamlarıyla, çalışanların 85
trilyonu iç ediliyor. Bugünün parasıyla
siz değerlendirin, o zamanın 85 trilyonunun bugün
ne hale geldiğini.

Sayın Başkan, değerli milletvekilleri;
gerçekten, diğer konularda olduğu gibi, Konut Edindirme
Fonunda olduğu gibi, Zorunlu Tasarruf Fonunda da çalışanların
paraları çarçur edilmiştir ve bunu
aklamak için de, Komisyonda, İktidar ortaklığının
vecibelerinin yerine getirilmesi için, diğer konularda
olduğu gibi, burada da işbirliği yapılmış
ve gelenekten olmayan bir şekilde, geçmiş dönemde
görev yapmış değerli iki bakanımız,
bu Komisyonda üst görevleri yüklenerek, bu konuyu
kendilerince halletmişlerdir. 5 milyon çalışan,
kamuoyu, bunu çok iyi bilmektedir; zamanı geldiğinde
de bunun hesabını sizlerden elbette ki soracaktır.

Sayın Başkan, değerli milletvekilleri;
Refahyol İktidarının 1996 Ağustosunda
çıkardığı, kesintilerin kaldırılmasına
ilişkin bu Yasa, Sayın Cumhurbaşkanından
geri dönmüştür. Sayın Cumhurbaşkanı
geri gönderirken de, yüzde 3 işveren hissesinin,
çalışanların ücretlerine ilave
edilmesini talep etmiştir; yine, bu Yasada, geri ödemeyle
ilgili bir ödeme takviminin belirlenmediğini ortaya koymuştur.

Geçmişte bunun savunuculuğunu yapan
Sayın Bakan, inanıyorum ki, ömürleri yeterse
-ömürlerinin yeteceğine de çok fazla ihtimal
vermiyorum- önümüzdeki günlerde...

(Mikrofon otomatik cihaz tarafından kapatıldı)

BAŞKAN - Sayın Yurdagül, lütfen
toparlayınız.

BEKİR YURDAGÜL (Devamla) - ... bugünün
rakamlarıyla 700 trilyona ulaşan bu fonu, en kısa
sürede tasfiye ederler, hak sahibi çalışanlara,
fazla uzun sürmeyecek bir dönemde bu fon iade edilir
ve Sayın Cumhurbaşkanının vetosunda
belirtildiği ve buradaki tüm sözcülerin üzerinde
durduğu gibi, yüzde 3'lük devlet ve işveren
payı, işçi ve memurun ücretine yansır.


Bu duygu ve düşüncelerle, hepinizi
saygıyla selamlıyorum. 

BAŞKAN - Teşekkür ediyorum.

(10/17) ESAS NUMARALI MECLİS ARAŞTIRMASI
KOMİSYONU BAŞKANI İSMET ATTİLA (Afyon)
- Sayın Başkan, söz istiyorum .

BAŞKAN - Yerinizden mi efendim?

(10/17) ESAS NUMARALI MECLİS ARAŞTIRMASI
KOMİSYONU BAŞKANI İSMET ATTİLA (Afyon)
- Evet efendim.

BAŞKAN - Komisyon Başkanı olarak,
buyurun Sayın Attila.

(10/17) ESAS NUMARALI MECLİS ARAŞTIRMASI
KOMİSYONU BAŞKANI İSMET ATTİLA (Afyon)
- Sayın Başkanım, kıymetli milletvekili
arkadaşlarım; partilerimizin sözcülerinin
değerli fikirleriyle toplantının sonuna gelmiş
bulunuyoruz. 

Özellikle birkısım arkadaşlarımız,
bu Komisyonda, benim ve Sayın Aykon Doğan'ın
görev almasını bir noksanlık gibi söylediler,
gösterdiler. Şunu unutuyorlar: Evet, bizi, Doğru
Yol Partisi bu Komisyona aday gösterdi; ama, bu komisyonda
görevlendirme işi, Yüce Meclisin kararıyla
oldu. Buradaki mütalaalar, ancak Yüce Meclisi yaralar.


Ben, hazırlamış olduğumuz
bu raporun, Hükümetimizin alacağı kararlarda
önemli bir kaynak olduğu kanaatıyla, emeği
geçenlere teşekkür ediyorum. 

Yine, bu raporun ve bundan sonra Hükümetimiz
tarafından hazırlanacak olan kanun tasarısının,
çalışanlarımız için hayırlı
ve uğurlu olmasını diliyor, teşekkür
ediyorum. (DYP sıralarından alkışlar)


BAŞKAN - Teşekkür ediyorum Sayın
Attila. 

Konu üzerinde son konuşma sırası,
şahsı adına, İstanbul Milletvekili
Sayın Emin Kul'un.

Buyurun. (ANAP sıralarından alkışlar)


Sayın Kul, süreniz 10 dakikadır.
 

EMİN KUL (İstanbul) - Teşekkür
ederim Sayın Başkan. 

312 sıra sayılı ve (10/17) esas
numaralı zorunlu tasarruf kesintilerinin değerlendirilmesiyle
ilgili bir Meclis araştırmasının açılması
sonucu düzenlenen rapor üzerinde söz almış
bulunuyorum; görüşlerimi arz etmeden önce,
Yüce Meclise saygılarımı arz ediyorum.


Komisyon üyesi arkadaşlarımdan,
Balıkesir Milletvekili Mustafa Güven Karahan ile Erzincan
Milletvekili Mustafa Yıldız'a  teşekkür
ediyorum. Onların muhalefet şerhlerinde belirttikleri
gibi, İktidar ortakları, araştırmayı
istedikleri yöne çekmişler, kesintilerin piyasa
şartlarına göre değerlendirilip değerlendirilmediğini
de araştırmamışlardır; çünkü,
Komisyon raporunda herhangi bir sonuç görmek mümkün
değildir.

Komisyon kurulmasına esas önergede, bu
kesintilerden elde edilen kaynakların piyasa şartlarına
göre nemalandırılıp nemalandırılmadığı
hususlarının ve yasal uygunlukların araştırılması
öngörülmüştür. Sayın Necati
Çelik ve arkadaşlarının verdiği
önergenin mahiyeti budur ve bunun araştırılması
istenilmiştir; ama, Komisyon raporunda bu konu hakkında
hiçbir kayıt yoktur, bunun sonucu hakkında
hiçbir bilgi de verilmemiştir. 

Yine, değerli arkadaşlarım, muhalefet
şerhlerinde, daha önce 3417 sayılı Kanunun
uygulanmasında sorumluluk alan ve sorumluluk taşıyan
makamlarda görevli olanların, demokratik teamüllere
aykırı olarak komisyonda yer aldıklarını
söylemişlerdir. Evet, bu komisyon üyeliklerini
partiler bildiriyor, Meclis onaylıyor; ama, bu da gerçek
bir tespittir. Bu tespitleri dolayısıyla da teşekkür
ediyorum.  Zaten, biraz evvel şahsı adına
konuşan Kocaeli milletvekili arkadaşım bu hususu
arizamik anlattı.

Geri ödemelerle ilgili net bir görüşe
varılamamıştır; yani, Komisyon bir
öneri de getirmemiştir, muhtelif öneriler sıralamıştır,
sıraladığı bu önerilerin  hepsi
de, çalışanların, tasarruf kesintilerine
muhatap olanların aleyhine önerilerdir. Tek bir öneride
birleşmek mümkün olmamıştır
ve getirilen öneriler de, biraz sonra arz edeceğim gibi,
çalışanların aleyhinedir.

Kırıkkale Milletvekili Recep Mızrak
ve Erzurum Milletvekili Necati Güllülü'nün
ilave görüşüne teşekkür ediyorum;
ama, Komisyon üyesi bir arkadaşımız ve
grup sözcüsü, bu ilave önerinin Komisyonca
benimsendiğini söyledi. Eğer, Komisyonca benimsenseydi,
ilave olarak, ayrı imzaları altında, Komisyonun
raporunun dışına eklenmezdi, Komisyon raporunun
içine yazılırdı; ama, arkadaşlarım
bunu  kendi imzalarıyla ilave ettirmişler, onlara
da teşekkür ediyorum.

3417 sayılı Yasanın 1 inci maddesindeki
amaç; en iyi şekilde bu kesintilerin nemalandırılmasının
sağlanması yönünde, bu öngörülmüş
ve verilen araştırma önergesi de, bu amacın
yerine getirilip getirilmediğini istihdaf eden bir önerge.
3417 sayılı Kanunun 5 inci maddesiyle bu görev
de Yüksek Planlama Kuruluna verilmiş; piyasa şartlarına
göre nemalandırılıp nemalandırılmadığı
da, Yüksek Planlama Kurulunun verdiği kararlar istikametinde
araştırılması gereken bir husustu;
bu husus da araştırılmamış. Hatta,
o kadar araştırılmamış ki, raporda,
Yüksek Planlama Kurulu kararlarının tümünün
rapora ek olarak verildiği söylendiği halde, elimizdeki
basılı rapor metninde, Yüksek Planlama Kurulu
kararlarının bir tanesi dahi ek olarak yoktur ve
görülmemektedir. 

Kesinti toplamı varlıklara uygulanan
faiz oranlarının rakamsal olarak hangi değerde
ve yüzdeler olarak hangi değerde bulunduğu da...
Gerçi, ek 5'te bir cetvel verilmiş; ama, 1996'yı
ilgilendiriyor, onların önündekilerin -burada
biraz önce konuşan arkadaşım hesabını
yapmış, söyledi- hepsi, enflasyonun altındaki
oranlara dayanan şekilde gerçekleşmiştir;
bu da, kesintilerin iyi nemalandırılmadığını
apaçık göstermektedir. 

1988'den 1996'ya kadar; yani, 8 yılda birleşik
nema, raporun ifadesine göre, yüzde 233 olmuş.


Şimdi, paranız, 8 yılda sadece
yüzde 233 nemalanırsa, buna, piyasa şartlarına
göre, bu kesintilerin nemalandırıldığı
sonucuna vararak bir beyanda bulunabilir misiniz? Ben hayret ediyorum;
maliyeci arkadaşlarım, parti sözcüsü
olarak burada konuşuyorlar, yüzde 233'lük bir
nemayı 8 yıl için kâfi görüyorlar
ve bunu başarı olarak görüyorlar. Aslında,
bunu, dehşetle karşılamamak mümkün
değildir. Bu, bu paraların nemalandırılmaktan
ziyade, buharlaştırıldığının
apaçık delilidir ve ikrarıdır. 

Bu konuda söylenen mazeret de tatminkâr
değildir; çünkü, yüzde 233'ün altında
"işte, zaman zaman nemalar ödendi, zaman zaman
anaparadan ödemeler yapıldı, onun için
bu oran düşük gözüküyor"diye
gösterilen mazeret, herhalde, arkasına sığınılacak
bir mazeret değildir. 

Başka ikrarlar da var: Raporun 12 nci sayfası
ve muhtelif yerlerinde, faiz ödemelerinin yapılamadığı
ikrar edilmektedir. Faiz ödemeleri için reeskont faizi
üzerinden tahvil çıkarılarak bu ödemelerin
karşılanılmasına çalışıldığı
ikrar edilmektedir; tahsilatın yeterli oranda yapılamadığı
ikrar edilmektedir. 

Rapor, 559 belediyenin, 88 kurumun bir kısmının
düzensiz ödeme yaptığını, 220
belediye ve 75 kurumun hiçbir ödeme yapmadığını
ikrar etmektedir; ama, bunlara karşılık hiçbirinin
çaresini söylememektedir ve "bu durum karşısında
tasfiye edilmesi lazımdır" denilmektedir. Tamam,
tasfiye edilmesi lazımdır; ama, hangi şartlarda
tasfiye edilmesi lazımdır?

Bakınız, neyi önermektedir: Hak
sahiplerine sadece anapara ödenmelidir başka ödeme
yapılmamalıdır; tasfiye önerilerinden
bir tanesi bu; diğeri, "anapara defaten, nemanın
da uzun bir vadeye bağlanarak ödenmesini öngörmektedir.
Başka bir alternatif, altı yıllık tasarrufta
bulunanlara, sadece biriken tasarrufları ödenmelidir
ve bu özendirilmelidir; yani, bir nevi zorlanmalıdır;
yani, gitsin, sadece birikenini alsın, ayrılsın
bu işten diyor. Başka bir öneri; anapara ve nemaların
yüzde 25'inin defaten, bakiyesinin 5 yıl vadeli tahville
ödenmesidir. Bir diğer öneri; birikimin tümünün
yüzde 25'i veya yüzde 50'sinin ödenmesi, kesintinin,
emekliliğe esas hizmetten sayılması gibi...
Komisyon, hepsi, kendilerinden para kesilen insanların
aleyhine tecelli edecek önerileri toparlamış
getirmiştir. Getirilen çözümler de bunlardır.
Çalışanlar yönünden, bu önerilerin
hiçbirisi gerçekçi ve isabetli değildir.
Komisyon, kendisine asıl sorulan suali araştırmamıştır;
yani, toplanılan bu birikimlerin nasıl nemalandırıldığı,
piyasa şartlarına göre nemalandırılıp
nemalandırılmadığı hususunu asla
araştırmamıştır. Biraz evvel
söylendi, 1996-1997'de yüzde 5'e gelen bir nemalandırma
var.

Değerli arkadaşlarım, Yüksek
Planlama Kurulunun kararları raporun ekinde verilmediği
halde, benim elimde var bir tanesi; bakınız, Yüksek
Planlama Kurulunda -altında, burada konuşan arkadaşlarımızın
da imzası var- "faiz oranı olarak, her yıl
ocak ayında Türkiye Emlak Bankası tarafından
altı ay vadeli mevduata uygulanan faizin uygulanması..."

Başka bir Yüksek Planlama Kurulu kararı,
5.3.1996 tarihli "Avrupa para birimi ECU ve ABD Doları
karşılığı borçlanmaların,
borçlanma tarihi itibariyle Türk Lirasına dönüştürülmesi"
ve altında daha uzun izahatı var.

Bu Yüksek Planlama Kurulu kararları,
maalesef, toplanılan bu paraların piyasa şartlarına
göre nemalandırılmadığının
apaçık delilidir, belgesidir. 

Bakınız, raporun 11 inci sayfasında
bir husus var; tam 6,5 milyar Amerikan Dolar, tamamı Amerikan
Dolarına endeksli tahvil alınmış; 6,5
milyar dolar tutarında, özel tertip tahvile yatırılmış.
Ne olmuş ondan sonra; birdenbire "kara çarşamba"
dediğimiz nisan ayındaki hareket olmuş, hemen
Yüksek Planlama Kurulu toplanmış, eski bir tarihe
dönerek, 11.2.1994 tarihinde bir karar almış.
Karar burada, kararda deniliyor ki "bu 6,5 milyar Amerikan
Doları 1993'ün onikinci ayındaki kur üzerinden
Türk parasına çevrilecek." Halbuki, nisan
ayında Merkez Bankası kuru 35 456 lira 94 kuruş.
Şimdi, aradaki farka bakın; 6,5 milyarla çarpın
bunu; çünkü, 30.12.1993 tarihindeki Amerikan
Doları 14 350 lira; işte, çalışan
insanın 70-80 trilyon liraya yakın parası
buharlaştırılmış, yok edilmiş.
Ondan sonra diyor ki: "Türk parasına çevirdik
de onun için, yüksek faiz alsın, en yüksek
faizi alsın diye." Sen, benim 100 liramı 1
liraya düşürmüşsün; Türk
parasına çevirip yüzde 100 faiz vermişsin,
hiçbir şey ifade etmez. İşte, asıl
sorumluluk burada...

(Mikrofon otomatik cihaz tarafından kapatıldı)

BAŞKAN - Sayın Kul, lütfen toparlayalım.

EMİN KUL (Devamla) - Teşekkür ederim
Başkan.

Komisyonun asıl araştırması
gereken husus ve asıl belgelemesi gereken hususlardan en
önemlisinden birisi bu: "İdare 1993'ün sonunda
sunmuş da, Yüksek Planlama Kurulu ikinci ayda karara
bağlamış" deniliyor. Niçin ikinci
ayda karara bağlıyorsun; sunduğu tarihte, otur,
karara bağla; yani, dördüncü ayda karara bağlamadığını
kamufle etmek için, nisanı şubata çekiyorlar
ki, aradaki kur farkının açıklığı
gözden kaçsın diye. Şimdi, 75-80 trilyon
lira, maalesef, binlerce, milyonlarca insanın parası
böylece buharlaştırılmış
oluyor. Şimdi, bu Komisyon raporuna itibar etmek mümkün
mü? Bu Komisyon raporu neyi açığa çıkardı;
öneriler bakımından bir şey ortaya koymadı
ve paraların, piyasa şartlarına göre
nemalandırılıp nemalandırılmadığı
hususunu hiçbir zaman açıklığa
kavuşturmadı. 

Böylesine bir Komisyon raporu karşısında,
bu konunun, ileride belki soruşturmaya dönüşecek
şekilde Meclise getirilmesini yürekten temenni ediyor;
sizleri, saygılarımla selamlıyorum. (ANAP,
DSP ve CHP sıralarından alkışlar)

BAŞKAN - Teşekkür ediyorum Sayın
Kul. 

Sayın milletvekilleri, zorunlu tasarruf kesintilerinin
değerlendirilmesi konusunda kurulan (10/17) Esas Numaralı
Meclis Araştırması Komisyonu Raporu üzerindeki
genel görüşme tamamlanmıştır.


Sözlü sorular ile kanun tasarı ve
tekliflerini görüşmek için, 11 Haziran
1997 Çarşamba günü saat 15.00'te toplanmak
üzere, birleşimi kapatıyorum.

Kapanma Saati : 18.14




VI. - SORULAR VE CEVAPLAR

A)  YAZILI SORULAR VE CEVAPLARI

1. - İstanbul Milletvekili Bülent
Akarcalı'nın, İstanbul-Çatalca-Dursunköy'de
bulunan bir araziye ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/2633)

Türkiye Büyük Millet Meclisi
Başkanlığına

Aşağıdaki sorularımın
Bayındırlık ve İskân Bakanı
Sn. Cevat Ayhan tarafından yazılı olarak
cevaplandırılmasını arz ederim.

  Bülent Akarcalı

  İstanbul

19 Mart 1997 tarihinde Bakanlığınızdan
imar izni alan İstanbul Çatalca-Dursunköy'deki
6 milyon m2'lik arazi
ile ilgili olarak;

1.  Bu arazi hangi kişi veya kuruluş
adına kayıtlıdır?

2.  Süleyman Mercümek adlı şahsın,
arsanın sahibi kişi veya kuruluş ile ortaklık
 vb. bir bağlantısı sözkonusu mudur?

3.  İmar izni alınmadan önce köylüden
ucuza satın alındığı için
mahkemelik olan sözkonusu araziye, ihtilaf sürerken
imar izni vermek doğru mudur?

4.  Mutlak Koruma Alanı olan yerlere imar
izni verilebilmekte midir?

5.  Bu arazi üzerinde, "Selamet Kent"
adlı 5 bin konutluk bir uydu-kent yapılacağı
doğru mudur?

 T.C.

 Bayındırlık ve İskân
Bakanlığı 6.6.1997

 Basın ve Halkla İlişkiler Müşavirliği

 Sayı : B.09.0.BHİ.0.00.00.25/2-A/1156

 Konu : İstanbul Milletvekili Bülent
Akarcalı'nın

Yazılı Soru Önergesi

Türkiye Büyük Millet Meclisi
Başkanlığına

İlgi : TBMM'nin 7 Mayıs 1997 gün
ve A.01.0.GNS.0.10.00.02-7/2633-6495/17931 sayılı
yazısı.

İlgi yazı ekinde alınan, İstanbul
Milletvekili Bülent Akarcalı'nın Bakanlığımıza
yönelttiği yazılı soru önergesi incelenmiştir.

Soru 1.  19 Mart 1997 tarihinde Bakanlığınızdan
imar izni alan İstanbul Çatalca-Dursunköy'deki
6 milyon m2'lik arazi
hangi kişi veya kuruluş adına kayıtlıdır?

Cevap 1.  İstanbul Valiliğinin 21.12.1996
günlü yazısı ve eklerinde gönderilen
tapu kayıtlarında arazinin Yeni Neşriyat Anonim
Şirketine ait olduğu belirlenmiştir.

Soru 2.  Süleyman Mercümek adlı
şahsın, arsanın sahibi kişi veya kuruluş
ile ortaklık  vb. bir bağlantısı sözkonusu
mudur?

Cevap 2.  Yapılan inceleme sonucunda, mülga
İmar ve İskân Bakanlığından
günümüze kadar ülke genelinde yapılan
planlama ve plan değişikliklerinde Bakanlığımızca
sadece taşınmaz malların mülkiyet durumu
olarak kamuya mı, yoksa özel mülkiyete mi ait
olup olmadığı hususunda bilgi istenilmekte ve
bu bilgiler kapsamında işlem yapılmaktadır.

Soru 3.  İmar izni alınmadan önce
köylüden ucuza satın alındığı
için mahkemelik olan sözkonusu araziye, ihtilaf sürerken
imar izni vermek doğru mudur?

Cevap 3.  Bakanlığımızca
İstanbul Valiliğinden konu ile ilgili olarak bilgi
ve belgeler istenilmiş, Valilikten gelen yazı ve
eklerde sadece tapu kayıtlarının gönderildiği,
satın alınma işlemlerinden dolayı arazinin
mahkemelik olduğuna dair hiçbir bilgi ve belgenin bulunmadığı,
tapu kayıtlarında da arazinin Yeni Neşriyat
Anonim Şirketine ait olduğunun belirtildiği belirlenmiştir.

Soru 4.  Mutlak Koruma Alanı olan yerlere
imar izni verilebilmekte midir?

Cevap 4.  Bakanlığımızca
14.3.1997 tarihinde 3194 sayılı İmar Kanununun
9 uncu maddesi uyarınca yapılan plan değişikliği
ile hiçbir surette mutlak koruma alanı imara açılmamış
ve bu alandaki kullanım kararlarının belirlenmesi
de İSKİ Yönetmeliği kapsamında İstanbul
Valiliğine bırakılmıştır.

Soru 5.  Bu arazi üzerinde, "Selamet Kent"
adlı 5 bin konutluk bir uydu-kent yapılacağı
doğru mudur?

Cevap 5 : Bakanlığımızca
14.3.1997 tarihinde 3194 sayılı İmar Kanununun
9 uncu maddesi uyarınca onaylanan 1/50000 ölçekli
plan değişikliği sınır onaylaması
olup, bu değişiklikte hiçbir suretle emsal, yoğunluk
vb. gibi katsayılar getirilmemiştir. Sözkonusu
yoğunluklar İSKİ Kanunu kapsamında ilgili
İdarelerin (Ulaşım, Tarım Orman vb
gibi) görüşleri de alınmak kaydı
ile Valilikçe yapılarak onaylanacak olan alt ölçekli
planlarda belirleneceği, plan notlarından belirtilmiştir.

Görüleceği gibi; Bakanlığımızca
14.3.1997 tarihinde yapılan işlem, mülga 6785
sayılı İmar Kanunu kapsamında mülga
İmar ve İskân Bakanlığınca
ve 3194 sayılı İmar Kanunu yürürlüğe
girdikten günümüze kadar Bakanlığımızca
Türkiye genelinde üst ölçekli planlarda
yapılan değişikliklerde uygulanan usule göre
yasalara, şehircilik ve planlama ilkelerine uygun olarak
yapılmıştır.

Bilgilerinize arz ederim.

  Cevat Ayhan

  Bayındırlık ve İskân
Bakanı

2. - Tekirdağ Milletvekili Bayram Fırat
Dayanıklı'nın, SEK ve mandıracıların
üreticiyi mağdur ettiği iddiasına ilişkin
sorusu ve Tarım ve Köyişleri Bakanı Musa
Demirci'nin yazılı cevabı (7/2665)

Türkiye Büyük Millet Meclisi
Başkanlığına

Aşağıdaki sorularımın
yazılı olarak Tarım ve Köyişleri
Bakanı tarafından yanıtlanmasını
saygılarımla arz ederim.

  Dr. B. Fırat Dayanıklı

  Tekirdağ

Köylere ve çiftçilere hizmet götürme
birlikleri (özellikle Sütbirlik) bilinçli olarak
hazırlanan bir senaryo çerçevesinde ortadan
kaldırılmaya çalışılmaktadır.
Özellikle SEK ve mandıracılar, bazı
siyasilerin desteğiyle, süt paralarını
zamanında ödemeyerek ve sütü almayarak bu
kuruluşları baskı altına sokmaktadırlar.
Ayrıca, süt ihalelerinde birlikte hareket eden SEK
ve mandıracılar süt fiyatlarını
istedikleri düzeyde tutarak üreticilerimizin zarar etmesine
yol açmakta ve bu durum hayvancılarımızın
şikâyetlerine neden olmaktadır. Eğer bu
haksız durum devam ederse üretim azalacak ve hayvancılık
sektörü gerileyecektir.

1.  SEK ve mandıracıların böyle
bir tutum içerisine girmelerinin nedeni nedir?

2.  Üreticinin haksız yere mağdur
edilmesine hükümet niye engel olmamaktadır?

3.  Bu haksızlığın giderilmesi
için ne gibi çalışmalar yapılmaktadır?

 T.C.

 Tarım ve Köyişleri Bakanlığı
5.6.1997

 Araştırma, Planlama ve Koordinasyon

 Kurulu Başkanlığı

 Sayı : KDD. G-4-1586/41194

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : 12.5.1997 tarih ve Kan. Kar. Md. A.01.0.GNS.0.10.00.02-7/2665-6540/18016
sayılı yazınız.

İlgi yazınız ekinde gönderilen,
Tekirdağ Milletvekili Dr. B. Fırat Dayanıklı'ya
ait yazılı soru önergesi incelenmiş olup,
konu ile ilgili görüşümüz aşağıda
belirtilmiş bulunmaktadır.

Soru 1 : Köylere ve çiftçilere
hizmet götürme birlikleri (özellikle Sütbirlik)
bilinçli olarak hazırlanan bir senaryo çerçevesinde
ortadan kaldırılmaya çalışılmaktadır.
Özellikle SEK ve mandıracılar, bazı
siyasilerin desteğiyle, süt paralarını
zamanında ödemeyerek ve sütü almayarak bu
kuruluşları baskı altına sokmaktadırlar.
Ayrıca, süt ihalelerinde birlikte hareket eden SEK
ve mandıracılar süt fiyatlarını
istedikleri düzeyde tutarak üreticilerimizin zarar etmesine
yol açmakta ve bu durum hayvancılarımızın
şikâyetlerine neden olmaktadır. Eğer bu
haksız durum devam ederse üretim azalacak ve hayvancılık
sektörü gerileyecektir.

SEK ve mandıracıların böyle
bir tutum içerisine girmelerinin nedeni nedir?

Cevap 1 : Tekirdağ İlinde mevcut bulunan
köylere ve çiftçilere, Hizmet Götürme
Birliklerinin çalışmalarını
engelleyecek herhangi bir durum sözkonusu değildir. Ancak,
köylere Hizmet Götürme Birlikleri sütün
pazarlamasında % 2-17 arasında değişen
komisyon almaktadır. Birlikler ile süt sanayicileri
arasındaki asıl anlaşmazlık bu noktada
odaklanmaktadır.

Soru 2 : Üreticinin haksız yere mağdur
edilmesine hükümet niye engel olmamaktadır?

Cevap 2 : Üreticinin haksız yere mağdur
edilmesi sözkonusu değildir. Birliklerin SEK A.Ş.
ve diğer firmalarla herhangi bir anlaşmazlığı
yoktur. Süt fiyatı konusunda dönemlere göre
anlaşmazlıklar olmuştur. Ancak böyle durumlarda
yönetim kurulları, süt alıcıları
ile üreticiler adına Birlik Meclisi Üyelerini
(köy muhtarlarını) doğrudan karşı
karşıya getirerek çözüm yolu bulmaya
çalışılmaktadır.

Soru 3 : Bu haksızlığın
giderilmesi için ne gibi çalışmalar
yapılmaktadır?

Cevap 3 : Yörede sütün pazarlanmaması
sözkonusu değildir. Ancak Malkara Köye Hizmet Götürme
Birliğinin, kendi istediği şartlarda sütü
satamamasının nedeni, mevcut süt sanayicilerinin,
Birliğin % 40 hissesine sahip olduğu 1000 ton/gün
kapasiteli süt fabrikasını kendilerine rakip
olarak görmeleri düşüncesinden kaynaklanmaktadır.

Bilgilerinize arz ederim.

  Musa Demirci

  Tarım ve Köyişleri Bakanı

3. - Manisa Milletvekili Tevfik Diker'in, Ankara
Etimesgut Oto Sanayi Sitesi ile Ümitköy girişi
kavşağını birbirine bağlayacak yola
ilişkin sorusu ve Bayındırlık ve İskân
Bakanı Cevat Ayhan'ın yazılı cevabı
(7/2669)

Türkiye Büyük Millet Meclisi
Başkanlığına

Aşağıdaki sorularımın
TBMM İçtüzüğünün 96 ncı
maddesi gereğince Bayındırlık Bakanı
Sayın Cevat Ayhan tarafından yazılı
olarak cevaplandırılmasını arz ederim.

Saygılarımla.  2.5.1997

  Tevfik Diker

  Manisa

Sorular : 

1.  Ankara Etimesgut İlçesi Oto Sanayi
Sitesi ile Ankara Ümitköy girişi kavşağını
birbirine bağlayacak yaklaşık 1.5 kilometrelik
mesafeyi karayolu ağına alan herhangi bir proje var
mıdır?

2.  Yapımı için ihalesi yapılmış
mıdır?

3.  Ne zaman bitirilecektir?

4.  Bu yol üzerinde Ankara çayının
üzerinden geçen köprü ile demiryolu üzerinden
gelen altından geçen üst geçit veya
alt geçit var mıdır?

5.  Projenin toplam maliyet tutarı ne kadardır?

 T.C.

 Bayındırlık ve İskân
Bakanlığı 9.6.1997

 Basın ve Halkla İlişkiler Müşavirliği

 Sayı : B.09.0.BHİ.0.00.00.25/2-A/1178

 Konu :Ankara Milletvekili Tevfik Diker'in 

Yazılı Soru Önergesi

Türkiye Büyük Millet Meclisi
Başkanlığına

İlgi : TBMM'nin 12 Mayıs 1997 gün
ve A.01.0.GNS.0.10.00.02-7/2669-6557/18044 sayılı
yazısı.

İlgi yazı ekinde alınan, Manisa
Milletvekili Tevfik Diker'in Bakanlığımıza
yönelttiği yazılı soru önergesi incelenmiştir.

Soru :  Ankara Etimesgut İlçesi Oto
Sanayi Sitesi ile Ankara Ümitköy girişi kavşağını
birbirine bağlayacak yaklaşık 1.5 kilometrelik
mesafeyi karayolu ağına alan herhangi bir proje var
mıdır?

- Yapımı için ihalesi yapılmış
mıdır?

- Ne zaman bitirilecektir?

- Bu yol üzerinde Ankara çayının
üzerinden geçen köprü ile demiryolu üzerinden
gelen altından geçen üst geçit veya
alt geçit var mıdır?

- Projenin toplam maliyet tutarı ne kadardır?

Cevap : Etimesgut Oto Sanayi Sitesi-Ümitköy
kavşağı yolu Ankara Büyükşehir
Belediyesi Başkanlığınca yapılmakta
olup, Karayolları ağı dışındadır.

Bilgilerine arz ederim.

  Cevat Ayhan

  Bayındırlık ve İskân
Bakanı


4. - Ankara Milletvekili Hikmet Uluğbay'ın,
Flash TV'ye yapılan saldırıya ve faillerine
ilişkin sorusu ve İçişleri Bakanı
Meral Akşener'in yazılı cevabı (7/2677)

  5.5.1997

Türkiye Büyük Millet Meclisi
Başkanlığına

Aşağıdaki sorularımın,
İçişleri Bakanı Bayan Meral Akşener
tarafından yazılı olarak yanıtlanması
için gereğini izinlerine saygılarımla
sunarım.

  Hikmet Uluğbay

  Ankara

Olay :

1 Mayıs 1997 günü Flash TV'de yapılan
bir program sırasında, yayına telefonla giren
yasadışı bir kişinin Başbakan
Yardımcısını hedef alan açıklamaları
yer almıştır.

Görsel ve yazılı basın,
Flash TV İstanbul stüdyosunun 2 Mayıs 1997
günü 40 kişi tarafından basıldığını
ve baskını yapan zorbaların silah kullandıklarını
yayınlamışlardır.

İçişleri Bakanı olarak
görsel basına 4 Mayıs 1997 günü yaptığınız
açıklamada olayın soruşturulduğunu
ve faillerin bulunup en kısa zamanda adalete teslim edileceğini
ifade ettiniz.

Sorular :

1.  9 Eylül 1996 günü Çiller
Ailesi ile ilgili bazı yayınlar nedeni ile ilgili
olarak "Bugüne kadar arzu edilmez bir olayın
vuku bulmasını engellemeyi başardık.
Ama bugünden sonra Tansu Çiller fanatiği gençlerimizi
tutmakta zorluk yaşayacağımız kanaatindeyiz.
Sizleri son defa uyarıyoruz." açıklamasında
bulunmuştunuz. Böyle bir açıklama görevi
asayişi sağlamak ve hukuk devletinin düzenini kollamak
olan İçişleri Bakanı için suçu
özendirici bir beyan olmamış mıdır?

2.  2 Mayıs 1997 günü Flash TV'ye
yapılan baskın, "Çiller fanatiği
gençlerinizin" denetlenmemesi sonucu mu gerçekleşmiştir?

3.  1 Mayıs 1997 tarihli yayın sonrasında
"Çiller fanatiği gençleri" tutmak
için herhangi bir girişim oldu mu? Yoksa, zaten son
uyarımızı vaktiyle yapmıştık
denilerek bu konuda hiçbir girişimde bulunulmadı
mı?

4.  Anılan baskınla ilgili olarak güvenlik
güçlerince yürütülmeye başlayan
soruşturmada, "Çiller fanatiği gençler"
de zanlılar arasında mıdır?

5.  "Çiller fanatiği gençler"iniz
kaç kişilik kadrodan oluşmaktadır? Bu
gençlere silah taşıma ruhsatı kim tarafından
verilmiştir?

6.  Bu olaydan sonra 9 Eylül 1996 tarihli açıklamanızın
altına hâlâ imza atar mısınız?

 T.C.

 İçişleri Bakanlığı
9.6.1997

 Emniyet Genel Müdürlüğü

 Sayı : B.05.1.EGM.0.12.01.01/118835

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
12.5.1997 gün ve A.01.GNS.0.10.00.02-7/2677-6565/18063 sayılı
yazısı.

Ankara Milletvekili Hikmet Uluğbay tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

2.5.1997 günü saat 18.30 sıralarında
Beyoğlu İlçesinde faaliyet gösteren Flaş
TV İstanbul stüdyolarının bulunduğu
Tepebaşı Caddesi Elektrik Sokak 1 sayılı
adrese gelen silahlı, düzgün giyimli 30-40 kişilik
bir grubun binanın giriş kapısının
camlarını kırarak içeriye girdikleri,
ikinci ve üçüncü katlara çıkarak
içlerinde yayın odasının da bulunduğu
oda ve salonları silahla rastgele taradıktan sonra
olay yerinden ayrıldıkları tespit edilmiştir.

Durumdan haberdar olan güvenlik güçlerinin
olay yerine intikallerinde; grubun 34 GOS 13 sahte plakalı
siyah renkli BMW marka ve 34 BUU 15 plakalı siyah renkli
Mercedes marka oto ile plaka ve markaları belirlenemeyen
araçlarla kaçtıklarının belirlenmesi
üzerine olayı gerçekleştiren sanıkların
 yakalanması için çalışmalara
başlanılmıştır. Olay yerinde
yapılan incelemede; binanın 2 nci katında
10 adet 7.65 mm, 17 adet 9 mm çaplı boş kovan
ile 10 adet deforme olmuş mermi çekirdeği, 3
üncü katta ise 4 adet 9 mm, 4 adet 7.65 mm çapında
boş kovan ile 12 adet deforme olmuş mermi çekirdeği
bulunmuştur.

Sanıklardan Mecit Ergenç 6.5.1997 günü
güvenlik güçlerine teslim olarak kendisine ait
olan otoyu 2.5.1997 günü arkadaşı Mehmet
Tunçdemir'e emaneten verdiğini ve aynı gün
Mehmet Tunçdemir ile buluşacaklarının
tespit edilmesi üzerine, Dedeman Oteli önünde Mehmet
Tunçdemir ile birlikte Hacı Çıtrak,
Erdal Coşkun, Erkan Ulaş yakalanmış ve
yapılan üst aramalarında Erdal Coşkun'un
üzerinden 7.65 mm çapında Hege marka tabanca,
Mehmet Tunçdemir'in üzerinde 9 mm çapında
Browning marka tabanca ele geçirilmiştir. Bu tabancalar
ile olay yerinde ele geçirilen boş kovan ve çekirdeklerinin
ekspertiz raporları alınmış, tabancaların
herhangi bir faili meçhul olayda kullanılmadığı
anlaşılmıştır.

Sanıklar 9.5.1997 günü sevk edildikleri
Beyoğlu Cumhuriyet Başsavcılığının
Hz. 97/10264 sayısına kayden Mecit Ergenç
serbest bırakılmış, yakalanan diğer
sanıklar ise Bayrampaşa Cezaevine konulmuştur.
Firarda bulunan sanıkların aranmasına devam
edilmektedir.

Bilgilerinize arz ederim.

  Dr. Meral Akşener

  İçişleri Bakanı


5. - Erzincan Milletvekili Mustafa Kul'un, Erzincan
Polis Okulunun ne zaman hizmete açılacağına
ilişkin sorusu ve İçişleri Bakanı
Meral Akşener'in yazılı cevabı (7/2682)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı tarafından yazılı
olarak cevaplandırılmasını arz ederim.

  Mustafa Kul

  Erzincan

Devletin uygulamış olduğu tüm
özendirici tedbirlere rağmen kalkınmada öncelikli
bölgelerde beklenen gelişme sağlanamamakta, özellikle
Doğu Anadolu Bölgesinden metropol kentlere göç
süratle devam etmektedir.

Kalkınmada öncelikli illerden göçü
önlemenin en etkin yollarından birisi olarak; bu illerdeki
eğitim ve öğretim kurumlarının sayısını
ve kapasitesini artırmak, dışarıdan
bu illere eğitim amacıyla gelen öğrencilerden
yararlanma olarak bilinmektedir.

13 Mart 1992 tarihinde Erzincan'da meydana gelen
depremden önce Erzincan'da uzun süre eğitim veren
Polis Okulu, deprem paniği içerisinde kapatılmış
olup, daha sonra tekrar açılacağı ifade
edilmiştir.

Polis Okulunda depremde meydana gelen önemsenmeyecek
düzeydeki "hafif hasarlar" kısa sürede
onarılmış olup, depremden birkaç ay
sonra okul eğitim yapılabilir düzeye gelmiş
olmasına karşın, Erzincan Polis Okulu deprem
sonrasında tekrar açılmamıştır.

1.  Erzincan Polis Okulu tekrar açılacak
mıdır? Ne zaman açılacaktır?

2.  Daha önce Polis Okulu olarak kullanılan
binalar şu anda hangi amaçla kullanılmaktadır?

3.  Polis Okulunun depremden dolay meydana gelen
hasarları onarılmış mıdır?
Bu binaların tekrar Polis Okulu olarak faaliyet verebilmesi
için yeni bir harcama gerekiyor mu? Eğer gerekiyor
ise bu harcama miktarı ne kadardır?

 T.C.

 İçişleri Bakanlığı
9.6.1997

 Emniyet Genel Müdürlüğü


 Sayı : B.05.1.EGM.0.12.01.01/118834

 Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
12.5.1997 gün ve A.01.GNS.0.10.00.02-7/2682/6587/18108 sayılı
yazısı.

Erzincan Milletvekili Mustafa Kul tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

13.3.1992 tarihinde meydana gelen deprem felaketi
nedeniyle büyük hasar görerek eğitim ve öğretime
devam edilemeyecek duruma gelen Erzincan Polis Okulu 12.5.1992
tarihli onay ile kapatılmıştır. Ancak
okulun günümüzdeki durumu, okul kadrosunun tümünün
başka görevlere atanmış olması,
kullanılan tüm malzemelerin Samsun ve Erzurum Polis
Okullarına tahsis edilmiş olması ve mevcut
Polis Okullarımızın kapasitesinin ileriki
yıllarda Teşkilatımızın ihtiyacını
karşılayacak seviyede olması nedenlerinden
dolayı yeni bir okul açılması uygun
görülmemektedir.

Daha önce Polis Okulu olarak kullanılan
binalar, Erzincan Emniyet Müdürlüğü Özel
Harekât ve Çevikkuvvet Şube Müdürlüğü
hizmetine verilmiştir.

Bilgilerinize arz ederim.

  Dr. Meral Akşener

  İçişleri Bakanı

6. - Gaziantep Milletvekili Mustafa R. Taşar'ın,
Gaziantep İli Nurdağı İlçesinin
Adliye binası ihtiyacına ilişkin sorusu ve
Adalet Bakanı Şevket Kazan'ın yazılı
cevabı (7/2706)

Türkiye Büyük Millet Meclisi
Başkanlığına

Aşağıdaki sorularımın
Adalet Bakanı Sayın Şevket Kazan tarafından
yazılı olarak cevaplandırılması
hususunda delaletlerinizi arz ederim.

  Mustafa Taşar

  Gaziantep

Sorular 1.  Gaziantep'in Nurdağı ilçesindeki
Adliye binası, Belediye Lojmanlarında hizmet vermektedir.
Nurdağı'na Adliye binası yapmayı düşünüyor
musunuz?

2.  Eğer düşünüyorsanız,
konuyla ilgili olarak, bugüne kadar bir girişiminiz
veya çalışmanız sözkonusu olmuş
mudur?

 T.C.

 Adalet Bakanlığı 9.6.1997

 Bakan

 2828

Türkiye Büyük Millet Meclisi
Başkanlığına

İlgi : Kanunlar ve Kararlar Dairesi Başkanlığı
ifadeli, 20.5.1997 tarihli A.01.0.GNS.0.10.00. 02-7/2706 sayılı
yazınız.

İlgi yazı ekinde alınan, Gaziantep
Milletvekili Mustafa R. Taşar'ın 7/2706 Esas No.lu
yazılı soru önergesine verilen cevap iki nüsha
halinde ekte sunulmuştur.

Bilgilerinize arz ederim.

  Şevket Kazan

  Adalet Bakanı

Sayın Mustafa R. Taşar

Gaziantep Milletvekili

T.B.M.M.

Bakanlığıma yöneltilen ve
yazılı olarak cevaplandırılması
istenilen 7/2706 Esas No.lu soru önergesinin cevabı
aşağıda belirtilmiştir.

Ağır ceza teşkilâtı
olmayan ilçelerde Hükümet Konaklarının
belirli bölümleri adalet hizmetlerinde kullanıldığından
soru önergesine konu olan Gaziantep İli Nurdağı
İlçesinde Hükümet Konağı bünyesinde
veya ayrı bir blok olarak adalet binası yapımının
1988 yılı Yatırım Programına
alınması Maliye Bakanlığına önerilecektir.

Bilgilerinize arz ederim.

  Şevket Kazan 

  Adalet Bakanı

7. - Bursa Milletvekili Ali Rahmi Beyreli'nin,
Bursa'da temeli atılan 2 nci SSKhastanesi inşaatına
ilişkin sorusu ve Çalışma ve Sosyal
Güvenlik Bakanı Necati Çelik'in yazılı
cevabı (7/2713)

Türkiye Büyük Millet Meclisi
Başkanlığına

Ankara

Aşağıdaki soruların, Çalışma
ve Sosyal Güvenlik Bakanı Sn. Necati Çelik
tarafından yazılı olarak yanıtlanmasını,
içtüzüğün 99 ve 100 üncü maddeleri
gereğince arz ederim.

  Saygılarımla

  Ali Rahmi Beyreli

  Bursa

Bursa'da 7.4.1997 günü temeli atılan
2 nci SSKhastanesi ile ilgili olarak;

1.  Temel atıldığı sırada
hastane inşaatı ihalesinin sonuçlandırılmadığı
iddia edilmektedir. Bu durumda hastane inşaatının
temeli nasıl ve kim tarafından atılmıştır?
Bu uygulamanın hukuksal dayanağı var mıdır?

2.  İnşaatın temeli hangi finansmana
dayanarak atılmıştır?

3.  Daha sonra 30.4.1997 tarihinde ihalenin davet
usulü ile bir firmaya verildiği iddia edilmektedir. İnşaatın
yapım maliyeti nedir? Bu inşaat için ihale
açılmamasının gerekçesi nedir?

4.  Davet usulü inşaatın yapımını
üstlenen firma ile temeli atan inşaat firması
aynı firma mıdır?

5.  Davet usulü inşaatın yapımını
üstlenen firma ile Sn. Erbakan'ın Altınoluk'taki
villasını yapan müteahhit arasında herhangi
bir ilişki var mıdır?

6.  Bu firmanın ya da ortaklarının
Refah Partisi ile herhangi bir ilişkisi var mıdır?

7.  Hastane inşaatı kaç yılda
tamamlanacaktır?

8.  Acilen 2 nci bir SSK hastanesine gereksinim duyulan
Bursa'da, daha önce gündemde olan BOTAŞ'a ait
eski Marmara linyitleri işletmesine ait olan tesislerin
SSKile takas edilmesi yoluyla, çok daha kısa sürede
gerçekleştirilebilecek, 2 nci SSK hastanesi projesinden
neden vazgeçilmiştir?

 T.C.

 Çalışma ve Sosyal Güvenlik
Bakanlığı 9.6.1997

 Sosyal Güvenlik Kuruluşları

 Genel Müdürlüğü

 Sayı : B.13.0.SGK.0.13.00.01-4248/015596

 Konu : Yazılı Soru Önergesi

Türkiye Büyük Millet Meclisi
Başkanlığına

İlgi : 20.5.1997 tarihli ve A.01.0.GNS.0.10.00.02-7/2713-6650/18257
sayılı yazınız.

Bursa Milletvekili Ali Rahmi Beyreli tarafından
hazırlanan "Bursa İlinde temeli atılan
2 nci Sosyal Sigortalar Kurumu Hastanesine ilişkin"
7/2713 Esas No.lu yazılı soru önergesi Bakanlığımca
incelenmiştir.

Sosyal Sigortalar Kurumunca Bursa İlinde yapılacak
olan hastane inşaatının ihalesi ve yer teslimi
çalışmalarının uzun süre
alacağı düşünülerek, Kurum Yönetim
Kurulunun 21.3.1997 tarih ve 1340 sayılı Kararı
ile oluşturulan Emanet İnşaat Komisyonunca,
1996 yılı fiyatları ile 10 000 000 000.-
TL. harcama yetkisi dahilinde (D) blokunun temelleri Kurumca hazırlanmıştır.
Temel atma töreni, bu imalatların başlangıcı
niteliğinde olup, Sayın Başbakanımızın
da katılımı ile yapılmıştır.

Temel atma işinin finansmanı Devlet
Planlama Teşkilâtınca bu iş için
tahsis edilen ödenekten karşılanacak olup, yapılan
imalatlar inşaatın genel maliyetine dahildir. İnşaatın
maliyeti 1996 yılı fiyatları ile 850 000
000 000.- TL. olup, Kurum Yönetim Kurulunun 13.3.1997 tarih
ve 1218 sayılı kararına istinaden 20 firmaya
davetiye çıkarılarak 30.4.1997 günü
ihalesi yapılmıştır.

İhale kararı Kurum Yönetim Kurulunun
15.5.1997 tarih ve 2080 sayılı Kararı ile
onaylanmış ve ihale neticesi işi alan firma
ile Ankara 15 inci Noterliğinde 27.5.1997 tarihinde, 18409
sayı ile sözleşme imzalanmıştır.

İnşaatın yapımını
üstlenen firma ile temel atma hazırlıklarını
yapan taşeron firma yukarıda da belirtildiği
üzere; aynı firma değildir. Temel atma çalışmaları
Sosyal Sigortalar Kurumunca Emanet İnşaat Komisyonuna
yaptırılmıştır.

Sözkonusu inşaat 1735 takvim gününde
bitecek olup, yeterli ödenek sağlandığı
takdirde en geç 2000 yılında hizmete açılacaktır.

Diğer taraftan; Bursa İlinde 2 nci bir
hastane inşaatı 1992 yılında ihtiyaca
binaen 1993 Yılı Yatırım Programına
teklif ve dahil edilmiştir. Bu programın gerçekleştirilmesi
1997 yılında olmuş, değişen ihtiyaçlara
göre temin edilen proje uygulanmaya başlanmıştır.
Eski binaların tadili ile çağın teknolojisine
uygun hastane yapmak aynı zamanı alacağı
gibi, ne derece başarılı olacağı
da kesin değildir.

Bilgilerinize arz ederim.

  Necati Çelik

  Çalışma ve Sosyal Güvenlik
Bakanı

8. - Aydın Milletvekili Cengiz Altınkaya'nın,
görevden alınan ve başka bir ilde görevlendirilen
il müdürlerine ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/2725)

Türkiye Büyük Millet Meclisi
Başkanlığına

Ankara

Aşağıdaki sorularımın
Bayındırlık ve İskân Bakanı
Cevat Ayhan tarafından yazılı olarak cevaplandırılmasına
delaletlerinizi arz ederim. 8.5.1997

Saygılarımla.

  Cengiz Altınkaya

  Aydın

1.  Göreve başladığınızdan
bu yana, müşterek kararname ile görevden aldığınız
İl Bayındırlık ve İskân
Müdürü kaç kişidir?

2.  Geçici görevli olarak, merkezde veya
başka bir ilde görevlendirilen Bayındırlık
ve İskân Müdürü sayısı
kaçtır? Görevlendirilme süresi ve görev
konuları belirtilmiş midir?

3. Şimdiye kadar böyle bir tablo, yani
müdürlüklerin yüzde 90'ına yakınının
vekâleten ve tedviren yürütüldüğü
olmuş mudur? Bu tablo Devlet ciddiyetiyle bağdaşır
mı?

4.  Tedviren ve vekâleten atanan müdürler
arasında RP'li Bakan, Milletvekili veya diğer yöneticilerle
akrabalığı olan kaç kişi vardır?

5.  Vekâleten ve tedviren görevlendirdiğiniz
il müdürlerine, göreve geldiğinizden bu yana
ödediğiniz harcırah miktarı ne kadardır?

6.  Görevden alınan Bakanlığınız
elemanlarından, yargı kararını kazanıp,
göreve iade edilmesi gereken personel sayısı
kaçtır? Yargı kararı olduğu halde
göreve başlatılmayan personel var mıdır?
Var ise göreve başlatılmamasının
nedeni nedir?

 T.C.

 Bayındırlık ve İskân
Bakanlığı 6.6.1997

 Basın ve Halkla İlişkiler Müşavirliği

 Sayı : B.09.0.BHİ.0.00.00.25/2-A/1152

Konu : Aydın Milletvekili Cengiz Altınkaya'nın

Yazılı Soru Önergesi

Türkiye Büyük Millet Meclisi
Başkanlığına

İlgi : TBMM'nin 20 Mayıs 1997 gün
ve A.01.0.GNS.0.10.00.02-6832 sayılı yazısı.
(7/2725)

İlgi yazı ekinde alınan, Aydın
Milletvekili Cengiz Altınkaya'nın Bakanlığımıza
yönelttiği yazılı soru önergesi incelenmiştir.

Soru 1 : Göreve başladığınızdan
bu yana, müşterek kararname ile görevden aldığınız
İl Bayındırlık ve İskân
Müdürü kaç kişidir?

Cevap 1 : Müşterek Kararname ile 3 adet
Bayındırlık ve İskân Müdürü
görevinden alınmıştır.

Soru 2 :  Geçici görevli olarak, merkezde
veya başka bir ilde görevlendirilen Bayındırlık
ve İskân Müdürü sayısı
kaçtır? Görevlendirilme süresi ve görev
konuları belirtilmiş midir?

Cevap 2 : Merkezde 31 adet Bayındırlık
ve İskân Müdürü görevlendirilmiştir.

Soru 3 :  Şimdiye kadar böyle bir tablo,
yani müdürlüklerin yüzde 90'ına yakınının
vekâleten ve tedviren yürütüldüğü
olmuş mudur? Bu tablo Devlet ciddiyetiyle bağdaşır
mı?

Cevap 3 : Bu uygulama daha önceki Sayın
Bakanlar döneminde de yapılmıştır.
Bakanlık işlerinin yürütülmesi için
kanunların verdiği yetkiler kullanılmaktadır.

Soru 4 :  Tedviren ve vekâleten atanan müdürler
arasında RP'li Bakan, Milletvekili veya diğer yöneticilerle
akrabalığı olan kaç kişi vardır?

Cevap 4 : Bursa Bayındırlık
ve İskân Müdürü Osman Esengün,
Devlet Bakanı Lütfü Esengün'ün kardeşi
olup, yaklaşık 18 yıldır inşaat
mühendisi olarak görev yapmaktadır.

Soru 5 : Vekâleten ve  tedviren görevlendirdiğiniz
il müdürlerine, göreve geldiğinizden bu yana
ödediğiniz harcırah miktarı ne kadardır?

Cevap 5 : Vekâleten veya tedviren atanan İl
Müdürlerine harcırahlar Valilikler kanalı
ile ödenmektedir.

Soru 6 : Görevden alınan Bakanlığınız
elemanlarından, yargı kararını kazanıp,
göreve iade edilmesi gereken personel sayısı
kaçtır? Yargı kararı olduğu halde
göreve başlatılmayan personel var mıdır?
Var ise göreve başlatılmamasının
nedeni nedir?

Cevap 6 : Yargı Kararını kazanan
8 personelin işlemleri devam etmekte olup, 24 adet personel
Yargı Kararı üzerine görevlerine iade
edilmiştir.

Bilgilerinize arz ederim.

  Cevat Ayhan

  Bayındırlık ve İskân
Bakanı

9. - Diyarbakır Milletvekili Sebgetullah
Seydaoğlu'nun, bürokratların M.G.K. Akademisinde
eğitime tabi tutuldukları iddialarına ilişkin
sorusu ve Millî Savunma Bakanı Turhan Tayan'ın
yazılı cevabı (7/2739)

Türkiye Büyük Millet Meclisi
Başkanlığına

Aşağıdaki sorularımın
Millî Savunma  Bakanı tarafından yazılı
olarak cevaplandırılmasını arz ederim.

Saygılarımla.

  Sebgetullah Seydaoğlu   Diyarbakır

Sorular :

1. Son günlerde basın ve medyaya intikal
eden Millî Güvenlik Kurulu Akademisinde bürokratların
toplanıp, eğitim veya seminer gibi çalışmalara
tabi tutuldukları doğru mudur?

2. Bu haberler doğru ise bu seminerlere neden
gereksinim duyulmuştur?

 

 T.C.     Millî Savunma Bakanlığı
5.6.1997   Kanun : 1997/487-TÖ

Konu : Soru önergesi

Türkiye Büyük Millet Meclisi
Başkanlığına

İlgi : TBMM Bşk. lığının
20 Mayıs 1997 tarihli ve KAN.KAR.MD.A.01.0.GNS.0.10.02-7/2739-6685sayılı
yazısı.

Diyarbakır Milletvekili Sebgetullah Seydaoğlu
tarafından verilen ve İlgi Ek'inde gönderilerek
cevaplandırılması istenen "Bürokratların
MGK Akademisinde eğitime tabi tutuldukları iddiasına
ilişkin" yazılı soru önergesinin
cevabı Ektedir.

Arz ederim.

  Turhan Tayan    Millî Savunma Bakanı



Diyarbakır Milletvekili Sebgetullah
Seydaoğlu Tarafından Verilen 7/2739 Sayılı
Yazılı Soru Önergesinin Cevabı

1. Harp Akademileri; 3563 sayılı Harp
Akademileri Kanununun 2 nci maddesinde "Genelkurmay Başkanlığı
kuruluşunda, yüksek düzeyde akademik eğitim-öğretim
yapan, Silâhlı Kuvvetlere komutanlık ve karargâh
subayı niteliklerine sahip kurmay subay yetiştiren,
kurmay subaylara müşterek ve birleşik karargâh
ve birliklerin faaliyetlerini yönetecek tarzda öğrenim
yaptıran, Silâhlı Kuvvetlerde, kamu yönetiminde
ve gerektiğinde özel kesimde görevli üst kademe
yöneticilerine millî güvenlik konularında
bilgi ve yetenek kazandıran, özellikle, stratejik
konularda araştırma ve geliştirme yapan bilim
ve ihtisas kuruluşudur." şeklinde tanımlanmıştır.

Kanunun Millî Güvenlik Akademisinin görevlerine
ilişkin 4 üncü maddesinin (c) fıkrası
ise; "Millî Güvenlik Akademisinde, Silâhlı
Kuvvetlerde, kamu kurum ve kuruluşlarında ve gerektiğinde
özel kesimde üst kademede görevli veya görev
almaya aday yöneticilere millî güvenlik konularında
bilgi ve yetenek kazandırmak" şeklindedir.

2. Millî Güvenlik Akademisinde, 1952 yılından
bugüne kadar kamu yönetiminde ve gerektiğinde özel
kesimde görevli üst kademe yöneticilerine millî
güvenlik konularında eğitim verilmekte ve Harp
Akademileri Kanun ve Yönetmeliğinin belirlediği esaslar
çerçevesinde; ihtiyaç duyulduğu takdirde
kısa süreli seminer ve sempozyumlar da düzenlenmektedir.

3. Millî Güvenlik Akademisinde kuruluşundan
bugüne kadar Başbakanlık, Bakanlıklar,
Özel Sektör ve Medya yöneticilerinin ismen belirlediği
birçok üst düzey bürokrat ve yöneticiye
millî güvenlik konularında bilgi ve yetenek
kazandırılmış olup, halen bu maksatla
öğretim faaliyetlerine devam edilmektedir.

4. Belirtilen uygulamaların dışında,
Millî Güvenlik Akademisinde bürokratlara veya
herhangi bir sivil kişi veya kuruma eğitim veya seminer
verilmesi söz konusu değildir.

Arz ederim.

  Turhan Tayan    Millî Savunma Bakanı



10. - Diyarbakır Milletvekili Sebgetullah
Seydaoğlu'nun, korucuların askerlik hizmetine ilişkin
sorusu ve Millî Savunma Bakanı Turhan Tayan'ın
yazılı cevabı (7/2740)


Türkiye Büyük Millet Meclisi
Başkanlığına

Aşağıdaki sorularımın
Millî Savunma Bakanı tarafından yazılı
olarak cevaplandırılmasını arz ederim.

Saygılarımla.

  Sebgetullah Seydaoğlu   Diyarbakır

Sorular :

1. Doğu ve Güneydoğu'da halen korucu
statüsünde bulunan ve son günlerde gündeme
gelen korucuların askerlik görevlerini, koruculuk
yaptıkları köy karakolu ve mücahir bölgelerinde
yaptıkları doğru mudur?

2. Eğer doğru ise Anayasa, M.S.B., Yasa ve
askerlik kurallarına uygun mudur?

 T.C.     Millî Savunma Bakanlığı
5.6.1997   Kanun : 1997/487-TÖ

Konu : Soru önergesi

Türkiye Büyük Millet Meclisi
Başkanlığına

İlgi : TBMM Bşk. lığının
20 Mayıs 1997 tarihli ve KAN.KAR.MD.A.01.0.GNS.0.10.02-7-2739-6685sayılı
yazısı.

Diyarbakır Milletvekili Sebgetullah Seydaoğlu
tarafından verilen ve İlgi Ek'inde gönderilerek
cevaplandırılması istenen "Korucuların
askerlik hizmetine ilşkin" yazılı soru
önergesinin cevabı Ektedir.

Arz ederim.

  Turhan Tayan    Millî Savunma Bakanı

Diyarbakır Milletvekili Sebgetullah
Seydaoğlu Tarafından Verilen 7/2740 Sayılı
Yazılı Soru Önergesinin Cevabı

1. Askerlik hizmetlerini yerine getirmek üzere
silah altına alınan yükümlülerin
sınıflandırılma ve eğitim merkezlerinden
sonraki dağıtım işlemleri, Türk Silâhlı
Kuvvetlerinin ihtiyaçları esas alınarak meslek,
tahsil, bilgi, beceri, fiziki kabiliyet ve sahip oldukları
sanatlarına göre tespit edilmektedir.

2. Yapılan sınıflandırma
sonucu korucu statüsündeki yükümlülerden
kazandıkları bilgi, beceri ve fiziki yetenekleri
uygun olanların büyük çoğunluğu
Jandarma ve Piyade sınıfına ayrılarak
belli eğitim merkezlerine sevk edilmekte ve dağıtımları
da askeri hizmet gerekleri dikkate alınarak yapılmaktadır.

Arz ederim.

  Turhan Tayan    Millî Savunma Bakanı



11. - İstanbul Milletvekili Ercan Karakaş'ın;

- Özel tiyatrolara,

İçel Milletvekili D. Fikri Sağlar'ın;

- Bodrum Kalesi içindeki sergi salonuyla
ilgili basında yer alan bazı iddialara, 

İlişkin soruları ve Kültür
Bakanı İsmail Kahraman'ın yazılı
cevabı (7/2745, 7/2753)


Türkiye Büyük Millet Meclisi
Başkanlığına

Ekte yer alan sorularımın Kültür
Bakanı tarafından yazılı olarak yanıtlanmasını
arz ederim.

  Ercan Karakaş    İstanbul

1. Göreve geldiğinizden bu yana özel
tiyatrolara destek konusunda hangi çalışmaları
yaptınız?

2. Özel tiyatro temsilcilerinin sorunlarını
aktarmak için istedikleri randevuyu neden vermediniz?

3. Mersin Operasının düzenlediği
iki bale temsili turnesi niçin iptal edilmiştir?
Bütçesi tahsis edilmiş sanat kurumlarının
sanatsal çalışmalarına müdahale
edilmesi doğru mudur?

4. Kültür Bakanlığına
tahsis edilen Ankara eski adliye binasının tiyatro
ve kültür merkezine dönüştürülmesi
için ne gibi çalışmalar yaptınız?

5. Hipodrumda inşa edilecek olan ve projesi
yarışma sonucu belirlenen opera, tiyatro ve kongre
merkezi için bugüne kadar hangi çalışmaları
yaptınız? Bu merkezin yapımı için
bütçeye ödenek koydunuz mu?

6. 27 Mart Dünya Tiyatrolar Gününde
tüm ülkelerde okunması gelenek haline gelen Dünya
Tiyatrolar Günü Bildirisi bu yıl niçin
okunmamıştır? Okunmaması yönündeki
talimatı siz mi verdiniz? Bu yasaklamanın UNESCO
üyesi olan ITI kararlarına müdahale etmek olduğunu
biliyor musunuz?

7. İstanbul Ortaköy'de inşaatı
sürdürülmekte olan Afife Jale sahnesinin tamamlanabilmesi
için bakanlık olarak destek vermeyi düşünüyor
musunuz?

8. Bu sahneye yardım edilmesi için
size resmen başvuran sanat kuruluşunun dilekçesini
özel tiyatrolara destek komisyonuna aktarmadığınız
doğru mu?

9. Afife Jale sahnesine yardım konusunda Sayın
Cumhurbaşkanından bir mektup aldınız
mı? Mektuba yanıt verdiniz mi?

10. Afife Jale sahnesinin bir an önce sanat
dünyamıza kazandırılması için
düşünceleriniz nedir?

11. Devlet Opera ve Balesi Bakanlığınıza
bağlı kuruluş olmasına karşın,
bütçe görüşmelerinde bu kurumun bütçesinde
50 milyar TL'nin kesilmesini onaylamanızı nasıl
izah ediyorsunuz? Bu tutumunuzu Anayasanın 64 üncü
maddesinde belirtilen "devlet sanatı ve sanatçıyı
korur, sanatın gelişmesini ve sevilmesini sağlar"
hükmüyle nasıl bağdaştırabiliyorsunuz?

12. Özel Tiyatroların destek başvuruları,
sanat örgütlerinin temsilcilerinin de yer aldığı
bir komisyon tarafından değerlendirilmekte idi. Bu
komisyona müsteşar ve müsteşar yardımcılarından
oluşan bürokrat kesim ile bakanın atayacağı
üç temsilci gönderilmesi doğrultusunda bir
tüzük değişikliği yaptınız.
Katılımcı ve demokratik, uygulamayı
ve geleneği değiştirmenizin gerekçesi nedir?
Böyle bir komisyonun tarafsız olabilmesi mümkünmüdür?

13. Basında bir milletvekilinin Cumhuriyet
Türkiye'sinin sembollerinden, Cumhurbaşkanlığı
Senfoni Orkestrasından söz ederken "Cumhurbaşkanı
da bir gün zurna dinlemeyiversin" şeklinde bir
beyanı yer almıştı. Bu beyana ilişkin
bir açıklamanız oldu mu?

14. İstanbul Devlet Operasının
ve Cumhurbaşkanlğı Senfoni Orkestrasının
yurt dışı turneleri niçin iptal edilmiştir?

15. Tüm giderleri gideceği ülke tarafından
karşılanacak olan bir Devlet Tiyatrosu sanatçısının
Romanya'da oyun sahneye koymasına neden izin verilmemiştir?

16. Dünyada ilk kez yapılacak olan "Dünya
Sanat Olimpiyatları"nın Türkiye'de gerçekleşmesi
olanağı doğmuş bulunmaktadır. Bu konuda
Bakanlıkta hangi çalışmalar yürütülmektedir?

17. Devlet Operasından sorumlu Genel Müdür
Yardımcılığına, sanatçı
olmayan bir kişinin atanmasında neden ısrarlısınız?
Amacınız nedir?

18. Bu atamanın yasal olmadığı
yargı tarafından da saptandığına
göre, şimdi ne yapmayı düşünüyorsunuz?

19. Opera Genel Müdürü hakkında
usulsüz olarak yaptığınız atamaya
karşı idarî yargıya başvurduğu
için soruşturma açılması, yasayı
ve sanatı koruyan, görevini yapan bir insanı
cezalandırmaya çalışmak değil midir?

20. Sizinle sanat konusunda görüşmek
için randevu talebinde bulunan sanat kuruluşları
ve sanatçılara bu olanağı tanımadığınız
doğru mudur?


Türkiye Büyük Millet Meclisi
Başkanlığına

Aşağıdaki sorularımın
Kültür Bakanı İsmail Kahraman tarafından
yazılı olarak cevaplandırılması
hususunda gereğini saygı ile arz ederim.

  D. Fikri Sağlar    İçel

Son günlerde basında yer alan iddialara
göre 1994 yılı itibariyle 10 milyar TL harcanarak
Bodrum Kalesi içerisindeki Şapel'de sergilenmeye
hazır hale getirilen M.S. 7 y.y.'a ait geminin yerinden
söküleceği ve Şapel'in başka amaçlarla
değerlendirileceği söylenmektedir.

Bilindiği gibi M.S. 15 y.y. da Saint Jean şövalyeleri
tarafından inşa edilen Şapel, Bodrum Kalesi
Osmanlıların eline geçtikten sonra sadece
kaledeki mahkûm ve gardiyanların namaz kılmaları
için camiye dönüştürülmüştür.
Tarihin hiç bir döneminde bu Şapel Bodrum halkına
camii hizmeti vermek amcıyla kullanılmamıştır.
 Bodrum Kalesinin 1915 yılında Fransızlar
tarafından bombalanması nedeniyle metruk halde bulunan
Şapel 1964 yılından günümüze
kadar Bodrum Müzesi Müdürlüğü sergi
salonu olarak değerlendirilmiştir.

Ayrıca bu geminin  yerinden sökülmesi
halinde teknik verilere göre bir daha biraraya getirilemeyeceği
ve sergilenemeyecek şekilde tahrip olabileceği gibi,
yerleştirilmesi düşünülen Kaş-Uluburun
batığının sergilenmesi için yapılan
binanın yan salonlarının ölçülerinin
de böylesi bir duruma uygun olmadığı bir
başka gerçektir.

Bütün bunların ötesinde bu
girişimin Anadolu kültür harmanı ve ülkemiz
turizmine de zarar veren sonuçlar yaratacağı
bilinmelidir.

1. Şapel içerisinde yer alan M.S. 7
y.y. gemisini bulunduğu yerden sökmeyi düşünüyor
musunuz? Eğer sökmeyi düşünüyorsanız,
bu düşüncenizin nedenleri nelerdir?

2. Ülkemizin turizminin önemli cazibe merkezlerinden
biri olan Bodrum ve Bodrum Kalesi içerisindeki bu uygulamanızla
ülkemiz turizmine nasıl bir katkıda bulunmayı
düşünüyorsunuz?

3. 1994 fiyatları itibariyla 10 milyar TL
harcanan bu gemi yapımı ve Şapel içerisine
yerleştirilmesi uygulamasından vazgeçilerek,
başka bir yere daha büyük paralar harcanarak nakledilmeye
çalışılması, Hükümetimizin
"israfa karşı olma" konusundaki büyük
iddiasıyla çelişmemekte midir? Geminin Şapel'den
sökülmesi konusunda bu projeye 94 fiyatlarıyla
1 milyar TL katkıda bulunan Bodrum halkının
görüşlerine başvurmayı düşünüyor
musunuz?

4. Değişik uygarlıklara beşiklik
etmiş Anadolu'da Arap ve İslam kültür ürünleri
dışındaki tarihi varlıklarımıza
ilişkin uygulamalarınız neler olacaktır?
Onlarca farklı uygarlığa ait tarihi ve kültürel
değerlerimizin korunması ve değerlendirilmesi hususunda
gözettiğiniz kıstaslar nelerdir? Selçuklu
ve Osmanlı dönemi dışındaki araştırma
ve arkeolojik kazılara son verileceği şeklinde
ilgili birimlere talimat verdiğiniz iddiaları doğru
mudur? Bu iddialar doğru ise Selçuklu ve Osmanlı
dönemi dışındaki tarihi ve kültürel
varlıklarımızın akibeti konusunda
neler düşünmektesiniz?

 

 T.C.     KültürBakanlığı
    Araştırma, Planlama ve Koordinasyon      Kurulu
Başkanlığı 9.6.1997

 Sayı : B.16.0.APK.0.12.00.01.940-255

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : T.B.M.M. Başkanlığının
20 Mayıs 1997 gün, KAN. KAR. MÜD. A.01.0.GNS.10.00.02-6840
sayılı yazısı.

İstanbul Milletvekili Sayın Ercan Karakaş'ın
"Özel Tiyatrolara İlişkin" 7/2745
esas nolu yazılı soru önergesi (EK-1) ve İçel
Milletvekili Sayın D. Fikri Sağlar'ın "Bodrum
Kalesi içindeki sergi salonuyla ilgili basında yer
alan bazı iddialara ilişkin" 7/2753 esas nolu
yazılı soru önergesinin (EK-2) cevapları
ekte gönderilmektedir.

Bilgilerinizi arz ederim.

  İsmail Kahraman

  Bakan

Cevap 1. Özel Tiyatrolara sadece para yardımı
yerine, salonsuzluk probleminin çözülmesi ve
vergi muafiyeti üzerinde çalışmalar sürdürülmektedir.

Cevap 2. Böyle birşey söz konusu
değildir. Tiyatro temsilcileri müsteşarlarımla
görüşmüşlerdir. Problemleri tarafıma
aktarılmıştır.

Cevap 3.  Devlet Opera ve Balesi Genel Müdürlüğümüzce
1.1.1997 tarihi itibari ile yapılması planlanan
turne faaliyet programı aşağıda belirtilmiştir.

3-6 Nisan 1997 tarihlerinde Altın Portakal
Kültür ve Sanat Vakfı'nın daveti üzerine
Köçekçe ve Carmen (bale) adlı eserlerle
Antalya'da,

14-17 Nisan 1997 tarihlerinde Devlet Tiyatroları
Vakfı Adana Şubesinin daveti üzerine Köçekçe
ve Carmen adlı eserlerle Adana'da,

28-30 Nisan 1997 tarihlerinde Mustafa Kemal Üniversitesi'nin
daveti üzerine, Çoksesli Müzikten örnekler
sunmak üzere Antakya'da,

15 Mayıs 1997 tarihinde Seyhan Belediyesi
daveti üzerine Köçekçe ve Carmen adlı
eserlerle Seyhan'da turneler düzenlenmiştir.

Bu program bütçe imkânları
nisbetinde gerçekleşmekte bütçe imkânlarımız
yeterli kaldığı takdirde bütün masrafların
davet eden Dernek ve Kuruluşlarca karşılanması
halinde turne talepleri Bakanlığımız
onayı ile gerçekleştirilmektedir.

Bunların dışında 12-13
Ocak 1997 tarihlerinde "Değirmendeki Hazine" adlı
çocuk oyunu ile Adana turnesi, 22-25 Ocak 1997 tarihlerinde
Napoliten konserler vermek üzere Antalya turnesi ve 25-26
Şubat 1997 tarihlerinde Napoliten konserler vermek üzere
Mut turnesi davet eden Dernek e Kuruluşlar turne masraflarını
karşılayamayacaklarını bildirmeleri
üzerine söz konusu turneler gerçekleşememiştir.

Cevap 4. Söz konusu yapıya, Kütüphaneler
Genel Müdürlüğü, Telif hakları
ve Sinema Genel Müdürlüğü, Teftiş
Kurulu Başkanlığı tarafından hizmet
binası olarak kullanılmak üzere ve bina içinde
bulunan Ağır Ceza Salonlarından ikisinin de
Tiyatro salonu olarak (Çocuk Tiyatrosu-Geleneksel Türk
Tiyatrosu) düzenlenmesi fonksiyonları verilmesi kararlaştırlmış
olup, bu fonksiyonlar doğrultusunda binanın röleve
ve restorasyon projeleri hazırlattırılarak
1996 yılı sonu itibariyle ihaleleri yapılmış
ve onarımlarına devam edilmektedir.

Cevap 5. Ankara AKM Alanı I inci Bölgede
yapımı planlanan Kongre ve Kültür Merkezi
projesi Bakanlığımızın yatırım
programında 84H040020 proje numarası ile yer almaktadır.

Avan projesinin elde edilmesi için 17.7.1995
tarihinde proje yarışması yapılmış
ve uygulanacak proje seçilmiştir. Proje ve yapım
uygulamaları Bayındırlık ve İskân
Bakanlığınca yürütülmektedir.
Türkiye'de ilk defa yapılacak bu tesislerin akustik,
sahne tekniği, aydınlatma hizmetleri ile benzeri özellik
gösteren diğer proje hizmetlerinin, yerli ve yabancı
uzmanlara yaptırılacağı; proje kontrolluk
ve müşavirlik hizmetlerini yürütecek yerli
ve yabancı müşavir firmaların seçimi
işinin devam etmekte olduğu; kontrolluk ve müşavirlik
bürolarının seçilmesinden sonra uygulama
projelerinin yapımına geçileceği; 1997
yılı için 50 milyar TL ödeneğe ihtiyaç
olduğu Bayındırlık ve İskân
Bakanlığınca bildirilmiş ve planlama buna
göre yapılmıştır.

Cevap 6. 27 Mart Dünya Tiyatro Gününde
bu yıl Dinçer Sümer'in yazdığı
bildiri yurt düzeyinde bütün sahnelerimizde okunmuş
ve ayrıca Devlet Tiyatroları Genel Müdürlüğünün
1997 Mart ayındaki yazılı yayınlarında
yer almıştır.

Söz konusu günde "IV üncü
Murat" adlı oyunun "Devlet Galası"
yapıldığından ve devlet galasında
bildiri okunması gibi bir tiyatro geleneği olmadığından,
sadece Büyük Tiyatro sahnemizde okunmamıştır.
İddia edildiği gibi bu konuda herhangi bir talimat
verilmemiş ve ITI'nın aldığı kararlara
da karşı gelinmiş değildir.

Cevap 7/8. İstanbul Ortaköy'de inşaatı
sürdürülmekte olan Afife Jale sahnesine maddi destek
sağlanmasına dair Bakanlığımıza
herhangi bir başvuruda bulunulmamıştır.

Cevap 9. Afife Jale Sahnesine yardım konusunda
Sayın Cumhurbaşkanından herhangi bir mektup
almadım.

Cevap 10. Afife Jale Sahnesinin sanat dünyamıza
kazandırılması konusu Eylül 1997 tarihinde
toplanacak olan "Tiyatroya Yardım Komisyonu"na
sunulacak ve komisyonun kararına göre hareket edilecektir.

Cevap 11. Devlet Opera ve Balesi Bütçesinden
kesilen 50 Milyar TL. ödenek Türkiye Büyük
Millet Meclisi Plan ve Bütçe Komisyonundaki üyelerce
kesilmiş olup, şahsımla alâkası
yoktur.

Cevap 12. Millî Kültür ve çağdaş
anlayışa uygun faaliyetleriyle kültür ve
sanatımıza hizmette bulunan ve gelişmekte
olan özel tiyatroların projelerine destek vererek
tiyatro sanatının yaygınlaşıp
sevilmesini sağlamak, yerli oyun yazarlarını
teşvik etmek, oynanan oyunların kalitesini yükseltmek
ve bu yolla da Türk Tiyatrosunun gelişmesini, tanıtılmasını
desteklemek amacıyla Bakanlığımızca
özel tiyatrolara yardım yapılmaktadır.

Kültür Bakanlığınca 1992
yılında yönetmelikte yer almadığı
halde Tiyatro Yapımcıları Derneği, Tiyatro
Oyuncuları Derneği, Milletlerarası Tiyatro Eleştirmenleri
Birliği, Televizyon ve Tiyatro Yazarları Derneği,
Uluslararası Tiyatro Enstitüsü ve Devlet Tiyatroları
Opera ve Balesi Çalışanları Yardımlaşma
Vakfı temsilcileri ile Bakanlık Temsilcisinin yer
aldığı özel Tiyatrolara Devlet Desteği
Değerlendirme Kurulunun ortaklaşa aldığı
yönetmelik dışı kararla özel tiyatrolara
yapılan yardımlar 1992 ve 1993 yıllarında
iki aşamada yapılmıştır.

1995 yılında ise ödemelerin 2
dilimde yapılması yönetmeliğe madde olarak
konmuş büyük sıkıntılar içerisinde
olan özel tiyatroların ikinci dilim ödemeleri
1996 yılının Nisan, Mayıs, Haziran
aylarına kadar uzamıştır.

İki aşamada yapılan ödemelerde
2 nci ödemenin gelecek malî yıla kayması
sebebiyle bütçe tekniği açısından
Bakanlığımızca büyük sıkıntılar
yaşanmıştır. Ayrıca, bu özel
tiyatroları baltalayıcı nitelikte uygulamaya,
o dönemde her ne sebepse tiyatrolar hiçbir tepki göstermemişlerdir.

Bakanlığımızca üzerinde
durulan en önemli konulardan bir tanesi de özel tiyatrolarımızın
sahneleyeceği oyunlarla ilgili masrafları bir an önce
karşılayabilmeleri için Devletin yaptığı
yardımın bir defada ödenmesinin temini olup
çalışmalara derhal başlanmıştır.

Bu hususlarla ilgili olarak Bakanlık Müsteşarı
Sayın Cevdet Türkeroğlu 17 Eylül 1996 tarihinde
Tiyatro Yapımcıları Derneği Başkanı
Hadi Çaman, Televizyon ve Tiyatro Yazarları Derneği
Başkanı Recep Bilginer, Tiyatro Oyuncuları
Derneği Başkanı Ahmet Gülhan ve Tiyatro
Sanatçısı Tevfik Gelenbe ile uzun bir toplantı
yaparak sanatçılara ayrıntılı
bir şekilde anlamıştır.

Daha önceki yönetmeliğin Değerlendirme
Kurulunda yer alan sivil örgütler 2908 sayılı
dernekler kanununa göre belli amaçlar için
sivil ve gönüllü hizmet vermek üzere kurulan
ve çalışmalarında devlete karşı
kanunî sorumlulukları bulunan gönüllü
kuruluşların, devamlılığı
olan resmî hizmetlerde anılmalarının
sakıncaları bulunmaktadır. Çünkü
bunlar gönüllü kuruluşlardır. Hizmetlerini
kendi arzuları süresince veya yasalara uygun çalıştıkları
sürece sürdürürler. Bu bakımdan bu
kuruluşların yönetmelikte ismen zikredilmesi
doğru bulunmamaktadır. Geçen sene yürürlükte
bulunan yönetmeliğin Değerlendirme Kurulu maddesi
Sayıştay Başkanlığının
görüşleri çerçevesinde Devlete ait
paranın veya kaynağın dağıtımını
belirleyecek olan Değerlendirme Kurulunda, kamu kuruluşlarının
ağırlıklı olarak temsil edilmeleri gereğinden
hareketle 11  kişilik Değerlendirme Kurulunun 6 üyesinin
kamu kurum ve kuruluş temsilcilerinden olması ve
bu temsilcilerin toplantıya tamamının katılmaları
zorunluluğu getirilmiştir. Değerlendirme Kurulu
maddesinde yapılan değişiklikle bu sayı
11'den 7'ye düşürülmüş olup, 4
kişi kamu temsilcisi, geriye kalan 3 kişide yine sivil
örgüt temsilcilerinden oluşmuştur.

Söz konusu yönetmelik değişikliği
20 Kasım 1996 tarih ve 22823 sayılı Resmî
Gazete'de yayımlanarak yürürlüğe girmiştir.
Bu yönetmelik hükümleri çerçevesinde,
Bakanlığımız müsteşarı
Cevdet Türkeroğlu Başkanlığında,
Müsteşar Yardımcısı Mustafa Akalın,
Devlet Tiyatroları Genel Müdürü Prof. M.
Bozkurt Kuruç, Güzel Sanatlar Genel Müdürü
Mehmet Özel, Milletlerarası Eleştirmenler Birliği
Temsilci Atilla Sav, Tiyatro Oyuncuları Derneği Temsilcisi
Ahmet Gülhan ve Uluslararası Tiyatro Enstitüsü
Temsilcisi Refik Erduran'dan oluşan ve 27 Kasım 1996
tarihinde toplanan Özel Tiyatrolara Devlet Desteği Değerlendirme
Kurulu başvuruları değerlendirmiş olup,
toplam 74 tiyatroya 41 200 000 000 TL devlet desteğinde bulunmuştur.
Böylece projeleri desteklenen tiyatrolar, desteğin tümünü
alarak daha sağlıklı sanat sezonu geçirmeleri
sağlanmıştır.

Özel tiyatrolara geçen yıl olduğu
gibi bu yıl da Bakanlık bütçesinden
katkı sağlanacaktır. Bu miktar 63 milyar TL'dır.
Ancak, özel tiyatroların temel sorunu salonsuzluktur.
Ayrıca özel tiyatrolara maddi katkı yerine
vergi indirimi uygulanmasının daha doğru olacağı
düşünülmektedir. Bu yolda çalışmalar
sürdürülmektedir.

Sonuç olarak hedefimiz; bugüne kadar
kültür ve sanatla ilgili olarak hiç dokunulmayan
temel sorunları her türlü yasal düzenlemelerle
çözerek kalıcı kültür politikaları
oluşturmaktır.

Cevap 13. Böyle bir beyandan bilgim yoktur.

Cevap 14. Bakanlığımız Güzel
Sanatlar Genel Müdürlüğüne bağlı
Cumhurbaşkanlığı Senfoni Orkestrası
90 kişilik sanatçı kadrosuyla 9-27 Ocak 1997
tarihleri arasında A.B.D. ne turnesini gerçekleştirmiştir.

Cevap 15. Romanya'da oyun sahnelenmesi amacıyla
tüm giderleri Romanya Devletine ait olmak üzere Devlet
Tiyatrosu sanatçısı davet edilmemiştir.
Sanatçılarımızın turistik gezileri
dahil bu tür görevlendirilmelerin hepsine izin verilmiştir.

Cevap 16. "Dünya Sanat Olimpiyatları"
nın Türkiye'de gerçekleşmesi konusunda,
Cumhurbaşkanlığı nezdinde bir komite oluşturulmuş,
Bakanlığımızdan bir heyet de çalışmalara
iştirak etmektedir.

Cevap 17. 18. Devlet Opera ve Balesi Genel Müdürlüğünde
bir idarî, bir teknik olmak üzere 2 adet Genel Müdür
Yardımcılığı mevcut olup, atama
İdarî Genel Müdür Yardımcılığına
yapılmış ve mahkeme kararı üzerine
de atama iptal edilmiştir.

Cevap 19. Opera Genel Müdürü hakkında
yapılan soruşturmalar, sözkonusu atama ile ilgili
olmayıp, ilgili hakkındaki çeşitli
iddia ve şikâyetlerin soruşturmasıdır.

Cevap 20. Bugüne kadar randevu talebinde bulunan
sinema, müzik sanatçıları ile yazar
ve ressamlarla Ankara ve İstanbul'da tarafımdan
gerekli görüşmeler yapılmıştır.

Cevap 1.2. Muğla İli, Bodrum Sualtı
Arkeoloji Müzesinin bulunduğu Bodrum Kalesi içindeki
Kilise'nin Camiye çevrilme işlemi 1523 yılında
Kanuni Sultan Süleyman'ın Bodrum Kalesini fethinden
sonra gerçekleştirilmiştir.

Tarihi eserlerin bütünlükleri ile
dikkat çekici ve bilgi verici özelliklere sahip oldukları
düşüncesinden hareketle Kalenin bütünlüğünün
bozulmaması için mekanın orijinal kullanımı
doğrultusunda değerlendirilmesi gerekmektedir.

Bu sebeple yapılmak istenen işlem sadece
yapıyı aslî işlevi olan mescit halinde
tefriş ederek ziyarete açmak ve gemi modeli ile diğer
eserleri de ayrı bir mekânda teşhir etmektir.

Cevap 3. Bakanlığımız Döner
Sermaye İşletmeleri Merkez Müdürlüğünce
gemi yapımı ve bina içerisinde yerleştirilmesi
uygulaması için 1994 yılında 3 600
000 000 TL., 1995 yılında ise 600 000 000 TL. olmak
üzere toplam 4 200 000 000 TL. ödenek gönderilmiştir.

Cevap 4. Selçuklu ve Osmanlı Dönemi
araştırma ve arkeolojik kazılarına
olduğu kadar Prehistorya, Protohistorya ve Önasya ile
Klasik Dönem araştırma ve arkeolojik kazılara
da izin verilmektedir.

12. - Hatay Milletvekili Atilâ Sav'ın,
İskenderun-Arsuz'da Zelli Çayı üzerine
çevre kirliliğine yol açan bir maden işletmesi
kurulacağı iddiasına ilişkin sorusu ve
Çevre Bakanı Ziyattin Tokar'ın yazılı
cevabı (7/2751)  13.5.1997

Türkiye Büyük Millet Meclisi
Başkanlığına

İskenderun Madenli Beldesi yanından
geçen Zelli Çayı yatağındaki bir
maden işletmesi ile ilgili aşağıdaki sorularımın
Sayın Çevre Bakanınca yazılı
olarak yanıtlanmasının sağlanmasını
takdirlerinize sunarım.

Saygılarımla  Atilâ Sav    Hatay

Soru 1. İskenderun İlçesine
bağlı Arsuz yöresi bilindiği üzere denizi
ve doğal güzellikleriyle üllkemizin sayılı
turistik bölgelerinden biri olmaya aday bir yöredir.
Bu yörede çevreyi kirletebilecek özellikte hiçbir
sanayii tesisi bulunmamaktadır.

Bu yörede bulunan Madenli ve Üçgüllük
Beldeleri arasından akan Zelli Deresi üzerinde, denize
1.5 km kadar uzaklıkta krom yıkama ve zenginleştirme
tesisi kurulması için yapılan hazırlıkların
uygulama aşamasına geldiği doğru mudur?

Soru 2. Bu tesisin konusu itibariyle çevreyi
kirletecek nitelikte bulunduğu kuşkusuzdur. Bu tesisin
gerekli incelemeler yapılmaksızın ve izinler
alınmaksızın yapıldığı
anlaşıldığından, Belediyece ceza
yazılarak, inşaatı durdurulduğu halde
daha sonra yine çalışıldığı
ileri sürülmektedir. Bu tesisin ÇED raporu bulunmaksızın
çalıştırıldığı
doğru mudur?

Soru 3. Bütün bu gelişmelere karşın
çalıştırılan tesisin yıktırılması
ve yapımına olanak tanıyanlar hakkında
ne gib işlem yapılması düşünülmektedir?

 

 T.C.

 Çevre Bakanlığı     Çevresel
Etki Değerlendimesi ve Planlama     Genel Müdürlüğü
4.6.1997   Sayı : B.19.0.ÇED.0.12.00.03/784-1154-3673

Konu : Krom Tesisi

Türkiye Büyük MilletMeclisi
Başkanlığına

İlgi : 20.5.1997 tarih ve A.01.0.GNS.0.10.00.02-7/2751-6730/18420
sayılı yazınız.

İlgide kayıtlı yazınızda
Hatay Milletvekili Sayın Atilâ Sav'ın TBMMBaşkanlığına
yazılı soru önergesi verdiği belirtilerek,
TBMM İçtüzüğünün 99 uncu
maddesi gereğince Bakanlığımızdan
yazılı olarak cevap talep edilmektedir.

Yazılı soru önergesinde bahsekonu
faaliyete dair soruların cevapları yazımız
ekinde sunulmaktadır.

Bilgilerinize arz ederim.

  M. Ziyattin Tokar    Çevre Bakanı

 T.C.     Çevre Bakanlığı
    Çevresel Etki Değerlendirmesi ve Planlama     Genel
Müdürlüğü

Cevap 1. Dağlar Madencilik Krom Sanayii ve Ticaret
Ltd. Şti. tarafından 24.12.1996 tarihinde proje özeti
ile Bakanlığımıza başvuru yapılmış
ve 7.1.1997 tarihinde ÇED Raporu formatı gönderilmiştir.
 

Hatay Valiliği İl Çevre Müdürlüğü
tarafından tesis sahasında yapılan incelemede
inşaat çalışmalarının
devam ettiği tespit edilmiş, ÇED Yönetmeliğinin
25 inci maddesi uyarınca faaliyet Hatay Valiliğince
durdurulmuştur. Anılan firma tarafından durdurma
işlemine rağmen inşaat çalışmalarına
devam edilmesi üzerine 2872 sayılı ÇevreKanunu
uyarınca para cezası uygulanmış ve
faaliyetin durdurulması konusunda yeniden ikaz edilmiştir.
Konu Hatay Valiliği İl Çevre Müdürlüğü
tarafından takip edilmektedir.

Cevap 2. Dağlar Madencilik Krom Sanayii ve Ticaret
Ltd. Şti. tarafından hazırlanan ÇED
Raporu 3.2.1997 tarihinde Bakanlığımıza
sunulmuş ve 17.2.1997 tarihli yazımız ile
ÇED Yönetmeliği hükümlerine göre
konu ile ilgili kamu kurum kuruluş temsilcilerinden oluşan
İnceleme-Değerlendirme Komisyonu teşkil edilmiştir.
Sözkonusu faaliyetle ilgili olarak 1.4.1997 tarihinde "Halkın
Katılımı" toplantısı yapılmıştır.
İnceleme-Değerlendirme Komisyonu çalışmaları
11.4.1997 tarihinde tamamlanmıştır. Bakanlığımızca
faaliyete dair ÇED olumlu veya olumsuz görüşü
verilmemiş olup, Enerji ve Tabiî Kaynaklar Bakanlığı
ile Orman Bakanlığının faaliyet hakkında
nihaî görüşleri beklenmektedir.

Cevap 3. Sözkonusu faaliyet Hatay Valiliği
tarafından 2872 sayılı Çevre Kanununa
istinaden çıkarılan ÇED Yönetmeliği
hükümlerine göre durdurulmuş olup, ayrıca
konu mer'i mevzuat hükümleri çerçevesinde
Hatay Valiliği tarafından takip edilmektedir.


13. - Bursa Milletvekili Ali Rahmi Beyreli'nin,
Bursa Adalet Sarayı inşaatına ilişkin
sorusu ve Bayındırlık ve İskân
Bakanı Cevat Ayhan'ın yazılı cevabı
( 7/2756)  

  14.5.1997

Türkiye Büyük Millet Meclisi
Başkanlığına

Aşağıdaki soruların, Bayındırlık
ve İskân Bakanı Sn. Cevat Ayhan tarafından
yazılı olarak yanıtlanmasını,
İçtüzüğün 99 ve 100 üncü
maddeleri gereğince arz ederim.

Saygılarımla. 

  Ali Rahmi Beyreli    Bursa

Yapımına 1990 yılında,
başlanan ve 1993 yılı Ekim sonu itibariyle
bitirilmesi planlanan, Bursa Adalet Sarayı inşaatı
aradan yedi yıl geçmesine karşın, bugün
ancak % 60 seviyesinde  tamamlanabilmiştir. Bursa'daki adalet
hizmetleri halen 7 ayrı yerde, adalet binası olma
koşullarını taşımayan binalarda
sürdülümektedir. Dolayısıyla, yapılmakta
olan Bursa adalet binasının bir an önce bitirilmesi
Bursa halkı için yaşamsal önem taşımaktadır.

1. Sizin de bildiğiniz gibi, zamanında
bitirilemeyen inşaatlar normalden çok daha fazla
maliyetli olmakta, bir anlamda savurganlık teşkil
etmektedir. Burada da bu tür bir savurganlık yapılmaktadır.
Mensubu olduğunuz siyasî parti savurganlığı
ilkesel olarak karşı çıktığını
söyleye gelmiştir. Siz Bayındırlık
ve İskân Bakanı olarak, bu savurganlığı
önlemeyi düşünürmüsünüz?

2. Bursa Adalet Sarayının 1997 yılı
Bakanlık ödeneği 390 milyar TL'dir. Bu yılın
sonuna kadar hiç olmazsa, adalet hizmetlerinin asgari koşullarda
iyileştirilebilmesini teminen, 6 bloğun teslimi için
400 milyar ek ödeneğe gereksinimi olduğunu öğrenmiş
 bulunuyoruz. Bu parayı çeşitli fonlardan
temin edebilirsiniz diye düşünüyorum. Bu
konuda bir girişiminiz olacak mıdır?

3. Yine bu savurganlığın önlenmesine
yönelik olarak, işin tamamının Kasım
1998 tarihinde bitirilmesi için 900 milyar TL ek ödeneğe
gereksinim duyulmaktadır. Bu ödeneğin 1998 yılı
bütçesine konulması için gayret gösterecekmisiniz?

 

 T.C.     Bayındırlık ve İskân
Bakanlığı     Basın ve Halkla İlişkiler
Müşavirliği 5.6.1997   Sayı : B.09.0.BHİ.0.00.00.25/2-A/1148

Konu : Bursa Milletvekili Ali Rahmi Beyreli'nin

yazılı soru önergesi

Türkiye Büyük Millet Meclisi
Başkanlığına

İlgi : TBMM'nin 20 Mayıs 1997 gün
ve A.01.0.GNS.0.10.00.02-7/2756-6738/18430 sayılı
yazısı.

İlgi yazı ekinde alınan, Bursa
Milletvekili Ali Rahmi Beyreli'nin "Bursa Adalet Sarayı
İnşaatı" na dair Bakanlığımıza
yönelttiği yazılı soru önergesi incelenmiştir.

Soru : Yapımına 1990 yılında
başlanan ve 1993 yılı Ekim sonu itibariyle
bitirilmesi planlanan Bursa Adalet Sarayı İnşaatı,
aradan yedi yıl geçmesine karşın, bugün
ancak % 60 seviyesinde tamamlanabilmiştir. Bursa'daki adalet
hizmetleri halen 7 ayrı yerde, Adalet Binası olma
koşullarını taşımayan binalarda
sürdürülmektedir. Dolayısıyla, yapılmakta
olan Bursa Adalet binasının bir an önce bitirilmesi
Bursa halkı için yaşamsal önem taşımaktadır.

- Sizin de bildiğiniz gibi, zamanında
bitirilemeyen inşaatlar normalden çok daha fazla
maliyetli olmakta, bir anlamda savurganlık teşkil
etmektedir. Burada da bu tür bir savurganlık yapılmaktadır.
Mensubu olduğunuz siyasî parti savurganlığa
ilkesel olarak karış çıktığını
söyleye gelmiştir. Siz Bayındırlık
ve İskân Bakanı olarak, bu savurganlığı
önlemeyi düşünürmüsünüz?

- Bursa Adalet Sarayının 1997 yılı
Bakanlık ödeneği 390 milyar TL'dir. Bu yılın
sonuna kadar hiç olmazsa, Adalet hizmetlerinin asgari koşullarda
iyileştirilebilmesini teminen, 6 bloğun teslimi için
400 milyar ek ödeneğe gereksinimi olduğunu öğrenmiş
bulunuyoruz. Bu parayı çeşitli fonlardan temin
edebilirsiziniz diye düşünüyorum. Bu konuda
bir girişiminiz olacak mıdır?

- Yine bu savurganlığın önlenmesine
yönelik olarak, işin tamamının Kasım
1998 tarihinde bitirilmesi için 900 milyar TL ek ödeneğe
gereksinim duyulmaktadır. Bu ödeneğin 1998 yılı
bütçesine konulması için gayret gösterecekmisiniz?

Cevap : Sözkonusu iş 28 000 000 00 TL
keşif bedeli üzerinden 16.8.1990 tarihinde ihale edilerek
31.12.1996 tarihine kadar 290 460 000 000 TL harcanmıştır.

1997 yılı ödeneği 348 000
000 000 TL olup, Maliye Bakanlığınca yapılan
% 5'lik kanunî kesintiden sonra 330 600 000 000 TL'ya düşmektedir.
Bu ödeneğin de serbest bırakılan % 50'lik
miktarı olan 165 300 000 000 TL'sı mahalline gönderilmiştir.

Ayrıca TBMM Plan ve Bütçe Komisyonunca
40 000 000 000 TL ödenek ayrılmış olup,
kanunî kesinti % 5 kesildikten sonra kalan 38 000 000 000
TLödeneğin Maliye Bakanlığınca bütçemize
aktarılmasını müteakip % 50'si mahalline
gönderilebilecektir.

6 bloğun 1997 yılında bitirilerek
hizmet sunulması için yukarıda belirtilen
ödeneklere ek olarak 300 000 000 000 TL. ek ödeneğe
ihtiyaç bulunduğu belirlenmiş olup, 13.5.1997
gün ve 2592 sayılı yazımızla
Adalet Bakanlığından (Teknik İşler
Daire Başkanlığı) bu ödeneğin
temin edilerek bütçemize aktarılması
talep edilmiştir.

İşin tamamının 1998 yılında
bitirilebilmesi için de1998 Yılı Yatırım
Teklif Programımızla Devlet Planlama Teşkilatı
Müsteşarlığına teklifte bulunulacaktır.

Bilgilerinize arz ederim.

  Cevat Ayhan    Bayındırlık
ve İskân Bakanı

14, - Kırklareli Milletvekili İrfan
Gürpınar'ın, Kırklareli'nde sınır
ticaretine izin verilip verilmeyeceğine ilişkin sorusu
ve Devlet Bakanı Ayfer Yılmaz'ın yazılı
cevabı (7/2768)


Türkiye Büyük Millet Meclisi
Başkanlığına

Aşağıdaki sorularımın
Devlet Bakanı Sayın Ayfer Yılmaz tarafından
yazılı olarak cevaplandırılmasını
müsaadelerinize arz ederim.

Saygılarımla.  13.5.1997

  İrfan Gürpınar    Kırklareli

Bulgaristan ile ülkemizin arasında Sınır
Ticareti yapılmasına ilişkin kararın
yürürlüğe konulması 31.1.1997 tarihinde
Bakanlar Kurulunca kararlaştırılıştır.
Bu karar kapsamında ise sınır ticareti ile
Edirne İlinin ihtiyaçlarının karşılanması
ve yapılacak ihracaat sayesinde de bu ilde sınaî
ve ticarî gelişmenin sağlanmasının
amaçlandığı ifade edilmektedir.

Oysa bilindiği gibi Kırklareli İli
de bir sınır kentimizdir. Ve Bulgaristan ile Dereköy
Gümrük Kapısından ilişki içersindedir.
Ayrıca ekonomik açıdan ilgiye ve desteğe
ihtiyacı vardır.

Bu nedenle;

1. Bakanlar Kurulunun sözkonusu kararı
çerçevesinde ihtiyaçlarının
karşılanması, sınaî ve ticarî
gelişmesinin sağlanması yönünden neden
Kırklareli'ye Sınır Ticareti için
yer verilmemiştir?

2. Dış Ticaretten sorumlu Devlet Bakanlığı
yapılan bir yanlışı düzeltmek
ya da eksik bir kararı tamamlamak için herhangi
bir girişimde bulunmuş mudur? Bulunmadıysa
neden bulunmamıştır?

3. Dereköy kapasının canlılığını
artıracak, Kapıkule'nin iş yükünü
azaltacak, aynı zamanda Kırklareli ve ilçeleri
için de yeni bir aktivite yaratacak ek bir karar için
yeni bir çalışma içine girmeyi düşünecek
midir?

4. Sınır ticareti açısından
aynı imkânlara sahip ve birbirine bitişik iki
ilimizden Edirne'ye sınır ticareti yapılmasının
tanınması, Kırklareli İline  bu imkânın
tanınmaması bir ayrıcalık ve imtiyazlı
bir davranış değil midir? Kırklareli İline
karşı bu şekilde davranışınızın
altında siyasî düşünce var mıdır?
Yoksa, böyle bir ayrımı ne şekilde izah
ediyorsunuz?

 

 T.C.     Başbakanlık     Dış
Ticaret Müsteşarlığı     İhracat
Genel Müdürlüğü 6.6.1997   Sayı
: İHR.IV.01/106-28751


Türkiye Büyük Millet Meclisi
Başkanlığı Genel Sekreterliğine

(Kanun ve Kararlar Dairesi Başkanlığı)

Makamlarından alınan 22.5.1997 tarih
ve 7/2768-6760/18467 sayılı yazı ekinde yer
alan; Kırklareli Milletvekili İrfan Gürpınar'ın;
Bakanlığımıza tevcih ettiği yazılı
soru önergesine açıklık getiren bilgi
notunun bir örneği ekte sunulmaktadır.

Bilgilerine arz ederim.

  Afer Yılmaz    Devlet Bakanı

  3.6.1997

Kırklareli Milletvekili Sn. İrfan
Gürpınar'ın Devlet Bakanı Sayın
Ayfer Yılmaz'a Tevcih 

Ettiği Soru Önergesine Getirilen
Açıklamalar

Malûmları olduğu üzere, ülkemiz
ile AB arasında 1.1.1996 tarihi itibariyle gerçekleşen
gümrük birliğine hukukî baz teşkil eden
1/95 sayılı Ortaklık Konseyi Kararının
26-2 (b) maddesi hükmü uyarınca, 31 Ocak 1996
tarih ve 22540 sayılı Resmî Gazetede yayımlanarak
yürürlüğe giren 96/7782 sayılı
"Sınır Ticaretinin Düzenlenmesine İlişkin
Karar" yayımlanmış ve sınır
ticaretinin kapsamı daraltılarak komşu il
statüsü sona erdirilmiş ve kıyı
ticareti uygulamasına son verilmiştir.

Diğer taraftan, Edirne Valiliğinin 22.5.1996
tarih ve 2022 sayılı yazısında; illerindeki
mevcut sanayii yatırımlarının Edirne'nin
öncelikli iller arasında yer aldığı
1969-76 yılları arasında gerçekleştiği,
bu kapsamdan çıkarılmasından sonra
ise sanayii yatırımlarının durma noktasına
geldiği, buna ilaveten, Yunanistan'dan bölgeye alışveriş
maksadıyla gelen turist sayısındaki son yıllardaki
düşüşün de etkisiyle olumsuzlukların
daha da büyüdüğü ifade edilerek, bölgedeki
ticarî aktivitenin yeniden canlandırılması,
istihdam imkânlarının artırılarak
işsizlik sorununa çözüm bulunması
ile sosyal ve ekonomik düzeyin yükseltilmesini teminen
Edirne İlinin sınır ticareti yapılan
iller kapsamına alınması talep edilmiştir.

Ayrıca, TOBB'dan alınan 3.10.1996 tarih
ve 25533 sayılı yazıda, Edirne İlinin
sınır ticareti yapılabilecek iller kapsamına
alınması yönündeki talep yinelenmiştir.

Ekonomik ve sosyal açıdan az gelmiş
yörelerde uygulama imkânı bulunan ve uluslararası
normlara da uygun olmak üzere uygulana gelmiş sınır
ve kıyı ticaretinden amaç, bu yörelerin
ekonomik ve ticari yapısını güçlendirmek,
dış ticaret bağlantılarını
tesis etmektir.

Bu cümleden olmak üzere, bilgi ve deneyim
altyapısına sahip Edirne İlinde sınır
ticareti uygulaması başlatılmasının,


- Edirne İlinin ve dolayısıyla
bölgenin ekonomik yapısının geliştirilmesi,

- Bölge esnafının içinde
bulunduğu ekonomik darboğazın aşılması,

- Bölgede yeni istihdam imkânları
yaratılması,

- Komşu ülke Bulgaristan ile ülkemiz
arasındaki ticarî ilişkilerin daha da geliştirilmesi,

açısından yararlı olacağı
düşüncesiyle söz konusu talepler de dikkate
alınarak mezkûr Karar ile paralellik arz eden 97/9113
sayılı Karar 19.3.1997 tarihli Resmî Gazetede
yayımlanarak yürürlüğe girmiş
bulunmaktadır.

Yukarıdaki izahat çerçevesinde;
Edirne İlinin sınır ticaretine açılması
siyasî mülahazalarla değil, tamamen teknik ve ekonomik
gerekçeler ve değerlendirmeler çerçevesinde
gerçekleşmiştir.

Bu itibarla, Kırklareli'nin de sınır
ticaretine açılabilmesi için adıgeçen
il valiliğince hazırlanacak kapsamlı bir rapor
ile söz konusu ilin sınır ticaretine açılmasının
bahsekonu  il halkına ve ekonomisine katkılarının
dile getirilmesi halinde keyfiyet öncelikle Dış
Ticaret Müsteşarlığınca teknik bazda
incelenerek, nihaî aşamada söz konusu ilimiz
açısından fayda sağlayacağı
kanaatine varılması halinde, Bakanlığımızca
bu hususta hazırlanacak Bakanlar Kurulu Karar Taslağı
ivedilikle hükümet düzeyinde değerlendirilebilecektir.

Sonuç olarak, Kırklareli İlinin
sınır ticaretine açılmasını
teminen yukarıda belirtilen hazırlık ve başvuruların
yapılması halinde, keyfiyet incelenip sonuçlandırılacaktır.



15. - Bursa Milletvekili Ertuğrul Yalçınbayır'ın,
Flash TV'nin kablolu yayından çıkarılmasına
ilişkin Başbakandan sorusu ve Ulaştırma
Bakanı Ömer Barutçu'nun yazılı
cevabı (7/2780)

Türkiye Büyük Millet Meclisi
Başkanlığına

Aşağıda belirtilen sorularımın
yazılı olarak cevaplandırılması
isteğiyle Başbakana yöneltilmesini saygılarımla
arz ve talep ederim. 5.5.1997

  Ertuğrul Yalçınbayır 
  Bursa

Sorular :

1. Flash TV A.Ş.'ye ait Flash TV Kablolu dağıtım
sistemindeki yayınlarının durdurulmasına
ilişkin Türk Telekom A.Ş. tarafından tesis
edilen işlemin Ankara 1 Nolu İdare Mahkemesinin 13.5.1997
gün ve 1997/457 sayılı E. kararı ile
yürütülmesinin durdurulmasına karar verilmiştir.

Karar 14.5.1997 günü Davalı Türk
Telekom A.Ş.'ye tebliğ edilmiştir.

Anılan mahkeme kararının yerine
getirilmesi ve Kablolu yayının devamı için
ne işlem yapılmıştır.

Apaçık hukuka aykırı
kararı alan ve uygulamaya koyan görevliler hakkında
ne gibi adlî ve idarî tahkikat yapılmıştır.

2. Ulaştırma Bakanlığı
Telsiz Genel Müdürlüğünce Flash TV'ye
yönelik olarak apaçık hukuka aykırı
olduğu yetkisiz makam tarafından tesis edildiği
anlaşılan işlem sebebiyle ilgililer hakkında
herhangi bir adlî ve idarî işlem yapılacak
mıdır?

Hukuka aykırı olarak yapılan
işlemin geri alınması düşünülmekte
midir?

3. Özerk ve tarafsız kurum olan RTÜK,
Türk Telekom A.Ş. ve Telsiz Genel Müdürlüğünün
işlemleri hakkında neler yapılmıştır?

 

 T.C.     Ulaştırma Bakanlığı
    Araştırma Planlama ve Koordinasyon      Kurulu
Başkanlığı 6.6.1997   Sayı : B.11.0.APK.0.10.01.21.E/839-10833

Konu : Bursa Milletvekili Ertuğrul Yalçınbayır'ın

yazılı soru önergesi

Türkiye Büyük Millet Meclisi
Başkanlığına

İlgi : Devlet Bakanlığının
2.6.1997 gün ve B.02.0.0010/03140 sayılı yazısı.

Bursa Milletvekili Ertuğrul Yalçınbayır'ın
Sayın Başbakanımıza yönelttiği
7/2780-6803 sayılı yazılı soru önergesinin
cevabı ekte sunulmuştur.

Bilgilerinize arz ederim.

  Ömer Barutçu    Ulaştırma
Bakanı


Bursa Milletvekili Ertuğrul Yalçınbayır'ın
Yazılı Soru Önergesi ve Cevabı

Sorular :

1. Flash TV A.Ş.'ye ait Flash TV Kablolu dağıtım
sistemindeki yayınlarının durdurulmasına
ilişkin Türk Telekom A.Ş. tarafından tesis
edilen işlemin Ankara 1 Nolu İdare Mahkemesinin 13.5.1997
gün ve 1997/457 sayılı E. kararı ile
yürütülmesinin durdurulmasına karar verilmiştir.

Karar 14.5.1997 günü Davalı Türk
Telekom A.Ş.'ye tebliğ edilmiştir.

Anılan mahkeme kararının yerine
getirilmesi ve kablolu yayının devamı için
ne işlem yapılmıştır.

Apaçık hukuka aykırı
kararı alan ve uygulamaya koyan görevliler hakkında
ne gibi adlî ve idarî tahkikat yapılmıştır.

2. Ulaştırma Bakanlığı
Telsiz Genel Müdürlüğünce Flash TV'ye
yönelik olarak apaçık hukuka aykırı
olduğu yetkisiz makam tarafından tesis edildiği
anlaşılan işlem sebebiyle ilgililer hakkında
herhangi bir adlî ve idarî işlem yapılacak
mıdır?

Hukuka aykırı olarak yapılan
işlemin geri alınması düşünülmekte
midir?

3. Özerk ve tarafsız kurum olan RTÜK,
Türk Telekom A.Ş. ve Telsiz Genel Müdürlüğünün
işlemleri hakkında neler yapılmıştır?

Cevap :

Flash TV tarafından kullanılan up-link
ve radyolink teçhizatının, 2813 sayılı
Telsiz Kanununa aykırı olarak kullanıldığının
Telsiz Genel Müdürlüğü tarafından
Türk Telekoma bildirilmesi ve buna istinaden işlem
tesis etmesi üzerine, davacının söz konusu
eyleminin; Telekomünikasyon tesislerini Devlet adına
tekel olarak kurup işletme yetkisini Türk Telekoma
veren 406 sayılı Telgraf ve Telefon Kanunu ve 3984
sayılı Radyo ve Televizyonların Kuruluş
ve Yayınları Hakkında Kanuna istinaden yürürlüğe
konulan Radyo ve Televizyon Yayın İzni ve Lisans
Yönetmeliğinin 28/a ve 28/d maddelerini ihlâl etmesi
nedeniyle Flash TV adına Göktuğ Elektronik Yay.
San. Tic. İşl. A.Ş. ile TürkTelekom arasında
28.3.1996 tarihinde imzalanmış bulunan Türk
Telekom Kablo TV Dağıtım Şebekesi üzerinden
iletilecek Radyo ve Televizyon Yayınlarına ilişkin
sözleşmenin, "Televizyon ve Radyo Yayıncılığı
ile ilgili olarak T.C. Anayasanın ilgili hükümleri
ile konu ile ilgili Kanun; Yönetmelik, Tüzük, Yönerge,
vb. öngörülen genel mevzuat ile bu sözleşmenin
4 üncü maddesinde belirtilen hususlara aykırı
yayın faaliyetinde bulunulması halinde iletim imkânı
Türk Telekom tarafından derhal iptal edilerek sözleşme
fesh edilecektir. Konu ile ilgili T.C. Anayasası hükümleri
ile, diğer Kanun hükümleri saklıdır."
hükmünü ihtiva eden 10/1 inci maddesine göre
Flash TV yayının kablo TV Dağıtım
Şebekesinden iletilmemesi hususunda gereken teknik tedbirler
alınmıştır.

Konu ile ilgili olarak Flash TV Göktuğ Elektronik
Yayıncılık San.Tic.İşl.A.Ş.
tarafından Türk Telekom aleyhine Ankara 1 inci İdare
Mahkemesinde yürütmenin durdurulması talepli
olarak iptal davası açılmış,
13.5.1997 gün ve E.1997/457 sayılı kararla
yürütmenin durdurulmasına karar verilmiştir.

2577 sayılı İdare Yargılama
Usulü Kanununun 27 nci maddesinin 6 ncı bendinde;
yürütmenin durdurulması işlemleri hakkında
verilen kararlara, kararın tebliğini izleyen günden
itibaren 7 gün içinde itiraz edilebileceği, 28
nci maddesinde de; yürütmenin durdurulmasına
ilişkin kararların icaplarına göre idarenin,
gecikmeksizin işlem tesis etmeye veya eylemde bulunmaya
mecbur olduğu ve bu sürenin hiçbir şekilde
kararın idareye tebliğinden başlayarak otuz günü
geçemeyeceği hükme bağlanmış
bulunmaktadır.

Yukarıda belirtildiği üzere, anılan
karara, tebliğinden itibaren 7 gün içerisinde
itiraz edilmesi mümkün iken, konunun özelliği
gözetilerek 14.5.1997 tarihinde tebellüğ edilen
yürütmenin durdurulması kararına 16.5.1997
tarihinde itiraz edilmiştir.

Yapılan tüm işlemler Kanun, Tüzük
ve Yönetmeliklere uygun olarak gerçekleştirilmiştir.



16. - Gaziantep Milletvekili Mustafa R. Taşar'ın,Gaziantep
İlinin elektrik trafosu ihtiyacına ilişkin
sorusu ve Enerji ve Tabiî Kaynaklar Bakanı M. Recai
Kutan'ın yazılı cevabı (7/2781)


Türkiye Büyük Millet Meclisi
Başkanlığına

Aşağıdaki sorumun, Sayın
Enerji ve Tabiî Kaynaklar Bakanı tarafından
yazılı olarak cevaplandırılması
hususunda delaletlerinizi arz ederim.

  Mustafa R. Taşar    Gaziantep

Soru : Hızla gelişen Gaziantep'te, artan
nüfus ve hızlı sanayileşmeye paralel
olarak mevcut elektrik trafoları yeterli gelmemektedir.
Gaziantep İl Merkezinde 2x150 MVA'lık 2 adet trafodan,
1 adet 150 MVA'lık trafonun, 1997 yılı içerisinde
250 MVA trafo ile değiştirilmesi gerekmektedir. 2x50
MVA'lık trafodan 1x50 MVA'lık bir trafonun, 100
MVA'lık trafo ile değiştirilmesi gerekmektedir.
Yine Gaziantep İl merkezindeki 2x50 MVA'lık trafodan
birisinin 100 MVA'ya dönüştürülmesi
gerekmektedir. Ayrıca, 1993 yılı TEDAŞ
Müessese Müdürlüğü Master Projesinde
bulunan Gaziantep V Trafo Merkezinin de programa alınması,
Gaziantep ve Gaziantep Sanayisinin rahatlaması açısından
önem taşımaktadır. Bakanlık olarak
bu konulardaki çalışmalarınız
ve gerçekleşme hedefleri nelerdir?


 T.C.     Enerji ve Tabiî Kaynaklar Bakanlığı
    Araştırma, Planlama ve Koordinasyon     Kurulu
Başkanlığı 9.6.1997   Sayı : B.15.0.APK.0.23.300-807-8586

Konu : Yazılı soru önergesi

Türkiye Büyük Millet Meclisi
Başkanlığına

İlgi : TBMMBaşkanlığının
22.5.1997 tarih ve A.01.0.GNS.0.10.00.02-7/2781-6804/18556 sayılı
yazınız.

Gaziantep Milletvekili Sayın Mustafa R. Taşar'ın
tarafıma tevcih ettiği ve Türkiye Büyük
Millet Meclisi İçtüzüğünün
99 uncu maddesi gereğince cevaplandırılması
istenen 7/2781 esas no.lu yazılı soru önergesi
ile ilgili bilgiler hazırlanarak ekte sunulmuştur.

Bilgilerinize arz ederim.

  M.Recai Kutan     Enerji ve Tabiî Kaynaklar
Bakanı

Gaziantep Milletvekili Sayın Mustafa
R. Taşar'ın Yazılı Soru Önergesi

(7/2781-6804)

Soru :

Hızla gelişen Gaziantep'te, artan nüfus
ve hızlı sanayileşmeye paralel olarak mevcut
elektrik trafoları yeterli gelmemektedir. Gaziantep İl
Merkezi'nde 2x150 MVA'LIK 2 adet trafodan, 1 adet 150 MVA'lık
trafonun, 1997 yılı içerisinde 250 MVA trafo
ile değiştirilmesi gerekmektedir. 2x50 MVA'lık
trafodan 1x50 MVA'lık trafonun, 100 MVA'lık trafo
ile değiştirilmesi gerekmektedir. Yine Gaziatep İl
merkezindeki 2x50 MVA'lık trafodan birisinin 100 MVA'ya
dönüştürülmesi gerekmektedir. Ayrıca,
1993 yılı TEDAŞ Müessese Müdürlüğü
Master Projesi'nde bulunan Gaziantep V Trafo Merkezi'nin de programa
alınması, Gaziantep ve Gaziantep Sanayisi'nin rahatlaması
açısından önem taşımaktadır.
Bakanlık olarak bu konulardaki çalışmalarınız
ve gerçekleşme hedefleri nelerdir?

Cevap :

Gaziantep il merkezinin mevcut trafolarında
güç yükseltilmesi ve ilave trafo tesis amaçlı
TEAŞ Genel Müdürlüğü 1997 Yılı
Yatırım Programında üç proje
bulunmakta olup, bu projeler ile ilgili yürütülen
çalışmaların son durumları aşağıdaki
gibidir :

- "Gaziantep 380 Trafo Merkezi'ne Ototrafosu
İlavesi" projesi için ihaleye çıkılmış
olup, 12.6.1997 tarihinde ihale teklifleri alınacaktır.
1998 yılının yaz aylarında bitmesi
planlanmakta olan söz konusu projenin kapsamında;
önergede belirtildiği gibi trafo değişikliği
değil, 250 MVA'lık bir ototrafo ilavesi gerçekleştirilecektir.

- "Gaziantep IV üncü TM" projesi,
ihale edilmiş ve 4.2.1997 tarihinde sözleşmesi
imzalanmıştır. Sözleşmesine göre
işin bitiş süresi 13 ay olup, Mart 1998 ayında
bitirilmesi programlanmıştır.

- Gaziantep II nci ve Gaziantep III üncü
Trafo Merkezlerinde 100 MVA'lık trafo değişiklikleri
projesinde ise; Gaziantep II için 100 MVA'lık trafo
Gaziantep'e nakledilmiş olup, Haziran 1997 ayı sonuna
kadar montajının bitirilmesine çalışılmaktadır.
Bilahare Gaziantep III trafosu da gönderilerek servise alınmasına
çalışılacaktır.

Gaziantep İlindeki mevcut ve tesis edilmekte
olan dört adet trafo merkezindeki güç artırımı
veya trafo ilavesi yönündeki çalışmalara
paralel olarak, bu merkezler arasında yük aktarmalarını
temin edecek dağıtım hatları, iki grup
halinde ihale edilen şehir şebekesi projesi kapsamında
TEDAŞ Genel Müdürlüğü tarafından
yaptırılmaktadır.

Bu projelerin gerçekleştirilmesi ile
birlikte yakın gelecekte başka trafo merkezlerine
gerek olmayacağı düşünülmekte
olup, dağıtım hatlarının da tamamlanması
ile, ihtiyacın karşılanmasında ve şehrin
beslenmesinde herhangi bir enerji darboğazı olmayacaktır.
Diğer taraftan, mevcut Gaziantep II, Gaziantep III ve tesisi
devam etmekte olan Gaziantep IV Trafo Merkezlerinin kapasiteleri,
ileriki yıllarda talebe göre iki veya üç
katına çıkarılabilecektir.

Gaziantep şehir şebekesi projesi 20 yıllık
ihtiyaca cevap verecek şekilde hazırlanmış
olup, bu gün için öngörülen tesis ve
tevsiatlar çerçevesinde, şehrin gelişmesine
bağlı olarak beşinci bir merkezin tesisine gerek
duyulmamaktadır.



TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












