



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 126’ncı
Birleşim
 17
Ağustos 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları 
1.- Kocaeli Milletvekili Haydar Akar’ın, 17 Ağustos
1999 Marmara depreminin 17’nci yıl dönümüne ilişkin gündem dışı konuşması
2.- Düzce Milletvekili Ayşe Keşir’in, 17 Ağustos 1999
Marmara depreminin 17’nci yıl dönümüne ilişkin gündem dışı konuşması
3.- Adana Milletvekili Muharrem Varlı’nın, Adana’da
mısır üreticilerinin problemlerine ilişkin gündem dışı konuşması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak ülkemizde deprem gibi bir felaketin
bir daha yaşanmamasını dilediklerine ilişkin konuşması

VI.- AÇIKLAMALAR
1.- Niğde Milletvekili Ömer Fethi Gürer’in, 15 Temmuz
darbe girişimi nedeniyle kapatılan askerî okul öğrencileri ile kamu kuruluşlarında
işten el çektirilenlerden çok sayıda müracaat aldıklarına ve mağdur olanların
mağduriyetlerinin giderilmesini talep ettiğine ilişkin açıklaması
2.- Bursa Milletvekili Erkan Aydın’ın, İnegöl Organize
Sanayi Bölgesi’nin atık suyunun Boğazköy Barajı’na aktığına ve bu sorunun
ivedilikle çözümlenmesini talep ettiğine ilişkin açıklaması
3.- Denizli Milletvekili Cahit Özkan’ın,
müttefiklerimizden demokrasiye sahip çıkarak FETÖ terör örgütünün darbe
teşebbüsünü lanetlemeleri ve Türk milletinin, halkının ve demokrasisinin
yanında olduklarını göstermelerini beklediğine ilişkin açıklaması
4.- Bursa Milletvekili Nurhayat Altaca Kayışoğlu’nun,
17 Ağustos 1999 Marmara depreminin 17’nci yıl dönümüne, 15 Temmuz darbe
girişiminden sonra orduyla ilgili yapılan kurumsal değişiklikleri kaygıyla
izlediklerine ilişkin açıklaması
5.- Kocaeli Milletvekili Tahsin Tarhan’ın, 17 Ağustos
1999 Marmara depreminin 17’nci yıl dönümüne ve depremde hayatını kaybeden eski
milletvekili Alaettin Kurt’u saygı ve rahmetle andığına ilişkin açıklaması
6.- Adana Milletvekili İbrahim Özdiş’in, Akdeniz
Üniversitesinde bir öğrenci grubunun burs ve kredilerinin kesilmesinin nedenini
öğrenmek istediğine ilişkin açıklaması
7.- Mersin Milletvekili Hüseyin Çamak’ın, 15 Temmuzda
yaşanan darbe girişiminin ardından başlatılan soruşturma, gözaltı ve tutuklamalar
sürecinin sağlıklı yürütülmesi için akılcı bir yaklaşımın hâkim kılınması,
hukuk kuralları dışına çıkılmaması konusunda uyarılarını yinelediğine ilişkin
açıklaması
8.- İstanbul Milletvekili Mahmut Tanal’ın, 17 Ağustos
1999 Marmara depreminin 17’nci yıl dönümüne ve Şanlıurfa ve ilçelerinde sürekli
yaşanan elektrik ve su kesintileri nedeniyle mağduriyetlerin giderilmesini
talep ettiğine ilişkin açıklaması
9.- Balıkesir Milletvekili Ahmet Akın’ın, 17 Ağustos
1999 Marmara depreminin 17’nci yıl dönümüne ilişkin açıklaması
10.- Osmaniye Milletvekili Mücahit Durmuşoğlu’nun, 17
Ağustos 1999 Marmara depreminin 17’nci yıl dönümüne ilişkin açıklaması
11.- Kahramanmaraş Milletvekili İmran Kılıç’ın, 17
Ağustos 1999 Marmara depreminin 17’nci yıl dönümüne ilişkin açıklaması
12.- Muğla Milletvekili Akın Üstündağ’ın, iktidarın
uyguladığı yanlış politikalardan dolayı Muğla’da turizm sektöründe yaşanan
sorunlara ilişkin açıklaması
13.- Sivas Milletvekili Ali Akyıldız’ın, Sivas’ın
ilçelerinde yeterli uzman doktor olmadığı için yaşanan sorunlara ve bu konuya
acilen bir çözüm bulunmasını talep ettiğine ilişkin açıklaması
14.- Kayseri Milletvekili Çetin Arık’ın, Kızılırmak
üzerindeki tarihî Şahruh Köprüsü’nün durumuna ilişkin açıklaması
15.- Giresun Milletvekili Bülent Yener Bektaşoğlu’nun,
FETÖ terör örgütünün devlet içindeki yapılanmasına yönelik mücadelenin hukuk
düzeni içinde yapılmasını istediğine ilişkin açıklaması
16.- Antalya Milletvekili Ahmet Selim Yurdakul’un,
darbe girişimi sırasında yaralanan tüm vatandaşlara gazilik unvanının ve haklarının
verileceği düzenlemeye terörle mücadelede yaralananların da dâhil edilmesi
gerektiğine ilişkin açıklaması
17.- Manisa Milletvekili Erkan Akçay’ın, 17 Ağustos
1999 Marmara depreminin 17’nci yıl dönümüne ilişkin açıklaması


18.- İstanbul Milletvekili Engin Altay’ın, 17 Ağustos
1999 Marmara depreminin 17’nci yıl dönümüne, basını susturarak temin edilmeye
çalışılan huzur ve güvenlik ortamının suni olacağına ve Özgür Gündem
gazetesinin kapatılmasının doğru bir karar olmadığı kanaatinde olduğuna ilişkin
açıklaması
19.- Diyarbakır Milletvekili Çağlar Demirel’in, 17
Ağustos 1999 Marmara depreminin 17’nci yıl dönümüne, Özgür Gündem gazetesinin
kapatılması ve binasının basılmasına, çalışanların, editörlerin darp edilerek
gözaltına alınmasına ve bu baskıyı şiddetle kınadığına ilişkin açıklaması
20.- Amasya Milletvekili Mehmet Naci Bostancı’nın, 17
Ağustos 1999 Marmara depreminin 17’nci yıl dönümüne ilişkin açıklaması
21.- Ankara Milletvekili Levent Gök’ün, Ceylânpınar’da
hayatını kaybeden 2 polisin isimlerinin Feyyaz Yumuşak ve Okan Acar olduğuna
ilişkin açıklaması
22.- Manisa Milletvekili Erkan Akçay’ın, Kahramanmaraş
Milletvekili Celalettin Güvenç’in HDP grup önerisi üzerinde yaptığı konuşmasında
terör örgütü elebaşının açıklamalarını referans göstermesine müdahale edilmesi
gerektiğine ilişkin açıklaması
23.- Kayseri Milletvekili Mustafa Elitaş’ın, 40 binden
fazla insanın hayatının katledilmesine sebebiyet veren kişilerin sözcülüğünü
yapmanın hiçbir milletvekilinin hakkı ve haddi olmadığına ilişkin açıklaması
24.- Diyarbakır Milletvekili Çağlar Demirel’in,
verdikleri araştırma önergesinin kabul edilerek Ceylânpınar ilçesinde meydana gelen
saldırıda 2 polisin yaşamını yitirmesi olayının açığa çıkarılmasını talep
ettiğine ilişkin açıklaması
25.- Diyarbakır Milletvekili Çağlar Demirel’in,
İstanbul Milletvekili Engin Altay’ın sataşma nedeniyle yaptığı konuşmasındaki
bazı ifadelerine ilişkin açıklaması
26.- Manisa Milletvekili Erkan Akçay’ın, Trabzon
Milletvekili Adnan Günnar’ın CHP grup önerisi üzerinde yaptığı konuşmasındaki
bazı ifadelerine ve CHP grup önerisinin aleyhinde oy kullanacaklarına ilişkin
açıklaması 

VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Denizli Milletvekili Emin Haluk Ayhan ve 21
milletvekilinin, ihracatta yaşanan düşüşün nedenlerinin, ihracatın
arttırılmasına yönelik alınacak tedbirlerin ve uygulanması gerekli yapısal
reformların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/300)
2.- Denizli Milletvekili Emin Haluk Ayhan ve 21
milletvekilinin, dâhilde işleme rejiminin uygulamasının yol açtığı sorunların
ve alternatif bir sistemin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/301)
3.- Antalya Milletvekili Ahmet Selim Yurdakul ve 20
milletvekilinin, kamu özel ortaklığı hastanelerinin maddi ve manevi maliyetlerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/302)


VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Diyarbakır
Milletvekili İdris Baluken tarafından, 22 Temmuz 2015 tarihinde Şanlıurfa'nın
Ceylânpınar ilçesinde meydana gelen saldırıda 2 kamu görevlisinin yaşamını
yitirmesi olayıyla ilgili hakikatlerin açığa çıkarılması amacıyla 8/8/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin Genel Kurulun 17 Ağustos 2016 Çarşamba günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
2.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Doğu ve Güneydoğu Anadolu’da uygulanan politikaların
araştırılarak alınması gereken önlemlerin belirlenmesi amacıyla Türkiye Büyük
Millet Meclisi Başkanlığına verilmiş olan (10/219) esas numaralı Meclis
Araştırması Önergesi’nin, ön görüşmelerinin Genel Kurulun 17 Ağustos 2016
Çarşamba günkü birleşiminde yapılmasına ilişkin önerisi

IX.- SATAŞMALARA İLİŞKİN KONUŞMALAR
1.- Şanlıurfa Milletvekili Osman Baydemir’in,
Kahramanmaraş Milletvekili Celalettin Güvenç’in HDP grup önerisi üzerinde yaptığı
konuşması sırasında şahsına ve Halkların Demokratik Partisine sataşması
nedeniyle konuşması
2.- İstanbul Milletvekili Engin Altay’ın, Adana
Milletvekili Meral Danış Beştaş’ın CHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
3.- Adana Milletvekili Meral Danış Beştaş’ın, İstanbul
Milletvekili Engin Altay’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
4.- İstanbul Milletvekili Engin Altay’ın, Adana
Milletvekili Meral Danış Beştaş’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411)
2.- Avrupa Konseyi Bakanlar Komitesinin Kültür
Yollarına İlişkin Genişletilmiş Kısmi Anlaşmayı Tesis Eden Kararına Katılmamızın
Uygun Bulunduğuna Dair Kanun Tasarısı (1/373) ve Dışişleri Komisyonu Raporu (S.
Sayısı: 88)


XI.- OYLAMALAR
1.- (S. Sayısı: 411) Türkiye Varlık Fonu Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 4’üncü maddesinin oylaması
2.- (S. Sayısı: 411) Türkiye Varlık Fonu Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 5’inci maddesinin oylaması
3.- (S. Sayısı: 411) Türkiye Varlık Fonu Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 7’nci maddesinin oylaması
4.- (S. Sayısı: 411) Türkiye Varlık Fonu Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 8’inci maddesinin oylaması
5.- (S. Sayısı: 411) Türkiye Varlık Fonu Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 9’uncu maddesinin oylaması
6.- (S. Sayısı: 411) Türkiye Varlık Fonu Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 10’uncu maddesinin oylaması
7.- (S. Sayısı: 411) Türkiye Varlık Fonu Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 11’inci maddesinin oylaması

XII.- YAZILI SORULAR VE CEVAPLARI
1.- İstanbul Milletvekili Gürsel Tekin'in, 2014-2016
yılları arasında gerçekleştirilen araç kiralama ihalelerine ilişkin sorusu ve
Türkiye Büyük Millet Meclisi Başkan Vekili Ahmet Aydın’ın cevabı (7/6769)
17 Ağustos 2016 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu) 
-----0-----
BAŞKAN
– Türkiye Büyük Millet Meclisinin 126’ncı Birleşimini açıyorum.
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, 17 Ağustos 1999 depreminin yıl dönümü münasebetiyle söz isteyen
Kocaeli Milletvekili Haydar Akar’a aittir. 
Buyurun
Sayın Akar. (CHP sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları 
1.- Kocaeli Milletvekili Haydar Akar’ın, 17 Ağustos
1999 Marmara depreminin 17’nci yıl dönümüne ilişkin gündem dışı konuşması
HAYDAR
AKAR (Kocaeli) – Sayın Başkan, değerli milletvekilleri; 17 Ağustos 1999
depreminin 17’nci yılındayız, 17’nci yılını anıyoruz. Evet, bugün deprem
şehitlerimizi anarken hayatlarını kaybeden vatandaşlarımıza bir kez daha
Allah’tan rahmet diliyorum.
On
yedi yılda 17 kez andık ama 17 santim mesafe katedemedik arkadaşlar.
Evet,
o depremi yaşayan bir arkadaşınız olarak o gün, gerçekten, gece saat 03.02, bir
kıyametin habercisi gibiydi. Yaklaşık 18 bin vatandaşımızı kaybettik, 48 bin
vatandaşımız yaralandı, çeşitli uzuvlarını kaybetti, aileler dağıldı, çocuklar
yetim kaldı, öksüz kaldı. Bugün, hâlen o izler o bölgede devam etmektedir.
Gerçekten, Gölcük depremi, Türkiye’nin 7.4’le son yüzyılda yaşamış olduğu en
büyük depremlerden ve en büyük can kayıplarından birisiydi.
Şimdi,
her kürsüye gelişimizde, her olaydan sonra dualarımızla adlarını andığımız bu
tür olayları o gün anıyoruz ve daha sonra unutuyoruz. Türkiye de bunu unuttu.
Aslında, her 17 Ağustos 1999 depremini anarken unutmadık diyoruz ama unuttuk
arkadaşlar. Bununla ilgili zaman zaman çalışmalar yapıldı, bazı kanunlar çıktı;
en belirgin kanun da kentsel dönüşüm kanunuydu çünkü Kocaeli’de ve 4 ayrı bölgede
yaşanan, 4 ayrı ilde aynı anda yaşanan bu deprem sonucunda, yaklaşık 400 bin
konuta ağır hasarlı, hasarlı, orta hasarlı gibi tanılar konulmuştu ve bugün,
hâlen bu konutlar içerisinde yaşam idame ettirilmektedir. 
Depremden
hemen sonra, Kocaeli’de 617 adet yıkılması gereken bina vardı. 2012’de tekrar,
bir talimatla valiler yeni bir araştırma yaptılar; tekrar yapılan tespitlerde
sadece Kocaeli’de 3.756 binanın yıkılması gerektiğini söylediler. 3.756 binada
9.971 konut ve iş yeri bulunuyordu. Bugün, bunlardan 4.200 tanesinde kiracı
oturuyor. Defalarca Meclis gündemine getirdim, “tabut evler” diye getirdim.
Yani, her gün uyarılıyoruz, “İstanbul’da bir deprem olabilir.” diye
uyarılıyoruz. İstanbul depreminin etkileyebileceği en yakın bölge yine
Kocaeli’dir, yine Yalova’dır, yine Düzce’dir. 
Düşünün
ki 4.200 konutta kiracılar oturmakta. Bu kiracıları size tarif edeyim: Ev
sahipleri oturmuyor, tamir ettirmişler, boyattırmışlar, süslemişler,
pazarlamışlar. Hani, üniversite sınav sonuçları açıklanan çocuklarınızı
kaydettiriyorsunuz, illere gidiyorlar, konut bakıyorlar, yurt bakıyorlar; işte,
bu ev sahipleri bu konutları çocuklarımıza kiraya veriyor. Üniversiteyi kazanıp
da gelen çocuklarımız Kocaeli’de, Yalova’da, Düzce’de bu tabut evlerde
oturuyorlar sevgili arkadaşlar. 
Peki,
ne yapmak gerekiyor? Kentsel dönüşümü çıkarttık da kolonların kesilmesini
önleyebildik mi galeri yapabilmek için, ticaret yapabilmek için? Binaların
kolonlarının kesilmesini önleyebildik mi? Önleyemedik. Peki, dere yataklarında
konut yapılmasını önleyebildik mi? Önleyemedik ve hâlen insanlarımız buralara
konut yapmaya devam ediyorlar. 
“Kentsel
dönüşüm” dedik, “rantsal dönüşüme” dönüştü. İstanbul’da 493 tane toplanma alanı
tespit edildi; bunun 300’üne imar verildi ve depremde İstanbullunun kaçacağı
bir alan kalmadı. Allah korusun. Biz o akşam yaşadıklarımızı hatırlıyoruz.
Sahile indik, yaşlı bir vatandaş geldi “Burada durmayın.” dedi çünkü sahil
dolguydu. Daha önce yaşamadığımız için böyle bir tecrübeyi “Her an çökme
ihtimali olur.” dedi. Değirmendere’de, Gölcük’ün bir kısmında, o sabah, sahilde
doldurulan yerler çökmüş, konutlar görünmez hâle gelmiş, tekrar eski, yüz yıl
önceki sahil hâline dönüşmüştü. 
Onun
için sizden rica ediyorum, artık depremle ilgili gerçekten bir çalışma
yapılsın, depremle ilgili oluşturulan kurullar çalışmalarına bir an evvel
başlasın, çok geç kaldık. Yine bu kürsülerden “Allah bizi korusun.” deyip de
arkasını unutmamak üzere diyorum çünkü unutuyoruz, her olaydan sonra taziye,
başsağlığı diliyoruz ve unutuyoruz. Unutmamalıyız, unuttuklarımızı da
hatırlamalıyız diyor, hepinize sevgiler, saygılar sunuyorum. (CHP ve AK PARTİ
sıralarından alkışlar) 
BAŞKAN
– Teşekkür ederim Sayın Akar. 
(HDP
milletvekillerinin Özgür Gündem gazetesini sıralarının üzerine koymaları)
BAŞKAN – Gündem
dışı ikinci söz, deprem hakkında söz isteyen Düzce Milletvekili Ayşe Keşir’e
aittir. 
Buyurun Sayın
Keşir. (AK PARTİ sıralarından alkışlar) 
2.- Düzce Milletvekili Ayşe Keşir’in, 17 Ağustos 1999
Marmara depreminin 17’nci yıl dönümüne ilişkin gündem dışı konuşması
AYŞE KEŞİR
(Düzce) – Sayın Başkan, değerli milletvekilleri; on yedi yıl önce bugün, sadece
on bir saat evvel, saat 03.02’de yaşanan 17 Ağustos depreminin 17’nci yıl
dönümü nedeniyle gündem dışı söz almış bulunuyorum. Bu vesileyle, depremde hayatını
kaybeden, tüm depremlerde hayatını kaybeden vatandaşlarımıza da tekrar
Allah’tan rahmet diliyorum. Depremi yaşayan bir şehrin milletvekili olarak,
depremi yaşayan bir kardeşiniz olarak o en uzun kırk beş saniyenin de tekrar
yaşanmamasını diliyorum. 
Bilindiği
gibi, ülkemiz deprem kuşağı üzerinde bulunmaktadır. Bunun en acı örneklerini
1999 yılında yaşadığımız 2 büyük depremle hissettik. 17 Ağustos depreminden çok
kısa bir süre sonra 12 Kasımda, henüz seksen yedi gün geçmiş ve bölgemiz,
Düzce, Sakarya, Kocaeli henüz acılarını saramamışken 2’nci bir depremi de 12
Kasım’da yaşadık ve otuz saniyede şehrim Düzce’nin Kaynaşlı ilçesi yerle bir
oldu. Bu anlamda, Düzcelilerin, Gölcüklülerin, Kocaelililerin, Yalovalıların,
İstanbulluların ve Sakaryalıların depremi unutması mümkün değil. Üzerinden
koskoca on yedi yıl geçmiş olmasına rağmen, kaybettiğimiz canların acısı hâlâ
yüreğimizde taptaze. 
Benden
önce konuşan sayın milletvekili rakamları verdi, onun için çok fazla rakamları
vermeyeceğim ama şunu da ifade etmek istiyorum: 1999 yılında kaybettiğimiz
canlar, yaralılar ve engelli kalan vatandaşlarımızla birlikte 285.211 konut
yıkıldı, yaklaşık 43 bin iş yeri de yerle bir oldu. Gölcük depreminin en büyük
hasarı, bulunduğu bölgenin sanayi bölgesi olması sebebiyle ekonomiye ve iş
gücüne oldu. 17 Ağustos ve 12 Kasım depremlerinde bu aziz millet millî birlik
ve kardeşliğin, dayanışmanın en güzel örneklerini gösterdi. 1999 yılında
milletimiz, farklılıklarda ayrılmak yerine, acıyı paylaşarak azaltmanın en
güzel örneklerini sergiledi. 
Ülkemiz
ne yazık ki deprem kuşağında bulunmakta ve depremler olası ve yaşanacak. Bir
klişe, biliyorum ama tekrar etmek istiyorum: Deprem değil, ihmal, bilgisizlik
ve yanlış yapılaşmanın öldürdüğünü de tekrar hatırlatmak istiyorum. Korkulması
gereken deprem değil, bilinçsiz ve hazırlıksız olmaktır. Her bireyin
bilinçlendirilmesi için 2013 yılında Afete Hazır Türkiye Bilinçlendirme ve
Eğitim Seferberliği Projesi başlatılmış, 4 milyon vatandaşımız afet bilinci
eğitimi almıştır. Türkiye olarak yaşadığımız depremlerden çıkardığımız
derslerle zorunlu deprem sigortası getirilmiş, bu kapsamda 2009 yılında AFAD
kurulmuş, kentsel dönüşüm yasası, Afet Sigortaları Yasası yürürlüğe girmiştir. 
Ne
yazık ki 17 Ağustos depreminin bilançosunun ağır olmasının en büyük sebebi
binalardaki yapım hatalarıdır. Bu hatalar sebebiyle deprem sonrası 2.100 dava
açılmış olmasına rağmen, dönemin yasal boşluklarından dolayı bu davaların
1.800’ü ne yazık ki cezasızlıkla sonuçlanmıştır. 
Değerli
Başkan, değerli milletvekilleri; ülkemiz deprem haritasına göre nüfusumuzun
yüzde 95’i deprem riski altında yaşamaktadır. Aynı şekilde, büyük sanayi
merkezlerimizin yüzde 98’inden fazlası, barajlarımızın yüzde 91’i yine etkin
deprem bölgesi içinde yer almaktadır.
Ülkemizde
yaşanabilecek depremlerin etkisini azaltmak ve araştırmak için yüce Meclisimiz,
Gazi Meclisimiz 2010 yılında bir araştırma komisyonu kurmuş ve hazırlanan rapor
Genel Kurula sunulmuştur. 
Sayın
Başkan, değerli milletvekilleri; 17 Ağustos depreminde yaşadığımız ruhla, bu
yüce millet 15 Temmuzda da tıpkı deprem sonrası gibi yaraları sarmak için bir
ve beraber oldu, birlik beraberlik ruhunu tazeledi. Fakat, millete ihanete
sınır tanımayan FETÖ ve yandaşları, iş birlikçileri deprem gibi büyük bir acı
üzerinden bu milleti korkutmaya çalışmaya tekrar cüret ettiler. Bu, ihanette
sınır tanımamanın en önemli göstergesidir. 
Değerli
Başkan, değerli milletvekilleri; depreme dayanıklı konutlar inşa etmek, depreme
hazırlıklı olmak ve bilinçli davranışlar sergileyerek maddi, manevi hasarları
azaltmak, 1999 depreminde yaşadığımız acıları tekrar yaşamamak dileğiyle
hepinizi ve yüce heyetinizi saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ederim Sayın Keşir.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak ülkemizde deprem gibi bir felaketin
bir daha yaşanmamasını dilediklerine ilişkin konuşması
BAŞKAN
– Allah bir daha ülkemize deprem gibi bir felaketi yaşatmasın diyoruz Divan
olarak.
Gündem
dışı üçüncü söz, Adana’nın mısır üreticilerinin problemleri hakkında söz
isteyen Adana Milletvekili Muharrem Varlı’ya aittir. 
Buyurun
Sayın Varlı.
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Adana Milletvekili Muharrem Varlı’nın, Adana’da
mısır üreticilerinin problemlerine ilişkin gündem dışı konuşması
MUHARREM
VARLI (Adana) – Teşekkür ederim Sayın Başkan.
Sayın
Başkan, değerli milletvekilleri; mısır üreticilerinin problemleri hakkında
gündem dışı söz aldım. Bu vesileyle hepinizi saygıyla selamlıyorum.
Adana’da
on beş yirmi günden bu yana mısır hasadı başladı. Şu anda ofis emanet alım
yapıyor ancak yüzde 14 rutubetle nazlanarak tuzlanarak bir alım yapıyor. Bir
fiyat belirsizliği var, dolayısıyla çiftçi müthiş bir mağduriyet yaşıyor. 
Değerli
arkadaşlarım, her defasında burada söyledim; bizim önceliğimiz üreten insanları
korumak, üreten insanlara destek vermek. Şimdi, altı aydan beri gübresini
atmış, mazot yakmış, tarla kirası vermiş, sulama ücreti vermiş ve mısırını
yetiştirmiş, bugün mısır hasadına başlamış, hâlâ ortada mısır fiyatı belli
değil. Dolayısıyla, tüccar da bu belirsizlikten dolayı fiyatı dünkü rakamların
çok çok altına çekti. Nişasta fabrikaları dahi şu anda mısır alımını durdurdu.
Dolayısıyla, çiftçinin müthiş bir mağduriyeti var. 
Bakın, 1 Temmuz
itibarıyla mısırın fiyatı eski rakamla 800 bin TL yani yeni rakamla 80 kuruş;
şu anda 17 Ağustos, şu anda mısırın serbest piyasada fiyatı eski rakamla 660
bin-670 bin lira yani yeni rakamla 66-67 kuruş. Yani, Allah’tan reva mıdır bu?
Bu çiftçi neden bu kadar sahipsiz, neden bu çiftçiye bu zulüm reva görülür, ben
anlamış değilim yani düşünüyorum düşünüyorum bir türlü anlayamıyorum da bunu.
Tarım Bakanlığı nezdinde girişimde bulunuyoruz “Bir an önce TMO’yu uyarın, bu
fiyatı açıklasınlar, mısır alımını başlatsınlar, peşin bedelle alsınlar ki
serbest piyasada da mısır yükselsin.” diye ama kimsenin umurunda değil,
Hükûmetin hiç umurunda değil yani çiftçi diye bir derdi yok Hükûmetin. Bakın,
TMO’nun elinde 200 bin ton mısır vardı. Daha 1 Temmuz itibarıyla mısırın fiyatı
eski rakamla 800 bin TL’yken yeni rakamla 80 kuruşken bu mısırı elden
çıkartmadılar, şu anda hem depo kirası veriyorlar hem zarar yazılıyor devletin
hanesine.
Değerli
arkadaşlarım, böyle yanlış uygulamalarla bu ülkede çiftçiye katkı sağlayamayız,
çiftçiyi korumamız lazım. Şu anda çiftçi bir an önce fiyatın açıklanmasını ve
enflasyonun altında bir rakam bekliyor, eski rakamla 780 bin lira, yeni rakamla
78 kuruş. Bakın, bunu, geçen sene açıklanan fiyatla enflasyonu çarpın.
Enflasyonun altında bir rakam bekliyor çiftçi ama siz bunu bile açıklamaktan
imtina ediyorsunuz ya, Allah’tan korkun! Allah’tan reva mıdır bu çiftçiye
uygulanan zulüm? (CHP sıralarından alkışlar) 
Yani, değerli
milletvekili arkadaşlarım; şimdi, burada yapılması gereken iş, bir an önce
ofisin fiyat açıklamasıdır, çiftçinin ürününün korunmasıdır. Eğer çiftçinin
ürününü koruyamazsak çiftçi üretemez. Nişasta fabrikaları neyle çalışacak,
neyle nişasta üretecek, neyle glikoz üretecek? Bu ülkenin ihtiyacı nasıl
karşılanacak? Kanatlı hayvan yemi üreten fabrikaların tamamı mısırla çalışıyor.
Dolayısıyla, biz çiftçiye sahip çıkmazsak nasıl olacak arkadaşlar, bu çiftçi
nasıl kendi kendini koruyacak? 
Şimdi,
zaten 4 kuruş olan mısır destekleme prim fiyatını 2 kuruşa çektiniz, başınız
göğe erdi mi, bilemiyorum. Yani, herkese bol keseden dağıtırken, herkese bir
şeyler verirken her gün çiftçinin imkânlarını, kazancını daha da aşağıya
düşürüyorsunuz, daha da aşağıya çekiyorsunuz. Yani, 4 kuruşken mısır destekleme
prim fiyatı 2 kuruşa çektiniz. Yani herkese bol keseden dağıtıyorsunuz da bu
çiftçi üvey evlat mı değerli arkadaşlarım? Hükûmetin değerli üyeleri, bu çiftçi
üvey evlat mı? Bu çiftçi bu ülkenin üreten insanı değil mi, katma değer sağlamıyor
mu bu ülkeye? Allah’tan korkar insan ya! Sabahın altısında kalkıp gecenin
bilmem kaçına kadar yağmur, çamur, soğuk, kış, yaz demeden çalışıyor, üretiyor,
bu ülkenin insanlarını beslemeye çalışıyorlar ama sizin umurunuzda bile değil.
Çiftçinin malı şu anda elinde kalmış durumda, satacak yer bulamıyorlar. Niye?
Çünkü ofisin fiyatı belli değil, bir belirsizlik var, nişasta fabrikaları
almıyor, tüccar alırsa da istediği fiyattan alıyor.
Arkadaşlar,
çiftçiye sahip çıkalım. Allah rızası için üreten insanlara sahip çıkalım, Allah
rızası için bu insanların alın terinin hakkını verelim. Çoluğunun çocuğunun
rızkını kazanmaya çalışıyor bunlar alın teriyle, mazot yakıyor, gübre atıyor,
tarla kirası veriyor, su parası veriyor. Yani, insan biraz imtina eder ya,
çiftçinin hakkını biraz savunur, biraz korur ama ne yazık ki ben buradan
söylemekten usanmadım, sizin arkadaşlarınızın, Hükûmetin yapacağı hiçbir şey
yok. 
Hepinize
teşekkür ediyorum. 
BAŞKAN
– Teşekkür ederim Sayın Varlı. 
Şimdi,
sisteme giren sayın milletvekillerine yerlerinden birer dakika söz vereceğim. 
Söz
vereceğim sayın milletvekillerinin isimlerini okuyorum: Sayın Gürer, Sayın
Aydın, Sayın Özkan, Sayın Kayışoğlu, Sayın Tarhan, Sayın Çamak, Sayın Özdiş,
Sayın Tanal, Sayın Akın, Sayın Durmuşoğlu, Sayın Kılıç, Sayın Üstündağ, Sayın
Akyıldız, Sayın Arık, Sayın Bektaşoğlu, Sayın Yurdakul. 
Dün,
sondan bir sonraya kalmıştınız Sayın Gürer, bugün 1’incisiniz, sisteme
girmişsiniz, dünün intikamını almışsınız.
Buyurun,
sizden başlayalım. 
VI.- AÇIKLAMALAR
1.- Niğde Milletvekili Ömer Fethi Gürer’in, 15 Temmuz
darbe girişimi nedeniyle kapatılan askerî okul öğrencileri ile kamu
kuruluşlarında işten el çektirilenlerden çok sayıda müracaat aldıklarına ve
mağdur olanların mağduriyetlerinin giderilmesini talep ettiğine ilişkin
açıklaması
ÖMER
FETHİ GÜRER (Niğde) – Dün de 1’inciydim Sayın Başkan. 
Teşekkürler
Sayın Başkan. 
31
Temmuz 2016 günü Resmî Gazete’de yayımlanan 669 sayılı Kanun Hükmünde
Kararname’nin 104 ve 105’inci maddeleri hükmünce bazı askerî okullar
kapatılmıştı, öğrencilerin ilişiği kesilmişti. Öğrenciler mağdur, aileleri
bizleri arıyor; güvenlik soruşturması yapılsın, mezun olmayı hak edenlerin
hakları verilsin istiyorlar. Ayrıca, bu çocuklar emsal okullara gittiğinde,
ileride tekrar askerî yüksek okullara girip girmeyeceklerini de merak
ediyorlar. Keza, kamu kuruluşlarında işten el çektirilenlerden de çok sayıda
müracaat alıyoruz, “Bizim bu konularla hiç ilgimiz yok.” deniyor ve bu konuda
öğretmenlerin, hemşirelerin ve benzer kurumlardaki personelin de kendilerine
haksızlık yapıldığı yönünde iddiaları var.
Bunların
hızla araştırılarak mağdur olanların mağduriyetinin giderilmesi ve bu darbe
kalkışmasına karışmayanların bir an önce görevlerine iadesi yönünde çalışma
yapılmasını talep ediyoruz. 
Teşekkür
ediyorum.
BAŞKAN
– Teşekkür ederim. 
Sayın
Aydın…
2.- Bursa Milletvekili Erkan Aydın’ın, İnegöl Organize
Sanayi Bölgesi’nin atık suyunun Boğazköy Barajı’na aktığına ve bu sorunun
ivedilikle çözümlenmesini talep ettiğine ilişkin açıklaması
ERKAN
AYDIN (Bursa) – Teşekkür ederim Sayın Başkan. 
Seçim
bölgem Bursa’da çevre felaketlerinin ardı arkası kesilmiyor. Son olarak,
Yenişehir Ovası’nı sulayacak Boğazköy Barajı’nda balık ölümleri bölge halkını
tedirgin ediyor. Ziraat odasının yaptığı açıklamaya göre, İnegöl Organize
Sanayi Bölgesi’nin atık suyu bu baraja akıyor, tam arıtılmadığı için de
kimyasallar suya karışıyor. Konunun en önemli yanı ise bu suyun toprağa
karışması. Çünkü, bu suyla 5 bin çiftçi arazisini sulamakta, sebze ve meyve
yetiştirmekte. Kısacası, sudaki kimyasallar sebze ve meyveye karışıyor ve
insanımız da bunları tüketiyor ve ölümler, kanser oranları artıyor. 
Bu
konunun ivedilikle Çevre ve Şehircilik ile Tarım Bakanlığı tarafından
düzeltilmesini talep ediyor, saygılar sunuyorum. 
BAŞKAN
– Teşekkür ederim. 
Sayın
Özkan…
3.- Denizli Milletvekili Cahit Özkan’ın,
müttefiklerimizden demokrasiye sahip çıkarak FETÖ terör örgütünün darbe
teşebbüsünü lanetlemeleri ve Türk milletinin, halkının ve demokrasisinin
yanında olduklarını göstermelerini beklediğine ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Bundan
tam bir ay önce, 15 Temmuzda asker kılığına girmiş FETÖ’cü cinayet şebekesi
Türk milletine, devletine ve demokrasisine savaş açmıştır. Milletimiz
meşruiyetini, millî iradesini ve egemenliğini korumak için topyekûn ölümü göze
almış ve darbecileri mağlup etmiştir. Demokrasi talep eden diktatörlere, askerî
darbelere, vesayetlere karşı direnen halklar için bu direniş ebedî bir ilham
kaynağı olacaktır. Müttefiklerimizin bu darbenin üzerinden bir ay geçmesine
rağmen Türkiye’yi ziyaret etmemiş olmaları şaşkınlık vericidir. Avrupa
Komisyonunun ve yetkililerinin paylaştığımız ortak demokratik değerleri savunma
konusunda Ankara’dan bir ses yükseltme dürüstlüğünü göstermelerini beklerdik.
Müttefiklerimizden, bugüne kadar tapındıkları demokrasiye sahip çıkarak “FETÖ
terör örgütünün millî iradeye ve demokrasiye karşı darbe teşebbüsünü ve terör
saldırısını lanetliyoruz. Türk milletinin, halkının ve demokrasisinin
yanındayız.” cümlesini kurabilmesini bekliyor, yüce Meclisi saygıyla
selamlıyorum. 
BAŞKAN
– Teşekkür ederim.
Sayın
Kayışoğlu…
4.- Bursa Milletvekili Nurhayat Altaca Kayışoğlu’nun,
17 Ağustos 1999 Marmara depreminin 17’nci yıl dönümüne, 15 Temmuz darbe
girişiminden sonra orduyla ilgili yapılan kurumsal değişiklikleri kaygıyla
izlediklerine ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum.
Öncelikle,
17 Ağustos depreminde hayatını kaybedenleri rahmetle anıyorum. Olası bir
depremde benzer acılar yaşamamak için iktidarı gerekli ve etkili önlemleri
almaya davet ediyoruz bu vesileyle. 
Yine,
15 Temmuz darbe girişiminden sonra orduyla ilgili kurumsal değişiklikler
yapılıyor ve bunu da kaygıyla izliyoruz. İki yüz yıllık okullar kapatılıp
kontrgerilla örgütlenmesi olarak bilinen SADAT yetkililerinin Cumhurbaşkanı
danışmanı yapılması ve onların projelerinin hayata geçirilmesi yerine, terör
örgütünü bu kurumlara yerleştiren, orduya yerleştiren, ihraçlarını zamanında
engelleyen, önlerini birtakım kumpaslarla açan ve buna destek olan kişilerin
sorumluluk üstlenip istifa etmesi daha gerçekçi bir çözüm olur diye
düşünüyorum. Çünkü, anlayışın maalesef, değişmediğini yapılanlardan görüyoruz. 
Teşekkürler.

BAŞKAN
– Teşekkür ederim.
Sayın
Tarhan…
5.- Kocaeli Milletvekili Tahsin Tarhan’ın, 17 Ağustos
1999 Marmara depreminin 17’nci yıl dönümüne ve depremde hayatını kaybeden eski
milletvekili Alaettin Kurt’u saygı ve rahmetle andığına ilişkin açıklaması
TAHSİN
TARHAN (Kocaeli) – Teşekkür ederim Sayın Başkan.
17
Ağustos depreminin üzerinden tam on yedi yıl geçti. Kırk beş saniyelik o deprem
hem Kocaeli’yi hem de Türkiye’yi hüzne boğdu. Zaman içerisinde, bu büyük
felaketi yaşayanların dışında herkesin unuttuğunu, hasarlı binaların
onarılmadığını, kentlerin meydanlarının bile betona boğulduğunu üzülerek
görüyoruz. 
Türkiye'nin
böyle acı felaketleri tekrar yaşamaması dileklerimle 17 Ağustosta kaybettiğimiz
değerli yurttaşlarımızı ve Gebze için sayısız hizmetleri olan, yine depremde
kaybettiğimiz eski milletvekilimiz Sayın Alaettin Kurt’u saygı ve rahmetle
anıyorum. 
BAŞKAN
– Sayın Özdiş…
6.- Adana Milletvekili İbrahim Özdiş’in, Akdeniz
Üniversitesinde bir öğrenci grubunun burs ve kredilerinin kesilmesinin nedenini
öğrenmek istediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Benim
sorum Gençlik ve Spor Bakanı Sayın Çağatay Kılıç’a: Tarafıma gelen bilgilerde,
Akdeniz Üniversitesinde 60-70 kişilik öğrenci grubunun burs ve kredileri
Bakanlığınızca kesilmiştir. FETÖ veya herhangi bir terör örgütüyle, cemaatle
bağlantısı olmayan bu gençlerimiz neden mağdur ediliyor? KYK’ya sorulduğunda
“Emniyetten gelen yazı üzerine kesildi.” deniyor. Emniyet bu gençler hakkında
ne dedi? Dedikodu ve karalamalar üzerine cadı avı mı yapıyorsunuz? Sizden
açıklama bekliyorum.
Teşekkür
ediyorum Sayın Başkanım.
BAŞKAN
– Teşekkür ederim.
Sayın
Çamak…
7.- Mersin Milletvekili Hüseyin Çamak’ın, 15 Temmuzda
yaşanan darbe girişiminin ardından başlatılan soruşturma, gözaltı ve
tutuklamalar sürecinin sağlıklı yürütülmesi için akılcı bir yaklaşımın hâkim
kılınması, hukuk kuralları dışına çıkılmaması konusunda uyarılarını
yinelediğine ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
15
Temmuzda yaşanan darbe girişiminin ardından ilan edilen OHAL ve başlatılan
soruşturma, gözaltı ve tutuklama dalgasında, özellikle, kurunun yanında yaş
yanmasın diyerek sürekli uyarılarda bulunduk. Özellikle, FETÖ bağlantılı
itirafçıların, ihbarcıların Alevileri, vatanseverleri ve Atatürkçüleri hedef
gösterdikleri, onları zan altında bıraktıkları, cemaatle ilgili, ilgisiz
herkesi hedef aldıkları, FETÖ’yle ilgisiz vatandaşlarımızı mağdur ettikleri
yönündeki şikâyetler tarafımıza iletilmektedir. İtirafçı FETÖ’cüler serbest,
nice suçsuz vatandaşımız zan altında. Bu sürecin sağlıklı yürütülmesi için
akılcı bir yaklaşımın hâkim kılınması, hukuk kuralları dışına çıkılmaması ve
vatandaşlarımızı sindirmeyi hedef alan bu uygulamalara son verilmesi konusunda
uyarılarımızı bir kez daha yineliyoruz.
Teşekkür
ederim. 
BAŞKAN
– Teşekkür ederim.
Sayın
Tanal…
8.- İstanbul Milletvekili Mahmut Tanal’ın, 17 Ağustos
1999 Marmara depreminin 17’nci yıl dönümüne ve Şanlıurfa ve ilçelerinde sürekli
yaşanan elektrik ve su kesintileri nedeniyle mağduriyetlerin giderilmesini
talep ettiğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Sayın
Bakanım, tabii, bugün depremin 17’nci yılı. İstanbul’da deprem toplanma alanı
olarak 493 yer ayrılmıştı, bunların 300’ü imara ayrıldı. İleride olası bir
deprem nedeniyle vatandaşlarımızın mağduriyetinin önlenmesi açısından, imara
açılan bu 300 yeri tekrar deprem toplanma alanına dönüştürecek misiniz?
İkinci
sorum: Şanlıurfa ilimizin il ve ilçelerinde sürekli, periyodik olarak
elektrikler ve sular kesilmekte. Şanlıurfa ilimizin ve ilçelerimizin,
köylerimizin bu sürekli elektrik ve su kesintisi mağduriyeti ne zaman
giderilecek? Şanlıurfa’nın bu mağduriyetinin giderilmesini talep ediyorum
sizlerden.
Teşekkür
ederim.
BAŞKAN
– Teşekkür ederim.
Sayın
Akın…
9.- Balıkesir Milletvekili Ahmet Akın’ın, 17 Ağustos
1999 Marmara depreminin 17’nci yıl dönümüne ilişkin açıklaması
AHMET
AKIN (Balıkesir) – Sayın Başkan, teşekkürler.
Tam
on yedi yıl önce bugün, o bitmek bilmeyen kırk beş saniye hayatımızı derinden
yaraladı, arkasında gözyaşı, keder ve enkaz hâline gelmiş yaşamlar bıraktı.
Marmara depreminin üzerinden geçen çeyrek asır acılarımızı hafifletmiyor.
Deprem kuşağında yer alan ülkemiz bu acıları yaşamaya maalesef devam ediyor ve
bitmiyor. İmarsız, plansız, sağlıksız ve güvensiz yapılar ve yanlışlar yüzünden
17 Ağustos depreminde 17.480 kişi öldü, 23.781 kişi yaralandı, 505 kişi de
sakat kaldı. Yaşamlarını yitirenlere Allah’tan rahmet diliyorum. Deprem
öldürmez, tedbir alınmaması, kaçak yapılar, standartlara uygun olmayan binalar,
uygun olmayan gevşek zemindeki yapılaşmalar öldürür. 
Bir
daha bu acıların yaşanmaması noktasında, o günden bugüne kadar hangi
tedbirlerin alınıp alınmadığıyla ilgili tartışmalar sık sık yapılmakta. Bilim
adamları, uzmanlar çeşitli ortamlarda, çeşitli toplantılarda nelerin
yapılmasıyla ilgili gereklilikleri bildirmekte ve konuşmalar yapmakta.
(Mikrofon
otomatik cihaz tarafından kapatıldı)
AHMET
AKIN (Balıkesir) – Ben de buradan Hükûmeti bu konularla ilgili tedbir alması
için göreve davet ediyorum.
BAŞKAN
– Sayın Durmuşoğlu…
10.- Osmaniye Milletvekili Mücahit Durmuşoğlu’nun, 17
Ağustos 1999 Marmara depreminin 17’nci yıl dönümüne ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
17
Ağustos 1999 yılındaki büyük felaketin üzerinden tam on yedi yıl geçti.
Acıların hâlâ taze olduğunu, kaybedilenlerin hiçbir zaman unutulmadığını
özellikle ifade etmek istiyorum. Allah bize bir daha benzer acılar yaşatmasın. 
Devlet
ve toplum olarak 17 Ağustosla ilgili olarak en büyük sorumluluğumuz yaşanan
felaketlerden ders çıkarmaktır. Türkiye'nin aktif bir deprem kuşağı üzerinde
bulunduğu gerçeğini daima göz önünde tutarak yasal, idari ve uygulamaya dönük
kararları ve tedbirleri sürekli gündemde tutmalıyız. Hükûmetimiz bu konuda
ciddi çalışmalar yürütmektedir, herhangi bir depreme karşı en hazırlıklı
ülkelerden birisi hâline gelebilmek için dünyadaki tüm yenilikleri takip
etmektedir. Deprem Stratejisi ve Eylem Planı bu bakımdan çok önemli bir
belgedir ve devletimizin ilgili kurumları tarafından da en ince ayrıntısına
kadar hayata geçirilmektedir. Devletin ve sivil toplum kuruluşlarının
gayretleri yanında bireylerin bilinçlenmesi de önem taşımaktadır. Hepimizin
geçmişteki acı tecrübeleri unutmadan üzerine düşeni yerine getireceğinden
eminim. 
Ülkemizin
bir daha böyle felaketlerle karşılaşmamasını Cenab-ı Allah’tan niyaz ediyor,
Marmara depreminde hayatını kaybedenleri rahmetle anıyor, yakınlarına bir kez
daha başsağlığı ve sabırlar diliyor, acılarını paylaşıyorum.
BAŞKAN
– Sayın Kılıç…
11.- Kahramanmaraş Milletvekili İmran Kılıç’ın, 17
Ağustos 1999 Marmara depreminin 17’nci yıl dönümüne ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
17
Ağustos 1999’da meydana gelen Marmara depreminde hayatını kaybedenlere
Allah’tan rahmet, yakınlarına bu acı günün yıl dönümünde sabırlar diliyorum. 
Ülkemizin
tehlikeli bir deprem kuşağında yer aldığı bilinmektedir. Bugüne kadar
yaşananlar depremin ülkemizin bir gerçeği olduğunu göstermektedir. Artık bu
gerçekle yaşamak zorunda olduğumuzu unutmamalıyız. Depremden korunma hususunda
bilim adamlarının ve uzmanların önerileri ortadadır. Bu sebeple, yapılarımızı
zemin etütlerini yaptırıp tekniğine göre inşa ettirerek gerekli tedbirleri
almalıyız. 
“İnsanların
kendi işledikleri (yanlışlıklar) sebebiyle karada ve denizde bozulma ortaya
çıkmıştır. Dönmeleri için, Allah yaptıklarının bazı (kötü) sonuçlarını
(dünyada) onlara tattıracaktır.” Rûm suresi, 41’inci ayet. 
(Mikrofon
otomatik cihaz tarafından kapatıldı) 
İMRAN
KILIÇ (Kahramanmaraş) – Depreme karşı önce tedbir almalı sonra da Allah’a
tevekkül etmeliyiz.
BAŞKAN
– Sayın Üstündağ…
12.- Muğla Milletvekili Akın Üstündağ’ın, iktidarın
uyguladığı yanlış politikalardan dolayı Muğla’da turizm sektöründe yaşanan
sorunlara ilişkin açıklaması
AKIN
ÜSTÜNDAĞ (Muğla) – Teşekkür ediyorum Sayın Başkan.
Muğla
ili dünyaca ünlü bir turizm cennetidir. İktidarın uyguladığı yanlış
politikalardan dolayı turizm büyük sorunlarla baş başa kalmıştır. Üstelik,
Muğla’da altyapı yatırımları son derece azdır. Bodrum’da hemen hemen her hafta
çıkan çöplük yangınlarına rağmen, Muğla Büyükşehir Belediyesinin planladığı
katı atık depolama tesisi için yer teslimi iktidarın baskısıyla
yapılamamaktadır. Milas-Yatağan kara yolunun büyük bir kısmı bölünmüş yol
olarak yapılmış olmasına rağmen, Yatağan girişine doğru olan 5 kilometrelik
kısım hâlâ yapılmamıştır. Bu yapılmayan kısımda meydana gelen trafik
kazalarında birçok vatandaşımız hayatını kaybetmiştir. Muğla’daki altyapı
eksikliklerinin giderilmesi sadece Muğla için değil, ülke ekonomisi için hayati
öneme sahiptir.
Teşekkür
ederim.
BAŞKAN
– Sayın Akyıldız…
13.- Sivas Milletvekili Ali Akyıldız’ın, Sivas’ın
ilçelerinde yeterli uzman doktor olmadığı için yaşanan sorunlara ve bu konuya
acilen bir çözüm bulunmasını talep ettiğine ilişkin açıklaması
ALİ
AKYILDIZ (Sivas) – Teşekkür ediyorum Sayın Başkanım.
3
Ağustos 2015 tarihinde, Sayın Sağlık Bakanına, Sivas’ın ilçelerinde yeterli
uzman doktor olmadığı için hastanelerden Sivas merkeze sevk edilirken yollarda,
ambulanslarda çok sayıda Sivaslı hemşehrimin yaşamını kaybettiğini belirtmiş ve
bu konuya çözüm bulunmasını istemiştim. En son olay 12 Ağustos Cuma günü
Sivas’ın Divriği ilçesinden üniversite hastanesine, Sivas’a sevk edilen Güldane
Korkmaz isimli hemşehrimiz Kangal’da, Sivas’a ulaşamadan ambulansta yaşamını
kaybetmesi sonucu maalesef aramızdan ayrılmıştı. Sayın Sağlık Bakanına buradan
soruyorum: Kaç tane daha Sivaslı kardeşimin hastaneye, Sivas’a sevk edilirken
yollarda ölmesi gerekiyor ki Sivas’ın ilçelerine uzman doktor gönderesiniz?
Acilen bu konuya bir çözüm bulunmasını talep ediyor, saygılarımı sunuyorum.
BAŞKAN
– Sayın Arık...
14.- Kayseri Milletvekili Çetin Arık’ın, Kızılırmak
üzerindeki tarihî Şahruh Köprüsü’nün durumuna ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Türkiye’nin
en uzun nehri olan Kızılırmak, Karaözü Mahallesi’nde Sarıoğlan ilçemizin
sınırlarına dâhil olur. Bölgedeki tek geçiş de Karaözü Mahallesi’ndeki 1480
yılında Şahruh Bey tarafından yaptırılan 8 gözlü tarihî Şahruh Köprüsü’dür.
Şahruh Köprüsü şimdi can çekişiyor. Köprüyü yaşatmak için önceki dönem Belediye
Başkanımız Sayın Şener Tatar ve şimdiki mahalle muhtarımız Sayın Muzaffer
Özdemir çalmadık kapı bırakmadı. Bu konuda, Sayın Özdemir’le, geçmişte bu
konuya el atacağını belirten Sayın Başbakan Binali Yıldırım’dan Bakanlığı
döneminde randevu talep ettik ancak bir sonuç alamadık. Ulaştırma Bakanı Sayın
Ahmet Arslan’a sormak istiyorum: Çok bakan, çok Başbakan eskiten tarihî Şahruh
Köprüsü’nün yıkılmasına seyirci mi kalacaksınız, yoksa bu tarihe sahip çıkıp
yaşanabilecek faciaların önüne mi geçeceksiniz?
Teşekkür
ediyorum.
BAŞKAN
– Teşekkür ederim.
Sayın
Bektaşoğlu...
15.- Giresun Milletvekili Bülent Yener Bektaşoğlu’nun,
FETÖ terör örgütünün devlet içindeki yapılanmasına yönelik mücadelenin hukuk
düzeni içinde yapılmasını istediğine ilişkin açıklaması
BÜLENT
YENER BEKTAŞOĞLU (Giresun) – Teşekkür ediyorum Sayın Başkan.
Hain
terör örgütü FETÖ’nün darbe girişiminin üzerinden bir ay geçti. Bu örgütün
devlet içindeki yapılanmasına yönelik bizim de destek olduğumuz, katkı
verdiğimiz bir mücadele sürüyor. Bütün uygulamaların hukuk düzeni içinde
yapılmasını istiyor, takip ediyor ve de gözlemliyoruz. Bu süreçte mağdur
olduğuna inandığımız delilsiz, mesnetsiz, bilgi ve belgesiz olarak suçlanan
kişilerle, yakınlarıyla ilgileniyor, ilgili kurumlara yönlendiriyoruz. Herkese
olduğu gibi tarafıma da çok sayıda dilekçe ve ihbar mektubu ulaşıyor. Bunlardan
birisi de Mardin’de sözde PKK şehitliğinde çatışma sırasında tuzaklanan el
yapımı bombanın patlamasıyla gazi olan ve daha sonra emekli olarak görevine
devam eden Jandarma Binbaşı Fatih Altunköseoğlu’dur. Altunköseoğlu, darbe
girişiminden üç gün sonra kendisine hiçbir gerekçe sunulmadan görevden uzaklaştırılmıştır.
Gazi binbaşı mektubunda, kendisinin birliği içinde, FETÖ’yle mücadele eden
ekiple birlikte hareket ederek pek çok örgüt üyesinin atılmasını sağladıklarını
tanıklarıyla birlikte anlatmaktadır. Bu, sayısız örnekten sadece bir tanesidir.
Sayın
Bakanın bu konulara hassasiyetle eğilmesini, suçsuz yere masum insanların, hele
bir gazinin ekmeğinden aşından edilmesinin önüne geçilmesini talep ediyor,
teşekkür ediyor, saygılar sunuyorum. 
BAŞKAN
– Teşekkür ederim. 
Sayın
Yurdakul…
16.- Antalya Milletvekili Ahmet Selim Yurdakul’un,
darbe girişimi sırasında yaralanan tüm vatandaşlara gazilik unvanının ve
haklarının verileceği düzenlemeye terörle mücadelede yaralananların da dâhil
edilmesi gerektiğine ilişkin açıklaması
AHMET
SELİM YURDAKUL (Antalya) – Sayın Başkan, değerli milletvekilleri; Sayın
Başbakan Binali Yıldırım Bey, dünkü AKP grup toplantısında, darbe girişimi
sırasında yaralanan tüm vatandaşlarımıza iş göremezlik oranına bakılmaksızın
gazilik unvanının ve haklarının verileceği bir düzenleme hazırlandığını ifade
etti. Bu, çok güzel bir gelişme. Ancak diğer yandan, terörle mücadele sırasında
yaralanan kahraman vatan evlatlarımız da Başbakanın şikâyet ettiği aynı mevzuat
nedeniyle gazi sayılmıyorlar. Bu vatan için canını feda etmeye hazır olduğunu
gösteren ve bu uğurda yaralanan tüm evlatlarımız bizim gözümüzde zaten gazidir.
Ancak bir düzenleme yapılıyorsa terörle mücadelede yaralananlar da dâhil tüm
gazilerimize çoktan hak ettikleri payeyi sunarak görevimizi yerine getirmek
zorundayız.
Teşekkür
ederim.
BAŞKAN
– Teşekkür ederim.
Sisteme
giren milletvekillerine bir kez daha teşekkür ederim.
Şimdi,
söz talep eden grup başkan vekillerine sırasıyla söz vereceğim.
Sayın
Akçay, buyurun.
17.- Manisa Milletvekili Erkan Akçay’ın, 17 Ağustos
1999 Marmara depreminin 17’nci yıl dönümüne ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Bugün,
1999 yılında Gölcük merkezli ve 7,5 şiddetindeki Marmara depreminin 17’nci
yıldönümünü idrak ediyoruz. On yedi yıl önce dünyanın büyük depremlerinden biri
olan Marmara depreminde, 2010 yılında yayımlanan Meclis araştırma komisyonu
raporuna göre 18.373 vatandaşımız hayatını kaybetmiş, 46.901 kişi yaralanmış,
317.493 konut ve 46.912 iş yeri büyük hasar görmüştü. 
Depremler
yıkıcı etkileri en yüksek olan afetlerdendir. Türkiye tarihinin en büyük
hasarlı iki depremi, 17 Ağustos Marmara ve 12 Kasım Düzce depremi üç ay arayla
yaşanmıştır. Devlet ve millet el ele vererek bu iki depremin yaralarını hızlı
bir şekilde sarmaya çalışmıştır. 
Depremler
şüphesiz ki “doğal afetler” olarak tanımlanırlar ancak bunun arkasına
gizlenerek göz göre göre intihara da sürüklememek gerekir. Depremle, öncesi ve
sonrasıyla, iki aşamalı bir planla mücadele etmeliyiz. Depremle mücadele sadece
deprem sonrasında yara sarma odaklı bir politika değildir. Deprem öncesine
hazır olmak, tedbirleri almak ve deprem sonrasına da hazırlık yapmak gerekir.
Zarar azaltma hedefini bu politikaların merkezine yerleştirmek gerekiyor.
Depremle mücadelede can kaybını azaltmak, ekonomik kaybı minimuma indirmek için
stratejiler geliştirmeli ve uygulanmalıdır. 
(Mikrofon
otomatik cihaz tarafından kapatıldı) 
BAŞKAN
– Sayın Akçay, bir dakika ek süre veriyorum.
Buyurun.

ERKAN
AKÇAY (Manisa) – Bilhassa rantiye zihniyetinden vazgeçilmelidir. Bu, depremle
ilgili alınacak tedbirlerin en başlıca gelenidir. 
Depremde
hayatını kaybeden bütün vatandaşlarımıza Allah’tan rahmet diliyor, ailelerine
taziyelerimizi sunuyor ve sabırlar temenni ediyoruz. 
Teşekkür
ederim. 
BAŞKAN
– Teşekkür ederim ben de Sayın Akçay. 
Sayın
Altay, buyurun. 
18.- İstanbul Milletvekili Engin Altay’ın, 17 Ağustos
1999 Marmara depreminin 17’nci yıl dönümüne, basını susturarak temin edilmeye
çalışılan huzur ve güvenlik ortamının suni olacağına ve Özgür Gündem
gazetesinin kapatılmasının doğru bir karar olmadığı kanaatinde olduğuna ilişkin
açıklaması
ENGİN
ALTAY (İstanbul) – Teşekkür ederim Sayın Başkan. 
Biz
de öncelikle aradan on yedi yıl geçmesine rağmen Türkiye için büyük bir acı ve
üzüntü kaynağı olan, çok sayıda can kaybına yol açan Marmara depreminden sonra
bölgede yaşayan vatandaşlarımızın bugünlerde özellikle basında çıkan
haberlerden kaynaklı olarak yeni bir tedirginlik ve endişe ortamı içinde
olduğuna dair duyumlar almaktayız. Bir suçlama anlamında değil belki ama aradan
on yedi yıl geçti ve bu on yedi yılın on dört yılında mevcut Hükûmet, iktidar
partisinin içinden çıkan hükûmetler iş başında idi. Hükûmetin bu konuda Meclise
bu vesileyle on dört yılda depremlerle ilgili olarak hangi tedbirlerin alındığı
noktasında bilgi vermesini çok arzu ederiz. 
Ne
olursa olsun, geç kalınmış sayılmaz, bugünden en azından başlayarak
Meclisimizin ve Hükûmetimizin artık depremde, deprem gerçekleştikten sonra can
kayıpları için taziye dilemek yerine tedbir alarak can kaybını, mal kaybını
minimize edecek işlerin yapılması bu Meclisin öncelikli işlerindendir. Bunu
hatırlatmayı bir görev sayıyorum.
Öte
yandan, Sayın Başkan, özgürlükler herkes içinse anlamlıdır. Basın özgürlüğü
yoksa basını susturarak temin etmeye çalıştığınız huzur ve güvenlik ortamı da
sunidir, geçicidir. Bir ülkede basının özgür olmaması ülkenin önümüzdeki döneme
yönelik daha güvenliksiz bir ortama evrilmesine zemin hazırlar. Bu bakımdan
medya çalışanlarına, gazetelere… Özellikle de özelde de Özgür Gündem
gazetesinin kapatılmasının, güçlendirilmesi gereken demokrasimiz açısından
doğru bir karar olmadığı kanaatindeyiz. Bu kararın, bu uygulamanın, bu
tatbikatın bir an önce sonlandırılması demokrasi…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. Bir dakika daha ek süre veriyorum Sayın Altay.
ENGİN
ALTAY (İstanbul) – Bu yanlış uygulamadan vazgeçilmesi hepimizin arzu ettiği ve
özellikle 15 Temmuz sonrası Türkiye’nin en çok ihtiyacı olan normalleşme ve
demokratikleşme sürecine katkı sağlayacaktır. İktidarı bu konuda ana muhalefet
partisi olarak uyarmayı bir görev sayıyoruz.
Teşekkür
ederim.
BAŞKAN
– Teşekkür ederim ben de Sayın Altay.
Sayın
Demirel, buyurun.
19.- Diyarbakır Milletvekili Çağlar Demirel’in, 17
Ağustos 1999 Marmara depreminin 17’nci yıl dönümüne, Özgür Gündem gazetesinin
kapatılması ve binasının basılmasına, çalışanların, editörlerin darp edilerek
gözaltına alınmasına ve bu baskıyı şiddetle kınadığına ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Ben
de 1999 yılında Marmara’da gerçekleşen deprem sonucunda yaşamını yitirenleri
bir kez daha anmak istiyorum. Ama depremlere karşı önlemlerimize dair hâlâ
sıkıntıların olduğunu bir kez daha ifade ediyorum. 
Bunun
yanı sıra dün de ifade ettik. Dün, özelde Özgür Gündem gazetesinin
kapatılmasıyla birlikte Türkiye’de özgür basının kesin bir şekilde susturulmaya
çalışıldığını ifade etmiştik. Ve bu sadece Özgür Gündem’in kapatılması değil
aynı zamanda düşünce ve düşüncesini ifade etme özgürlüğünün önüne engel
konulduğunu da göstermektedir. Bu yüzden gazetenin kapatılması yetmiyormuş gibi
dün aynı saatlerde yine Özgür Gündem binasının basılması ve oradaki
çalışanların, editörlerin ve orada bütün yayın yapanların hepsinin darbedilerek
gözaltına alındığını biliyoruz. Burada ifade ettik Genel Kurulda ama
darbedilmediğine dair bilgiler geçti, sonrasında darbedildiğine dair, şurada da
gördüğünüz gibi görüntüler elimizde. 
Bu
da yetmezmiş gibi, tıpkı, 15 Temmuzda darbecilerin basına yönelik, televizyon
kanallarına, canlı yayına yönelik baskılarını andıran görüntülerle orada Özgür
Gündem yayın yerinde imc TV’nin canlı yayınına bile tanıklık ettiği süreci hep
birlikte televizyondan izledik ve gördük. Özgür Gündem… imc televizyon muhabiri
Gülfem Karataş ve kameraman arkadaşlarının da orada darbedilerek canlı yayının
kesilmesi ve seslerinin tüm yayın boyunca da Türkiye'ye duyurulduğu bir süreçte
onların da apar topar gözaltına alındığını görmüş olduk. 
Özgür
Gündem’in kapatılması, bu Özgür Gündem’e yapılan baskıyla, yetmezmiş gibi…
(Mikrofon
otomatik cihaz tarafından kapatıldı) 
BAŞKAN
– Sayın Demirel, toparlayın lütfen, bir dakika süre daha veriyorum. 
ÇAĞLAR
DEMİREL (Diyarbakır) – …bir de yine Özgür Gündem çalışanlarının ve
editörlerinin, yazarlarının aynı şekilde evlerinin basılması da söz konusuydu.
Yine, Filiz Koçali, Eren Keskin, Ragıp Zarakolu gibi gazeteci ve yazarların
evlerinin polislerce basılması, yine aynı şekilde, özellikle de dünya okurları
tarafından geleceğe kalacak 50 yazar arasında seçilen tek Türkiyeli yazar olan
Aslı Erdoğan da gözaltına alınmıştır ve Aslı Erdoğan’ın gözaltına alınmasıyla
birlikte avukat görüşünün de beş gün süreyle erteleneceği, avukatla
görüştürülmeyeceği konusu, bilgisi bizlere iletilmiştir. Bunların tamamen
ortadan kaldırılması, özgür basının, Özgür Gündem’in yayın hayatına yeniden
başlaması ve bu gözaltı furyasında gözaltında bulunanların serbest
bırakılmasını bir kez daha ifade ediyor, bu baskıyı da şiddetle kınadığımı
söylemek istiyorum. 
(Mikrofon
otomatik cihaz tarafından kapatıldı)
ÇAĞLAR
DEMİREL (Diyarbakır) - Aynı zamanda, Özgür Gündem gazetesine, Özgür Gündem
gazetecilerine KCK operasyonları kapsamında 2009 yılında yapılan baskınların
cemaat tarafından yapıldığı ifade edildi ve şimdilik savcılar ve hâkimler
cezaevindeyken ne yazık ki 2016 yılında tekrar Özgür Gündem gazetesi basıldı ve
aynı uygulamalar, daha ağır uygulamalar bugün de gündeme geldi ve yaşatıldı.
Bir kez daha, bu yaşananları kınıyor, Özgür Gündem’in düşüncelerini özgürce
ifade etmesi önündeki engelin kaldırılması ve baskının, şiddetin kaldırılması
gerektiğini ifade ediyorum.
Teşekkür
ediyorum. 
BAŞKAN
– Teşekkür ederim ben de. 
Gündeme
geçiyoruz sayın milletvekilleri. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır, ayrı ayrı okutuyorum: 
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Denizli Milletvekili Emin Haluk Ayhan ve 21
milletvekilinin, ihracatta yaşanan düşüşün nedenlerinin, ihracatın
arttırılmasına yönelik alınacak tedbirlerin ve uygulanması gerekli yapısal
reformların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/300)
Türkiye Büyük Millet Meclisi Başkanlığına
2015
yılında Türkiye’nin ihracatında önemli düşüş yaşanmıştır. İhracat 2012
yılındaki seviyesinin altına gerilemiştir. Esasen, 2012 yılından bu yana
ihracatımızda olumlu gelişmeler kaydedilememekte, ihracatımız son üç yıldır
düşüş trendine girmiş bulunmaktadır. 2015 yılında bu düşüş daha da
hızlanmıştır. Orta vadeli programda ihracatın büyümeye katkısının önümüzdeki üç
yıl negatif olacağı öngörülmektedir. Bu durumun ekonomimiz üzerindeki olumsuz
etkilerinin önlenmesi, ihracatta yaşanan gerilemenin nedenleri, bugüne kadar
alınan ve önümüzdeki dönemlerde alınması gerekli tedbirlerin araştırılması
amacıyla Anayasa’nın 98’inci ve İç Tüzük’ün 104 ve 105’inci maddeleri gereğince
ekte yer alan gerekçe doğrultusunda Meclis araştırması açılmasını arz ederiz. 
1) Emin Haluk Ayhan (Denizli)
2) Oktay Vural (İzmir)
3) Ahmet Kenan Tanrıkulu (İzmir)
4) İsmail Faruk Aksu (İstanbul)
5) Ruhi Ersoy (Osmaniye)
6) Mevlüt Karakaya (Adana)
7) Mehmet Günal (Antalya)
8) Edip Semih Yalçın  (İstanbul)
9) Mehmet Erdoğan  (Muğla)
10) Kadir Koçdemir  (Bursa)
11) Atila Kaya  (İstanbul)
12) Deniz Depboylu  (Aydın)
13) Ahmet Selim Yurdakul  (Antalya)
14) Erkan Haberal  (Ankara)
15) Saffet Sancaklı  (Kocaeli)
16) İsmail Ok  (Balıkesir)
17) Mustafa Mit  (Ankara)
18) Zihni Açba  (Sakarya)
19) Şefkat Çetin  (Ankara)
20) Mehmet Necmettin Ahrazoğlu (Hatay)
21) Oktay Öztürk  (Mersin)
22) Zühal Topcu  (Ankara)
Gerekçe:

Esasen,
2012 yılından bu yana ihracatımızda olumlu gelişmeler kaydedilememekte,
ihracatımız son üç yıldır düşüş trendine girmiş bulunmaktadır. 2015 yılında bu
düşüş daha da hızlanmıştır. İhracat, 2013 yılında eksi 0,4 azalmış, 2014
yılında sadece 3,8 oranında artabilmiş, 2015 yılında ise ihracatımız yüzde 8,6
gerileyerek 143,9 milyar dolar seviyesine gerilemiştir. 
2015
yılında ihracatımız, dört yıl önceki seviyesinin altına düşmüştür. Bu hâliyle
2023 yılında 500 milyar dolar ihracat hedefinin tutturulması imkânsız hâle
gelmiştir. Üstelik bu gelişme döviz kurlarında yaşanan hızlı artışa rağmen
sergilenmiştir.
Orta
vadeli programda ihracatın büyümeye katkısının 2018 yılı sonuna kadar negatif
olacağı öngörülmektedir. Bu durum ihracatımızda önemli yapısal sorunların
mevcudiyeti ve yanlış politikaların uygulanmaya devam edeceğinin işaretidir. 
İhracatta
ithal girdi oranı giderek artmaktadır. Katma değerli orta ve üst teknoloji
üreten ürünlerin payı son derece sınırlı kalmıştır. Türkiye'nin belli başlı
ihracat pazarlarında önemli pazar kayıpları yaşanmaktadır. Avrupa Birliği
ülkelerinin ihracat içindeki payında son bir yılda gözlenen ılımlı artış
eğilimi 2014 yılı üçüncü çeyreğinde sona ermiş ve 2015 yılında gerilemiştir. 
Ayrıca,
ülkemizin önemli pazarlarını oluşturan Irak, Rusya Federasyonu, İran, Mısır,
Libya gibi ülkelere yapılan ihracat son üç yılda yaklaşık 15,4 milyar dolar
azalmıştır. Bahse konu ülkelerle 2012 yılında 33,7 milyar dolar olan
ihracatımız 2015 yılında 18,3 milyar dolara gerilemiştir. Son olarak Rusya
Federasyonu’yla yaşanan krizin etkisiyle anılan ülkeye olan ticaretimizde daha
ağır kayıplar yaşanması ihtimali yükselmektedir. İran’la aramızdaki
gerginlikler nedeniyle iş adamlarımız, bu pazarda ambargo sonrası ortaya çıkan
ticari potansiyelden ve iş imkânlarından yeterince yararlanamamaktadır. Tüm bu
gelişmeler ihracatta yapısal sorunların varlığına işaret etmekte ve mevcut iş
politikasının ihracata ve ekonomimize ciddi zarara yol açmaya başladığını
ortaya koymaktadır.
Diğer
taraftan, Türkiye'nin küresel rekabet gücünde azalma da kendini göstermektedir.
Ülkemiz, Dünya Ekonomik Forumu (World Economic Forum) küresel rekabet gücü
sıralamasında 2012 yılında 144 ülke arasında 43’üncü sıradayken, son üç yılda 8
basamak gerileyerek, 2015 yılında 51’inci sıraya düşmüştür. 
Gelinen
aşamada, ihracatta yaşanan tıkanıklığın aşılması için üretim yapısında,
ihracata dönük politikalarda ve dış politikada bir dizi acil reform yapılması
gerektiği ortaya çıkmaktadır. 
Bu
amaçla, ihracatta yaşanan düşüşün nedenlerinin, ihracatın arttırılmasına
yönelik alınacak tedbirlerin ve uygulanması gerekli yapısal reformların
belirlenmesi amacıyla bir araştırma komisyonu kurulmasının uygun olacağı
düşünülmektedir.
2.- Denizli Milletvekili Emin Haluk Ayhan ve 21
milletvekilinin, dâhilde işleme rejiminin uygulamasının yol açtığı sorunların
ve alternatif bir sistemin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/301)
Türkiye Büyük Millet Meclisi Başkanlığına
Türkiye'nin
ihracatında önemli bir yeri olan dâhilde işleme rejiminin uygulamasının ülke
çıkarları açısından yeniden değerlendirilerek, sistemin cari açığının
önlenmesi, imalat sanayisinin dış girdi bağımlığının azaltılması ve ileri
teknolojili ürün ihracatını destekleyecek bir sistemin araştırılması amacıyla
Anayasa’nın 98'inci ve İç Tüzük’ün 104 ve 105’inci maddeleri gereğince ekte yer
alan gerekçe doğrultusunda Meclis araştırması açılmasını arz ederiz.
1)
Emin Haluk Ayhan (Denizli)
2)
Oktay Vural (İzmir)
3)
Ahmet Kenan Tanrıkulu (İzmir)
4)
İsmail Faruk Aksu (İstanbul)
5)
Ruhi Ersoy (Osmaniye)
6)
Edip Semih Yalçın (İstanbul)
7)
Mehmet Erdoğan (Muğla)
8)
Oktay Öztürk (Mersin)
9)
Mevlüt Karakaya (Adana)
10)
Atila Kaya (İstanbul)
11)
Kadir Koçdemir (Bursa)
12)
Erkan Haberal (Ankara)
13)
Zühal Topcu (Ankara)
14)
Deniz Depboylu (Aydın)
15)
Saffet Sancaklı (Kocaeli)
16)
İsmail Ok (Balıkesir)
17)
Mustafa Mit (Ankara)
18)
Ahmet Selim Yurdakul (Antalya)
19)
Zihni Açba (Sakarya)
20)
Şefkat Çetin (Ankara)
21)
Mehmet Necmettin Ahrazoğlu (Hatay)
22)
Mehmet Günal (Antalya)
Gerekçe:
Dâhilde
işleme rejimi kapsamında yapılan ihracat, geçtiğimiz on üç yıl boyunca hızla
yükselerek bazı sektörlerde ihracatımızın yüzde 70'ini kapsayacak boyutlara
ulaşmıştır. Bu sistem hiçbir ülkede bu kadar yaygın olarak kullanılmamakta,
esasen istisnai bir rejim olması gereken dâhilde işleme hiçbir ülkede ihracatın
yüzde 5'ten fazlasını kaplamamaktadır.
Diğer
taraftan, 1996 yılından önce döviz kullanım oranları yüzde 60’la
sınırlandırılmışken, 1996 yılından itibaren bu sınır yüzde 80'e yükseltilmiş ve
bunun sonucunda yıllar içerisinde ihracatın ithalata bağımlılığı giderek
artmıştır. Ülkemiz ihracatının yaklaşık yarısını, ithalatının ise yüzde 13'ünü
oluşturan bu rejim kapsamında 2006-2015 arasında 564,7 milyar dolarlık ihracat,
263,4 milyar dolarlık ithalat gerçekleştirilmiştir. 2006-2015 döneminde bu
kapsamda yapılan ihracatın genel ihracat içindeki payı yüzde 44,8; ithalatta
yüzde 13,29 olmuştur.
Dâhilde
işleme rejimi kapsamında yapılan ithalatın ihracat içindeki payı, bilgisayar ve
elektronik ürünlerde yüzde 67,7; ana metal sanayisinde yüzde 60,7; temel
eczacılık ve malzemeleri sektöründe yüzde 59,3; ulaşım araçlarının imalatında
yüzde 47,7; ticari ve ağır vasıta üretiminde yüzde 43,2 gibi yüksek oranlara
çıkmıştır. Bu sektörlerde dâhilde işleme rejimi kapsamında yapılan ithalat,
sektörün toplam ithalatının yarısını oluşturmaktadır. Bu ürünlerin Türkiye'de
üretilebilmeleri durumunda cari açığımızın ve dâhilde işleme rejimine
bağımlılığımızın önemli ölçüde azaltılabileceği görülmektedir.
Bu
şekilde ihracatın ithalata bağımlılığı giderek artmaktadır. 2014 yılında dâhilde
işleme rejimi kapsamında 30 milyar dolarlık ithalat ve 67 milyar dolarlık
ihracat yapılmıştır. Yani toplam ihracatın yüzde 45'i dâhilde işlemeyle
gerçekleştirilmiştir. Bir başka deyişle, her 100 dolarlık ihracatın 45 doları
ithal girdiyle gerçekleştirilmiştir. Bu oran sektör bazında incelendiğinde daha
yüksek oranlarla ithal girdi kullanan sektörlerin olduğu görülmektedir. 
1980’lerde
terk edilen ithal ikameci politikalar, yerini ihracata dayalı kalkınma
modellerine bıraksa da, ihracat yapabilmek için giderek daha çok ithalata
bağımlı hâle gelindiği görülmektedir. İhracat dâhilde işleme kapsamında yapılan
ithalata bağlı olarak artmakta ya da 2015 yılında olduğu gibi azalmaktadır. Pek
çok sektörde ithalat yapılmadan rekabetçi üretim ve ihracat yapılamayacak
noktaya gelinmiş olduğu görülmektedir.
Diğer
taraftan, son iki yıldır vergi, resim, harç istisnası belgelerinin kapatılma
oranlarında belirgin bir düşüş gözlenmektedir. Kapatılan belge sayısının tüm
belgelere oranı daha önceki yıllarda yüzde 70 seviyelerinde iken 2013 yılından
itibaren bu oran yüzde 27'ye, 2015 yılında ise yüzde 8’e kadar gerilemiştir.
KDV
ve diğer vergi yükümlülüklerinin yurt içi üreticiler üzerinde olumsuz etkileri
de dâhilde işleme rejimi sisteminde açığa çıkmaktadır. İhracatçı firmalarımız
için ithalat yapmak, komşusundan almaktan çok daha ucuza gelmektedir. Ara
mallar için KDV'nin kaldırılması veya tecil, terkin sisteminin yurt içi üretimi
destekleyecek şekilde yaygınlaştırılması için gerekli olan çalışmaların da yapılmasında
fayda görülmektedir.
Mevcut
sistem her ne kadar ihracatımızın rekabetçi girdi teminini sağlamak amacını
taşısa da, sanayinin ithalat bağımlılığını arttırmakta, yerli sanayiyi
hantallaştırmakta, katma değerli ürün üretimini ve AR-GE ve ileri teknoloji
ürün ihracatının önünü tıkamaktadır. Bu etkiler orta ve uzun vadede ülke
ekonomisinin rekabet gücünü olumsuz etkilemektedir. Bu etkilerin nasıl
giderilebileceğinin araştırılması önemli görülmektedir. Bir girdinin
Türkiye'den teminini mümkün ve daha cazip kılacak bir sistemin uygulanması
gerekliliğine işaret etmek zorundayız.
Yukarıda
da anlatılmaya çalışıldığı üzere, dâhilde işleme rejiminden firmalar tek tek
yararlansalar da ülkemizin genel menfaatleri açısından da konunun tüm
etkilerinin incelenmesi ve sistemin daha faydalı olabilmesi için olumsuz
etkilerden arındırılması ve imalat sektörlerimizin tümünün faydasına olacak
şekilde neler yapılabileceğinin araştırılması gerekmektedir.
Ayrıca,
dâhilde işleme rejimiyle ilgili Ekonomi Bakanlığı, Gümrük ve Ticaret Bakanlığı
ve İhracatçı Birlikleri arasındaki koordinasyonun da daha iyi nasıl
sağlanabileceğinin incelenmesi de yararlı olacaktır. Türkiye'nin ihracatında
önemli bir yeri olan dâhilde işleme rejiminin uygulaması bazı sektörlerin
olumsuz etkilere maruz kalmasına da neden olmaktadır. Konunun ülke çıkarı
açısından değerlendirilerek imalat sanayisinin bütününün yararına olacak, cari
işlem açığını azaltacak, yerli sanayinin rekabet gücünü ve katma değeri yüksek
mal üretimini arttıracak bir alternatif sistemin araştırılması için bir
araştırma komisyonu kurulmasının uygun olacağı düşünülmektedir.
3.- Antalya Milletvekili Ahmet Selim Yurdakul ve 20
milletvekilinin, kamu özel ortaklığı hastanelerinin maddi ve manevi
maliyetlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/302)
Türkiye Büyük Millet Meclisi Başkanlığına
Kamu
Özel Ortaklığı (KÖO) yöntemiyle yapılan hastane projelerinin ihale ve
sözleşmeleri sonucunda kamu çıkarlarının korunup korunmadığının belirlenmesi,
orta ve uzun vadede devletin zarara uğratıldığı ve özel sektör yatırımcılarının
çeşitli imtiyazlarla olağanüstü kazançlar elde ettiği yönündeki
değerlendirmelerin araştırılarak bu projelerin Türk milletine maliyetlerinin tespit
edilmesi amacıyla Anayasa’nın 98’inci, Türkiye Büyük Millet Meclisi
İçtüzüğü’nün 104 ve 105’inci maddeleri gereğince bir Meclis araştırması
açılması hususunda gereğini saygılarımızla arz ederiz.
1)
Ahmet Selim Yurdakul  (Antalya)
2)
Oktay Vural  (İzmir)
3)
Ahmet Kenan Tanrıkulu  (İzmir)
4)
Emin Haluk Ayhan  (Denizli)
5)
Oktay Öztürk  (Mersin)
6)
Edip Semih Yalçın  (İstanbul)
7)
İsmail Faruk Aksu  (İstanbul)
8)
Kamil Aydın  (Erzurum)
9)
Saffet Sancaklı  (Kocaeli)
10)
Deniz Depboylu  (Aydın)
11)
Arzu Erdem  (İstanbul)
12)
Şefkat Çetin  (Ankara)
13)
Zihni Açba  (Sakarya)
14)
Mehmet Erdoğan  (Muğla)
15)
Kadir Koçdemir  (Bursa)
16)
Ruhi Ersoy  (Osmaniye)
17)
Atila Kaya  (İstanbul)
18)
İsmail Ok  (Balıkesir)
19)
Mustafa Mit  (Ankara)
20)
Erkan Haberal  (Ankara)
21)
Baki Şimşek  (Mersin)
Gerekçe:

2002
yılından bu yana sağlık sektörü hızlı bir değişim geçirmektedir. Bu
değişimlerin çoğu zaman günübirlik kararlarla yürütüldüğü, “Kervan yolda
düzülür." Mantığıyla birçok zarar verici sonucun meydana geldiği görülmektedir.
AKP'nin
2002 yılından itibaren yürüttüğü özelleştirme uygulamalarının devamı olan Kamu
Özel Ortaklığı projelerinin maliyetleri günden güne ağırlaşmaktadır. 
Sağlık
yatırımları için gerekli kaynak ihtiyacını uzun vadeye yayarak devletin borç
yükünü hafiflettiği şeklinde tarif edilen KÖO modelinin tarif edildiği gibi
kamunun yararından çok orta ve uzun vadede zarara uğramasına neden olacağı
yönünde genel bir kanaat bulunmaktadır. KÖO modeliyle faaliyete geçirilen
hastanelere ödenen kira bedellerinin ve bu özel şirketlere tanınan imtiyazların
kamuyu zarara uğrattığı yönündeki araştırmalar ciddi verilerle kamuoyunu bu
projelerin zararları konusunda bilgilendirmektedir. KÖO modeliyle inşa edilen
hastanelerin birkaç yıllık kira bedeliyle yapılabileceğini gösteren maliyet
hesaplarına göre Türk milletinin yirmi beş yıllığına kiralanan bu hastanelerden
yirmi üç yıl boyunca zarar edeceği öngörülmektedir.
Basın-yayın
kuruluşlarının haberlerine göre KÖO yöntemiyle yapılan Ankara Bilkent
Hastanesinin yıllık kira bedeli 240 milyon TL, yirmi beş yıllık toplam kira
bedeli 6 milyar TL’dir. Bu hastanenin devlet eliyle yapılması hâlinde oluşacak
sabit yatırım tutarı ise sadece 1 milyar 97 milyon TL’dir. Buna göre yirmi beş
yıl sonunda yapılacak olan fazla ödeme 4 milyar 900 milyon TL’dir. Ayrıca
hizmet bedelleriyle bu kiraların çok yüksek rakamlara çıkacağı
belirtilmektedir. 
İngiltere'de
yıllar önce uygulanan ve başarısızlıkla sonuçlanan KÖO yöntemiyle oluşturulan
hastanelerin 7 tanesinin iflas ettiği, diğerlerinin de finansal açıdan çöküntü
içinde oldukları, hastanelerin zarar eden bölümlerinin kapatıldığı ve sağlık
personelinin de maddi ve manevi birçok zorluklarla karşılaştığı bilinmektedir. 
Esas
itibarıyla özelleştirmenin mantığı çeşitli riskleri kamunun üzerinden alarak
özel kesime aktarmak veya bu riskleri özel kesimle paylaşmaktır ancak
Türkiye'de yürütülen KÖO projelerinde Hükûmet, bu hastaneler için birçok geliri
garanti etmekte ve özel kesim yatırımcısına âdeta zarar etmenin imkânsız olduğu
altın yumurtlayan bir tavuk teslim etmektedir. Ayrıca, KÖO’yle yapılan
hastaneler için devletin yüzde 70 doluluk oranı garantisi verdiği bu projeler,
özelleştirme felsefesinin doğasına aykırı olmanın da ötesinde sosyal devlet
ilkelerini de zedelemektedir. 
Sağlık,
günübirlik politikalarla idare edilmemesi gereken bir alandır. İlgili
tarafların görüşlerinin politika oluşturulması sürecine dâhil edilmemesi ve
özel hukuk kapsamına girdiği gerekçesiyle üstleri örtülen ihale süreçlerinde ve
KÖO projelerinin sözleşmelerinde kamu çıkarlarının veya zararlarının tespit
edilmesi gerekmektedir.
KÖO
hastanelerinin Türk milletine ve devlet bütçesine yüklediği maddi ve manevi
maliyetlerin belirlenmesi amacıyla Anayasa’nın 98’inci, Türkiye Büyük Millet
Meclisi İçtüzüğü’nün 104 ve 105’inci maddeleri gereğince bir Meclis araştırması
açılması hususunda gereğini saygılarımızla arz ederiz.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Sayın
Bostancı, buyurun.
VI.- AÇIKLAMALAR (Devam)
20.- Amasya Milletvekili Mehmet Naci Bostancı’nın, 17
Ağustos 1999 Marmara depreminin 17’nci yıl dönümüne ilişkin açıklaması
MEHMET
NACİ BOSTANCI (Amasya) – Sayın Başkanım, çok teşekkür ediyorum.
17
Ağustos depreminin 17’nci yılındayız. Büyük tabiat felaketleri, toplumların
bunlara gösterdiği tepkiler bakımından da özel bir anlam taşır. Bir topluluğun
sadece tesadüfen bir araya gelmiş bir topluluk olmadığının, ortak kader ve
gelecek istikametinde bir arada bulunduğunun çok önemli göstergelerinden
birisi, böylesine büyük felaketlere mukabelesidir. 17 Ağustos depremi
karşısında da Türk toplumunun mukabelesi tam bir dayanışma, acıları sarma
bakımından da her şeyi ortaklaştırma istikametinde olmuştur. 
Deprem
döneminde Türkiye'nin çok farklı katmanlarında yer alan insanların nasıl
canhıraş bir şekilde oradaki insanların yardımına koşmaya çalıştıklarını; ilaç,
gıda, yardım malzemesi göndermek için çaba gösterdiklerini hepimiz görmüşüzdür
muhakkak. Ben de şahsen, belki bulunduğu şartlar itibarıyla bir tane su
bidonunu şuradan alıp şuraya koymayacak durumda olan insanların o deprem
döneminde minibüslere, kamyonlara nasıl yük taşıdıklarını kişisel olarak
gözlemlemiş ve millet olma hâline ilişkin bu duyarlılığa bu görüntüler
üzerinden bir kez daha şahit olmuş birisiyim. 17 bini aşkın canımız yitti bu
depremde, 25 bin yaralımız oldu. Bu depremin acılarını, yaralarını o dönemde
toplum olarak sarmaya çalıştık, elbette bu deprem bize millet olma hâlini
gösterdiği kadar…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Bostancı.
MEHMET
NACİ BOSTANCI (Amasya) – Bu büyük tabiat felaketi toplumsal olarak bize millet
olma hâlini gösterdi muhakkak ama aynı zamanda bir başka hususa işaret etti:
Deprem fay hatları üzerinde bulunan bu Anadolu coğrafyasında geleceğe ilişkin
düzenlemeleri yaparken bir daha bu tür depremleri yaşamama duası ve
temennisinin ötesinde, bunu mümkün kılacak düzenlemeleri yapmak ve bunları
sürekli güncellemek gerektiğini gösterdi. Hep beraber bu istikamette
davranıyoruz. Bu vesileyle bunları ifade etmek istedim.
Teşekkür
ederim.
BAŞKAN
– Teşekkür ederim Sayın Bostancı.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Diyarbakır
Milletvekili İdris Baluken tarafından, 22 Temmuz 2015 tarihinde Şanlıurfa'nın
Ceylânpınar ilçesinde meydana gelen saldırıda 2 kamu görevlisinin yaşamını
yitirmesi olayıyla ilgili hakikatlerin açığa çıkarılması amacıyla 8/8/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin Genel Kurulun 17 Ağustos 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 17/8/2016 Çarşamba günü bugün toplanamadığından grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Çağlar
Demirel
 Diyarbakır

 Grup
Başkan Vekili
Öneri:
8
Ağustos 2016 tarihinde, Diyarbakır Milletvekili Grup Başkan Vekili İdris
Baluken tarafından (2580 sıra no.lu) 22 Temmuz 2015 tarihinde Şanlıurfa'nın
Ceylânpınar ilçesinde meydana gelen saldırıda 2 kamu görevlisinin yaşamını
yitirmesi olayıyla ilgili hakikatlerin açığa çıkarılması amacıyla Türkiye Büyük
Millet Meclisine verilmiş olan Meclis araştırma önergesinin, Genel Kurulun
bilgisine sunulmak üzere bekleyen diğer önergelerin önüne alınarak 17/08/2016
Çarşamba günlü birleşimde sunuşlarda okunması ve görüşmelerinin aynı tarihli
birleşimde yapılması önerilmiştir. 
BAŞKAN
– Sayın milletvekilleri, biraz sessiz olabilir miyiz lütfen. 
Halkların
Demokratik Partisi grup önerisinin lehinde ilk olarak Şanlıurfa Milletvekili
Sayın Osman Baydemir konuşacak.
Buyurun
Sayın Baydemir. (HDP sıralarından alkışlar) 
OSMAN
BAYDEMİR (Şanlıurfa) – Teşekkür ediyorum Sayın Başkan.
Saygıdeğer
milletvekilleri, grubum adına, Ceylânpınar’da 22 Temmuz 2015’te 2 polisin
evinde katledilmesi olayının Meclis araştırması suretiyle bir kez daha
karanlığa ışık tutulması talebi ve çağrısıyla söz almış bulunuyorum. 
“Cumhuriyet
tarihimizin en büyük siyasi gelişmesi Kürt sorununun çözümü bağlamında nedir?”
diye bana sorarsanız 2013’te başlayan ve maalesef akamete uğrayan çözüm
sürecidir. “Cumhuriyet tarihi boyunca Kürt sorununun çözümü önünde engel ve
provokasyon yaratma girişimlerinin en karanlığı hangisidir?” diye bana
sorarsanız şüphesiz ki bunlardan bir tanesi de 22 Temmuz 2015’te Ceylânpınar’da
uyudukları evde elleri ve ayakları bağlanmak suretiyle katledilen 2 polis
memurunun öldürülmesi vakasıdır derim. Eğer ki bugün biz, Parlamentoda grubu bulunan
siyasi partiler bu karanlık olayı aydınlığa çıkarmayı başarırsak, emin olun,
darbe mekaniğinin bütün işleyen aksamlarını ve uzantılarını da açığa çıkarmanın
kapısını aralamış oluruz. 
Müsaadeniz
olursa birinci olaya dönmek istiyorum. 20 Temmuz 2015’te Suruç’ta bir canlı
bomba kendisini patlattı, 32 masum sivil genç kardeşimiz hayatını yitirdi.
Canlı bomba Abdurrahman Alagöz’ün terör nitelikli aranan şahıs olduğu
İstihbaratı, otuz beş gün önce yani 16 Haziran günü Suruç Emniyet Müdürlüğüne
ulaştırılmıştı. Yine Suruç patlamasından üç gün önce, Urfa emniyeti, Suruç
emniyetini “Canlı bomba saldırısı olabilir.” diye yazılı bir şekilde uyarmıştı.
Bütün bunlar dosyalarda mevcut. Ancak önlem alınmadı, tedbir alınmadı ya da göz
yumuldu ve maalesef katliam gerçekleşti. Aradan kırk sekiz saat geçmeden, bu
kez, Ceylânpınar’da 21 gününü 22’ye bağlayan gece yarısı bu katliam, bu cinayet
gerçekleşti. 
Değerli
grup başkan vekilleri, Saygıdeğer Başkan, Sayın Bakan; öyle bir tuzak kurulmuş
ki ve bu tuzak harfi harfine uygulanmış. 22 Temmuz günü cinayet gerçekleştikten
sonra Ceylânpınar’da seyir hâlinde olan bir araç trafik kontrol noktasında
durduruluyor ve o araçta bulunan 3 tane şahıs, aracın ticari alacak verecek
meselesinden dolayı hacizli olmasından kaynaklı emniyet avlusuna çekiliyor.
Emniyet avlusuna çekildikten gece saat 23.00’e kadar haciz işleminin
kaldırılması konusunda çalışmalar yürütülüyor. O esnada aracın içerisinde
bulunan şahıslar dışarı gidiyorlar, ekmek alıyorlar, zeytin alıyorlar, bankaya
gidiyorlar para yatırıyorlar, getiriyorlar; hiçbir sıkıntı yok, bunlar bu
olayla ilgili herhangi bir ithama maruz kalmıyorlar. Gece saat 23.30’da bir
ihbarcı telefonu Ceylânpınar İlçe Emniyet Müdürlüğüne geliyor ve söz konusu
olayı gerçekleştirenler olarak bu araçta bulunan 3 kişinin ismini veriyor. Gece
saat 24.00 sıralarında bu 3 kişi Terörle Mücadele Şubesine teslim ediliyor.
Ağır işkenceler, copla tecavüze varan ağır işkenceler, akla hayale gelmeyen
işkencelere maruz kalıyorlar. Çok açık ve net söylüyorum: Şu anda tutuklu olan
hiç kimsenin bu dosyayla uzaktan yakından bir ilgisi yok.
Şimdi,
söz konusu dosya bir bütün olarak incelendiğinde ve bütün veriler alt alta, üst
üste konulduğunda büyük bir kumpasla karşı karşıya olduğumuzu görüyoruz. 
Aynı
gün Urfa Valisinin yapmış olduğu açıklama: “Bugün saat on civarında Ceylânpınar
ilçesi Beşevler mevkisinde 2 polis memurumuz ikamet ettikleri evde ölü olarak
bulunmuşlardır. Biri Terörle Mücadele Şubesi, diğeri Çevik Kuvvette görevli
olan polislerimizin evlerinin kapısında herhangi bir zorlama tespit
edilmemiştir. Olayın aydınlatılmasına yönelik savcılık ve güvenlik güçlerimizin
incelemeleri devam etmektedir. Kamuoyuna ilerleyen saatlerde yeni bilgiler
verilecektir.”
Aynı
evde ikamet eden 3’üncü polisin hâlen ifadesine başvurulmamıştır. Aynı evde
ikamet eden polisin, o gün gece saat 23.30’a kadar onlarla birlikte olmasına
rağmen, dosyaya ifadesi dâhil edilmemiştir. Dolayısıyla, en büyük karanlık
perdelerden bir tanesini bu oluşturmaktadır. 
Yine,
söz konusu polis memurlarının cenaze töreninde konuşan il emniyet müdürü aynen
şunu ifade etmektedir: “Devletin tüm kurumlarına ve teşkilatlarımızın tüm
hücrelerine giren örgütle de âdeta kol kola girerek ihanet sarmalını
derinleştirmişler…” 
BAŞKAN
– Sayın Baydemir…
Sayın
milletvekilleri, lütfen biraz sessizliğimizi koruyabilir miyiz, rica ediyorum,
lütfen. 
Buyurun
Sayın Baydemir.
OSMAN
BAYDEMİR (Devamla) – Sayın Başkan, bir dakikamı ekliyorsunuz. Teşekkür
ediyorum. 
“Bu
örgütün teşkilatımızın içerisine sızdırdığı uzantıları aracılığıyla istihbarat
zafiyetleri oluşturulmaya çalışılmış; ilimizin plaka tanıma sistemi,
abilerinden aldıkları talimatla, kapatılarak asayiş ve terör olayları
tırmandırılmıştır.” 
Sayın
Başkan, değerli milletvekilleri; işin esasına gelelim. Bu dosyada iki temel dayanak
var: Bunlardan bir tanesi ihbarcı. İhbarcının kendisi şu anda kayıp, ifadesine
başvurulmamış. İhbarcının abisi darbe girişiminden tutuklandı. İhbarcının bir
diğer abisi cemaatin Urfa koordinatörü olduğu gerekçesiyle şu anda aranıyor. 
Bir
diğer husus: Bu dosyayı yürüten hâkim şu anda darbeden tutuklu.
Bir
diğer husus: “Dosyaya esas delil oluşturan telefon yani HTS kayıtları Analiz
Büro Amirliği görevlileri olarak soruşturma kapsamında değerlendirilmek üzere
tanzim edilen ilişki ve irtibat raporu sonrasında HTS verileriyle yapılan
çalışmalara ait verilerin tamamı şube müdürlüğümüz uhdesinde kopyası kalmayacak
şekilde silinerek (shift+delete) imha edildiğine dair bu imza tutanağı
tarafımızdan tanzim edilmiştir. Şanlıurfa Terörle Mücadele Şube Müdürlüğü”
Yani
bütün deliller bir şekliyle delili oluşturanlar tarafından karartılıyor,
ortadan kaldırılıyor.
Müsaadenizle,
bu olay, bir sayfanın kapanması, savaş sayfasının açılmasının bardağı taşıran
son damlası olarak nitelendirilmişti. Dönemin Başbakanı tarafından aynen şu
açıklama yapılmıştı: “Ama bardağı taşıran son damla bir gün sonra, 22 Temmuzda
bir sabah erken bir vakitte İçişleri Bakanımızın aramasıyla geldi. 2 polisimiz
Ceylânpınar’da gece uyurken ensesinden vurularak şehit edildiler. Dün hâlâ
barıştan söz eden HDP sözcüleri var ya, bunun hesabını versinler. Verecekler,
verecekler… ‘Çatışmasızlık.’ diyorlar ya, polislerimiz çatışma fırsatı bulmadan
şehit edildiler.” 
Ben
de müsaadenizle Sayın Başbakana çağrıda bulunuyorum: Gelin, el ele verelim ve
bunların birlikte hesabını soralım. Eğer gerçekten gerçekle yüzleşmeye
hazırsanız, gerçekle yüzleşmeye hazırsak bu vakayı aydınlatmak, darbe
mekaniğini aydınlatmaktır. Bu vakayı aydınlatmak, kirliliğe, bir nevi kumpasa,
bir nevi darbe mekaniğine aynı zamanda birlikte irade ortaya koymaktır.
Sayın
Başkan, saygıdeğer milletvekilleri; ahlaki, vicdani, insani ve ama aynı zamanda
siyasi sorumluluklarımız var. Eğer bu sorumluluklarımızdan kaçmayacaksak bu
vakanın araştırılmasına hepimizin “evet” reyi vermesi gerekiyor. Eğer,
gerçekten, kirlilikler kime uzanırsa uzansın hesabı sorulsun istiyorsak, o
zaman bunun yeri ve mercisi bu Parlamentodur. Eğer gerçekten çatışma ve
çatışmadan kaynaklı ölümlerin, gerçeklerin üzerini örtsün istemiyorsak
çatışmayı başlatan kıvılcım olan, fitili ateşleyen bu vakayı aydınlatmak
durumundayız. 
Bana
göre, bu önergeye “Hayır.” diyenler hem o 2 mazlumun vebalini taşırlar ama aynı
zamanda, Suruç’tan bugüne değin öldürülen, çatışmalarda ölen bütün insanların
da vebalini sırtlarında taşırlar. Gelin, birlikte bu vebali taşımayalım; gelin,
birlikte bu karanlığın üzerine gidelim. Eğer biz bu karanlığı aydınlatırsak
başka karanlıkların bu ülkeyi, bu coğrafyayı sarmasına da engel olmuş oluruz.
Teşekkür
ediyorum, saygılar sunuyorum. (HDP sıralarından alkışlar) 
BAŞKAN
– Teşekkür ederim Sayın Baydemir.
Halkların
Demokratik Partisi grup önerisinin aleyhinde ilk olarak Erzurum Milletvekili
Sayın Kamil Aydın konuşacak.
Buyurun
Sayın Aydın. (MHP sıralarından alkışlar)
KAMİL
AYDIN (Erzurum) – Sayın Başkan, saygıdeğer milletvekilleri; hepinizi saygıyla
selamlıyorum.
Efendim,
tecrübenin bir tanımı da yaşanan sıkıntılardan, trajedilerden, felaketlerden
ders çıkarmaktır. Evet, Türkiye Cumhuriyeti devleti bugüne kadar çok acı
tecrübeler edinmiştir. Bunlardan bir tanesi de tarihe geçmiştir -benden önceki
konuşmacılar da, grup başkan vekilleri de dile getirdiler- 17 Ağustos 1999
yılında yaşadığımız Marmara Bölgesi’ndeki felakettir, deprem felaketimizdir.
Birçok insanımızı kaybettik, şehirlerimiz yerle bir oldu ama Allah’a şükür,
birlik ve beraberlik içerisinde yaralarımızı sarmaya hep birlikte çalıştık.
Yine,
benzeri bir felaketi de çok yakın geçmişte yaşadık, bu da bizim için acı bir
tecrübe hanesine geçti; 15 Temmuz akşamı hain, melun bir tuzakla, bir fitne
fesat hareketiyle bir darbe girişimi oldu. Bunda da yine hedef alınan şey
neydi? Türk demokrasisiydi, Türk parlamenter sistemiydi, Türkiye Cumhuriyeti
devletinin bekasıydı hedef alınan ama Allah’a şükür, bunda da yine Türk milleti
aynı feraseti göstermiştir. Geçmişte olduğu gibi, yine birlik beraberlik
ruhuyla devletine, milletine, bekasına, parlamenter yapısına sahip çıkarak,
bunun simgeleşmiş kurumsal yapılarına sahip çıkarak meydanlara çıkmış “Artık
yeter! Biz bugüne kadar büyük bedeller ödeyerek kazandığımız haklarımızı,
demokratik gelişmişlik düzeyimizi bir gecede artık heba edemeyiz, yok
edemeyiz.” demiştir. 
Tabii buradan hepimiz bir ders çıkarmalıyız. Sanıyorum
15 Temmuzdan bugüne kadar çeşitli konuşmalarda gerçekten hepimizin mutabık
olduğu birtakım şeyler dile getirildi. Neydi bunlar? “Bir musibet bin
nasihatten evladır.” Evet, çok sıklıkla kullanırız, tecrübe ederek söylediğimiz
bir atasözü. Ya da “Her şerde bir hayır vardır.” deyip, acaba bu şerden nasıl
bir hayır çıkarırız kararlılığını gösterdik. Bunu Parlamentoda da yaptık,
kamuoyunda da halkımız bunu çok net bir şekilde tavır olarak ortaya koydu ve
bunun gereği olarak da malumunuz, Yenikapı’da bir miting organize edildi ve
millet sadece bayraklarını alarak, siyasi mülahazalarını, etnik mülahazalarını,
mezhepsel mülahazalarını, dünyevi mülahazalarını bir kenara bıraktı. Çünkü
niye? “Söz konusu vatan, söz konusu millet, söz konusu devletin bekası.” dedi
ve gerisini teferruat sayarak orada bir irade ortaya koydu. Buna siyasi
partilerimiz de katıldılar. Özellikle Genel Başkanımız bu iradeyi ilk önce
ortaya koyanlardandı. Biz de “Yenikapı’ya gidip bu iradenin, halkın koyduğu bu
iradenin ete kemiğe bürünmüş şekliyle biz de orada olacağız.” dedik ve orada
bulunduk. 
Şimdi, böyle bir iradenin ortaya konulması çok da
hesaplanmış bir şey değildi çünkü tarihsel geçmişimize baktığımız zaman, bu tür
hareketler özellikle bünyenin zayıf olduğu dönemlerde, sıkıntıların birazcık
ayyuka çıktığı dönemlerde tezahür ederdi, aynen insan vücudu gibi; zaman zaman
söylüyoruz. 
Terör
örgütleri, özellikle bu bağlamda zamanlamayı çok dikkatlice yaparlar, aynen yüz
yıl önce yaptıkları gibi; Birinci Dünya Harbi’nde de yaptılar, İstiklal
Harbi’mizde de yaptılar, Millî Mücadele yıllarımızda çok net bir şekilde gördük
ya da genç cumhuriyetin ilk dönemlerinde de aynı şeyi yaptılar. Yani, devletin
başına bir musibet geldiği zaman, milletin başına bir felaket geldiği zaman,
onlar pusularından çıkar, hücrelerinden çıkar “Acaba biz bu sıkıntılı ortamdan
nasıl bir pay çıkarırız, nasıl bir melun, nasıl bir sinsi hareketle ne
yapabiliriz?” düşüncesiyle ortaya çıkarlar. Bunun bir örneği: İşte, 15 Temmuz
akabinde -bakın, aradan üç gün geçmemişti- Trabzon’un Maçka ilçesinde bir hain
terör saldırısı oldu ve 3 polisimizi şehit verdik. Bu durmadı, devam etti. 15
Temmuzdan sonraki süreçte, bütün Türkiye’nin bekası üzerinde hesabı olan
birtakım güçlerin maşalığını yapan terör örgütleri dur durak bilmeden,
kararlılık içerisinde, efendim, terör eylemlerine, cani eylemlerine devam
etmişlerdir. 
Peki,
biz ne yapmalıyız, hem bu musibetten bir ders çıkarma adına o zaman biz ne
yapmalıyız? Değerli milletvekilleri, bakın, biz ne yapmalıyız? Demokrasiyi
güçlendirmeliyiz; biz, birlik ve beraberliğimizi güçlendirmeliyiz; kardeşlik
hukukumuzu daha sağlam temellerde, daha güzel şekilde ortaya koymalıyız. Ne
yapmalıyız? Artık, bakın “Hattı müdafaa yoktur, sathı müdafaa vardır.”
düşüncesiyle Yenikapı’ya hücum eden, gelen ve bir demokrasi şölenine dönüştüren
halkımızın isteklerine, vatandaşlarımızın dileklerine, lütfen, artık kulak
kabartmalıyız.
Hizmet
ederken de Hükûmeti burada göreve çağırıyoruz, daha dikkatli olması noktasında
uyarıyoruz. Bundan sonra, ne olur, senden-benden hesabı yapmadan… Çünkü o,
Yenikapı’da ete kemiğe bürünmüş ruh hâli bir birlik beraberlik hâliydi. Dolayısıyla
bundan sonra, atamalar başta olmak üzere, yeniden yapılanma düşünülen
kurumlardaki atamalar başta olmak üzere, artık, senden-benden hesabı
yapılmamalı. 
Ama,
maalesef, bir iki hayal kırıklığımızı ifade etmek istiyoruz. Bakın, geçen bir
aylık süre zarfında üniversitelerimizde rektör atamaları yapıldı. Maalesef…
Bakın, burada bize gelen şikâyetler, bize gelen dilek temenniler; bu, gece
demokrasi nöbetinde olan insanlar, Yenikapı’da iradesini ortaya koyan insanlar,
tankın üzerine çıkan insanlar, helikopterin altında açık hedef olan insanların
talebidir. Biz sadece aracılık ediyoruz. Bunun entelektüel uzantıları da var,
akademisyen uzantıları da var. Diyorlar ki: “Artık demokratikleşme hamlelerini
daha çok yapmalıyız. Biz irademizi ortaya koyup üniversitelerde seçim yapıyoruz
ama seçtiğimiz irade maalesef, yüzde 90’lık bir irade olmasına rağmen yüzde
10’luk iradenin emrine veriliyor. Şimdi, Allah aşkına, böyle, bir kucaklamada,
böyle bir demokratikleşme sürecinde, böyle milleti tek vücut hâline getirmede bunlar
yapılacak işler mi? Bunlar gerçekten nakisadır; bunlar, insanların yaptıkları,
ortaya koydukları iradelerine karşı yapılan bir saygısızlık olarak addediliyor.

Efendim,
aynı mantıkla, yüce Mecliste, bizim aldığımız bireysel oyumuz yüksek olmasına
rağmen temsil olarak şurada 40 vekille Allah’a şükür kendimizi temsil ediyoruz;
Sayın Cumhurbaşkanı Hükûmeti kurma yetkisini niye bize vermedi o zaman? Aynı
mantıkla hareket ediyorum. Yani bir üniversiteye 4’üncü olmuş biri rektör
atanıyor ise, 3’üncü olmuş, 2’nci olmuş, 5’inci olmuş birine rektörlük görevi
tevdi ediliyorsa bunun benzerini burada niye yapmadınız? Niye bir yerde
demokratik kurallar ve teamüller işliyor, öbür tarafta işlemiyor? Bu çifte
standarttan bir an önce uzaklaşmalıyız. Bu arkadaşlarımız kırılıyor, üzülüyor.
Bir millî mutabakat, birlik beraberlik bu ülkede böyle sağlanmaz. Bunu dışarıya
da anlatamayız, iç kamuoyuna da anlatamayız. Bu, FETÖ gibi yapıların da işine
gelir maalesef. Bu, fay hatlarını genişletir, kırılganlığı artırır, Allah korusun,
ileride tekrar denenmesi düşünülen şeyleri besleyici faktörler olur. Onun için,
bir an önce, bundan sonraki icraatlarımızda, Hükûmetin bütün icraatlarında biz
istiyoruz ki bu birlik ruhunun, millî mutabakat ruhunun daha demokratik
yansımasını görelim. Bu bizden talep ediliyor, şikâyetler oluyor; işten
atılanlar, efendim, açığa alınanlar, hapse girenler… Bu, bütün mağdurları
kapsayan bir taleptir; bakın, bu, Milliyetçi Hareket Partisinin bireysel talebi
değildir. Milliyetçi Hareket Partisi bunu halkın ve hakkın tavrı olarak ortaya
koymaktadır. Biz halkın isteğini ve hakkın öngördüğünü ifade etmek zorundayız
değerli arkadaşlar. Onun için, gelin, kısa yoldan bir an önce bu yanlışlardan
vazgeçip… Gerçekten milleti kucaklayan, milletin, bütün cumhurun reisine olan
bir özlem varsa bunu gerçekleştirmenin yolu hiçbir siyasi mülahazaya
başvurmadan herkesi birlikte kabul etmek ve herkesin tercihine saygı duymaktır
diyorum. 
Yüce
Meclisi saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Aydın.
Halkların
Demokratik Partisi grup önerisinin lehinde son konuşmacı Ankara Milletvekili
Sayın Levent Gök olacak.
Buyurun
Sayın Gök. (CHP sıralarından alkışlar)
LEVENT
GÖK (Ankara) - Sayın Başkan, değerli milletvekilleri; Halkların Demokratik Partisinin
grup önerisi üzerinde söz aldım. Hepinizi sevgiyle saygıyla selamlıyorum. 
Konuşmama
başlamadan önce 17 Ağustos depreminde yitirdiğimiz tüm yurttaşlarımızı bir kez
daha saygıyla andığımı ve bu olaylar karşısında Türkiye’nin kendisini bekleyen
tehlikeler, deprem tehlikesi karşısında etkin bir şekilde tedbirlerinin
alınmasının zorunluluğunun altını çizerek tüm ulusumuza da tekrar başsağlığı
diliyorum.
Sayın
Başkan, değerli milletvekilleri; 15 Temmuz 2016 tarihinde Türkiye’de çok ağır,
travmatik, kabus dolu bir geceyi burada geçirdik, hep beraber burada geçirdik;
tüm Türkiye’deki yurttaşlarımız sokaklarda, meydanlarda, bizler de
milletvekilleri olarak burada. Bir darbe girişimine karşı bütün partiler –AKP,
CHP, MHP, HDP- tereddütsüz bir duruş sergiledi, yurttaşlarımız hayatlarını
tankların altında ezilmek pahasına harcadı, bizler burada Mecliste “Meclis
çalışmalı, ulusal egemenlik sürmeli, darbeler olmamalı, darbecilere karşıyız.”
diyerek bir duruş sergiledik. Üzerimize bomba yağarken o gün çok özel ve anlamlı
bir günü bütün partiler bir arada geçirdi ve Türkiye’nin 15 Temmuzu atlatabilme
olasılığından sonrasını biz, burada, sığınaklarda beraber konuştuk. 15 Temmuzu
atlatamayabilirdik; ne kadar ağır sorunlar yarattığını, ne denli örgütlenilmiş
olduğunu yaşayarak görüyoruz. O gün atlatılmış olması Türkiye için bir şanstır.
İşte 15 Temmuz gecesi, biz, sabaha kadar bunları aramızda bir fikir jimnastiği
yaparak bombaların altında değerlendirirken bundan sonraki Türkiye’nin de nasıl
olması gerektiği konusunda herkesin uzlaştığı bir düzlem üzerinde buluştuk. O
da tam demokrasi, Türkiye’nin şeffaflaşması ve Türkiye’nin gerçekleriyle
yüzleşmesi.
Evet,
“demokrasi” güzel bir kelime ama altının doldurulması gerekiyor. Türkiye
kendisiyle yüzleşebilecek mi; Türkiye acaba geçmişinden gelen bütün olayları,
karanlık olayları açığa çıkartacak bir cesarete sahip mi? Yani bunu
yapabiliyorsak demokrasinin altını dolduracağız; yapamıyorsak değerli
arkadaşlarım, her şey 15 Temmuzun öncesi gibi devam eder. İşin şakaya gelir
tarafı yok. 15 Temmuz gecesi, Türkiye bu ağır tabloyu atlattığında, “Artık
zaman geçtikçe, etkisi azaldığı zaman yine eski tarz siyaset yaparız.”
anlayışının iflas ettiği bir tarihtir. Bu konuda, özellikle iktidar partisine
çok ağır bir sorumluluk düşüyor. Bu süreci yönetmek konusunda, yürütmek
konusunda ağır bir sorumluluk var. Muhalefet, el birliğiyle darbe girişimine
karşı durdu, beyanlarını söyledi; sokaklarda, meydanlarda, Mecliste sahip çıktı
ama bunun altının dolması gerekiyor.
Demokrasiyi
Türkiye’de tekrar inşa etmemiz; bir daha darbe olmamasına, Türkiye’nin kuruluş
felsefesinin bir daha örselenmemesine dönük hareketlere karşı bir ittifak
oluşturabilmemiz açısından Türkiye'nin yapacağı ilk iş, bir kere geçmişiyle
yüzleşmek olmalıdır. İşte, bu karanlık, faili meçhul olaylar da bunların
başında geliyor değerli arkadaşlarım. Biz faili meçhul olaylarla 15 Temmuzdan
önceki süreçte gereği gibi yüzleşebilseydik belki 15 Temmuz darbe girişimi
olmazdı. Bu konuda pek çok araştırma önergesi verildi. Ne yazık ki iktidar
partisi bir kıskançlık içinde muhalefet partilerinin verdiği önergeleri
reddediyor ama değerli arkadaşlarım, eğer bunlar gibi daha önce verilmiş
araştırma önergeleri burada kabul edilseydi belki 15 Temmuz darbe girişimi
olmazdı.
Eğer
biz, Ceylânpınar'da 2 polis kardeşimizin öldürülme olayının üzerine hep beraber
gidip arkasındaki gerçeği ortaya çıkarsaydık belki 15 Temmuzu önlerdik, tıpkı
Suruç’taki gibi. Bakın, 15 Temmuzda bu darbe girişimi yaşandı. Siz biliyor
musunuz ki acaba Ceylânpınar'da o 2 polisin öldürülmesi olayının bununla
irtibatı var mıdır yok mudur? Uludere’de 34 yurttaşımızın öldürülme hadisesini
burada hep beraber konuştuk, defalarca araştırma önergesi verdik gelin bunun
üstüne gidelim diye. İktidar partisi reddetti ama şimdi bakıyoruz ki karanlık
ilişkiler, bizim o gün söylediğimiz ama itibar edilmeyen görüşler ortaya
çıkıyor ve “Acaba bunu FETÖ’cüler mi yaptı?” denilme noktasına geliyorsunuz. 
Şimdi,
değerli arkadaşlarım, yani böyle bir tablo içerisinde iktidar partisi
sorumluluğunu yerine getirmemiştir. Bakın, bu araştırma önergesi önemli.
Valilik olaydan sonra -2 polis öldürülmüş- yaptığı yazılı açıklamada diyor ki:
“2 polis memurumuzun evinde, kapısında herhangi bir zorlama yok, silah sesi de
duyulmamış.” Silah sesinin duyulmadığı, zorlamanın olmadığı bir atmosferde 2
polis ölüyor ve faili ortada yok. Nedir bu oyunun altındaki gerçek? Ondan iki
gün önce Suruç’ta patlayan bomba, polislerin öldürülmesi, daha sonra Ankara
Garı’ndaki patlama, Ankara’daki diğer patlamalar, İstanbul’daki patlamalar ve
Türkiye'nin birçok yerinde faili meçhul cinayetler; nedir bunlar değerli
arkadaşlarım? 
Bir
iktidar partisi açısından gerçekten bunlar züldür çünkü demokrasilerde “faili
meçhul” diye bir olay olamaz değerli arkadaşlarım. Faili meçhul olay nasıl olabilir?
Devletin görevi faili meçhulleri ortadan kaldırmak ve faillerini ortaya
çıkartarak demokrasimizi bizlere tekrar yaşatmaktır ama herkes korku içerisinde
acaba başıma bir şey gelecek mi diye. Bu olay aydınlatılmadığı takdirde
Türkiye’nin, geleceğini inşa etmesi çok zordur. Bakın, bizim bunları
tartışmamız gerekiyor. 
Darbe
Komisyonu kurduk 15 Temmuzdan sonra. Bütün partiler Komisyona üye verdi. E, AKP
niye vermiyor değerli arkadaşlarım Darbe Komisyonuna üyeyi? E, ne oldu yani,
darbeyi araştırmayacak mıyız biz, nedir onun sebepleri? Belki o sebeplerin
içerisinde Ceylânpınar’daki 2 polisin öldürülmesi hadisesi olacaktır, Uludere
olacaktır, Ankara Garı patlaması olacaktır. Bunları araştıralım, iktidar
partisi bunları tekrar halının altına süpürmesin. 
Çok
ağır ve veballi günlerden geçiyoruz değerli arkadaşlarım. Biz muhalefet olarak
sorumluluğumuzu yerine getirmek istiyoruz. Bu konuların üzerine gidelim,
yüzleşelim ve korkmayalım, altından ne çıkarsa çıksın korkmayalım bunlardan
çünkü bu olayları önleyemezsek ve çözemezsek Türkiye’nin Kürt sorunu çözülmez
değerli arkadaşlarım. Türkiye’nin birçok sorunu çözülmez; demokrasi sorunu
çözülmez çünkü hangi olayın hangi süreci hangi aksi yönde tetiklediğini
bilmemiz gerekiyor, işte bunları ortaya çıkartmamız gerekiyor. Bu, ancak şeffaf
devletle olur, üzerine gitmekle olur; bir ağır sorumluluktur bu. Bizim bunları
tartışmamız lazım ama bir bakıyoruz, Şırnak, Hakkâri il olmaktan çıksın mı,
çıkmasın mı? 
Değerli
arkadaşlarım, Hakkâri ve Şırnak niye il olmaktan çıksın? Biz gerekiyorsa
Cizre’yi de, Yüksekova’yı da il yapalım ama Hakkâri ve Şırnak gibi önemli 2
kentimizi niye il olmaktan çıkartalım? Şırnak ve Hakkâri’de yaşayanların ne
kadar hayatlarından endişeli olduklarına, geleceğe dair güvenceyle
bakamadıklarına biz bugün bir kez daha tanık olduk. Bunlara gerek yok, şimdi
aklıselim olunması gereken bir zaman dilimi içerisindeyiz, burada da sorumluluk
iktidar partisinde. 
İktidar
partisi, bütün partilerle iş birliği yapmalı değerli arkadaşlarım, bütün
partilerin demokrasiye olan katkısını almalı, içine sindirmeli. Madem 15
Temmuzdan sonrasını biz milat ilan ettik, madem 15 Temmuzdan sonra artık yeni
bir siyaset dilini konuşacağız, bu siyaset diline uygun araştırma
önergelerimizi yapmak, grup önerilerimizi yapmak, kanunları çıkartmak
durumundayız. Bakın, bir torba yasa tartışılıyor, muhalefetin rızası yok. Bu
olmaz değerli arkadaşlarım, Türkiye’yi böyle inşa edemeyiz. 
Biz
15 Temmuz gecesini bir daha yaşamak istemiyoruz. Bu konularda defalarca
uyardık: FETÖ örgütüne dikkat edin. Defalarca uyarılarımız vardır, araştırma
önergelerimiz vardır; tamamı reddedilmiştir. Ne olurdu değerli arkadaşlarım,
iktidar partisi bir kıskançlık içerisinde olmasa da bunları incelesek ne
olurdu? Belki daha vahim sonuçlar olmadan önlenebilecek olayları önlerdik.
Muhalefet olarak bu uyarıcı, yapıcı görüşlerimizi tekrar söylemeye devam
edeceğiz. Sakın yanlış yapmayın değerli arkadaşlarım, Türkiye’nin artık yanlışı
kaldıracak başka bir zamanı yoktur. 
Nasıl
örgütlendi bu FETÖ Türkiye’de? Kurumlara nasıl sızdı? Ne denli bu kadar siyaset
kurumunu bir anda çökertecek bir hâle gelebildi? Kimin sorumluluğu var,
kimlerin sorumluluğu var? Nasıl oldu? Bunların hepsini ortaya çıkarmak bizim
vazifemiz. 
İşte,
Ceylânpınar’da öldürülen 2 polisin olayı da eğer açığa çıkarılırsa belki o
pamuk ipliğine bağlı olan bütün gelişmeler birbirini tetikler ve ortaya çıkar.
Bundan ne çıkar demeyin, çok şey çıkar. Ben inanıyorum ki Ceylânpınar’la ilgili
Halkların Demokratik Partisinin vermiş olduğu bu önerge bu Mecliste kabul edildiğinde
belki büyük bir adım daha atmış olacağız. Olayı araştırdığımızda, olayın
ardındaki gerçekler belki iktidara da yol gösterecek. 
O
olayın ardındaki gerçekleri biliyor musunuz? Bilmiyorsunuz. Vali diyor ki:
“Kapı kapalı, silah sesi yok.” E, nasıl öldürüldü değerli arkadaşlarım bunlar?
Ben bir yurttaş olarak -bırakın milletvekili kimliğimi- kapı zorlanmadan, silah
sesi duyulmadan bir evde 2 kişi nasıl öldürülür, Türkiye’de nasıl öldürülür,
bunu öğrenmek istiyorum. Nasıl olmuştur bu iş? Benim güvencem ne olacaktır? 79
milyonun güvencesi ne olacaktır? 
(Mikrofon
otomatik cihaz tarafından kapatıldı)
LEVENT
GÖK (Devamla) – Onların aynı akıbete uğramayacağı nereden bilinecektir? Bu
nedenle…
Bir
dakikanız var mı efendim? Toplayayım müsaade ederseniz. 
BAŞKAN
– Peki. 
Buyurun.

LEVENT
GÖK (Devamla) – Bu nedenle, çok önemli bir süreçten geçtiğimiz bu zaman dilimi
içerisinde, şimdi yapıcı olan her türlü konuyu iktidar partisi, bir kere,
masaya yatırmak durumundadır. Böyle bir tablo Türkiye’nin demokrasisinin bir
daha örselenmeyecek bir şekilde tekrar inşası için mutlak zorunluluktur değerli
arkadaşlarım, bunların altını çizmek istiyoruz. Bu ve buna benzer bütün
olayları masaya yatırıp hep beraber, el birliğiyle çözmek durumundayız. 
O
nedenle, bizim Cumhuriyet
Halk Partisi olarak Ceylânpınar’da
öldürülen 2 polis kardeşimizin ölümüyle ilgili olarak verilen araştırma
önergesini desteklediğimizi ifade ediyorum ve iktidar partisinin de bu konuda
Meclisin önünü açarak bu konudaki şüpheleri giderici bir komisyon kurulmasına
olanak verecek oy kullanmasını sizlerden beklediğimizi ifade ediyor, hepinizi
sevgiyle, saygıyla selamlıyorum. (CHP ve HDP sıralarından alkışlar)
BAŞKAN
– Teşekkür ederim Sayın Gök.
Halkların
Demokratik Partisi grup önerisinin aleyhinde son olarak Kahramanmaraş
Milletvekili Sayın Celalettin Güvenç konuşacak.
Buyurunuz
Sayın Güvenç. (AK PARTİ sıralarından alkışlar)
CELALETTİN
GÜVENÇ (Kahramanmaraş) – Sayın Başkan, değerli milletvekilleri; Halkların
Demokratik Partisi önerisi hakkında grubum adına görüşlerimi belirtmek üzere
huzurlarınızdayım. Sizleri, saygı ve hürmetle selamlıyorum.
Sözlerimin
başında, 17 Ağustos 1999 depreminde kaybettiğimiz insanlarımıza Cenab-ı Hak’tan
rahmet diliyorum. Allah, bir daha, ülkemize, insanlarımıza böyle acı olaylar
yaşatmasın diye temenni ediyorum.
Yine
sözlerimin başında, 15 Temmuz 2016 hain darbe girişiminde kaybettiğimiz tüm
şehitlerimize rahmet dilerken kahraman gazilerimize Cenab-ı Hak’tan acil
şifalar diliyorum.
Gene
bu bağlamda, 15 Temmuz tarihinde millet olarak halkımızın gösterdiği
kahramanlığa, dünyaya verdiği demokrasi dersi hakkında bütün milletimize, 79
milyon insanımıza, tüm partilere şükranlarımı sunuyorum ve 15 Temmuzdaki bu
kahramanlığın, halkın gösterdiği kahramanlığın, ülkemizdeki demokrasi
kültürünün hangi aşamaya geldiğini göstermesi bakımından da önemli olduğunu bir
kere daha belirtiyorum.
Ve
tabii, bu hain darbe girişiminin püskürtülmesinde başrolü oynayan Sayın
Cumhurbaşkanımıza, Sayın Başbakanımıza, Gazi Meclisimizin Başkanına ve o gün
Mecliste bulunan, Meclisin açılmasını sağlayan tüm partilere mensup
milletvekillerine de bu kahramanlık destanı için şükranlarımı, minnetlerimi
sunuyorum ve bu ülkenin bir evladı olarak, bu ülkenin artık önünün açık
olduğunu, ne yaparlarsa yapsınlar 21’inci asırda bu ülkenin başrolü alacak
ülkelerden biri olduğunu gösterdiğimizi ve bunun gururunu yaşadığımı ve bu acı
olaydan da çok iyi sonuçlar çıkarabileceğimizi belirtmek istiyorum.
Şimdi,
ülkede tam böyle bir demokratik hava, yumuşama, iş birliği muhalefet arasında yaşanırken
doğrusu, Halkların Demokratik Partisinin bu önergesinin beni şaşırttığını
belirtmek istiyorum. (HDP sıralarından gülüşmeler) Sorunumuz bu zaten.
MERAL
DANIŞ BEŞTAŞ (Adana) – Biz o birlikte yokuz nasıl olsa, siz yapın.
CELALETTİN
GÜVENÇ (Devamla) - Şunda hemfikiriz: Bu ülkenin temel sorunu terör ve şiddeti
bitirmektir. Terör ve şiddet, demokrasimizin hızını kesmektedir, demokrasimizi
tehdit etmektedir, geleceğimize karşı da ciddi bir engel olmaktadır. Elbette
demokrasi içerisinde terör ve şiddeti çözmek zorundayız. 
FİLİZ
KERESTECİOĞLU DEMİR (İstanbul) – Biz de onun için veriyoruz, ne olmuş diye.
CELALETTİN
GÜVENÇ (Devamla) - Bugün bu ülkede şiddete karşı “demokrasi, demokrasi” diye
bağıran, çırpınan bir yüzde 50 halk iktidarı var. 
MERAL
DANIŞ BEŞTAŞ (Adana) – Diğer yüzde 50’yi öldürelim o zaman! Diğer yüzde 50’nin
hepsini öldürelim!
CELALETTİN
GÜVENÇ (Devamla) - Bu ülkede “Baldıran zehri de olsa içerim.” diye yola çıkan,
halkın seçtiği bir Cumhurbaşkanı var. Değerli arkadaşlarım, bunu görmek zorundayız.

BESİME
KONCA (Siirt) – Cumhurbaşkanı demokrasi istemiyor, diktatörlük istiyor.
CELALETTİN
GÜVENÇ (Devamla) - Eğer karanlık olayları aydınlatacaksanız, eğer bu ülkede bir
daha yargısız infazları, cinayetleri, işkenceleri önleyecekseniz demokratik siyaseti
tercih edeceksiniz. 
BESİME
KONCA (Siirt) – Devlet önleyecek, devlet önleyecek!
FİLİZ
KERESTECİOĞLU DEMİR (İstanbul) – Siz önleyeceksiniz!
MERAL
DANIŞ BEŞTAŞ (Adana) – Siz tercih edeceksiniz, siz! Sen bize bunu anlatma!
BAŞKAN
– Sayın milletvekilleri, lütfen…
CELALETTİN
GÜVENÇ (Devamla) – Şunu söylüyorum, söylediğim şu…
ERTUĞRUL
KÜRKCÜ (İzmir) - Sen bize ne anlatıyorsun ya?
CELALETTİN
GÜVENÇ (Devamla) – İzin verir misiniz. 
Bakın,
ben sizi dinledim, Sayın Baydemir’i dinledim, ben dinledim sizi. 
ERTUĞRUL
KÜRKCÜ (İzmir) – Dinlenecek bir şey söyle!
CELALETTİN
GÜVENÇ (Devamla) - Bana laf atanlar… Bir cümle söylüyorum: Bu ülkenin gerçek
demokrasiye ulaşmasını isteyenler, geleceğin birlik, beraberlikte olduğunu
düşünenler bana laf atmayacak; bu kürsüye gelecek, Türkiye’de silahın argüman
olmadığını, o devirlerin geride kaldığını, silahlı çözüm olmayacağını,
demokratik siyasetten yana olduğunu burada söyleyecek. 
FİLİZ
KERESTECİOĞLU DEMİR (İstanbul) – Daha dün söyledik. 
MERAL
DANIŞ BEŞTAŞ (Adana) – Biz onu her gün söylüyoruz, her gün. 
BESİME
KONCA (Siirt) – Siz duymak istemiyorsanız ayrı bir şey.
CELALETTİN
GÜVENÇ (Devamla) – Başka bir mesele yok. (AK PARTİ sıralarından alkışlar) 
ERTUĞRUL
KÜRKCÜ (İzmir) – Bırak Allah’ını seversen ya! 
CELALETTİN
GÜVENÇ (Devamla) – Bakın, biz net bir şekilde, dünyanın gözüne bakarak DAEŞ’e
de, El Kaide’ye de, PKK’ya da, FETÖ’ye de, her türlü şiddet yanlısı, gizli,
sihirli yapıları olan yapılara karşı “halk egemenliği” diyoruz, “demokrasi”
diyoruz, “barış” diyoruz. 
MİTHAT
SANCAR (Mardin) – Hepsiyle ilişkilerinizi bir araştıralım. 
MERAL
DANIŞ BEŞTAŞ (Adana) – Evet, evet, hepsini kim getirdi, onu da açıklayın.
Darbeyi kim hazırladı? Darbecileri kim bu hâle getirdi? 
CELALETTİN
GÜVENÇ (Devamla) – Sizden de beklediğimiz, bakın, çok açık ve net söylüyorum:
Kandil silahı bırakacak. 
ERTUĞRUL
KÜRKCÜ (İzmir) – FETÖ sizin ortağınız değil mi? 
MERAL
DANIŞ BEŞTAŞ (Adana) – Sizin ortağınız değil miydi? 
MİTHAT
SANCAR (Mardin) – Biz mi yerleştirdik?
MERAL
DANIŞ BEŞTAŞ (Adana) – Biz mi yerleştirdik? 
CELALETTİN
GÜVENÇ (Devamla) – Kandil silahı bırakmıyorsa bu Mecliste oturanlar buraya
gelecek…
BESİME
KONCA (Siirt) – Buradayız, buradayız.
CELALETTİN
GÜVENÇ (Devamla) – …diyecek ki: Silahın devri bitti, silahın devri bitti.
BESİME
KONCA (Siirt) – Yüz kere söyledik.
MİTHAT
SANCAR (Mardin) – Her istediklerini verdiniz. 
MERAL
DANIŞ BEŞTAŞ (Adana) – Ya, siz beraber yürüdünüz o yollarda ya!
CELALETTİN
GÜVENÇ (Devamla) – “Artık millet bizi gönderdi, burada demokratik siyaset
yapacağız.” diyeceksiniz. 
MİTHAT
SANCAR (Mardin) – “Ne istediler de…” Biz mi verdik?
CELALETTİN
GÜVENÇ (Devamla) – Bunu dediğiniz gün çözemeyeceğimiz hiçbir olay yok. Bunun
dışında… 
MERAL
DANIŞ BEŞTAŞ (Adana) – Eski videolara bakın, eski. 
ERTUĞRUL
KÜRKCÜ (İzmir) – Sen onu git PKK’ye söyle, ne bize anlatıyorsun!
CELALETTİN
GÜVENÇ (Devamla) – Oturun yerinize, oturun!
Bunun
dışında söylediğiniz… 
MERAL
DANIŞ BEŞTAŞ (Adana) – Bize anlatma onu, bize anlatma. 
CELALETTİN
GÜVENÇ (Devamla) – Bakın, 1 Kasımdan beri hep buradayız. Dikkatle izliyorum,
anlamaya çalışıyorum, empati yapmaya çalışıyorum. 
AHMET
YILDIRIM (Muş) – Ama anlayamıyorsun.
MERAL
DANIŞ BEŞTAŞ (Adana) – Anlamamışsın.
CELALETTİN
GÜVENÇ (Devamla) – Meslek hayatının yirmi beş yılı bölgede geçmiş bir insanım.
İnsanların ne acılar çektiğini biliyorum. Her gün, 2-3 yaşında bebesini…
NİHAT
AKDOĞAN (Hakkâri) – Biz daha çok acı çekiyoruz. 
BAŞKAN
– Sayın milletvekilleri, dinliyoruz, lütfen…
CELALETTİN
GÜVENÇ (Devamla) – …geride bırakan şehit polislerin cenazesini kaldırıyoruz,
askerlerin cenazesini kaldırıyoruz. 
BESİME
KONCA (Siirt) – “Şehitler Tepesi boş kalmayacak.” diyen sizsiniz. 
CELALETTİN
GÜVENÇ (Devamla) – Bölgedeki Kürt çocukları ölüyor. 
MERAL
DANIŞ BEŞTAŞ (Adana) – Siz ailelere “Ne mutlu size!” diyorsunuz ama!
CELALETTİN
GÜVENÇ (Devamla) – Bakın, çok açık söylüyorum: Bunlar ülkemize kan
kaybettiriyor. Kürt siyaseti, şiddet dışında, demokratik siyasete, sivil
siyasete evrilmek zorunda. 
BESİME
KONCA (Siirt) – Otuz yıldır bunu söylüyoruz, otuz yıldır. Sen geç kalmışsın. 
CELALETTİN
GÜVENÇ (Devamla) – Evrildiğiniz an hiçbir karanlık nokta kalmayacak, bu ülkenin
demokrasisi tekamül edecek. İşin özü budur. 
MERAL
DANIŞ BEŞTAŞ (Adana) – O yüzden mi kayyum yasası getirdiniz?
CELALETTİN
GÜVENÇ (Devamla) – Bu olaya gelince, bu olayla ilgili de maalesef kafaları
bulandıracak açıklamalarınız var. 
Bakın,
22 Temmuz, olayın sabahı, lütfen İnternet’e girin Sayın Baydemir, rica
ediyorum, ANF’nin Fırat Haber Ajansı üzerinden açıklaması var. Okuyorum
sizlere, milletimizin huzurunda okuyorum: “HPG: 2 polisi Apocu fedai timi
cezalandırdı.” 22 Temmuz günü bu. 
MERAL
DANIŞ BEŞTAŞ (Adana) – Tamam, araştıralım. 
BESİME
KONCA (Siirt) – Tamam, araştıralım.
CELALETTİN
GÜVENÇ (Devamla) – Bir dakika… Açıklamayı okuyorum: “22 Temmuz günü bir Apocu
fedai timi Suruç katliamına misilleme olarak bugün sabah 06.00 sularında
Ceylânpınar’da DAEŞ çeteleriyle iş birliği içinde olan 2 polise karşı bir
cezalandırma eylemi gerçekleştirmiştir. Gerçekleştirilen eylem sonucunda Feyyaz
Özsahra ve Okan Acar isimli polisler öldürülürken polislerin silah ve
kimliklerine el konulmuştur.” Cep telefonlarınızda var ANF’nin açıklaması.
Peki…
BEHÇET
YILDIRIM (Adıyaman) – Ne kadar doğru o?
MERAL
DANIŞ BEŞTAŞ (Adana) – Ulaşılamıyor, siz ulaşabiliyorsunuz ama!
CELALETTİN
GÜVENÇ (Devamla) – Ben ulaştım. 
BESİME
KONCA (Siirt) – Araştıralım, araştıralım.
MERAL
DANIŞ BEŞTAŞ (Adana) – O haberleri sadece siz okuyabiliyorsunuz.
CELALETTİN
GÜVENÇ (Devamla) – Şimdi, aynı gün, CMK 135’e
göre teknik takibi yapılan PKK terör örgütünün 2 elemanının konuşmaları:
“Ararat:
Bu sabah saat altıda, Urfa’ya bağlı Ceylânpınar’da, Çevik Kuvvete ait 2 polisi
arkadaşlar vuruyor, 2’si de ölüyor. Üzerlerinden 2 tane silah alınıyor,
kimliklerine el konuluyor. 
Rojhat:
Tamam.
Ararat:
Bak, isimlerini vereyim: Feyyaz Özsahra; bu, Kırşehirlidir. 
Rojhat:
Tamam.
Ararat:
İkincisi Okan Acar; bu, Niğdelidir. 
Rojhat:
Tamam.” 
AHMET
YILDIRIM (Muş) – O Rojhatlar sizin adamlarınız zaten.
CELALETTİN
GÜVENÇ (Devamla) - Şimdi, ayın 29’unda…
GARO
PAYLAN (İstanbul) – İstihbaratı Davutoğlu’na kim vermişti?
MERAL
DANIŞ BEŞTAŞ (Adana) – Ya tamam, bunu araştıralım.
CELALETTİN
GÜVENÇ (Devamla) - Arkadaşlar, anlamaya çalışalım. 
AHMET
YILDIRIM (Muş) – Çok iyi anlıyoruz.
MERAL
DANIŞ BEŞTAŞ (Adana) – Anlıyoruz zaten.
ÇAĞLAR
DEMİREL (Diyarbakır) – Anlıyoruz, anlıyoruz…
CELALETTİN
GÜVENÇ (Devamla) – Samimi olarak, sizi rencide etmek istemiyorum; bakın, samimi
olarak size bir şey anlatmaya çalışıyorum.
GARO
PAYLAN (İstanbul) – Onlara kim verdi o istihbaratı?
BESİME
KONCA (Siirt) – Önergeyi onaylayın, araştıralım, Rojhat’ın kim olduğunu
bilelim.
BAŞKAN
– Sayın milletvekilleri, lütfen…
CELALETTİN
GÜVENÇ (Devamla) – Bakın, 29 Temmuza gelindiğinde, olaydan, 2015…
GARO
PAYLAN (İstanbul) – Onlar darbeci çıktı, hepsi içeride şimdi.
MERAL
DANIŞ BEŞTAŞ (Adana) – Darbeciler onlar.
BEHÇET
YILDIRIM (Adıyaman) – Hepsi içeride.
AHMET
YILDIRIM (Muş) – Paralel onlar, okuduklarının hepsi paralel.
CELALETTİN
GÜVENÇ (Devamla) – Anlatacağım, dinlersen anlatacağım.
Diyor
ki BBC’ye… Bakın, BBC kaynaklarına girin, ona giriş kolaydır. BBC Türkiye’den
Mahmut Hamsici’ye konuşan KCK dış ilişkiler sözcüsü Agit, Ceylânpınar’da 2
polisin öldürüldüğü saldırıyı PKK’nın yapmadığını açıkladı. Ben her şeyi
söylerim. “Bunlar PKK’dan bağımsız birimler.” BBC kayıtlarında var. “Bizim,
yaptığımız bir şeyi üstlenmekle ilgili çekincemiz yok.” “TAK yaptı.” diyor.
Yedi gün sonra birileri uyandırıyor.
MERAL
DANIŞ BEŞTAŞ (Adana) – Kim olursa olsun araştıralım.
CELALETTİN
GÜVENÇ (Devamla) – Ve bu dosyadaki bazı hâkim ve savcılar FETÖ’cü diye
tutuklanıyor. Acaba kim kimle iş birliği yapıyor değerli kardeşlerim?
Hepinize
saygı sunuyorum. (AK PARTİ sıralarından alkışlar)
BAŞKAN
– Teşekkür ederim.
LEVENT
GÖK (Ankara) – Sayın Başkan…
ÇAĞLAR
DEMİREL (Diyarbakır) – Sayın Başkan…
OSMAN
BAYDEMİR (Şanlıurfa) – Sayın Başkan…
BAŞKAN
– Sayın Demirel, sizi dinleyelim.
ÇAĞLAR
DEMİREL (Diyarbakır) – Hatip konuşmasında bizim demokrasi karşıtı olduğumuzu,
yüzde 50 iktidarla kendilerinin demokrasi anlayışını ifade ettiklerini ve bizim
demokratik siyaset yapmadığımızı, bununla da demokratik siyasete gelmemiz
gerektiğine dair bir sürü bizim grubumuza ve vermiş olduğumuz önergeye ilişkin
ifadelerde bulundu. Bu yüzden sataşmadan kaynaklı söz talep ediyorum.
BAŞKAN
– Sayın Baydemir mi konuşacak?
ÇAĞLAR
DEMİREL (Diyarbakır) – Evet.
BAŞKAN
– Buyurun, iki dakika.
OSMAN
BAYDEMİR (Şanlıurfa) – Ayrıca, şahsımı da…
ÇAĞLAR
DEMİREL (Diyarbakır) – Ayrıca, zaten, Baydemir’in ismini de söyleyerek şahsına
karşı da, kendisine ilişkin de konuştu.
BAŞKAN
– Sayın Baydemir’in ismini söyledi ama hakaret etmedi.
OSMAN
BAYDEMİR (Şanlıurfa) – Doğrudur, doğrudur.
ÇAĞLAR
DEMİREL (Diyarbakır) – Ama söylediğini…
BAŞKAN
– Hakaret etmedi.
GARO
PAYLAN (İstanbul) – Ama ifadelerini çarpıttı.
BAŞKAN
– Hayır, hiç hakaret yok. 
ÇAĞLAR
DEMİREL (Diyarbakır) – Ama kendi...
BAŞKAN
– Çok iyi dinledim, hiç hakaret etmedi. 
Sataşmadan
söz istiyorsanız size vereyim veya yerinize Sayın Baydemir konuşsun.
ÇAĞLAR
DEMİREL (Diyarbakır) – Tamam, sataşmadan söz istiyoruz Sayın Başkan.
OSMAN
BAYDEMİR (Şanlıurfa) – Önce, Başkanım bir şey söylesin.
LEVENT
GÖK (Ankara) – Efendim, benim kısa bir açıklamam olacak yerimden, mümkün mü
acaba?
BAŞKAN
– Sayın Baydemir konuşacaksa sataşmadan, sonra sizi dinleyeyim Sayın Gök.
LEVENT
GÖK (Ankara) – Tamam, peki efendim.
BAŞKAN
– Buyurun Sayın Baydemir, iki dakika. (HDP sıralarından alkışlar)
IX.- SATAŞMALARA İLİŞKİN KONUŞMALAR
1.- Şanlıurfa Milletvekili Osman Baydemir’in,
Kahramanmaraş Milletvekili Celalettin Güvenç’in HDP grup önerisi üzerinde
yaptığı konuşması sırasında şahsına ve Halkların Demokratik Partisine sataşması
nedeniyle konuşması
OSMAN
BAYDEMİR (Şanlıurfa) – Sayın Başkan, saygıdeğer milletvekilleri; doğrusu sayın
hatip bu konuşmayı yapmamış olsaydı ben bu konuyla ilgili örgütün en üst ağızı
olan Cemil Bayık’ın açıklamasını burada paylaşmayacaktım.
AHMET
SAMİ CEYLAN (Çorum) – Geç onu, geç, geç onu!
OSMAN
BAYDEMİR (Devamla) – Çünkü, eğer paylaşsaydım diyecektiniz ki: “Örgütün en üst
düzeyinin ağzının avukatlığını mı yapıyorsunuz?” 
HARUN
KARACA (İstanbul) – Ona ne şüphe!
OSMAN
BAYDEMİR (Devamla) – Şimdi, bakın, çok açık ve net diyor ki: “Bizim savaş ahlak
ve kültürümüzde uyuyan, bizimle çatışmayan birini vurmak diye bir şey yoktur.
Biz bunu suç sayarız.” (AK PARTİ sıralarından “Aaa!” sesleri, gürültüler)
BAŞKAN
– Bunu mu referans alıyorsunuz Sayın Baydemir? 
OSMAN
BAYDEMİR (Devamla) – Bu ne kadar doğru bu ne kadar yanlış… 
BAŞKAN
– Sayın Baydemir, lütfen… Bu kürsüden, referans aldığınız kişilere lütfen
dikkat edin. Lütfen… 
OSMAN
BAYDEMİR (Devamla) – Sayın Başkan, kendisi konuşuyor, kendisi söylüyor. 
BAŞKAN
– Burası Türkiye Cumhuriyeti’nin kürsüsü, lütfen… Lütfen… 
OSMAN
BAYDEMİR (Devamla) – Böyle şey olur mu?
NİHAT
ÖZTÜRK (Muğla) – Ne anlatıyorsun sen Allah aşkına ya!
BAŞKAN
– Sayın milletvekilleri, lütfen müsaade edin. (HDP sıralarından gürültüler) 
AYŞE
ACAR BAŞARAN (Batman) – Niye müdahale ediyorsunuz Sayın Başkan?
BAŞKAN
– Benim söz kesme hakkım var. Lütfen… 
NİHAT
ÖZTÜRK (Muğla) – Neyi anlatıyorsun sen ya!
BAŞKAN
– Sayın Baydemir, devam edin. 
OSMAN
BAYDEMİR (Devamla) – Sayın Başkan, süremi verin ama. 
BAŞKAN
– Ben size süre ekleyeceğim, devam edin. Siz de sözlerinizde lütfen seçici
olun. (HDP sıralarından gürültüler)
FATİH
ŞAHİN (Ankara) – 5 yaşındaki çocukları öldürmenin neresi ahlaki? Bebekleri
öldürmek hangi ahlaka sığıyor?
BAŞKAN
– Sayın milletvekilleri, dinliyoruz…
OSMAN
BAYDEMİR (Devamla) – İşte, provokasyon dediğimiz mesele budur. 
NİHAT
ÖZTÜRK (Muğla) - Daha iki gün önce Diyarbakır’da insanlar öldürüldü. 
FATİH
ŞAHİN (Ankara) - Bebekleri öldürmek hangi ahlaka sığıyor?
BAŞKAN
– Sayın milletvekilleri… 
OSMAN
BAYDEMİR (Devamla) – Sayın Vali… 
HÜSNÜYE
ERDOĞAN (Konya) – “Biz” derken kimi kastediyorsunuz? PKK mı demek istiyorsunuz?

OSMAN
BAYDEMİR (Devamla) - … siz yıllarca o şehirde valilik yaptınız ve o şehirde
valilik yapmış olduğunuz bütün zaman dilimi içerisinde o yapıyla ne kadar
ilişkiniz vardı? 
HÜSNÜYE
ERDOĞAN (Konya) – PYD mi PKK mı, hangisini kastediyorsunuz? 
OSMAN
BAYDEMİR (Devamla) - Bütün valilerin, bütün kaymakamların, bütün bakanların ne
kadar ilişkisi vardı? Ben, dün söyledim, hem yardım hem yataklık hem iş birliği
var. Mevzu bu değil, mevzu bu değil. Bizim mevzumuz, gelin cesaretle,
samimiyetle, ahlakla, kim bu savaşta kirlenmişse o kirliliklerini açığa
çıkaralım. (AK PARTİ sıralarından gürültüler)
HARUN
KARACA (İstanbul) – Yazıklar olsun!
FATİH
ŞAHİN (Ankara) – Haydi, haydi!
OSMAN
BAYDEMİR (Devamla) - Savaş kirletir…
HARUN
KARACA (İstanbul) – Savaş yok, teröristle mücadele var. 
OSMAN
BAYDEMİR (Devamla) -… savaşın bütün taraflarını kirletir. Devlet de kirlenmiştir.

(Mikrofon
otomatik cihaz tarafından kapatıldı)
NİHAT
ÖZTÜRK (Muğla) – Sensin kirli!
HARUN
KARACA (İstanbul) – Kirli olan sizsiniz. Devlet kirli değil, kirli olan
sizsiniz. 
FATİH
ŞAHİN (Ankara) – Haydi, haydi! 
NİHAT
ÖZTÜRK (Muğla) – Ne anlatıyorsun ya!
BAŞKAN
– Bir dakika daha veriyorum.
ÇAĞLAR
DEMİREL (Diyarbakır) – Sayın Başkan… 
GARO
PAYLAN (İstanbul) - Sayın Başkan, süre verin. 
BAŞKAN
– Veriyorum, bir dakika… Ne kadar sinirli herkes ya! Müsaade edin işimizi
yapalım. Lütfen…
FİLİZ
KERESTECİOĞLU DEMİR (İstanbul) – Sayenizde ama.
OSMAN
BAYDEMİR (Devamla) – İşte bu savaş, 20 Temmuzda fitili ateşlenen bu savaş… (AK
PARTİ sıralarından gürültüler)
AHMET
SAMİ CEYLAN (Çorum) – Ne savaşı! 
OSMAN
BAYDEMİR (Devamla) - … Hükûmet, çatışma, ölüm, darbe mekaniğini oluşturdu. 
Bakın,
Başbakan bile yönlendiriliyor. Başbakanı sabahın erken saatlerinde bakanlık
arıyor, diyor ki: “Böyle olmuş.” Oysaki olayın aydınlığa kavuşması saat on biri
buluyor. Saat on birden önce Başbakan aranıyor, bir devir kapatılıyor. Niye
bunu anlamıyorsunuz? Yani, kandırma süreci 17-25 Aralık sonrası devam ediyor.
Bu devleti, sizi, Hükûmeti savaşın içerisine, çatışmanın içerisine çekerek
darbenin zeminini hazırlıyorlar, bunu niye görmüyorsunuz?
NİHAT
ÖZTÜRK (Muğla) – Bırak Allah aşkına!
HARUN
KARACA (İstanbul) – O silahlar bir günde mi geldi, o silahlar bir günde mi
geldi, hendekleri bir günde mi kazdınız?
OSMAN
BAYDEMİR (Devamla) - Sizi o yönlendirenler, eğer onların üzerine giderseniz
kimler büyük fotoğraftan istifade etti bunu görme şansına sahip olacağız. 
NİHAT
ÖZTÜRK (Muğla) – Sen, seni yönlendirene bak.
MİTHAT
SANCAR (Mardin) – En çok itiraz edenleri not edin.
OSMAN
BAYDEMİR (Devamla) - Eğer bunu görme şansına sahip olmazsak…
(Mikrofon
otomatik cihaz tarafından kapatıldı)
OSMAN
BAYDEMİR (Devamla) – …böylesi birbirimizi dinlemezsek, darbe musibetinden de
ders çıkarmamış olursunuz, ders çıkarılmamış olur.
HARUN
KARACA (İstanbul) – Darbeyi ağzınıza almayın be!
OSMAN
BAYDEMİR (Devamla) – Eğer darbe musibetinden ders çıkarılmazsa yeni darbelerin
de zeminini hazırlamış olursunuz. (HDP sıralarından alkışlar)
BAŞKAN
– Sayın Baydemir, teşekkür ederim.
Sayın
Gök, siz Sayın Altay’ın yerinde oturmuşsunuz.
CELALETTİN
GÜVENÇ (Kahramanmaraş) – Sataşmadan söz istiyorum.
BAŞKAN
– Sırayla gidiyorum.
Sayın
Altay sistemde görülüyor, herhâlde siz söz talebinde bulundunuz?
LEVENT
GÖK (Ankara) – Evet.
BAŞKAN
– Sayın Gök, buyurun.
VI.- AÇIKLAMALAR (Devam)
21.- Ankara Milletvekili Levent Gök’ün, Ceylânpınar’da
hayatını kaybeden 2 polisin isimlerinin Feyyaz Yumuşak ve Okan Acar olduğuna
ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, ben kayıtlara geçmesi açısından bir konuyu düzeltmek istedim.
BAŞKAN
– Buyurun.
LEVENT
GÖK (Ankara) – Burada Ceylânpınar’da hayatını kaybeden 2 polis kardeşimizin
ölümüyle ilgili bir araştırma önergesini konuşuyoruz ama o arkadaşlarımızın da,
kardeşlerimizin de isimlerinin doğru bir şekilde zapta geçmesi gerekir. Bizi
izleyen aileler, çocuklarımızın isimleri en azından, hiç olmazsa Mecliste kayıtlara
girerken doğru girsin diye düşünmüş olabilirler.
BAŞKAN
– Doğrudur.
LEVENT
GÖK (Ankara) – Çünkü önemli bir konuyu tartışıyoruz. Çünkü az önce konuşan AKP
sözcüsü arkadaşımız ölen polislerden birisinin adını “Feyyaz Özsahra” olarak
belirtti. “Özsahra” değildir soyadı o Feyyaz kardeşimizin, “Yumuşak”tır. Yani
bu şekilde –kayıt- bilinmesinde yarar vardır. 
AHMET
YILDIRIM (Muş) - Daha ismini bilmeden gelmiş onun hakkında konuşuyor, ismini
bilmiyor.
LEVENT
GÖK (Ankara) – Diğeri de Okan Acar’dır, her ikisine de tekrar Allah’tan rahmet
diliyorum.
BAŞKAN
– Allah rahmet eylesin.
Teşekkür
ederim.
Sayın
Akçay…
22.- Manisa Milletvekili Erkan Akçay’ın, Kahramanmaraş
Milletvekili Celalettin Güvenç’in HDP grup önerisi üzerinde yaptığı
konuşmasında terör örgütü elebaşının açıklamalarını referans göstermesine
müdahale edilmesi gerektiğine ilişkin açıklaması
ERKAN
AKÇAY (Manisa) – Sayın Başkan, şimdi, biraz evvel burada kürsüde konuşan Adalet
ve Kalkınma Partisi sayın milletvekili terör örgütünün birtakım bildirisini
baştan sona okuyor, daha sonra telsiz mesajlarına geçiyor, buna mukabil, yine
bir terör örgütü elebaşının açıklamaları referans gösteriliyor. Böyle bir
Meclis görüşmesi olamaz Sayın Başkan. Terör elebaşlarının sözleri ve yaptığı
konuşmalar üzerinden bu kürsü kirletilemez, kınıyorum, müdahaleye davet
ediyorum.
BAŞKAN
– Müdahale ettim Sayın Akçay, gözden kaçırdınız herhâlde. 
AHMET
YILDIRIM (Muş) – AKP’ye niye müdahale etmiyorsunuz?
AYŞE
ACAR BAŞARAN (Batman) – AKP’ye müdahale etmezsin Sayın Başkan.
BAŞKAN
– Sayın Elitaş…
23.- Kayseri Milletvekili Mustafa Elitaş’ın, 40 binden
fazla insanın hayatının katledilmesine sebebiyet veren kişilerin sözcülüğünü
yapmanın hiçbir milletvekilinin hakkı ve haddi olmadığına ilişkin açıklaması
MUSTAFA
ELİTAŞ (Kayseri) – Sayın Başkan, teşekkür ediyorum.
Biraz
önce burada konuşma yapan konuşmacı Türkiye Büyük Millet Meclisine ve Türk
milletine, Türkiye Cumhuriyeti’nde yaşayan vatandaşlara hakaret etmiştir. Terör
örgütünün elebaşını burada iyi göstererek, terör örgütünün elebaşının buradaki
açıklamalarını okumak Türkiye Cumhuriyeti’nde yaşayan vatandaşlara bir
hakarettir. 
FERHAT
ENCU (Şırnak) – “Hoca Efendi” diyordunuz siz. 
MUSTAFA
ELİTAŞ (Kayseri) – 40 binden fazla insanın hayatının katledilmesine sebebiyet
veren kişilerin burada sözcülüğünü yapmak hiçbir milletvekilinin hakkı ve haddi
değildir. 
ERTUĞRUL
KÜRKCÜ (İzmir) – Provokatörsün sen ya!
ZİHNİ
AÇBA (Sakarya) – İyi de “‘Sayın Öcalan’ demeyi suç olmaktan çıkardık.” diye
ortalıkta gezen sizdiniz kardeşim!
MUSTAFA
ELİTAŞ (Kayseri) – Burada Türk milletinin, Türkiye Cumhuriyeti vatandaşlarının
hak ve menfaatlerini savunmak gerekir. Siz bu konuşmacının sözünü kestiniz ama
devam ettirmemeniz gerektiğini ifade etmek istiyorum.
Saygılar
sunuyorum. 
BAŞKAN
– Teşekkür ederim.
Sayın
Demirel…
24.- Diyarbakır Milletvekili Çağlar Demirel’in,
verdikleri araştırma önergesinin kabul edilerek Ceylânpınar ilçesinde meydana
gelen saldırıda 2 polisin yaşamını yitirmesi olayının açığa çıkarılmasını talep
ettiğine ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Sayın
Başkan, tutanakları istedik, tutanaklar gelecek önümüze; göreceğiz kimler ne
demiş bu Genel Kurulda, nasıl konuşmuş.
AKP
adına konuşan sayın hatip “ANF’den, HPG’den açıklama okuyorum.” dedi, yani ben
not da almışım ama yine de tutanaklara hep birlikte bakarız. Arkasından, “Agit”
ve “Rojat” isimli iki kişinin kayıtlarından alıntılar yaparak ifade etti, iki
kişinin kendi arasındaki kayıtlarından alıntılar yaparak ifade etti. Onun
dışında, BBC’den KCK sorumlusunun yapmış olduğu açıklamayı ifade etti.
Tutanaklara bakarız, belki ben kaçırmış da olabilirim ve bunların hepsini ifade
ederken siz hiç müdahale etmediniz ama bunları ifade ettikten sonra bizim hatip
de bize bunlarla ilgili sataşmadan kaynaklı cevap hakkını…
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – Bitiriyorum.
BAŞKAN
– Buyurun, bir dakika daha.
ÇAĞLAR
DEMİREL (Diyarbakır) – Sayın Osman Baydemir de bu ifadelere cevaben yapmış
olduğu ifadeyi açıkladı. Kaldı ki geçmiş tutanaklara bakabilirsiniz Sayın
Başkan, siz oradan sadece bizim hatibe müdahale ettiniz ve konuşmasını
kestiniz, bunun doğru olmadığını ifade ediyorum. 
MUSTAFA
ELİTAŞ (Kayseri) – Terör sözcüsü gibi davrandığı için müdahale etti. 
ERTUĞRUL
KÜRKCÜ (İzmir) – Sus be! 
ÇAĞLAR
DEMİREL (Diyarbakır) – Bir kez daha söyleyeceğim…
MUSTAFA
ELİTAŞ (Kayseri) – Terörist başının oradan sözcülüğünü yapıyor, açıklamasını
yapıyor, Başkanın müdahalesi doğru.
BAŞKAN
– Sayın milletvekilleri, lütfen… 
ÇAĞLAR
DEMİREL (Diyarbakır) – Arkadaşlar, bir sözümü bitireyim.
BAŞKAN
– Ben sizi dinliyorum, buyurun.
ÇAĞLAR
DEMİREL (Diyarbakır) – Sayın Başkan, sizden rica ediyorum. Burada, birkaç ay
önce, yani tarihini şu anda hatırlamıyorum, Çevre ve Şehircilik Bakanımız,
burada, kürsüden “KCK’nin üst düzey yetkililerinin yapmış olduğu açıklama.”
diye bir metin okudu ve o zaman hiç kimse müdahale etmedi. Yani, o yüzden,
bunların hepsine bir bakmak, tutanakları görmek ve bu tutanakları
değerlendirerek cevap vermenizin daha doğru, daha ahlaki olacağını düşünüyorum.
Onun için, burada söylenen ifadeler… 
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – Ben, sözüm çok kesildiği için… Bitiriyorum Başkan.
YUSUF
BAŞER (Yozgat) – Ya, yeter ya, kaç dakika konuşacaksın! 
AHMET
YILDIRIM (Muş) – Ne yeter ya! Sana mı soracağız? (AK PARTİ sıralarından
gürültüler)
BAŞKAN
– Sayın milletvekilleri, lütfen… 
Dinliyorum
ben sizi, dinliyorum, devam edin. 
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, tutanaklara bakacağım…
ÇAĞLAR
DEMİREL (Diyarbakır) – Tamam, ben sadece bir cümle söyleyeceğim.
BAŞKAN
– Buyurun.
MERAL
DANIŞ BEŞTAŞ (Adana) – Çok bağıranlar FETÖ’cü olmasın. 
ÇAĞLAR
DEMİREL (Diyarbakır) – Bir cümle söyleyeceğim Başkan. 
BAŞKAN
– Ben duyuyorum sizi Sayın Demirel, zaten tutanaklara geçecek, lütfen devam
eder misiniz. 
ÇAĞLAR
DEMİREL (Diyarbakır) – Sadece bir cümleyle bitireceğim.
Biz,
burada, bu olayı, Ceylânpınar olayını kim yaptı, nasıl gerçekleşti, bunun açığa
çıkmasını istiyoruz. Varsanız hodri meydan! Bu araştırma önergesini kabul edin,
yaşamını yitiren 2 polisin ailesine karşı da sorumluluk hissediyorsanız, o
zaman bu araştırma önergesini kabul ederek, bunun hep birlikte araştırılmasını
ve açığa çıkarılmasını talep ediyorum. 
BAŞKAN
– Teşekkür ederim.
ÇAĞLAR
DEMİREL (Diyarbakır) – Ve şu anda darbeden sonra tutuklanan cemaatçiler ve bu
soruşturmayı yürüten cemaatçiler söz konusu, bunun bir an önce açığa çıkması
gerektiğini bir kez daha söyleyeyim.
Teşekkür
ediyorum.
BAŞKAN
– Teşekkür ederim. 
Tutanaklara
bakacağım…
ERTUĞRUL
KÜRKCÜ (İzmir) – Yani özetle çifte standart demek istiyorsun Sayın Başkan.
BAŞKAN
– …aynı şekilde bir açıklama söz konusuysa, müdahalem aynı şekilde o konuşmacı
için de geçerlidir.
ÇAĞLAR
DEMİREL (Diyarbakır) – Bakın Başkan…
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Diyarbakır
Milletvekili İdris Baluken tarafından, 22 Temmuz 2015 tarihinde Şanlıurfa'nın
Ceylânpınar ilçesinde meydana gelen saldırıda 2 kamu görevlisinin yaşamını
yitirmesi olayıyla ilgili hakikatlerin açığa çıkarılması amacıyla 8/8/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin Genel Kurulun 17 Ağustos 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini…
III.– YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Başkan, yoklama talep ediyoruz.
BAŞKAN
– …oylarınıza sunacağım ve yoklama talebi var. 
Sayın
Demirel, Sayın Konca, Sayın Kerestecioğlu, Sayın Paylan, Sayın Yıldırım, Sayın
Yıldırım, bir Yıldırım daha, Sayın Danış Beştaş, Sayın Baydemir, Sayın Aydoğan,
Sayın Encu, Sayın Yıldırım, Sayın Başaran, Sayın Doğan, Sayın Dora, Sayın
Bilgen, Sayın Aslan, Sayın Sancar, Sayın Kürkcü, Sayın Botan, Sayın Öztürk,
Sayın İrmez, Sayın Akdoğan, Sayın Irmak. 
Üç
dakika süre veriyorum.
ERTUĞRUL
KÜRKCÜ (İzmir) – İkiydi dün, niye zam yaptınız Başkan?
BAŞKAN
– Süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
on beş dakika ara veriyorum.
Kapanma Saati: 16.02
İKİNCİ OTURUM
Açılma Saati: 16.18
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu) 
-----0-----
BAŞKAN – Sayın
milletvekilleri, Türkiye Büyük Millet Meclisinin 126’ncı Birleşiminin İkinci
Oturumunu açıyorum.
III.- YOKLAMA
BAŞKAN –
Halkların Demokratik Partisinin grup önerisinin oylamasından önce yapılan yoklamada
toplantı yeter sayısı bulunamamıştı.
Şimdi yeniden
elektronik cihazla yoklama yapacağız.
Yoklama için üç
dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Diyarbakır
Milletvekili İdris Baluken tarafından, 22 Temmuz 2015 tarihinde Şanlıurfa'nın
Ceylânpınar ilçesinde meydana gelen saldırıda 2 kamu görevlisinin yaşamını yitirmesi
olayıyla ilgili hakikatlerin açığa çıkarılması amacıyla 8/8/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin Genel Kurulun 17 Ağustos 2016 Çarşamba günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
- Halkların Demokratik Partisi grup önerisi oylarınıza sunuyorum: Kabul
edenler… Kabul etmeyenler… Kabul edilmemiştir.
Sayın
milletvekilleri, Cumhuriyet Halk Partisi Grubunun İç Tüzük’ün 19’uncu maddesine
göre verilmiş bir önerisi vardır, okutup işleme alacağım ve oylarınıza
sunacağım.
2.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Doğu ve Güneydoğu Anadolu’da uygulanan politikaların
araştırılarak alınması gereken önlemlerin belirlenmesi amacıyla Türkiye Büyük
Millet Meclisi Başkanlığına verilmiş olan (10/219) esas numaralı Meclis
Araştırması Önergesi’nin, ön görüşmelerinin Genel Kurulun 17 Ağustos 2016
Çarşamba günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu, 17/8/2016 Çarşamba günü (Bugün) toplanamadığından, grubumuzun aşağıdaki
önerisini İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay
 İstanbul
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, Doğu ve Güneydoğu Anadolu’da
uygulanan politikaların araştırılarak alınması gereken önlemlerin belirlenmesi
amacıyla, (10/219) esas numaralı Meclis Araştırması Önergesi’nin görüşmesinin
Genel Kurulun 17/8/2016 Çarşamba günlü (Bugün) birleşiminde yapılması
önerilmiştir. 
BAŞKAN
– Cumhuriyet Halk Partisi grup önerisinin lehinde ilk olarak Tunceli
Milletvekili Sayın Gürsel Erol konuşacak.
Buyurun
Sayın Erol.
GÜRSEL
EROL (Tunceli) – Sayın Başkanım, sayın milletvekilleri; hepinizi öncelikle
sevgi ve saygıyla selamlıyorum.
Konuşmama
başlarken insan hayatında değer verilmesi gereken dostluklardan ve
arkadaşlıklardan bahsetmek isterim öncelikle. İnsanın hayatında unutamadığı
arkadaşlıkları vardır. İşte, çocukken çocukluk arkadaşınız, mahalle
arkadaşlarınız, okurken okul arkadaşınız, askere gittiğinizde tertip
arkadaşlıklarınız… Bunlar, bu arkadaşlıklar siyasi düşüncelere göre değil,
ideolojik düşüncelere göre değil dostluk ilişkileri üzerine kurulan
arkadaşlıklardır ve insan yaşadığı süre içerisinde bu arkadaşlıklarını unutmaz.
26’ncı Dönem Parlamentomuzun bu anlamda bana göre çok önemli bir misyonu var.
26’ncı Dönem Parlamentomuzda, 15 Temmuzda FETÖ terör örgütünün cumhuriyetimize,
demokrasimize ve insan hak ve özgürlüklerine karşı yapmış olduğu darbe
girişiminde 26’ncı Dönem milletvekillerimiz aslında kader ortaklığı yapmış,
aynı dönem milletvekili olmuş arkadaşlarımızdır. Bu anlamda, bizler burada
konuşurken siyasi partimiz, siyasi düşüncemiz ne olursa olsun önce nezakete,
hoşgörüye, birbirimizi anlamaya, dinlemeye yönelik sabır da gösterebilmeliyiz.
Bakın,
değerli milletvekilleri, ben Tunceli’de Atatürkçü ve cumhuriyetçi çizgide
siyaset yapan, bu kimliğimle tanınan bir siyasetçiyim. Hayatım boyunca ve
siyasi yaşantım boyunca da HDP karşıtı siyaset yaptım ve PKK’nın o bölgedeki
tüm eylemlerine şiddetle karşı çıktım. Ama hepimizin unutmaması gereken ve
hepimizin bilmesi gereken bir şey var: Bizler hepimiz ayrı siyasi partilerde
siyaset yapan, ayrı seçmen kitlelerine hitap eden ve milletvekili olarak seçmen
kitlelerinin de bizden beklentileri olan milletvekilleriyiz. Yani, bu
Parlamentoda, bu kürsüde siyasi düşüncesi ne olursa olsun, hangi siyasi
partinin milletvekili olursa olsun düşüncesini özgürce ifade ederken laf atmak
yerine, onunla tartışma açmak yerine birbirimizi anlayabilmenin,
dinleyebilmenin mücadelesini verebilmeliyiz. Bugün grup önerimizle ilgili
yapacağım konuşmada… 
Tabii, doğu,
güneydoğu şu anda önümüzdeki süreçle ilgili ve bugünkü yaşanan olaylarla ilgili
riskli bir dönemin içerisinde. Bakın, PKK terör örgütünün ilk eylemi 1984 Eruh
katliamıdır. Yani, aradan otuz iki yıl süre geçmiş. Bu otuz iki yıl süre
içerisinde bizim toplamda 6 cumhurbaşkanımız değişmiş, 12 başbakanımız
değişmiş, 11 genelkurmay başkanımız değişmiş, 27 içişleri bakanımız değişmiş ve
23 hükûmet değişmiş. Yine, aynı şekilde, sanıyorum bir ayı aşkın bir süre önce,
Başbakan Yardımcısı Numan Kurtulmuş bu kürsüden bir açıklama yaptı, dedi ki:
“Otuz iki yıllık süre içerisinde devletin kamu kaynaklarından terörle
mücadeleye harcadığı para 1,5 trilyon dolar.” Yani “1,5 trilyon dolar” demek
bin tane boğaz köprüsü demek, iç ve dış borcumuzun toplam 2 katı kadar parayı
terörle mücadeleye harcamışız, zaten sorun da burada. Bakın ben Tunceli
Milletvekiliyim ve CHP’nin bölgedeki tek milletvekiliyim. Devlet o bölgede yalnızca
teröristle mücadele eden bir bakış açısıyla mücadele ediyor ama bu yanlış bir
açı. Tabii ki devlet kamu düzenini ve kamu otoritesini sağlayacak. Ama, devlet
kamu otoritesini ve kamu düzenini korurken kamu hukukunu, kamu özgürlüğünü yok
sayamaz, saydığı zaman işte orada insan hakları ihlali olur, işte orada faili
meçhul cinayetler olur, işte orada yargısız infazlar olur. Yani, bu anlamda,
HDP’li milletvekilli arkadaşlarımızın düşüncelerine katılmasak bile, onların
siyasi düşüncelerini benimsemesek bile onlara kulak verebilmeliyiz, burada
onları da dinleyebilmeliyiz. Bölgede yaşanan olayları yalnızca kendi bakış
açımızla değil, o bölgedeki insanların bakış açısıyla bu kürsüde onlar da
seslendirebilmeli ve Parlamento gerekirse bununla ilgili araştırma komisyonu da
kurabilecek cesareti gösterebilmelidir.
Sayın
milletvekilleri, 15 Temmuz, ülkemiz için bir dönüm noktasıydı. Tabii,
Türkiye’de OHAL uygulamasına geçildi, valilerimizin yetkileri farklılaştırıldı.
OHAL yetkilerinden kaynaklı olarak gerek Türkiye'nin 81 ilinde gerekse bölgede
valiler kendi inisiyatifleriyle güvenlik politikaları uygulamaya başladılar ve
ben kendi ilimi anlatmak isterim. Tunceli, aslında coğrafi olarak kırsal
kesimde terör örgütünün hâkim olduğu bir bölge. Yani bizim Ovacık ve Pülümür
yollarımız var, kırsal bölge olmasından dolayı, PKK terör örgütü o bölgelerde
zaman zaman tarih içerisinde yolları keser. Arkasından bu sefer devlet, aynı
bakış açısıyla o bölgeyi güvenlik alanı ilan ederek insanların ulaşım, seyahat
etme özgürlüğünü kısıtlar yani PKK’nın eylem şekliyle devletin güvenlik tedbiri
aynı, vatandaşın mağduriyeti üzerine. Yani PKK’nın yol kesmesi, araç yakması,
orada insanlara suikast düzenlemesi, bomba patlatması ne kadar yanlışsa
devletin de bölgede yalnızca güvenlik endeksli bir politika yürütmesi aynı
derecede yanlıştır. Bu ülkede yaşayan herkesin seyahat etme özgürlüğü vardır.
İnsanların seyahat etme özgürlüğünü hiçbir hukuki gerekçeyle ellerinden
alamazsınız. Bir terör örgütü yolu kesebilir ama devlet olmanın sorumluluğu,
sizin o bölgede yaşayan insanların can güvenliğini ve ulaşım özgürlüğünü
sağlayabilmektir. Onu yasaklamak mantığı yanlış bir mantıktır. Bu mantık neyi
doğuruyor? Bu mantık, yerel halkın terör örgütüne vereceği tepkiyi tam tersine
çevirerek yaşadığı mağduriyetten dolayı devlete mağduriyeti doğuruyor. Yani bir
anlamda, terörle mücadele edilirken devletin yanlış uygulamalarından kaynaklı,
vatandaşın orada devlete yanlış bakış açısını sağlayan bir sonuç doğuruyor. 
Değerli
milletvekilleri, eğer yalnızca terörle mücadele edersek, eğer yalnızca olayı
terörist olarak görürsek ve o bölgenin gerçeklerini anlayamazsak, o bölgenin
gerçeklerine çözüm üretmek için gerçekten ortak aklı oluşturamazsak o bölgede
yaşanan sorunlar bir otuz yıl daha devam eder, çözülmez. 
Bakın,
bir terör örgütü mensubunun ölü veya diri, devlete maliyeti 7 milyon. Bir
aileden bir terör örgütü mensubu öldüğü zaman, aynı aileden 3 kişinin terör
örgütüne katılma eğilimi var. Yani yalnızca silahlı güçle teröristle mücadele
altında o bölgede sağlanan güvenlik tedbirleri doğru tedbir değildir. Tabii ki
kamu düzenini sağlayacaktır, kamu otoritesini sağlayacaktır ama bunları
sağlarken de yalnızca teröristle mücadele etme anlayışı doğru bir yaklaşım
değildir.
Değerli
milletvekilleri, 15 Temmuzdan sonra, evet, sokaklarda, meydanlarda,
Parlamentoda bir millî birlik, millî mutabakat bakış açısı doğdu ve millî irade
gerçekten de laik cumhuriyetin, demokrasinin, laikliğin yanında durdu. Ama,
AKP’li milletvekili arkadaşlarımız bu kürsüden konuşurken yanlış bir
tanımlamanın içindeler. Millî irade AKP’nin aldığı yüzde 50 oy demek değildir;
millî irade, Parlamentoda bulunan 550 milletvekilinin mensup oldukları tüm
siyasi partilerin aldığı oydur. Yani, sizin, millî iradeyi yalnızca kendi
seçmen kitleniz, kendi partinizin aldığı oy olarak değerlendirmeniz doğru bir
değerlendirme değildir. 
Önümüzdeki
süreçle ilgili eğer gerçekten laik cumhuriyetimizin yaşamasını istiyorsak,
devletimizin varlığının ve bağımsızlığının yaşamasını istiyorsak bundan sonra
yapılması gereken, kendi aramızda uzlaşma kültürünü kamunun, devletin yeniden
inşa edilmesiyle sağlamalıyız. Bugüne kadar Türkiye’de bu darbelerin olma
gerekçelerine en büyük neden siyasi liderlerimizin yalnızca parti politikası
yapmalarından kaynaklıdır ama bugünden sonra bu ülkenin ve bu devletin ihtiyaç
duyduğu şey devlet adamlığıyla karar alacak ve devlet adamlığı kimliğiyle
siyaset yapacak liderlere ihtiyaç var ve burada biz bu düşünce üzerinde
yoğunlaşabilmeliyiz. Devletin yeniden yapılanmasında bir parti politikası değil,
liyakat de yalnızca kendi başına yeterli değil, liyakat de olacak ama her
şeyden önce laik cumhuriyete sadakat olacak. Eğer laik cumhuriyete sadakat
içerisinde olmazsanız hangi liyakat esasına gelirseniz gelin, devletin
içerisinde belli bir güce vardığınız zaman kendi cemaat düşüncenizin hâkim
olması için on yıl sonra aynı tehlikelerle karşı karşıya kalabiliriz. 
Benim
buradan Sayın Hükûmetimize, Sayın Başbakanımıza ve Sayın Cumhurbaşkanımıza bir
çağrım var: Bakın, birinci boğaz köprümüzün adını “Şehitler Köprüsü” koyduk,
son derece anlamlı ve doğru. İkinci boğaz köprümüzün adı “Fatih Sultan Mehmet
Köprüsü” yani İstanbul’u alan, kazanan Fatih Sultan Mehmet’in ismi. Gelin,
üçüncü boğaz köprüsüne de İstanbul’u işgalden kurtaran, cumhuriyeti kuran Atatürk’ün
adını verelim; “Atatürk köprüsü” yapalım ve Sayın Cumhurbaşkanımız o köprüyü
açmaya gittiğinde ben Tunceli CHP Milletvekili olarak Sayın Cumhurbaşkanımın
yanında kurdeleyi kesmeye hazırım. 
Eğer
mutabakat olacaksa, kendi aramızda birlikteliği, hoşgörüyü, sevgiyi ve
karşılıklı anlayışı gerçekleştirebileceksek birbirimizi anlayabilmeliyiz. 
Ben
hepinize en içten dileklerimle teşekkürlerimi sunarım. Hepinize sevgi ve
saygılarımı sunuyorum. (CHP sıralarından alkışlar)
BAŞKAN
– Teşekkür ederim Sayın Erol.
Cumhuriyet
Halk Partisi grup önerisinin aleyhinde ilk olarak Malatya Milletvekili Sayın
Mustafa Şahin konuşacak. 
Buyurun
Sayın Şahin. (AK PARTİ sıralarından alkışlar)
MUSTAFA
ŞAHİN (Malatya) – Teşekkür ederim.
Sayın
Başkanım, değerli arkadaşlar; CHP’nin özellikle doğu ve güneydoğuyla ilgili
vermiş olduğu önerinin aleyhinde söz almış bulunuyorum. Hepinizi saygıyla
selamlıyorum.
Özellikle,
tabii, Cumhuriyet Halk Partisinin vermiş olduğu bu öneride, doğu ve güneydoğuda
son yıllarda yaşanan olaylarla alakalı olarak bölgede yapılan çalışmaların
yetersiz olduğu ve ayrıca, orada eğitim hizmetlerinin zamanında yerine
getirilemediği noktasında bir iddia var. Tabii, biz o bölgede yapmış olduğumuz
çalışmalara baktığımız zaman… Yaklaşık bir yıl önce, yanılmıyorsam yine Temmuz
ayı 2015 yılı içerisinde bölgede sürdürülmekte olan bu barış ve kardeşlik
süreciyle alakalı yeni baştan bir dönemin başlamasına vesile olan, orada 2
masum yavrumuz diyebileceğimiz polisimizin gece vakti evlerine girilerek
kurşuna dizilmesiyle birlikte bu süreç başlatılmış oldu. Tabii, o güne kadar AK
PARTİ iktidarları olarak elimizden geldiğince bölgede yeni birtakım
çalışmaların imarı ve inşası için gerçekten sabırla, sükûnetle, suhuletle işin
üstesinden gelmeye çalışıldı. Tabii, bu süreç içerisinde bütün olumlu adımlara
rağmen, özellikle, “PKK terör örgütü” denilen bu illet yapının o bölgede, gece
girmiş oldukları bir evde iki masum polisimizi her zaman olduğu gibi katlederek
ve arkasından da tekrar inkâr politikası güderek bu işin içerisinden sıyrılmaya
çalıştığını görmekteyiz. 
Tabii,
o güne kadar bölgede yapmış olduğumuz iyi niyetli çalışmalar çerçevesinde
bölgenin kalkınması, özellikle, bölgeye yatırımların gelmesi, iş adamlarımızın
o bölgede yeni baştan tesis edilen barış ve kardeşlik sürecinin hemen akabinde
bölgeye yatırımların gelebilmesi için de gerçekten ciddi manada adımlar atıldı.
Tabii, o süreç içerisinde hiç kullanılmayan otlakların, özellikle, yaylaların
vatandaşlarımız tarafından kullanılmaya başlanması bazı kesimleri ciddi manada
rahatsız etmekte ve bu süreci baltalama adına belki ufak tefek birtakım fevri
çıkışlar olmuş olsa bile biz her seferinde işi sükûnetle, suhuletle, itidalle
götürmenin gayreti içerisinde olduk ama bardağı taşıran son damla… O bölgedeki
barış ve kardeşlik süreci içerisinde, özellikle, bölge halkının yavaş yavaş
terör örgütlerinden kopup devletin yanında yer almaya çalışmasının, oradaki
atmosferi yeni baştan şekillendirmeye başlamasının bazı çevreleri ciddi manada
rahatsız ettiğini görmekteyiz. 
Tabii,
o süreç içerisinde vatandaşlarımızın belki zorunlu olarak, bir tercihte
bulunmaları gerekiyorsa gücü terör örgütlerinde görerek onların yanlarında
olduklarına şahit olduk ama o süreçte, özellikle, devlet erkânı olarak
elimizden geldiğince kansız bir şekilde, bölgenin yeni baştan imar ve inşasını
sürdürebilmek için elimizden gelen gayreti gösterdik. Bundan rahatsızlık duyan
terör ve teröre destek veren yereldeki güçlerin, unsurların maalesef bu süreçte
rahatsızlık duyduklarını ve çatışma ortamını yeni baştan başlattıklarını
gördük.
Özellikle,
o bölgede bugüne kadar yapmış olduğumuz yatırımlar her seferinde bölge halkı
tarafından kabul görmekte ve saflarını netleştirirken de biraz daha devlete
olan güvenleriyle yeni baştan devlet ile milletin kaynaşmasına vesile olacağı süreci
başlatmış olduk ama maalesef, terör örgütünün o bölgede yapmış olduğu
çalışmalarla, her zaman olduğu gibi, silahla, kanla, gözyaşıyla insanlarımızı
derdest ederek, maalesef dağa kaldırarak, o bölgede namus mefhumu, insanlık
adına hiçbir çalışmanın yapılmaması için namuslarına kadar ayakaltına alarak,
15 yaşındaki genç kızlarımızı, evlatlarımızı, oğullarımızı dağda ne idüğü
belirsiz o çevrelerin emirleri altında hizmetlerine sunduklarını gördük. Bölge
insanının bundan memnun olması imkân dâhilinde değil. Ama, hiçbir zaman için
Kürt halkının özellikle hamisi olmadığını o bölge insanları çok iyi bir şekilde
bilmekte ve bundan rahatsızlık duyanları da -ki, yaklaşık kırk yıldan beri o
bölgede döktükleri kanda boğulmak üzere- yapılan çalışmaların sıkıntıya koyduğunu
gördük. Ama, biz her seferinde işi itidalle götürmeye çalışırken elbette ki o
bölgenin yeniden inşası için de özellikle eğitim ve sağlık alanında yapmış
olduğumuz çalışmaları daha iyi bir noktaya taşımanın gayreti içerisinde olduk.
Eğitim
alanında yapmış olduğumuz çalışmalarda özellikle sürecin başlamış olduğu yani
daha doğrusu, bu barış ve kardeşlik sürecinin kesintiye uğramış olduğu tarihten
hemen sonra sokağa çıkma yasaklarının olduğu, o bölgede eğitimin artık
verilemez bir noktaya geldiği dönemlerde özellikle 8 ve 12’nci sınıflardan
başlamak üzere bölgedeki evlatlarımızın mağdur edilmemesi için özellikle o
bölgede almış olduğumuz tedbirlerle bölgede kalanlar için ayrı bir plan ve
program uygulandı, göç edenler için de yine yeni baştan onlarla ilgili
düzenlemelere imza atmış olduk. Bölge insanının yapmış olduğumuz çalışmalardan
ciddi manada memnuniyetleri var ama özellikle o bölge üzerinde emellerini her
seferinde kana, silaha ve zorbalığa tevil eden oradaki silahlı terör
örgütlerinin yapılan çalışmalardan rahatsızlık duyduğunu ve bugüne kadar
yapılan çalışmalara baktığımız zaman özellikle orada süreci bozanın, kesintiye
uğratanın AK PARTİ olduğundan hareketle yine hâlâ bugüne kadar burada çıkan
konuşmacıların, onlar adına kendilerini yetkili görmeye çalışan bazı unsurların
maalesef meseleyi saptırmaya çalıştıklarını görüyoruz. Ama bizim o bölgede
yapmış olduğumuz çalışmalarla gerçekten bölge halkının ne kadar memnuniyet
içerisinde olduğunu, zaten son günlerde orada teröre destek veren bazı sivil toplum
örgütlerinin yapmış oldukları çalışmalarda, özellikle meydanlardaki
mitinglerdeki sayının düne göre bugün hangi noktaya geldiğini çok daha iyi bir
şekilde görmekteyiz. 
Özellikle
hayatını kaybeden arkadaşlarımızla ilgili… Sağlık alanında yapılan çalışmalarda
bütün sağlık elemanlarımıza karşı çok sinsi ve alçakça bir saldırının var
olduğunu görüyoruz. Orada eğitim kurumlarında çalışan öğretmenlerimizden eğitim
hizmetlerine kadar okullarımızın tamamını bombalayıp o bölgede içinden
çıkılamayacak durumu ve tamamen o bölgede okumuş, kültürlü, kendi kültürlerine,
değerlerine bağlı olan gençlerin yetişmesinden ziyade gerçekten cahil
bırakılacak nitelikte olan insanların kendileri için çok daha önemli olduğunu
çünkü kendileri için bir altyapıya bunlar vasıtasıyla ulaşabileceklerini her
seferinde maalesef vatandaşlarımıza yaşatmış oldular. Özellikle o bölgede
yapmış olduğumuz sağlık çalışmaları çerçevesinde 27 Ağustos 2015’te sağlık
memuru Eyüp Ergen’in Şırnak’ta, 31 Ağustos 2015’te Doktor Abdullah Biroğul
Diyarbakır’da, 25 Eylül 2015 tarihinde -ambulans şoförüne varıncaya kadar-
Şehmuz Dursun’un Şırnak’ta…
FERHAT
ENCU (Şırnak) – Şehmuz Dursun’u polisler öldürdü.
MUSTAFA
ŞAHİN (Devamla) - …31 Ağustos 2015’te eczacı Yunus Koca’nın Diyarbakır’da, 9
Şubat 2016 tarihinde Uludere Devlet Hastanesinde görevli 2 memur olmak üzere
Şırnak’ta 6 sağlık personelinin katledildiğini görmekteyiz. Biz bu süreç
içerisinde özellikle personelin nöbet ve harcırah ücretlerini artırarak o
bölgedeki insanlarımızın mağduriyetlerinin giderilmesi için çalışırken, gözü
dönmüş eli silahlı terör örgütleri o bölgede hizmet veren, masum insanlarımıza
hizmet vermeye çalışan, sağlık hizmetlerinde, eğitim hizmetlerinde bulunan
çalışanlarımıza ciddi bir şekilde baskı ve terör uygulayarak maalesef bu süreci
onlara zehir etmişlerdir. 
Yine,
bu süreç içerisinde özellikle… Geçenlerde, biliyorsunuz, 30 tondan fazla
patlayıcıyı, özellikle, Diyarbakır yolunda köylülerin ayıkması üzerine
patlatarak 15-20 civarında vatandaşımızın o bölgede gerçekten cesetlerinin dahi
bulunamaması noktasına taşıdıklarını biliyoruz. 
Yine,
bundan iki üç gün önce trafik bölge müdürlüğümüzde yapılan bir çalışmayla…
Biraz önce izledim, maalesef, onların sözcülüğüne soyunmaya çalışan bazı
zavallıların özellikle onu bile devlete mal edecek kadar aşağılık cümlelerinin
var olduğunu görüyoruz. 
Biz
kesinlikle bu süreç içerisinde yapmış olduğumuz çalışmalarla, özellikle eğitim
alanında olsun, sağlık alanında olsun, bölgenin yeni baştan imarı ve inşası
için elimizden gelen gayreti göstermemize rağmen bu süreçte rahatsızlık duyan
bazı çevrelerin her zaman için saflarını belirlemesi gerektiği noktasında
bugüne kadar net bir adım atmadıklarını görüyoruz. Bölge insanlarının yapılan
bu son operasyonlarla birlikte artık saflarını netleştirmiş olduklarını
görmekteyiz. Özellikle yapmış olduğumuz bu çalışmaların hem eğitim alanında hem
sağlık alanında yeterli olduğunu, belki eksik olduğunu ama yerli yerinde birçok
hizmeti yapmaya başladığımızı görmekteyiz.
Ben
tekrar, verilen önerinin aleyhinde olduğumu ifade ediyorum, hepinize saygılar
sunuyorum. (AK PARTİ sıralarından alkışlar)
BAŞKAN
– Teşekkür ederim Sayın Şahin.
Cumhuriyet
Halk Partisi grup önerisinin lehinde son olarak Adana Milletvekili Sayın Meral
Danış Beştaş konuşacak.
Buyurun
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; ben de hepinizi
saygıyla selamlıyorum.
Konuşmama
başlamadan önce, 17 Ağustosun yıl dönümünde depremde yaşamını yitiren bütün
yurttaşlara tekrar Allah’tan rahmet diliyorum ve ailelerinin acısını
paylaştığımızı da ifade etmek istiyorum.
Değerli
arkadaşlar, değerli milletvekilleri; bugün CHP’nin Kürt sorunuyla ilgili bir
önergesi var. Her ne kadar son önergede, bugün verdiği önergede, sadece sağlık,
eğitim, ekonomik boyutunu merkeze alarak Kürt sorununun yaklaşık yüz elli
yıllık tarihsel ve politik arka planını yine görünmez kılmaya çalışmışsa da,
biz içerikte paylaşmamakla birlikte hepsini, önergeye olumlu destek
vereceğimizi baştan ifade etmek istiyorum.
Değerli
milletvekilleri, gerçekten bu önerge kelimenin tam anlamıyla insana şunu
sorduruyor: Ya, olay yeri neresi? Bu işin öznesi kim? Kürt halkı nerede? Kürt
sorunu nedir? Yani bunu demin iktidar partisi hatibi anlatırken de “Kürt”
demeye bile çekinirken “Bölge halkı… Bölge halkı… Sağlık, eğitim…” Sanki uzayda
bir ülkeden söz ediyoruz, sanki bu ülkede milyonlarca Kürt yurttaş yaşamıyor,
sanki ortada Türkiye’nin en önemli problemi yokmuş gibi olayın esasını
gözlerden kaçırmaya çalışan, işi yine terörle, terörizmle, şiddetle birlikte
değerlendiren yaklaşımın bizi bugünlere getirdiğini tekrar tekrar ifade etmek
istiyorum. Evet, bu önergede her ne kadar yoksa da Temmuz 2015’ten beri devam
eden çatışmalı süreç boyunca yaşanan göç, göçertme, yakılıp yıkılan bir şehir
merkezi ve yedi ilçe merkezi ve toplamda 1.659 güne varan sokağa çıkma
yasaklarından söz edilmemiş. Üzülerek belirtmeliyim ki CHP Grubu “haftalarca
süren sokağa çıkma yasağı” demiş, keşke daha fazla bir araştırma yapsalardı
çünkü daha Şırnak’ta aylardır sokağa çıkma yasağı devam ediyor. 
Yine
önergede Temmuz 2015’ten bugüne kadar aralarında HDP, DBP ve demokratik kitle
örgütlerinin, STK’ların ve 21 belediye eş başkanının bulunduğu 2.062 kişinin
tutuklandığı söylenmiyor. İnsan hakları kurumlarına intikal edenlerin dışında
bu süre içinde 5.700 insan gözaltına alındı arkadaşlar. 
Yine,
KCK operasyonlarındaki mağduriyetlerden ve darbecilerin yargı mensuplarının
yargılanmasına hiç değinilmiyor çünkü CHP’nin tek derdi var Ergenekon ve Balyoz
sanıklarını aklamak, bu konuda iktidar partisiyle de gerçekten ciddi bir uyum
içinde devam ediyorlar. Muğlak bir önerge ama yine de biz bunu açmaya
çalışalım. 
Değerli
arkadaşlar, bu çatışmalı süreç boyunca 165 kişi protesto gösterilerinde,
yıkımlarda ve infazlarda, 259 kişi ise son darbe girişiminde yaşamını yitirdi.
Kürdistandaki ablukalarda, Kürt illerinde yaşamını yitiren 856 kişiyle birlikte
AKP Hükûmetinin yürüttüğü özel savaş kararıyla ve konseptiyle bugüne kadar
117’si çocuk 113’ü kadın olmak üzere toplamda 1.539 kişi -bazılarının kimliği
belli değil çünkü morglarda, hâlâ aileler cenazelerini alamadılar- yaşamını
yitirdi. Ve bunların, özellikle bu önergede, abluka bölgelerinde yaşamını
yitiren 856 kişinin büyük çoğunluğunun sivil olduğunun ıskalanmamasını temenni
ederdik ama bu da ıskalanmış. Yine büyük bir göç dalgası var ve burada resmî
rakamlara göre 500 bine yakın insan kendi ilinden, ilçesinden göç etmiştir.
Fakat, tüm bu vahşet tablosuna rağmen, AKP’nin şiddeti tırmandıran, savaş
kararıyla beraber alınan politikaya rağmen, CHP’nin bugüne kadar millî
mutabakat ekseninde AKP’ye koltuk çıkması Kürt sorunu bağlamında iktidardan
farklı düşünmediğinin aslında açık bir göstergesidir. 
Yenikapı
mitingine gidelim, o mitingde bütün konuşmacılar Türkiye halklarını tariflerken
“Türk” kelimesini ısrarla kullandılar; “Türk demokrasisi”, “Türk milleti”,
“Türk ırkı”, “Türk tarihi.” Ve çok belirgin bir şekilde bu bir Türk mitingiydi,
Türkler dışında hiç kimse yoktu o mitingde. Oraya Ermeni, Rum patrikleri,
Hristiyan rahipler çağrıldığı hâlde, Sayın Kılıçdaroğlu hariç herkes onlara
hakaret etti; “Ermeni çeteleri”, “Haçlı orduları”, “Bizans’ın nesli”,
“tekfurların varisleri”, “Konstantin’in torunları” gibi hakaretler havada
uçuştu. Bütün Hristiyanlar tekrar düşman ilan edildi ve şimdi görülmeye
çalışılan hesabın eski bir hesap olduğu, “Su uyur düşman uyumaz.” mantığıyla
defalarca bu mitingde dile getirildi. 
“Millî
mutabakat mitingi” deniyor, 15 Temmuzun bu ülkede yarattığı büyük bir birlik
olduğu söyleniyor. Eğer, gerçekten -buraya lütfen dikkat, çok önemsediğimiz bir
mesele- mutabakat eğer buysa, 15 Temmuzdan önce de mutabakat vardı. Darbe
girişiminden önce tek fark var, bu millî mutabakatın içinde darbeciler de
vardı. Tek fark, bu dönemde darbeciler bu millî mutabakatta yok. HDP’ye ve Meclise
karşı darbe yasalarında, askere zırh getiren yasalarda, kürdistandaki yıkımın
sürdürülmesi hususunda, CHP, MHP, AKP ve saray zaten beraber hareket ediyordu.
Mutabakat buysa, bu mutabakat zaten vardı, yeni bir mutabakat yok. Kürt
düşmanlığında mutabıktılar, Kürt kimliğini, dilini, inancını, kimliğini
reddetmekte mutabıktılar. Dolayısıyla, öyle abartıldığı gibi, tarihî bir
mutabakat falan yok, uzlaşma yok. Sıradan bir milliyetçiliğin ve ırkçılığın
sürdürülmesi var. Bunun adını koyalım. Mehmet Ağar, Tansu Çiller demokrasi
nöbetlerinde boy gösteriyor, Veli Küçük yine sahnelerde. Mutabakata çağırılan,
yeni sahneye davet edilenler eskilerin katilleri, çetecileri, hırsızları ve
yolsuzluk yapanları. Alevilerin dışlandığı, Kürtlerin dışlandığı, aslında tekçi,
faşist, milliyetçi bir cephe 2’nci kurtuluş mücadelesi olarak sunuluyor.
Öncelikle şunu hatırlatmak istiyorum: Ne biz 1920’li yıllardayız ne Aleviler
eski Aleviler ne Kürtler eski Kürtler ne de yeni milliyetçi, tekçi cephe
demokrasi mücadelesi veriyor. Demokrasinin zeminini el birliğiyle ortadan
kaldırıyorlar. Şu anda ülkede bir demokrasi falan yok, kendimizi aldatmayalım.
Şu anda her yerde tam bir faşizm görüntüsü var. OHAL Türkiye’deki bütün
muhalefete karşı tüm hızıyla devam ettiriliyor. 
Evet,
hani vardır ya: “Cinlerin adı anılmaz.” Böyle bir rivayet vardır. Bugünlerde de
“3 harfliler” diye adlandırılır onlar. HDP’ye de aynı muamele yapılıyor,
milyonların iradesi yok sayılıyor. Biz ana muhalefet partisine defalarca çağrı
yapmamıza rağmen gelmediler Anayasa görüşmelerine ama şimdi merdiven altı
Anayasa görüşmelerinde HDP yokmuş gibi davranıyorlar. Biz varız arkadaşlar,
buradayız ve bu halkın iradesini, bu halkların farklılıklarının iradesini
sonuna kadar da burada devam ettireceğiz. 
Deminki
hatip bizden “Zavallı” diye söz etti, “yatırımlar, sağlık, eğitim” falan dedi.
Değerli arkadaşlar, Kürtler eğer bugün ekonomide, sağlıkta, eğitimde bu kadar
geriyse bu Kürtlerin özgürlük, eşitlik, dil taleplerinin karşılanmamasıyla
ilgilidir. Bu bir devlet politikasıdır. Yıllardır, yüz yıllık bir tarihsel
geçmişte bütün hükûmetler bölgeler arası ayrımcılığı körüklemiş ve bu
politikayı devam ettirmiştir. 
Evet,
şimdi, Cumhuriyet Halk Partisi sarayın rüzgârına gerçekten kendisini kaptırmış
durumda. Evet, bu blokta ezilenler yok, Aleviler yok, Kürtler yok, farklılıklar
yok. Sarayın şefaatine sığınmış olan Sayın Kılıçdaroğlu bir de bize meşru
zemine gelmekten söz ediyor. Gerçekten biz, ne saraya ne darbecilere ne de
tekçi zihniyete sahip olanlara eyvallahı olmayanlarız. Kimse bize bu konuda
akıl vermesin, bunda akla ihtiyacımız yok. Ama CHP’ye şu çağrıyı yapmak
istiyoruz: Ey CHP! Bak, girdiğin yol yol değil, bu yol meşru değil, bu yol
sarayın yoludur; bu yol Berkinleri, Ali İsmailleri, Medeni Yıldırımları
öldürenlerin, Cizre’de bodrumlarda insan yakanların yoludur. Ve “Saray kaçaktır
gitmem.” diyen Kılıçdaroğlu koşa koşa gitti, “Yenikapı’ya gitmem” diyordu,
kulağına fısıldandı gitti. İşte, bu yaklaşım Kürt sorununu çözecek bir yaklaşım
değildir. Dün bize “Başkanlığı getiriyorsunuz.” diyen ana muhalefet partisi
bugün Yargıtayda, Danıştayda, devlet kurumlarında pazarlık ve alışveriş
yapıyor. 
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Devamla) – Bu konuda iktidarın dümenine gerçekten girmiş
durumdalar. Kürt sorunu, sadece ne eğitim ne sağlık ne ekonomi sorunudur; eşit
ve özgür yurttaşlık meselesidir.
SALİH
CORA (Trabzon) – Eşit eşit…
BAŞKAN
– Sayın Danış Beştaş, teşekkür ederim.
MERAL
DANIŞ BEŞTAŞ (Devamla) – Kürtler bu ülkede kendi dilleriyle, kimlikleriyle,
inançlarıyla ve statü istemleriyle yaşamak istiyor. Bunu artık görün diyorum.
Teşekkür
ederim. (HDP sıralarından alkışlar) 
BAŞKAN
– Sayın Altay…
ENGİN
ALTAY (İstanbul) – Sayın vekilim güzel bir CHP güzellemesi yaptı baştan sona,
zevkle dinledik. Müsaade ederseniz bir konuya açıklık getirmemiz lazım.
BAŞKAN
– Buyurun iki dakika, müsaade sizin. (CHP sıralarından alkışlar) 
IX.- SATAŞMALARA İLİŞKİN KONUŞMALAR (Devam)
2.- İstanbul Milletvekili Engin Altay’ın, Adana
Milletvekili Meral Danış Beştaş’ın CHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Hangisinden başlasam, nereden başlasam merak ediyorum ama
önce şunu söyleyeyim.
BAŞKAN
– Bol bol vaktiniz var, iki dakika Sayın Altay. 
Buyurun.

ENGİN
ALTAY (Devamla) – Evet, iki dakika önemli. 
Cumhuriyet
Halk Partisi mağdur olan, mazlum olan herkesin hakkını savunur, bunu siz de
bilirsiniz. Biz Türkiye’de Kürt sorununun varlığını ilk önce bu Parlamentoda
söyleyen partiyiz. Kürt sorunu sizin tekelinizde bir sorun da değildir; sorunun
çözümsüzlüğünde AKP kadar belki sizin de suçunuz var, bunu da böyle
göreceksiniz, bu bir. 
Ergenekon,
Balyoz sanıkları değil, Ergenekon, Balyoz mağdurlarının avukatlığını yaptık,
evet, yapmaya da devam ederiz. Siz bugün hâlâ Ergenekon ve Balyoz
davasındakiler için “sanık” diyorsanız bence kendinizi bir gözden geçirin, onu
da söyleyeyim.
FİLİZ
KERESTECİOĞLU DEMİR (İstanbul) - Sanık olanları da var. 
ENGİN
ALTAY (Devamla) – Kaldı ki AKP’yle iş birliğimiz, yok şu bu tamam da bize önce
şunu ya sizin ya AKP’nin açıklaması gerekir: Daha Oslo’da, Dolmabahçe’de,
İmralı’da, Kandil’de içtiğiniz kahvelerin fincanları soğumadı; o kahveleri
içerken ne konuştunuz, gelin burada bu millete biriniz bunun hesabını verin. (CHP
sıralarından alkışlar) Kürt sorununu çözmek isteyen bunu Mecliste çözer, bu
Meclisin dışında başka adres arayarak Kürt sorunuyla ilgili çözüm üretmeye
çalışmak olsa olsa Kürt sorunundan beslenmektir. (CHP sıralarından alkışlar)
Cumhuriyet Halk Partisi kandan, kinden, ırk aidiyetinden beslenen bir parti
değildir.
Sayın
Genel Başkanımız kaçak sarayla ilgili olarak “Bir devlet meselesi olmaması
durumunda oraya gitmeyeceğim.” dedi. Genel Başkanın laflarını da çarpıtmayın.
En başında, bir devlet krizi olursa oraya gideceğini beyan etti. Bunun da
altını özellikle çizmek istiyorum.
Berkinlerin,
Ali İsmaillerin kanlarını da bence buralara CHP eleştirisi üzerinden alet
etmeniz doğru değildir. Cumhuriyet Halk Partisinin 133 milletvekili sizden daha
fazla o çocukların davasına sahip çıkmıştır. Bunları doğru bulmuyorum. Yani
iktidarla bir sorununuz var, siyaseten bir yere sıkıştıysanız, CHP’ye çamur
atarak o sıkıştığınız alandan kurtulamazsınız. (CHP sıralarından alkışlar) 
(Mikrofon
otomatik cihaz tarafından kapatıldı)
ENGİN
ALTAY (Devamla) – Bir şey daha söyleyeyim: Yenikapı’ya çağırılmayışınızı bu
millete ya Recep Tayyip Erdoğan ya da siz açıklamak zorundasınız. Ben niye
çağırılmadığınızı biliyorum. (CHP sıralarından alkışlar) 
BAŞKAN
– Teşekkür ederim. 
DİRAYET
TAŞDEMİR (Ağrı) – Söyleyin biz de bilelim. 
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – Sayın grup başkan vekilinin konuşması tamamen sataşma
içeriyor, açıkladı, söyleyebilirim.
ENGİN
ALTAY (İstanbul) – Neresi sataşma? Sataşmaya cevap verdik. 
ÇAĞLAR
DEMİREL (Diyarbakır) – Siyaseten sıkıştığımızı, Oslo, Dolmabahçe’de içtiğimiz
kahvelerin hesabının verilmesiyle ilgili…
ENGİN
ALTAY (İstanbul) – Evet, ne konuştunuz orada? Açıklayın tutanakları, doğrusunu
açıklayın. 
ÇAĞLAR
DEMİREL (Diyarbakır) – Kürt sorununun sadece bize ait olmadığını…
BAŞKAN
– Peki. 
Siz
mi konuşacaksınız? 
ÇAĞLAR
DEMİREL (Diyarbakır) – Meral Hanım konuşacak. 
BAŞKAN
– Buyurun Sayın Danış Beştaş, iki dakika. 
Lütfen
yeni sataşmalara neden olmayalım. 
3.- Adana Milletvekili Meral Danış Beştaş’ın, İstanbul
Milletvekili Engin Altay’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
MERAL
DANIŞ BEŞTAŞ (Adana) – Sayın Grup Başkan Vekili, biz Yenikapı’ya
çağırılmamaktan sadece onur duyarız. (HDP sıralarından alkışlar) 
SALİH
CORA (Trabzon) – O zaman onu ayrımcılık olarak görmeyin. 
MERAL
DANIŞ BEŞTAŞ (Devamla) – Böyle bir millî mutabakatın, böyle bir cephenin içinde
olmaktan hiçbir zaman mutluluk duymayız. 
ENGİN
ALTAY (İstanbul) – Ben bilmem. Çağırılsanız belki koşa koşa gidecektiniz, onu
bilmiyorum ben. 
MERAL
DANIŞ BEŞTAŞ (Devamla) – Bence bu konuda bir sıkışmışlık varsa kendi
tabanınıza, Türkiye halklarına bir açıklama zorunluluğunuz var. Böyle bize
saldırarak bu işin içinden çıkamazsınız. 
ENGİN
ALTAY (İstanbul) – Yok, bizim hiçbir sıkışıklığımız yok.
NİHAT
ÖZTÜRK (Muğla) – Yenikapı’da nasıl bir sıkıntı var?
MERAL
DANIŞ BEŞTAŞ (Devamla) – Biz böyle tekçi bir yaklaşımı reddediyoruz çünkü bizim
varlık sebebimiz çoğulculuktur. Biz farklı bir yerden bakıyoruz. 
Diğeri,
dediniz ki: “Çözüm süreci üzerinden yıllardır politika yapıyorsunuz, karşıtlık
üzerinden.” Ama, biz hep söyledik, o sürecin arkasındayız. Bu meseleyi çözecek
tek olgu demokratik siyasettir, demokratik siyaset kanallarının açılmasıdır.
Ama, CHP bunun üzerinden çok ekmek yedi, gerçekten çok ekmek yediniz. Bence
artık bunu ifşa etmenin zamanı geldi geçiyor. 
HAYDAR
AKAR (Kocaeli) – Kimse inanmaz size, boşuna uğraşmayın. 
MERAL
DANIŞ BEŞTAŞ (Devamla) – Biz Berkinleri falan alet etmiyoruz, sadece, burada
anlattıklarınızı gidin onların anne babalarına anlatın. O sarayda gerçekten
neler konuştuğunuzu, anayasa masasında 25 milyonun iradesi olmadan hangi
pazarlıkları yaptığınızı, HSYK yapısında, Yargıtayda, Danıştayda neler
konuştuğunuzu siz açıklayın bu ülkeye; onun arka planında ne var sizin
açıklamanız lazım, bizim açıklayacağımız hiçbir şey yok. 
Balyoz
ve Ergenekon meselesinde de kesinlikle mağdurların sonuna kadar yanındayız. Ben
“sanık” derken biraz da hukukçu kimliğimle belki “sanık” dedim. O konuda geri
adım atıyorum, Balyoz ve Ergenekon’dan mağdur olanların sonuna kadar yanındayız
ama siz bugüne kadar hiçbir zaman KCK sanıkları ve şu anda 21 belediye eş
başkanı için tek söz etmediniz. Şu anda bizim 21 belediye eş başkanımız tutuklu
ama maalesef CHP bu konuda üç maymunu oynamaya devam ediyor diyorum, teşekkür
ediyorum. (HDP sıralarından alkışlar) 
ENGİN
ALTAY (İstanbul) – Sayın Başkan…
BAŞKAN
– Sayın Altay, sizi dinleyeyim. 
ENGİN
ALTAY (İstanbul) – Sayın hatip çözüm süreci üzerinden, yani kan üzerinden ekmek
yediğimizi iddia ederek açık bir sataşmada bulundu.
BAŞKAN
– Buyurun, iki dakika…
4.- İstanbul Milletvekili Engin Altay’ın, Adana
Milletvekili Meral Danış Beştaş’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Yenikapı’ya hiç “Gitmeyeceğiz” demedik; benim ve İstanbul İl
Başkanlığımızın başkanlığında bir heyet olarak gideceğimizi Yenikapı miting kararı
alındığı gün bildirdik. Sayın Genel Başkanımız daha sonra evet, vatandaştan,
milletten, kamuoyundan gelen talepler üzerine kendisi de gitmeye karar verdi;
çok doğru bir karardır, arkasındayız. 
Biz
Yenikapı’ya gittik diye bir yere sıkışmadık. Yenikapı’ya gittik diye bence 78
milyonun itibarını, ilgisini kazandık, takdirini gördük; bir. (CHP ve AK PARTİ
sıralarından alkışlar) 
Çözüm
süreci üzerinde iktidara dedik ki: “Bir gizli ajandanız olmasın, millete hesap
veremeyeceğiniz bir angajmana girmeyin.” Belli şeyleri söyledik, “Bu şartlarda
size çek de veriyoruz.” dedik. Çözüm sürecini Cumhuriyet Halk Partisi hiçbir
zaman ne istismar etti ne karşı çıktı ama siz çözüm sürecini kan sürecine
çevirdiniz. Kim çevirdiyse, sataşmıyorum, partileri kastetmiyorum, birileri
çözüm sürecini kan sürecine çevirdi. Bunda bizim ne kabahatimiz var? 
Cumhuriyet
Halk Partisi Kürt sorunu konusunda Parlamentodaki diğer üç partiden de çok
farklı düşünen, en objektif çözüm önerilerini bu Parlamentoya getirmiş tek
partidir. Kürt sorunu konusunda diğer partilerin hepsinin kendine göre farklı
bakışları var, buna saygı duyarım. “Bu işin bir tane çözümü var.” dedik on yıl
önce de şimdi de, “Türkiye Büyük Millet Meclisi” dedik. “Burada eşit temsille
bir komisyon kuralım; bu sorun başka türlü adada, dağda, bayırda çözülmez.”
dedik. Bunu neden duymamakta ısrar ediyorsunuz? “Gerçekleri araştırma komisyonu
kuralım.” dedik.
GARO
PAYLAN (İstanbul) – Oraya söyle!
ENGİN
ALTAY (Devamla) - Niye duymamazlığa geliyorsunuz? Cumhuriyet Halk Partisini bu konularda,
hele kan, kin üzerinden vuramazsınız. 
KCK
sanıklarına gelince; ya, insaf, Allah'tan korkun.
AHMET
YILDIRIM (Muş) – Niye sanık onlar, niye sanık?
MAHMUT
TOĞRUL (Gaziantep) – Niye sanık onlar? 
GARO
PAYLAN (İstanbul) – Niye sanık? 
BAŞKAN
– Sayın milletvekilleri, lütfen…
ENGİN
ALTAY (Devamla) – Adalet Bakanı liste yayınladı 80 defa, bizim
milletvekillerimiz “Şunun şunun ziyaretine gitti.” diye, milletvekillerimizin
gitmedikleri ziyaretlere de gitti diye Adalet Bakanı basına liste servis etti. 
(Mikrofon
otomatik cihaz tarafından kapatıldı) 
ENGİN
ALTAY (Devamla) – “Yok PKK’lılara gittiler, yok DHKP-C’lilere gittiler.”
Bendeniz söyledim, yine söylüyorum: Mazlum ve mağdur olan herkesin yanında
Türkiye'de Cumhuriyet Halk Partisi vardır, bundan sonra da var olacaktır
işinize gelse de gelmese de, bu kadar basit. (CHP sıralarından alkışlar) 
BAŞKAN
– Teşekkür ederim. 
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, sizi dinleyeyim.
MUSTAFA
ELİTAŞ (Kayseri) – Sayın Başkanım, bu açık oturuma dönüyor, böyle olmaz, bu
şeyleri dışarıda konuşsunlar. Bizi ilgilendirmiyor bunların kendi aralarındaki
rekabeti. 
HAYDAR
AKAR (Kocaeli) – Yapma gözünü seveyim, sizin yüzünüzden kavga ediyoruz ya. 
ÇAĞLAR
DEMİREL (Diyarbakır) – Sayın Başkan, grup başkan vekili ayaktayken böyle
müdahale etmesi doğru değil aslında Elitaş’ın.
BAŞKAN
– Bana hitaben söyledi, müsaade edin ben karar vereyim.
Buyurun.
ÇAĞLAR
DEMİREL (Diyarbakır) – Sayın grup başkan vekili ifadesinde “siz” diyerek bize
“Çözüm sürecini kan sürecine çevirdiniz.” dedi. 
BAŞKAN
– Hayır, hayır. 
ENGİN
ALTAY (İstanbul) – Hayır, hiç öyle bir şey demedim. “Partileri kastetmiyorum.”
dedim. 
ÇAĞLAR
DEMİREL (Diyarbakır) – Evet. Yani, çözüm sürecini kim götürüyordu? 
BAŞKAN
– Sayın Demirel, “Partileri kastetmiyorum, sataşmıyorum.” dedi. 
ÇAĞLAR
DEMİREL (Diyarbakır) – Sonra kastetmediğini söyledi ama bu sözü ifade ettikten
sonra söyledi. 
NİHAT
ÖZTÜRK (Muğla) – Düzeltti. 
BAŞKAN
– Hayır, hayır. Olabilir, “Sataşmıyorum ve partileri kastetmiyorum.” dedi.
Lütfen…
ÇAĞLAR
DEMİREL (Diyarbakır) – Başkan, ben söyleyeyim, dinleyin.
BAŞKAN
– Buyurun.
ÇAĞLAR
DEMİREL (Diyarbakır) – Başta “siz” dedi, “Siz çözüm sürecini kan sürecine
çevirdiniz.” dedi.
BAŞKAN
– Evet, “Partileri de kastetmiyorum.” dedi sonra. 
ÇAĞLAR
DEMİREL (Diyarbakır) – Evet, sonra partileri… Peki, kim var burada, kim var
Başkan, bu sözde kim var? 
ENGİN
ALTAY (İstanbul) – “Partileri, burayı kastetmiyorum.” dedim. Güç odaklarını
kastettim ben.
GARO
PAYLAN (İstanbul) – Ya, yapmayın.
ÇAĞLAR
DEMİREL (Diyarbakır) – Kürt sorununa ilişkin de farklı düşündüğümüzü, bizim
Kürt sorununa yaklaşımımızın daha farklı olduğunu ifade etti ve eşit komisyon
kuralım… Çözüm sürecinde sanki biz eşit komisyon, Mecliste komisyon kuralım
dememişiz gibi, burada sadece CHP Grubu demiş gibi bir ifade de kullandı. 
HAYDAR
AKAR (Kocaeli) – Size bir şey demedi ya, biz kendi yaptığımızı söyledik. Hiçbir
sataşma yok size. 
BAŞKAN
– Hayır, Sayın Demirel, Sayın Altay’ı çok ciddi dinledim. 
ÇAĞLAR
DEMİREL (Diyarbakır) – Sayın Başkan…
BAŞKAN
– Bitti mi? Bitmedi mi daha?
ÇAĞLAR
DEMİREL (Diyarbakır) – Sayın Başkan, Sayın Altay’ın konuşmasında grubumuza
ilişkin çok açık sataşması vardır. Yani, biz sanki çözüm sürecini AKP’yle
birlikte… Yani, onlar kendi üzerlerine almayabilirler ama biz kendi üzerimize
alıyoruz. “Siz” derken kimi kastettiği çok net ortadadır. “Çözüm sürecini kan
sürecine çevirdiniz.” dedi. Buna bir açıklama getirmek zorundayız Başkan. 
ENGİN
ALTAY (İstanbul) – Alınganlık gösteriyorsunuz, alınganlık.
HAYDAR
AKAR (Kocaeli) – Tutanaklara bakın Sayın Başkan. 
BAŞKAN
– Sayın Demirel, lütfen…
ÇAĞLAR
DEMİREL (Diyarbakır) – Aynen öyle dedi. Ben yazdım buraya, tutanaklara
bakabilirsiniz.
BAŞKAN
– Sayın Altay bunu söyledi, hemen akabinde ikinci cümle olarak “Hiçbir partiyi
kastetmiyorum, ‘siz’ derken yapanlar kimse onları.” dedi, “Sataşma
yapmıyorum." dedi. Lütfen.
ÇAĞLAR
DEMİREL (Diyarbakır) – Sayın Başkan, çözüm sürecinde HDP heyeti vardı,
dolayısıyla…
BAŞKAN
– Sayın Demirel, Sayın Altay partinizin adını zikretmedi, “Hiçbir partiye
sataşma yapmıyorum." dedi. 
ÇAĞLAR
DEMİREL (Diyarbakır) – Ama “siz” derken buradaki gruplardan kim var Başkan?
BAŞKAN
– Sayın Demirel, lütfen, bakın, mümkün olduğu kadar eşit davranmaya
çalışıyorum, bunun da böyle algılanmasını rica ederim.
ÇAĞLAR
DEMİREL (Diyarbakır) – Peki, ben şunu size sorayım: “Siz” derken…
BAŞKAN
– Ama Sayın Altay bu konuda sizin grubunuzu hedef alarak hiçbir sataşmada
bulunmadı, aksine “Hiçbir partiyi kastetmiyorum, sataşmada da
bulunmuyorum." dedi. Lütfen, iyi niyetle birbirimizi takip edelim.
ÇAĞLAR
DEMİREL (Diyarbakır) – O zaman şunu çok net ifade edelim: “Siz” derken, “Çözüm
sürecini kan sürecine çevirdiniz.” derken neyi kastediyor yani? 
MUSTAFA
ELİTAŞ (Kayseri) – Burada her şeyi, sizi sorgulama hakkı yok Sayın Başkan.
BAŞKAN
– Sizin partinizi kastetmediği aşikâr.
ÇAĞLAR
DEMİREL (Diyarbakır) – O zaman -şuna yönelik bir açıklama- tutanaklara geçmesi
için bir şey söyleyeceğim Başkan.
BAŞKAN
– Sizin partinizi kastetmediği aşikâr, lütfen. Tutanaklara geçti, sizin
partinizi kastetmediğini de söyledi. Lütfen Sayın Demirel. 
ÇAĞLAR
DEMİREL (Diyarbakır) – O zaman tutanaklara geçmesi için bir iki cümle
söyleyeceğim.
BAŞKAN
– Söylediniz ama yani iki dakikadır konuşuyorsunuz Sayın Demirel.
ÇAĞLAR
DEMİREL (Diyarbakır) – Ben söz hakkı talep ediyorum Başkan, ben grubumuz adına
söz hakkı talep ediyorum.
BAŞKAN
– Bir dakika yerinizden söz veriyorum, lütfen…
Yine
döndük eskiye, arkadaşlar, burada konuşuyoruz ama Meclisin bombalanan duvarları
hâlâ orada duruyor. 
GARO
PAYLAN (İstanbul) – Evet, bence de yani.
FİLİZ
KERESTECİOĞLU DEMİR (İstanbul) – O zaman komisyona üye verin. 
BAŞKAN
– Lütfen, hepimize söylüyorum bunu. 
Buyurun,
bir dakika…
VI.- AÇIKLAMALAR (Devam)
25.- Diyarbakır Milletvekili Çağlar Demirel’in,
İstanbul Milletvekili Engin Altay’ın sataşma nedeniyle yaptığı konuşmasındaki
bazı ifadelerine ilişkin açıklaması
ÇAĞLAR
DEMİREL (Diyarbakır) – Şimdi, Sayın Başkan, yani amacımız burada Kürt sorununa
gerçekten çözüm üretmektir, Kürt sorununun çözümü için çaba sarf etmektir.
HALİS
DALKILIÇ (İstanbul) – Kürt sorunu yok, PKK sorunu var.
ÇAĞLAR
DEMİREL (Diyarbakır) – Ben dün “Kürt illeri” dedim, siz oradan tepki
gösterdiniz. Evet, Şırnak ve Hakkâri… Niye bugün bu süreci yaşıyoruz? Şırnak ve
Hakkâri’yi getirip bugün Komisyonda il statüsünden ilçe statüsüne düşürüyoruz.
İşte bu Kürt sorununa yaklaşımdır. İşte bu sorunları biz burada tartışmak
zorundayız. Bu sorunları biz hep birlikte komisyon kurarak burada ifade etmek
zorundayız, araştırmak zorundayız. O yüzden bu çözüm süreci, bu süreç açısından
bizim arkasında durduğumuz, desteklediğimiz en önemli süreçtir. Eğer çözüm
süreci devam etmiş olsaydı bu kadar kan, bu kadar gözyaşı akmamış olacaktı. O
yüzden bu darbe de gerçekleşmemiş olacaktı diyorum.
Teşekkür
ediyorum. 
BAŞKAN
– Ben teşekkür ederim. 
Ayrıca
da Cumhuriyet Halk Partisinin grup önerisinin özeti Doğu ve Güneydoğu
Anadolu’da uygulanan politikaların araştırılarak alınması gereken önlemlerin
belirlenmesi amacını içeriyor. 
FİLİZ
KERESTECİOĞLU DEMİR (İstanbul) – Biz destekleyeceğimizi söyledik. 
BAŞKAN
– Niçin tartışma çıkıyor? Ben bunu da anlamış değilim ayrıca. 
FİLİZ
KERESTECİOĞLU DEMİR (İstanbul) – Eleştirerek destekleyemez miyiz? Demokrasi
böyle bir şey.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Doğu ve Güneydoğu Anadolu’da uygulanan politikaların
araştırılarak alınması gereken önlemlerin belirlenmesi amacıyla Türkiye Büyük
Millet Meclisi Başkanlığına verilmiş olan (10/219) esas numaralı Meclis
Araştırması Önergesi’nin, ön görüşmelerinin Genel Kurulun 17 Ağustos 2016
Çarşamba günkü birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisinin aleyhinde son olarak Trabzon
Milletvekili Sayın Adnan Günnar konuşacak.
Buyurun
Sayın Günnar. (AK PARTİ sıralarından alkışlar) 
ADNAN
GÜNNAR (Trabzon) – Sayın Başkan, çok kıymetli milletvekili arkadaşlarım;
Cumhuriyet Halk Partisinin grup önerisinin aleyhinde söz almış bulunmaktayım.
Hepinizi saygıyla selamlıyorum.
17
Ağustos depreminde bu millet tüm kesimleriyle birlikte, her siyasi görüşten,
nasıl deprem mahalline koşarak gittiğiyse ve cebindeki parasını, evindeki
ekmeğini paylaştıysa 15 Temmuz darbe girişiminde de millî iradeyle beraber,
CHP’lisiyle, MHP’lisiyle, AK PARTİ’lisiyle, Kürtleriyle, Türkleriyle, Laz’ı ve
Çerkez’iyle beraber olmuş ve meydanlarda tankları durdurmuştur. 
Kıymetli
arkadaşlar, Cumhuriyet Halk Partisinin vermiş olduğu önergede dikkatimi çeken
en önemli cümle Kürt sorunu meselesidir. Evet, bir zamanlar bu memlekette “Kürt
sorunu” ifadesini ağza alabilmek neredeyse imkânsız ve cesaret meselesiydi ve
en sonunda, milletin iradesiyle iktidara gelmiş Cumhurbaşkanımız ve kurucu
Genel Başkanımız Sayın Recep Tayyip Erdoğan “Türkiye’de Kürt sorunu vardır ve
çözmek de bizim vazifemizdir.” demiştir. Bununla ilgili de devletimiz,
Hükûmetimiz elinden geleni fazlasıyla yapmış ve artık ülkemizde Kürt sorunu
değil, Kürtlerin de Türklerin de, kısacası Türkiye Cumhuriyeti’nin PKK sorunu
vardır. PKK sorununa karşılık bütün siyasi partilerin halkımızla bir ve
halkımızın aynı anlayışıyla hareket ederek PKK meselesinde bir araya gelmesi
gerekmektedir.
Bugün
Doğu ve Güneydoğu Anadolu’ya sadece turistik seyahat maksadıyla giden
vatandaşlarımızı samimiyetle dinlediğimizde, Karadeniz Bölgesi’nden de İç
Anadolu’dan da çok daha büyük ve önemli yatırımların o bölgede yapıldığını ve
halkımızın, devletin yapmış olduğu tüm yatırımlardan büyük bir memnuniyet
duyduğunu ifade ettiklerini rahatlıkla gözlemlemekteyiz.
Güneydoğu
Anadolu Bölgesi’nde sağlık, ekonomi ve sosyal problemler, PKK, DAEŞ ve hatta
FETÖ terör örgütünün o bölge halkımız üzerinde yapmış olduğu baskıların bir
neticesidir. Orada hasta başına düşen hekim sayısından yatak sayısına varıncaya
kadar ve ayrıca, o bölgede tüm devlet imkânlarının Türkiye ortalamasıyla denk
düzeyde olmasına rağmen asıl sorun, hastanelerin, okulların ve ambulansların
bombalanması, taranması, memurların, çalışanların ve halkımızın dağlara
kaçırılması meselesidir.
Dolayısıyla,
güneydoğuyla ilgili olarak ve Doğu Anadolu’yla ilgili olarak, eğitim, sağlık
başta olmak üzere, kamu hizmetlerinin 15 Temmuzdaki darbe girişimine rağmen
hâlen daha sağlıklı bir şekilde yürütüldüğünü görmenin mutluluğu içerisindeyiz.
Çünkü Türkiye Cumhuriyeti Hükûmeti ve Türkiye Cumhuriyeti devleti, milletiyle
birlikte dimdik ayaktadır. Tüm banka işlemlerinden uluslararası işlemlere
varıncaya kadar –Allah’a şükürler olsun- geçmiş dönemlerde ufacık bir Anayasa
kitapçığını fırlatmayla birlikte yıkılma noktasına gelmiş bu ülke, dünyanın
gelmiş geçmiş en kanlı darbe girişiminden dahi etkilenmemiştir. 
Kıymetli
kardeşlerim, 15 Temmuz sabahı Meclis çalışmaları sona erdiğinden bendeniz
birçok milletvekili arkadaşım gibi memleketime gittim. Gece saat 22.30
sıralarında, darbe girişimi endişesiyle birlikte AK PARTİ Trabzon İl Başkanlığı
binasına gittik. AK PARTİ Trabzon İl Başkanlığı binasının önünde, şehrin
meydanında halkımızın da toplanmaya başladığını gördük ve bu toplantı
esnasında, bu toplanmalar esnasında partinin balkonundan baktığımda, ülkücü
kardeşlerimizi ve sosyal demokrat kardeşlerimizi ve AK PARTİ’ye gönül vermiş
vatandaşlarımızı meydanda toplanmış olarak gördükten sonra, bu milletin, millî
irade, vatan, millet, bayrak ve devlet söz konusu olduğunda siyasi görüşlerin
tamamen bir teferruat olduğunu hissettirdiğini algıladım. Az önce Cumhuriyet
Halk Partisi grup başkan vekilimizin “Millet iradesiyle biz Yenikapı’ya
gittik.” sözünü alkışlıyoruz. Millet iradesiyle birlikte Yenikapı’da Türkiye
için, vatanımız, milletimiz için Türkiye’de yaşayan herkes ve her görüş
oradaydı. Ancak, DAEŞ, PKK ve FETÖ terör örgütüne mensubiyet algısı içerisinde
olanlar veyahut da bir gün dahi onları kınayamayanlar oralara gelememişlerdir.
(AK PARTİ sıralarından alkışlar) 
Kıymetli
kardeşlerim, Türkiye'nin birlik ve beraberliğe ihtiyacı vardır. “Dünya beşten
büyüktür.” ifadesini gerçekleştirebilmemiz için Türkiye’de yaşayan herkesin ve
herkesin temsilcisi olan Türkiye Büyük Millet Meclisi üyelerinin bu birlik ve
beraberliği devam ettirmesi gerekmektedir. Ben, Türkiye'nin önünün açık
olduğuna inanıyor, hem Türk milletine hem de İslam dünyasına karşı, FETÖ, DAEŞ
ve PKK terör örgütleri gibi terörist örgütlerle birlikte, Avrupa’nın belli
ülkelerinin ve dünyanın büyük güçlerinin tüm organizasyonlarının Allah’ın
izniyle boşa çıkacağına inanıyor; birlik, beraberlikten ayrılmadan,
samimiyetle, kardeşane duygularla milletimiz, bayrağımız ve cumhuriyetimiz için
koşuşturacağımıza, gayret edeceğimize inancımı sizlerle paylaşıyor, hepinizi en
kalbî duygularımla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Günnar.
lll.- YOKLAMA
(CHP
sıralarından bir grup milletvekili ayağa kalktı)
BAŞKAN
- Cumhuriyet Halk Partisi grup önerisini oylarınıza sunacağım, ancak yoklama
talebi var. 
ERKAN
AKÇAY (Manisa) – Sayın Başkan…
BAŞKAN
– Ayağa kalktılar, sonra yapalım.
Sayın
Altay, Sayın Gaytancıoğlu, Sayın Hürriyet, Sayın Yiğit, Sayın Bekaroğlu, Sayın
Sertel, Sayın Tanal, Sayın Emir, Sayın Kayışoğlu, Sayın Demirtaş, Sayın Atıcı,
Sayın Yüksel, Sayın Özcan, Sayın Yedekci, Sayın Özcan, Sayın Yalım, Sayın
Balbay, Sayın Yarkadaş, Sayın Erkek, Sayın Göker.
Yoklama
için üç dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı yoktur.
Birleşime
on beş dakika ara veriyorum.
Kapanma Saati: 17.19
ÜÇÜNCÜ OTURUM
Açılma Saati: 17.36
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ (Bolu) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 126’ncı Birleşiminin Üçüncü
Oturumunu açıyorum.
III.- YOKLAMA
BAŞKAN –
Cumhuriyet Halk Partisinin grup önerisinin oylamasından önce yapılan yoklamada
toplantı yeter sayısı bulunamamıştı. Şimdi yeniden elektronik cihazla yoklama
yapacağız.
Yoklama için iki
dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Doğu ve Güneydoğu Anadolu’da uygulanan politikaların
araştırılarak alınması gereken önlemlerin belirlenmesi amacıyla Türkiye Büyük
Millet Meclisi Başkanlığına verilmiş olan (10/219) esas numaralı Meclis
Araştırması Önergesi’nin, ön görüşmelerinin Genel Kurulun 17 Ağustos 2016
Çarşamba günkü birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisinin grup önerisini oylarınıza sunuyorum: Kabul
edenler… Kabul etmeyenler… Kabul edilmemiştir. 
ERKAN
AKÇAY (Manisa) – Sayın Başkan, söz istemiştim.
BAŞKAN
– Sayın Akçay, kusura bakmayın, siz söz istemiştiniz
Buyurun.

ERKAN
AKÇAY (Manisa) – Ama yani oylamadan önce önem kazanıyordu bu. Oylamayla ilgili
bir şey söyleyecektim. 
BAŞKAN
– Oylamayla ilgili bir şey mi söyleyecektiniz? Ben size “Oylamadan sonra söz
vereceğim.” dedim, öyle anlaştık zannettim. 
ERKAN
AKÇAY (Manisa) – O zaman, ben yine de söyleyeyim efendim. 
BAŞKAN
– Peki, buyurun. 
Bir
dakika lütfen.
VI.- AÇIKLAMALAR (Devam)
26.- Manisa Milletvekili Erkan Akçay’ın, Trabzon
Milletvekili Adnan Günnar’ın CHP grup önerisi üzerinde yaptığı konuşmasındaki
bazı ifadelerine ve CHP grup önerisinin aleyhinde oy kullanacaklarına ilişkin
açıklaması 
ERKAN
AKÇAY (Manisa) – Sayın Başkan teşekkür ederim. 
Biraz
evvel Cumhuriyet Halk Partisi Grubunun vermiş olduğu grup önerisinde, AKP adına
konuşma yapan sayın milletvekilinin “Bir Anayasa kitapçığının fırlatılmasıyla
yıkılacak duruma gelen devletin…” diye bir ifadeleri oldu. Bunu son derece
saptırma, abartma ve yanlış bulduğumuzu ifade etmek istiyorum. Öyle bir durum
yok. Bir sıkıntı yaşanmıştır. Bu sıkıntı birtakım güçler tarafından abartılarak
lanse edilmiştir ancak ekonomiye… Örneğin, bir yıl içerisinde kendisini
toparlayıp ülkenin ihtiyacı olan en temel reformları da gerçekleştirebilmiştir.
Adalet ve Kalkınma Partisi iktidarı da bu reformlardan sonra hükûmet etmeye
başlamıştır. Siyaseten de olsa bir nankörlük etmemek gerekiyor.
İkincisi:
CHP’nin…
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Sözümü tamamlayayım Sayın Başkan.
BAŞKAN
– Bir dakika daha veriyorum.
Buyurun
Sayın Akçay.
ERKAN
AKÇAY (Manisa) – Bu önerge “Kürt sorununun çözümü” ibaresini taşımaktadır. Biz
Milliyetçi Hareket Partisi olarak ülkemizde bir Kürt sorunu olmadığını
düşünüyoruz. Kürt’ün sorunu yoktur ancak emperyalizmin ve istismar edenlerin
bir sorunu vardır, terör sorunu vardır. Etnik yapıyı, bir etnisiteyi istismar
edip bundan beslenerek birtakım emeller peşinde koşanlar vardır. 
Ayrıca,
bu “Kürt sorunu” ifadesinin de modasının geçtiğini düşünüyoruz. Belki de
Türkiye’de bir otuz kırk yıl moda bir deyim olarak ifade edilmiştir ancak
yaşanan gelişmeler bu hakikati de ifade etmiştir. O nedenle önergenin aleyhinde
oy kullandığımızı da ifade etmek istiyorum.
Teşekkür
ederim.
BAŞKAN
– Teşekkür ederim Sayın Akçay.
Sayın
milletvekilleri, alınan karar gereğince sözlü soru önergelerini görüşmüyor ve
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci
sırada yer alan, Türkiye Varlık Fonu Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi’nin; 19.4.2012 Tarihli ve 6292 Sayılı Orman
Köylülerinin Kalkınmalarının Desteklenmesi ve Hazine Adına Orman Sınırları Dışına
Çıkarılan Yerlerin Değerlendirilmesi ile Hazineye Ait Tarım Arazilerinin Satışı
Hakkında Kanunda Değişiklik Yapılması Hakkında Kanun Teklifi ile Plan ve Bütçe
Komisyonu Raporu görüşmelerine kaldığımız yerden devam ediyoruz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (x)
BAŞKAN
- Komisyon? Yerinde.
Hükûmet?
Yerinde.
Dünkü
birleşimde İç Tüzük'ün 91'nci maddesine göre temel kanun olarak görüşülen 411
sıra sayılı Kanun Tasarısı’nın birinci bölümü üzerindeki görüşmeler
tamamlanmıştı.
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Türkiye
Varlık Fonu Kurulması ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/750) ve İstanbul Milletvekili
Mehmet Akif Hamzaçebi'nin 19/4/2012 tarihli ve 6292 sayılı Orman Köylülerinin
Kalkınmalarının Desteklenmesi ve Hazine Adına Orman Sınırları Dışına Çıkarılan
Yerlerin Değerlendirilmesi ile Hazineye Ait Tarım Arazilerinin Satışı Hakkında
Kanunda Değişiklik Yapılması Hakkında Kanun Teklifi’nin (2/571) 1’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Bihlun Tamaylıgil Musa
Çam Aytuğ Atıcı
 İstanbul İzmir Mersin
 Mehmet Bekaroğlu Lale
Karabıyık
 İstanbul Bursa
"Madde
1 - Defin ruhsatiyeleri belediye tabipleri tarafından ölü muayenesinden sonra
verilir. Belediye tabiplerinin bulunmadığı izin gibi geçici hallerde toplum
sağlığı merkezi ve aile hekimlerinden oluşan ortak bir nöbetçi havuzundan
gelecek hekimler tarafından bu hizmet verilir."
BAŞKAN
– Sayın milletvekilleri, şimdi okutacağım iki önerge aynı mahiyette
bulunduğundan önergeleri birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 1’inci maddesinin tasarı metninden
çıkarılmasını arz ve teklif ederiz.
 Çağlar Demirel Abdullah
Zeydan Nihat Akdoğan
 Diyarbakır Hakkâri Hakkâri
 Besime Konca Saadet
Becerekli Ferhat Encu
 Siirt Batman Şırnak
Aynı
mahiyetteki diğer önergenin imza sahipleri:
 Mustafa Kalaycı Erhan
Usta Mehmet Günal
 Konya Samsun Antalya
 Erkan Akçay Erkan
Haberal
 Manisa Ankara
BAŞKAN
– Aynı mahiyetteki önergelere komisyon katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılmıyoruz efendim. 
BAŞKAN
– Önerge üzerinde öncelikli olarak Kars Milletvekili Sayın Ayhan Bilgen
konuşacak. (HDP sıralarından alkışlar)
Buyurun
Sayın Bilgen. 
AYHAN
BİLGEN (Kars) – Sayın Başkan, değerli milletvekilleri; görüştüğümüz torba
kanundaki defin ruhsatiyeleriyle ilgili aslında Hıfzısıhha Kanunu’nda bir
değişiklik yapılıyor. Daha önce de aynı girişimde bulunuldu ve Danıştay bunu
kabul etmedi. Aile hekimleri ve toplum sağlığı merkezlerinin
yetkilendirilmesini onaylamadı. Şimdi biz bir kez daha Danıştayın kabul
etmediğini yasama organından tekrar geçirmeye çalışıyoruz. Aslında bu, yargıya
bakışı, Danıştayın rolünü hukuk sistemi içerisinde nerede gördüğümüzü yansıtan
bir durum ama galiba içinden geçtiğimiz dönem, şimdi üzerinde söz aldığım
düzenlemeyle ilgili durumdan çok daha ciddi, çok daha vahim. 
Değerli
milletvekilleri, Türkiye 15 Temmuzda kritik bir dönemeçten geçti ama bugün hâlâ
15 Temmuzla ilgili yapılan değerlendirmelere baktığımızda ne yazık ki o geceyi
doğru okumadığımız gibi o geceye giden süreci de doğru değerlendirmediğimizi, o
geceden sonra yapılanların da bizi tekrar aynı noktaya getirebilecek riskler
taşıdığını dikkate almıyoruz.
Değerli
milletvekilleri, bir darbenin bir gecede kotarıldığını düşünmüyorsak ya da
birkaç haftada, sadece birkaç ayda planlanma söz konusu olsa bile bunun bir
arka planı olduğunu dikkate almıyorsak, ona karşı Türkiye’nin
demokratikleşmesine dair düzenlemeler yapma ihtiyacı da hissetmeyiz. Burada son
derece üst perdeden, bir mağdur ya da sorumlu, suçlu psikolojisiyle değil;
neredeyse her şeyi bilen, her şeyi doğru yapmış olan ama hasbelkader bir darbe
atlatmış olan bir siyasi akılla karşı karşıyayız. Oysa darbeler böyle
değerlendirilemez. 
Değerli
milletvekilleri, çok uzun girmeyeceğim çünkü başka bir şeye değinmek istiyorum
ama bundan otuz yıl önce yazılmış, dünyadaki darbelerle ilgili önemli bir
çalışmanın 2016 baskısı nisan ayında yapıldı ve o baskıya Türkiye’yle ilgili
bir değerlendirme girdi. Siz bunu bir komplo olarak okuyabilirsiniz yani işte
“Temmuzdaki darbeyi yabancılar biliyorlardı, onun için o kitaba girdi.” falan
diyebilirsiniz ama kitap tümüyle sosyolojik analiz içeriyor ve diyor ki:
“Toplumda dışlama, kamplaşma, ayrımcılık varsa bu sıkışmışlık ve bu tek
merkezli otoriter iktidar anlayışı darbelerle patlak verir.” 
Şimdi,
15 Temmuz öncesinde bu güç nasıl oluşturuldu? Bunda siyaset kurumunun payı
nedir, Parlamentonun sorumluluğu nedir, yerel yönetimlerin payı nedir? Bununla
ilgili bir yüzleşme içerisine girmezsek, o zaman aslında tam da iş bu noktaya
gelmişken yani artık darbede siyaset kurumunun payı, sorumluluğu masaya
yatırılması gerekirken hedef şaşırtmayı tercih ederiz; başka toplumsal
muhalefet aktörlerine yönelmeyi, onlara saldırmayı, böylece dikkatleri başka
bir yöne çekmeyi tercih ederiz. Aslında, Gündem gazetesine yönelik başlatılan
girişim de bunun bir parçasıdır. Eğer siz bu süreçle ilgili siyasetin payını
konuşturmak istemiyorsanız, yerel yönetimlerin bu gücün bu noktaya gelmesindeki
payını sorgulatmak istemiyorsanız başka kurgular yaparsınız ki birkaç haftadır
ilginç değerlendirmeler yapılıyor. Örneğin “FETÖ-KCK ilişkisi” diye bir kurgu
geliştiriliyor; işte, bir çatıda bunların buluştuğu, bir üst aklın bunları
yönettiği ifade ediliyor. 
Değerli
milletvekilleri, hatırlayın, bir süre önce de KCK operasyonlarını tam da
FETÖ’nün yaptığını ve süreci onların sabote ettiğini anlatıyordunuz. Şimdi, ya
o doğru ya öbürü doğru ama galiba -üst akıl var mı yok mu bilmiyoruz ama- sizin
aklınız bu konuda son derece karışık. Eğer bir gazeteyi kapatarak, hem de
hukuksuz biçimde, mahkeme kararı soruşturma açılması yönünde olmasına rağmen
sanki mahkeme kapatma kararı vermiş gibi bir uygulama yaparsanız, kapıya kilit
vurursanız, yazarların evini basar tutuklarsanız, bu ülkede sadece şiddeti
körükleyen, şiddeti derinleştiren bir iş yapmış olursunuz ve bu şekilde ne
demokrasiye katkı sunmuş ne de yeni darbelerin ortaya çıkmasını engelleyecek
bir iradeyi ortaya koymuş olursunuz. 
Herkesi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Bilgen. 
Aynı
mahiyetteki önergelerin diğer konuşmacısı Samsun Milletvekili Sayın Erhan Usta.

Buyurun
Sayın Usta. (MHP sıralarından alkışlar) 
ERHAN
USTA (Samsun) – Teşekkür ederim Sayın Başkan. 
Sayın
Başkan, değerli milletvekilleri; hepinizi saygıyla selamlıyorum. 
Şimdi,
zaman zaman gerek Mecliste konuşurken gerekse dışarıda, özellikle 2001 yılında
Türkiye ekonomisinde yaşanan bazı sıkıntılara yönelik, gerçeği hiç de
yansıtmayan ve o döneme ciddi haksızlık yapılan değerlendirmeler oluyor, böyle
gelişigüzel laflar konuşuluyor. Ben şimdi bu anlamda biraz daha o dönemin
ekonomi ortamını bir izah etmeye çalışacağım size dilimin döndüğü kadar çünkü
hakikaten ciddi haksızlık yapılıyor. 
Şimdi,
az önce ne dedi mesela bir tane konuşmacı? “2001 yılında bir tane kitapçığın
fırlatılmasıyla devlet yıkılıyordu.” Şimdi, önce 1990’lı yıllara bir bakmamız
lazım. 1990’lı yıllar aslında hem gelişmekte olan ülkeler açısından hem de
Türkiye açısından çok zor yıllar olmuştur. 1991 yılında bir Irak krizi, Körfez
krizi Türkiye’yi ekonomik olarak ciddi etkilemiş, 1994 yılında Türkiye kendi
krizini yaşamış, 1997 yılında Rusya krizi hemen dibimizde ciddi etkilerde
bulunmuş, 1998 yılında Asya krizi, 1999 yılında Türkiye -uluslararası
konjonktür yine dalgalı- ayrıca bir de asrın en büyük depremini yaşamış bir
ülke. Bunun üzerine bir hükûmet geliyor. Hükûmetin gelir gelmez yaptığı ilk iş
-57’nci Hükûmetten bahsediyorum, Milliyetçi Hareket Partisinin de koalisyon
ortağı olduğu Hükûmetten- bankacılık sisteminde hemen değişiklik yapmaktır,
Bankacılık Kanunu’nu değiştirmiştir, daha ilk iki ay içerisinde. Şimdi,
bankacılıkla ilgili o günkü Hükûmet suçlanıyor. Allah aşkına, böyle bir şey olabilir
mi? Yani iki ayda mı o Hükûmet bankacılık sistemini batırdı da böyle bir reform
ihtiyacı ortaya çıktı? Hemen sonrasında, sosyal güvenlik reformu yapılıyor.
Yani, bakın, o kadar sıkıntılı ortamda, depremin hemen üzerine sosyal güvenlik
gibi çok büyük bir reformu o Hükûmet gerçekleştirmiştir. 
Şimdi,
reform süreci ondan sonra da 2002’nin sonuna kadar devam etti. Bütçe… Ortada
bütçe yok, kara delikler oluşmuş yani yamalı bohçaya dönmüş, millî gelirin
yüzde 10’unu aşmış kamu açıkları. Yani, düşünebiliyor musunuz, millî gelirin
yüzde 10’unun üzerinde devlet açık veriyor. Böyle bir ortamda, kamu
bankalarının tamamen zarar ettiği, KİT’lerin zarar ettiği, bütün sorunların
halının altına süpürüldüğü bir ekonomik ortamı devralmış o Hükûmet ve bunun
üzerine reform süreci başlatmış. 
1990’lı
yıllarla ilişkili olarak kamu açıkları açısından, kamu maliyesi açısından son
derece kötüdür performans ama büyüme açısından -buna rağmen- bugünkü AKP
Hükûmetlerinin on üç yılına göre, 1990’lı yıllardaki on üç yıl -büyüme açısından
yalnız- göreli olarak, diğer ülkelerle mukayese ettiğimizde çok daha iyidir, o
da ayrı bir şey. Ama tabii kamu maliyesi çok bozulmuştur. Zaten esas olan hem
kamu maliyesini hem de büyümeyi aynı anda, birlikte iyi götürmektir. 
Şimdi,
o dönemde bir program başlatılıyor ve o program aslında sadece o Hükümetle
bağlı da değil, 2008 yılına kadar da sürdürülüyor, bakın. Yani, madem o
programı beğenmiyorsunuz, o programı eleştiriyorsunuz 2008 yılına kadar AKP o
programı niye sürdürdü? 
Şimdi,
program başlatıldığında tepeden tırnağa bütün alanlarda reform yapılıyor,
hiçbir şekilde popülizme kaçılmıyor, hiçbir şekilde kısa dönem oy kaygısıyla
hareket edilmiyor. Nitekim, bakın, o programları yapan, o reformları yapan
Hükûmet ani bir seçime gidilmesi nedeniyle, daha işin faydası da alınamadığı
için 3 tane partinin 3’ü birden baraja takılıyor çünkü siyasi davranılmış
olsaydı o baraj aşılabilirdi ama bir devlet adamı şeklinde davranılıyor ve bir
devlet adamı sorumluluğu içerisinde davranılarak Türkiye o günden sonra eğer
biraz iyi şeyler yaşadıysa o günkü reformlara borçludur. 
Şimdi,
2002 yılında anakronizm hatasına düşülüyor, işte, enflasyondan bahsediliyor.
Bakın, 2002 yılında Milliyetçi Hareket Partisinin de koalisyon ortağı olduğu
Hükûmetin devrettiği enflasyon son yirmi beş yılın en düşük enflasyonudur ve
hedef yüzde 35 iken yüzde 29’larda bir enflasyon devredilmiştir yani bir
enflasyon yüzde 100’lerden yüzde 29’a getirilmiştir, kamu açıkları
düşürülmüştür, büyüme yükseltilmiştir. 
Ben
şunu iddia ediyorum buradan; ekonomiyle ilişkin arkadaşlar da burada, varsa
farklı bir fikri olan söylesin: Enflasyon –rakam olarak- ve kamu borç stoku
haricinde 2002 yılının bütün göstergeleri bugünden daha iyidir, sizin o
beğenmediğiniz Hükûmetin bütün göstergeleri. Enflasyon ve kamu borç stoku… Onun
da nedenleri ortadadır. Enflasyonu yüzde 100’lerden yüzde 29’lara getirmişsin,
süreç devam ediyordu. Eğer Hükûmet devam etseydi, tek basamaklı enflasyonu o
Hükûmet de yaşayacaktı. 
Borç
stokunun yüksek olmasının nedeni de borcumuzun, aslında bizim önceki dönemlerde
daha düşük olduğundan değil, uygulanan programlar nedeniyle, şeffaflık
nedeniyle, düzgün kamu maliyesi nedeniyle geçmişte yapılan borçların rakamsal
olarak gösterilmesinden kaynaklanmıştır. O yüzden, iki göstergenin haricinde
bugünden çok daha iyi olan, performansı çok daha iyi olan bir Hükûmeti, bu
şekilde acımasızca, haksızca eleştirmeyi, sorumsuzca eleştirmeyi…
(Mikrofon
otomatik cihaz tarafından kapatıldı) 
ERHAN
USTA (Devamla) - …ben doğru bulmuyorum. Bunu ifade etmek için söz aldım.
Çok
teşekkür ederim. (MHP sıralarından alkışlar)
BAŞKAN
– Teşekkür ederim Sayın Usta.
Aynı
mahiyetteki önergeleri oylarınıza sunacağım.
lll.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama talebimiz var Başkan.
BAŞKAN
- Yoklama talebi var. 
Sayın
Demirel, Sayın Kerestecioğlu, Sayın Paylan, Sayın Taşdemir, Sayın Danış Beştaş,
Sayın Yıldırım, Sayın Konca, Sayın Baydemir, Sayın Aydoğan, Sayın Encu, Sayın
Yıldırım, Sayın Kürkcü, Sayın Irmak, Sayın Toğrul, Sayın Doğan, Sayın Bilgen,
Sayın Akdoğan, Sayın Zeydan, Sayın Başaran, Sayın Gaydalı, Sayın Botan.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
on beş dakika ara veriyorum.
Kapanma Saati: 17.59
DÖRDÜNCÜ OTURUM
Açılma Saati: 18.16
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu) 
-----0-----
BAŞKAN – Türkiye
Büyük Millet Meclisinin 126’ncı Birleşiminin Dördüncü Oturumunu açıyorum.
III.- YOKLAMA
BAŞKAN –
Tasarının 1’inci maddesi üzerine verilen değişiklik önergesinin oylamasından
önce yapılan yoklamada toplantı yeter sayısı bulunamamıştı.
Şimdi yeniden
elektronik cihazla yoklama yapacağız.
Yoklama için iki
dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
– Şimdi, aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Komisyon?
Yerinde.
Hükûmet?
Yerinde.
Şimdi
madde üzerindeki son önergeyi okutup işleme alacağım:
Türkiye Büyük Millet Meclisi Başkanlığına
Türkiye
Varlık Fonu Kurulması ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/750) ve İstanbul Milletvekili
Mehmet Akif Hamzaçebi'nin 19/4/2012 tarihli ve 6292 sayılı Orman Köylülerinin
Kalkınmalarının Desteklenmesi ve Hazine Adına Orman Sınırları Dışına Çıkarılan
Yerlerin Değerlendirilmesi ile Hazineye Ait Tarım Arazilerinin Satışı Hakkında
Kanunda Değişiklik Yapılması Hakkında Kanun Teklifi’nin (2/571) 1’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.
Aytuğ Atıcı (Mersin) ve
arkadaşları
"Madde
1 - Defin ruhsatiyeleri belediye tabipleri tarafından ölü muayenesinden sonra
verilir. Belediye tabiplerinin bulunmadığı izin gibi geçici hallerde toplum
sağlığı merkezi ve aile hekimlerinden oluşan ortak bir nöbetçi havuzundan
gelecek hekimler tarafından bu hizmet verilir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz.
BAŞKAN
– Önerge üzerinde Mersin Milletvekili Sayın Aytuğ Atıcı konuşacak.
Buyurun
Sayın Atıcı. (CHP sıralarından alkışlar) 
AYTUĞ
ATICI (Mersin) – Teşekkür ederim Sayın Başkan.
Değerli
milletvekilleri, Türkiye Varlık Fonu Kurulmasıyla ilgili Kanun Tasarısı’nın
1’inci maddesi üzerine verdiğimiz önergeyle ilgili olarak söz almış
bulunuyorum. İnsan yaşamına değer verdiği gibi inancına, ırkına ve siyasi
görüşüne bakmadan, insanın ölüsüne de saygı duyan milletvekillerini saygıyla
selamlıyorum.
Değerli
arkadaşlar, konuştuğumuz madde defin ruhsatıyla ilgili. Değerli arkadaşlar,
yani, hepimize gerekli olacak, hepimizin mutlaka muhtaç olacağı bir belge
üzerinde konuşuyoruz. Nerede konuşuyoruz? Varlık Fonu’yla ilgili bir tasarıda.
Vahim. Daha da vahimi, yasa Varlık Fonu’yla ilgili, içinde Varlık Fonu yok.
Şimdi, hiç lafı uzatmaya gerek yok, işte memleketi de aynen böyle
yönetiyorsunuz: Görüntü var, ses yok; ses var, görüntü yok; ses ile görüntü bir
arada olduğu zaman da karmakarışık, hiçbir şey anlaşılmıyor. İşte bütün sorun
tam da burada başlıyor. 
Bakın,
aile hekimliğiyle ilgili bir kanun tasarısı getirmiştiniz geçmiş yıllarda,
şiddetle karşı çıkmıştık. Yarım yamalak olsa da çıkardınız. O zaman doktorları
aldattınız, defin ruhsatı verme görevini onlara vermeyeceğinizi söylediniz.
Kısa bir zaman sonra, bu doktorlar aile hekimi olduktan sonra onlara dediniz
ki: “Ben sözümden dönüyorum ve defin ruhsatını sen vereceksin.” Doğal olarak,
mahkemeye gidildi ve Danıştay bunu iptal etti, “Siz böyle bir şey
yapamazsınız.” dedi. Şimdi ne yapıyorsunuz? Bunu bir kanun tasarısı hâline
getirdiniz ve kanunla emrediyorsunuz, doktorlara, aile hekimlerine diyorsunuz
ki: “Bunu sen vereceksin.” Biz de diyoruz ki: Devlet sözünde durur. Devlet ve
onu yönetenler yalan söylemezler. Halkını, doktorları aldatmazlar. Bir yandan
da, ölenlere defin ruhsatı vermek lazım. Tamam, gelin, önergemizde olduğu gibi
yapalım. Yani bir insanın ölümünden toprağa verilmesine kadar hatta daha
sonraki taziyesine kadar bütüncül olarak bu görevi üstlenen belediyeler bu
defin ruhsatını da kendi hekimi aracılığıyla versin. Ola ki hekimi yetersiz
veya izindeyse o zaman o bölgedeki aile hekimlerinden ve toplum sağlığı
merkezindeki hekimlerden bir havuz oluşturalım, nöbet sistemi yapalım ve bunlar
gelip defin ruhsatını versinler. Önergemiz budur ve mantıklıdır. Bunun da
muhakkak bu şekilde kabul edilmesi gerekir. 
Değerli
arkadaşlar, şimdi defin ruhsatını vermeyi konuşuyoruz ama esas önemli olan konu
defin ruhsatı bile veremediğiniz ölülerdir. Defin ruhsatı verecek ölüyü bile
bulamadığınız zamanlar oluyor. Cumartesi Anneleri hâlâ çocuklarını bekliyorlar.
Siz, o çocukları bulacağınıza defin ruhsatını kimin vereceğini tartışıyorsunuz.
Vatandaşlarımız, yurttaşlarımız Suriye’de ölüyorlar, Irak’ta ölüyorlar,
cenazelerini buraya getiremiyorsunuz. Bu insanlar yok oluyorlar, kayboluyorlar,
defnetmek üzere bu insanları siz ülkemize getirmiyorsunuz, özellikle
getirmiyorsunuz. 
Bununla
birlikte, zamansız verilen defin ruhsatları yani gencecik ölen çocuklarımız,
şehitlerimiz, gençlerimiz… Zamansız yere defin ruhsatı verdiriyorsunuz. Defin
ruhsatını kimin vereceğinin bir önemi kaldı mı? Kalmadı. Siz, benim ülkemde
zamansız ölümleri önlemek mecburiyetindesiniz. Yetti mi? Yetmedi, daha da
beterini yapıyorsunuz, ölmeden defin ruhsatı veriyorsunuz insanlara. Ergenekon
davasında, Balyoz davasında, KCK davasında, hâlâ sürüp giden birçok davada o
insanlar ölmeden sizin yüzünüzden defin ruhsatı aldılar ve ölmeden bu insanlar
toprağa girdiler. O nedenle, evet, defin ruhsatı vermek önemlidir ancak
gençlere ölümü tattırmamamız gerekiyor, bizim yüzümüzden ölmemeliler. 
Saygılarımla.
(CHP sıralarından alkışlar) 
BAŞKAN
– Teşekkür ederim Sayın Atıcı.
Önergeyi
oylarınıza…
lll.– YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Başkan, yoklama talebimiz var.
BAŞKAN
– Yoklama talebi var.
Sayın
Demirel, Sayın Taşdemir, Sayın Kerestecioğlu Demir, Sayın Paylan, Sayın Danış
Beştaş, Sayın Yıldırım, Sayın Aslan, Sayın Baydemir, Sayın Doğan, Sayın Bilgen,
Sayın Toğrul, Sayın Konca, Sayın Kürkcü, Sayın Irmak, Sayın Botan, Sayın
Akdoğan, Sayın Zeydan, Sayın İrmez, Sayın Öztürk, Sayın Yıldırım.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
2’nci
maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 2’nci maddesinin aşağıdaki şekilde
değiştirilmesini arz ve teklif ederiz.
 Mustafa Kalaycı Erhan
Usta Mehmet Günal
 Konya Samsun Antalya
 Erkan Akçay Erkan
Haberal
 Manisa Ankara
MADDE
2- 18/12/1953 tarihli ve 6200 sayılı Devlet Su İşleri Genel Müdürlüğünün Teşkilat
ve Görevleri Hakkında Kanunun geçici 9 uncu maddesinin dördüncü fıkrasında yer
alan “on” ibaresi “altı” şeklinde değiştirilmiştir.
BAŞKAN
– Sayın milletvekilleri, diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi’nin; 19/4/2012 Tarihli ve 6292 Sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
2’nci maddesinin aşağıdaki şekilde değiştirilmesini arz ve teklif ederiz.
Saygılarımızla.

 Kadim Durmaz  Selin
Sayek Böke Mehmet Bekaroğlu
 Tokat İzmir İstanbul
 Bihlun Tamaylıgil  Utku
Çakırözer Zekeriya Temizel
 İstanbul Eskişehir İzmir
 Musa Çam 
 İzmir 
MADDE
2- 18/12/1953 tarihli ve 6200 sayılı Devlet Su işleri Genel Müdürlüğünün
Teşkilat ve Görevleri Hakkında Kanunun geçici 9 uncu maddesinin dördüncü
fıkrasında yer alan “beş” ibaresi “yirmi” şeklinde değiştirilmiştir. 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 2’nci maddesinin tasarı metninden
çıkarılmasını arz ve teklif ederiz.
 Çağlar Demirel Besime
Konca Saadet Becerekli
 Diyarbakır Siirt Batman
 Abdullah Zeydan Ferhat
Encu Nihat Akdoğan
 Hakkâri  Şırnak Hakkâri
 Mehmet Ali Aslan Selma
Irmak
 Batman Hakkâri
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkanım.
BAŞKAN
– Önerge üzerinde, Hakkâri Milletvekili Sayın Selma Irmak konuşacak.
Buyurun
Sayın Irmak. (HDP sıralarından alkışlar)
SELMA
IRMAK (Hakkâri) – Teşekkür ederim Sayın Başkan.
Önerge
üzerinde grubumun görüşlerini belirtmek üzere söz almış bulunuyorum fakat daha
önemli bir konuya, şu anda gündemde olan ve yeni bir sürecin belki de
başlangıcı olan konuya değinmek istiyorum.
Hakkâri
ve Şırnak illerinin ilçe yapılması konusu, bizce şu anda ülkenin ve bölgenin,
kürdistanın en önemli sorunu ve gündemidir. Günlerdir insanlar buralarda
kendilerini ifade etmeye çalışıyorlar, aylardır olduğu gibi. Ancak, kimse ne
onları dinlemekte ne de onların ne söylemeye çalıştığını anlamaya
çalışmaktadır. 
Hakkâri
ve Şırnak illerinin ilçe yapılması meselesi, hepinizin bildiği gibi, siyasi bir
meseledir. Tamamen politik argümanlarla, tamamen güvenlik gerekçesiyle ve bir
anlamda da intikam almak, bu bölgelerden öç almak amacıyla alınmış bir karar ve
bu şekilde uygulamaya sokulmaktadır. Bunun bu şekilde olduğunu nereden
biliyoruz? Uzunca bir zamandır, Cizre’nin ve Yüksekova’nın ilçe olması için
başvurular var. Hakkâri ve Şırnak’ın gelişmek için bütün uğraşlarına rağmen bu
konuda herhangi bir adım atılmamakta, bunların tamamı göz ardı edilmekte.
Yığınla sorun bu kürsüde defalarca dile getirilmekte ancak bu sorunlara bigâne
kalınmakta ama bugün her ne hikmetse 2 ilçenin il yapılması ve illerin de ilçe
yapılması kararı bir anda alınmış olmaktadır. Bunu, özellikle seçimden sonra ve
sık sık, buradaki yetkililerin kendilerine sorun gelen vatandaşlara verdiği
cevaplardan da anlıyoruz. “Siz bu sonuçları hak ettiniz; siz, size yapılan
muameleyi hak ettiniz çünkü siz kime oy vereceğinizi bilmek zorundasınız. Siz
HDP’ye oy verirseniz elbette ki sonuçları bu olur.” diyen yetkililer de aslında
bu görüş ve düşüncelerin ne anlamda alındığını, hangi mercilerden
kaynaklandığını, hangi argümanlarla oluşturulduğunu ifade etmektedir. 
Şimdi,
en son, Hakkâri’den gelen bir arkadaşımız Sayın Cumhurbaşkanıyla yaptığı bir
görüşmede “Sayın Cumhurbaşkanım, burası bir kadim kenttir, tarihi olan, geçmişi
olan, sekiz bin yıllık tarihi olan bir kadim kenttir.” dediği zaman “Ne
tarihi?” gibi bir cevap veriyor kendisine. Ben bu konuda birkaç cümle kurmak
istiyorum izninizle. 
Hakkâri
Gevaruk Vadisi, Trişin Yaylası “...”(X) tepesinde ve “...”(XX)
yöresinde saptanan kaya resimlerinde yörede neolitik çağda, İsa’dan önce
8000-3000’de avcılık ve tarıma dayalı bir yaşamın sürdüğü ortaya çıkarılmıştır
bu bölgede. 
Yine,
İsa’dan önce 13’üncü yüzyıla ait Asur çivi yazılı belgelerinde adı “dağlık
bölge” anlamına gelen “Uruatri” olarak geçmektedir.
Buna
benzer bir bilgi daha aktarmak istiyorum sizlere.
İsa’dan
önce 2’nci yüzyıldan beri bu bölge pek çok uygarlığa başkentlik etmiş, hem
kültürel hem siyasi hem de sosyal anlamda başkentlik yapmış bir bölgedir.
Hakkâri
kültürel ve tarihî bağlamda bugünden daha geniş bir alana da sahiptir ayrıca.
Son Hakkâri Miri Nurullah Bey zamanında mirliğin etkin olduğu Çukurca,
Yüksekova, Şemdinli, Çatak, Başkale, Uludere, Beytüşşebap, Zaho, Amediye
bölgelerini kapsar ve bu bölgelerin dışındaki yine siyasal etkinliğinden söz
etmeye gerek yoktur.
Hakkâri
bölgesi pek çok dininde de aslında yer bulduğu, pek çok inancın barındığı bir
yerdir de. Yahudiliğin, yine Ezidiliğin, Nasturiliğin, Müslümanlığın, Kadirî ve
Nakşibendi tarikatlarının başladığı ve hüküm sürdüğü yerlerin başında
gelmektedir. Ve yine edebiyata, sanata pek çok değerli sanatçı kazandırmış ve
buraya ev sahipliği yapmış bir yerdir. 
Şırnak
için de aynı şeyi söyleyebiliriz. Nuh’un şehridir evet ama Nuh şehri olmayı
kabul etmemektedir. Kendi isteği, kendi rızası dışında bir değişime “Evet.”
dememektedir. Oranın adı “Çölemerik” değil, “Cölemerk”tir ve onun bölgesi
Hakkâri’dir. Şırnak’tır onun adı, Nuh şehri olamaz. Zorla ad koyma zorla esir
alma, zorla köleleştirme anlayışıdır, onun iradesini yok saymadır. Bu anlamda
da yapılacak bir değişikliğin ve zorla ad değiştirme, ili zorla ilçe yapma,
ilçeyi de o bölgenin istekleri dışında, isteği varken yapmama, daha sonra
yapma, o ilçenin ve ilin, o bölgenin, bölge halkının iradesini tanımamaktır. Bu
ne anlama gelir? “Ben seni tanımıyorum, bundan sonra da tanımayacağım, ne yaparsan
yap.” demektir. Bu, buna mı davetiyedir? O hâlde, bölge halkının da herhâlde
kendisi için alacağı bir karar vardır. 
Saygılarımla.
(HDP sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi’nin; 19.4.2012 Tarihli ve 6292 Sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
2’nci maddesinin aşağıdaki şekilde değiştirilmesini arz ve teklif ederiz.
Saygılarımızla.

Bülent Kuşoğlu (Ankara)
ve arkadaşları
MADDE
2- 18/12/1953 tarihli ve 6200 sayılı Devlet Su işleri Genel Müdürlüğünün
Teşkilat ve Görevleri Hakkında Kanunun geçici 9 uncu maddesinin dördüncü
fıkrasında yer alan “beş” ibaresi “yirmi” şeklinde değiştirilmiştir. 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
- Önerge üzerinde Ankara Milletvekili Sayın Bülent Kuşoğlu konuşacak. 
Buyurun
Sayın Kuşoğlu. (CHP sıralarından alkışlar) 
BÜLENT
KUŞOĞLU (Ankara) – Sayın Başkan, değerli arkadaşlarım; hepinizi saygıyla
selamlıyorum. 
Şimdi,
bu 2’nci madde birçok kişi için önemsiz görünebilir ama çok önemli bir madde.
Biz de bunu Plan ve Bütçe Komisyonunda görüşürken -tabii 80 madde var- süre de
verilmedi, yeteri kadar görüşemedik. 
Şimdi,
kısaca konu şu: 2011 yılında kanun hükmünde kararnamelerle biliyorsunuz
bakanlıklar ve kurumlar oluşturuldu. Devlet Su İşleri de o tarihte kanun
hükmünde kararnameyle yeniden teşkilatlandırıldı. Aslında eski, köklü bir
kuruluş. O tarihte katma değerli bütçeye sahipken özel bütçeli bir idare oldu
ve Maliye Bakanlığından elemanlar orada DSİ’nin yeni muhasebe sistemine göre
olan muhasebesini tutmaya başladılar. Kanun hükmünde kararnamede bunun için bir
hüküm de var, beş yıl süreyle maliyeciler orada çalışacaktı. Şimdi, beş yıl
süreyle çalıştılar, dokuzuncu ayda galiba doluyor, bunu bir beş yıl daha
uzatıyoruz. “Ne var bunda?” diyeceğiz. Şimdi, 4-5 memurun çalışmasıyla ilgili
biz burada kanun düzenliyoruz; bir kere bir bu, yanlışlık bu. Bunun için kanun
düzenlenmez yani, bir. 
İkincisi:
Bir kamu kuruluşu, bir diğer kamu kuruluşuna memur göndermez, kiralık memur
vermez. Böyle bir adap yok devlette, kamu anlayışında böyle bir şey yok. Siz
bir kamu kuruluşu olarak bir başka kamu kuruluşundan memur kiralayacaksınız,
muhasebenizi tutturacaksınız. Böyle bir adap yok devlette. Devleti bilen,
devlet adamı olan, devlet nosyonu olanlar bunu bilir. Böyle bir şey olabilir
mi? 
Ayrıca,
hani diyelim ki oldu, bir şeyler yapılması gerekiyor, bir beş yıl yapılmış
zaten, bir şey becerilememiş, bir beş yıl daha isteniyor. Burası, Genel Kurul,
Türkiye Büyük Millet Meclisi, bu yüce Meclis bununla ilgili olarak maalesef
işgal ediliyor. Ama şu var: Hani bunları da geçtim, bakın, bunları da geçtim,
Devlet Su İşleri Genel Müdürlüğüyle ilgili olarak 2013’te bir Sayıştay denetimi
var. Bir şey yapılmamış, onun için boş rapor verilmiş. Ama 2014 yılında
Sayıştay denetim raporu 2014 yılının en kalın raporlarından bir tanesi ve bütün
bulgular… Bakın, beş bulgu var Sayıştayın Devlet Su İşleriyle ilgili;
performans denetim raporu var, üç bulgu da onunla ilgili olarak var. Bütün
bulgular muhasebe departmanıyla ilgili ve muhasebe departmanının iyi
çalışmadığını söylüyor. Biz şimdi oturuyoruz, bu iyi çalışmayan, kiralık
alınmış, Maliyeden kiralanmış muhasebe departmanının süresini beş sene daha
uzatıyoruz. Ya, DSİ gibi köklü bir kuruluş bir muhasebe departmanı kuramaz mı?
Kuramaz mı böyle bir köklü kuruluş? 4 tane adam alamaz mı? Peki, aldığı
adamlar, Maliyeden gelen adamların yaptığı işe bakın; en fazla Sayıştay
eleştirisi bu konularla ilgili olarak var, bakın yapılan hatalara: “Bulgu 1-
DSİ Genel Müdürlüğüne ait taşınmazların tümünün kayıt altına alınmaması.” Daha
taşınmazlarını kayıt altına almamış. Bu 2014 raporu. 2011, 2012, 2013, 2014,
dört yıl geçmiş daha bu işlem yapılamamış. 
“Bulgu
2- Gayrimenkuller için gerçekleştirilen büyük onarım ve tadilat işlerine ait
harcamaların varlık hesaplarına alınması gerekirken gider hesaplarında
muhasebeleştirilmesi.” Yanlış hesaplanmış, yanlış yerde işlem yapılmış,
muhasebeleştirme yapılmış. Tam bir rezalet. Ve Sayıştayın önerisi var, burayı
denetleyenlerin. “Öncelikle DSİ’de bir bilişim sistemi oluşturulması gerekir.”
diyor. Yapılması gereken bu, yoksa Maliyeden adam kiralamak değil. Bir kamu
kuruluşu bir başka kamu kuruluşundan adam kiralamaz, böyle bir usul yok. Bunun
yapılması gerekir diyor, yapılmamış. 
“Bulgu
3- Yatırımlar hesabında takip edilen yatırımlardan tamamlananların ilgili
olduğu maddi duran varlık hesabına alınmaması.” Muhasebeyi bilenler bilir,
bunlar büyük rezaletler. Biz bu kadar rezaletin yapıldığı bir kurumda kiralık
olarak bir başka kurumdan alınan memurların görev süresini burada kanun
çıkararak uzatıyoruz. Bu hiç size yakışır mı? Bu Hükûmetin böyle bir şey
getirmesi doğru mudur? Tam bir skandal durumdur bu. Tabii, bakanlar önlerine
bürokratlar ne getiriyorsa imzalıyorlar. Sayın Bakan başarılı bir bakan DSİ’den
sorumlu bakanımız ama bu konuları hiç bilmiyor. En fazla da özellikle
mühendislerin olduğu bakanlıklarda…
(Mikrofon
otomatik cihaz tarafından kapatıldı)
BÜLENT
KUŞOĞLU (Devamla) - …bu tür rezaletleri yaşıyoruz. Ama gerçek anlamda bu bir
rezalettir, sıkıntıdır. Arz ediyorum.
Saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Kuşoğlu. 
Önergeyi
oylarınıza sunacağım.
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama talep ediyoruz. 
BAŞKAN
– Yoklama talebi var. 
Sayın
Demirel, Sayın Taşdemir, Sayın Danış Beştaş, Sayın Aslan, Sayın Yıldırım, Sayın
Kürkcü, Sayın Yıldırım, Sayın Baydemir, Sayın Doğan, Sayın Konca, Sayın Bilgen,
Sayın Doğan, Sayın Gaydalı, Sayın Toğrul, Sayın Başaran, Sayın Botan, Sayın
Akdoğan, Sayın Zeydan, Sayın Öztürk, Sayın Yıldırım.
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 2’nci maddesinin aşağıdaki şekilde
değiştirilmesini arz ve teklif ederiz.
Kadir Koçdemir (Bursa) ve
arkadaşları
MADDE
2- 18/12/1953 tarihli ve 6200 sayılı Devlet Su İşleri Genel Müdürlüğünün
Teşkilat ve Görevleri Hakkında Kanunun geçici 9 uncu maddesinin dördüncü
fıkrasında yer alan “on” ibaresi “altı” şeklinde değiştirilmiştir. 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde Bursa Milletvekili Sayın Kadir Koçdemir konuşacak.
Buyurun
Sayın Koçdemir. (MHP sıralarından alkışlar)
KADİR
KOÇDEMİR (Bursa) – Sayın Başkan, saygıdeğer milletvekilleri; “Türkiye Varlık
Fonu Kurulması” diye başlayan ancak içinde Türkiye Varlık Fonu’ndan herhangi
bir emare bulunmayan 411 sıra sayılı kanunun 2’nci maddesi hakkında Milliyetçi
Hareket Partisi Grubu adına söz almış bulunuyorum. Sözlerimin başında hepinizi
saygıyla selamlıyorum. 
Bu
2’nci madde 6200 sayılı Devlet Su İşleri Teşkilat ve Görevleri Hakkında
Kanun’un geçici bir maddesinde düzenlenen beş yıllık süreyi on yıla
çıkarmaktadır. Peki, bu beş yıllık süre ne için verilmiştir? 2011 yılında
Devlet Su İşlerinin muhasebe hizmetlerinin Maliye Bakanlığı tarafından
yürütülmesini sağlayan bir maddedir ve beş yıl içinde Devlet Su İşlerinin buna
bir çözüm bulması öngörülerek verilmiştir. Niye getirildiğine dair gerekçeye
baktım. Elinizdeki basılı metnin 9’uncu sayfasında var. Orada gerekçede bile
pek çok Türkçe hatası var. Sürenin dolmak üzere olduğundan bahsederken
cümlelerde bile hatalar var.
Arkadaşlar,
1 Kasımdan beri yaşadığımız yasama döneminde buna benzer şeylerle sürekli
meşgul ediliyoruz. Burada ele aldığımız kanunların pek çoğu iki üç sene önce
getirilen değişiklikler ve yine iki üç sene önce getirildiğinde çok acele
edilen, burada Meclisin müzakere etmesine, anlamasına müsaade edilmeyen
değişiklikler. Şimdi Mecliste bir irade olsa ve bu geçici maddeyi uzatmasa
Devlet Su İşleri bir ay sonra ne yapacak? Devlet Su İşleri gibi Türkiye’nin
Karayolları teşkilatıyla birlikte en köklü kurumlarından birisi muhasebe
işlerini yapamıyor mu olacak? 
Bu
usul iyi bir usul değil arkadaşlar. Demokrasi sayıdan ve oylamadan daha
fazlasıdır ve demokraside üretilen kararların meşruiyeti öngörülen usule
uyulmasındadır. Bu usul ihlal edildiği vakit buradan meşru bir karar çıktığını
iddia etmek, bunu ileri sürmek mümkün değildir. Maalesef, biz, çalışma
takvimimiz, tatilimiz, çalışma saatlerimiz başta olmak üzere bu usulün sürekli
ihlal edildiğini görüyoruz. Eskilerin güzel bir sözü var, der ki: “Tahtına
oturmayanın bahtına otururlar.” Eğer Türkiye Büyük Millet Meclisi bu anayasal
sistem içinde kendisine ayrılan yere oturmaz ise, kendisine verilen görevleri
yerine getirmez ise sürekli böyle, bürokratların hatalarını düzeltmek zorunda
kalır. Bunun pek çok örneğini gördük. Mesela, haziran öncesi gece saat ikilere,
üçlere kadar, sabahlara kadar burada Avrupa Birliğinin vize muafiyetiyle ilgili
kanunlar çıkardık. O zaman da söyledik, Kişisel Verilerin Korunması Kanunu’nda
dedik ki: “Arkadaşlar, Avrupa Birliğinin bu konudaki müktesebatı değişti, bu
kanun daha önceki duruma göre hazırlanmıştı, gelin bunu biraz sakin bir şekilde
yeni müktesebata göre tekrar yazalım ve buradan geçirelim.” “Hayır."
dendi. Ne oldu sonra? 72 maddelik yol haritasında yerine getireceğimiz
hususlardan eksik olduğuna karar verilen 5 taneden 1’incisi Kişisel Verilerin
Korunması Kanunu’nda kurumun ve kurulun bağımsızlığı ve kişisel veriler
konusundaki muafiyet ve istisnalardaki düzenlemelerin Avrupa müktesebatına
uymaması oldu. Muhtemelen ileride tekrar getireceğiz, tekrar burada gece
yarılarına kadar çalışıp ne olduğunu anlamadan oylayıp geçireceğiz.
Arkadaşlar,
muhtevaya değil, mensubiyete bakarsak; ne denildiğine değil, kimin dediğine
bakarsak burada milletin bize verdiği vekâleti doğru kullanmamış oluruz. Onun
için, Nabi’nin bir sözü var -Sayın Bakanımın adaşıdır- diyor ki: “Devlet aheste
gerektir cari.” Eğer aceleyle karar alırsak -ki, 15 Temmuz sonrası aldığınız
tedbirlerde de aynı sakıncalar çok…
(Mikrofon
otomatik cihaz tarafından kapatıldı) 
KADİR
KOÇDEMİR (Devamla) – …bariz bir şekilde kendisini gösteriyor- tekrar tekrar bu
tür kararları almak durumunda kalırız. Onun için, biz diyoruz, gelin, bir sene
bunu uzatalım ve bu bir sene içinde DSİ kendi tedbirini alsın. 
Önergemizin
kabulü konusunu tekrar düşünmenizi arzu ediyor, hepinize saygılar sunuyorum.
(MHP sıralarından alkışlar) 
BAŞKAN
– Teşekkür ederim Sayın Koçdemir.
Önergeyi
oylarınıza sunuyorum…
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Sayın Başkan, yoklama istiyoruz.
BAŞKAN
– Yoklama talebi var. 
Sayın
Demirel, Sayın Taşdemir, Sayın Kerestecioğlu, Sayın Konca, Sayın Yıldırım,
Sayın Aslan, Sayın Danış Beştaş, Sayın Kürkcü, Sayın Yıldırım, Sayın Baydemir,
Sayın Bilgen, Sayın Gaydalı, Sayın Toğrul, Sayın Irmak, Sayın Acar Başaran,
Sayın Zeydan, Sayın Botan, Sayın Akdoğan, Sayın Öztürk, Sayın Yıldırım.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur. 
Birleşime…

Var
mı? Bir dakika…
ENGİN
ALTAY (İstanbul) – Başkanım “Yoktur.” dediniz. Şimdi şaibeli oldu.
MERAL
DANIŞ BEŞTAŞ (Adana) – İsim okunsun.
BAŞKAN
– Pusula verenler çıkmasın lütfen.
Serkan
Bayram? Burada.
Nurettin
Nebati? Burada.
Sami
Dedeoğlu? Yok.
Hacı
Ahmet Özdemir? Burada.
Benimle
beraber 164…
MERAL
DANIŞ BEŞTAŞ (Adana) – Sisteme de bakın.
ENGİN
ALTAY (İstanbul) – Yok Başkanım. Bu şaibeli oldu böyle. Biz bunu kabul etmeyiz
Başkanım.
BAŞKAN
– Toplantı yeter sayısı yoktur.
Birleşime
on dakika ara veriyoruz. 
Kapanma
Saati: 18.56
BEŞİNCİ OTURUM
Açılma Saati: 19.09
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ (Bolu) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 126’ncı Birleşiminin Beşinci
Oturumunu açıyorum.
III.- YOKLAMA
BAŞKAN – Tasarının
2’nci maddesi üzerinde verilen değişiklik önergesinin oylamasından önce yapılan
yoklamada toplantı yeter sayısı bulunamamıştı.
Şimdi yeniden
elektronik cihazla yoklama yapacağız.
Yoklama için iki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
411 sıra sayılı
Kanun Tasarısı’nın görüşmelerine kaldığımız yerden devam edeceğiz.
Komisyon ve
Hükûmet yerinde.
3’üncü madde
üzerinde üç adet önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte
olan 411 sıra sayılı "Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ve
İstanbul Milletvekili Mehmet Akif Hamzaçebi'nin 19/04/2012 tarihli ve 6292
sayılı Orman Köylülerinin Kalkınmalarının Desteklenmesi ve Hazine Adına Orman
Sınırları Dışına Çıkarılan Yerlerin Değerlendirilmesi ile Hazineye Ait Tarım
Arazilerinin Satışı Hakkında Kanunda Değişiklik Yapılması Hakkında Kanun
Teklifi’nin (2/571) 3'üncü maddesinin aşağıdaki şekilde değiştirilmesini arz ve
teklif ederiz. 
Saygılarımızla.
 Kadim Durmaz  Selin
Sayek Böke Mehmet Bekaroğlu
 Tokat İzmir İstanbul
 Bihlun Tamaylıgil  Utku
Çakırözer Zekeriya Temizel
 İstanbul Eskişehir İzmir
 Musa Çam  Haydar
Akar
 İzmir  Kocaeli
MADDE
3- 31/8/1956 tarihli ve 6831 Sayılı Orman Kanununa aşağıdaki geçici madde
eklenmiştir.
"Geçici
Madde 10 — Bu maddenin yürürlük tarihinden önce Karayolları Genel Müdürlüğü
tarafından erişme kontrolü uygulanan karayollarında yapılan, işletilen,
işlettirilen veya yap-işlet-devret modeli esas alınarak yaptırılan ve işlettirilen
binalar ile hizmet tesisleri ve bakım işletme tesisleri, erişme kontrolü
uygulanan karayolunun müştemilatı sayılır. Bu bina ve tesislerin devlet
ormanlarında bulunması halinde Orman ve Su İşleri Bakanlığınca Karayolları
Genel Müdürlüğüne devrine bedelsiz olarak izin verilebilir."
BAŞKAN
– Sayın milletvekilleri, şimdi okutacağım iki önerge aynı mahiyette olduğundan
birlikte işleme alacağım. 
Türkiye Büyük
Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 3’üncü maddesinin tasarı metninden
çıkarılmasını arz ve teklif ederiz.
 Çağlar Demirel Besime
Konca Saadet Becerekli
 Diyarbakır Siirt Batman
 Abdullah Zeydan Ferhat
Encu Nihat Akdoğan
 Hakkâri  Şırnak Hakkâri
 Filiz Kerestecioğlu Demir
 İstanbul
Aynı
mahiyetteki diğer önergenin imza sahipleri:
 Mustafa Kalaycı Erhan
Usta Mehmet Günal
 Konya Samsun Antalya
 Erkan Akçay Erkan
Haberal Muharrem Varlı
 Manisa Ankara Adana
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkanım.
BAŞKAN
– Önergeler üzerinde, İstanbul Milletvekili Sayın Filiz Kerestecioğlu
konuşacak. 
Buyurun
Sayın Kerestecioğlu. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri;
öncelikle, böyle yasa yapılmaz demek istiyorum. Yıllarca hukukla uğraşan birisi
olarak, her şeyi birbirine katarak, bir torbanın içerisine koyarak böyle yasa
yapılmaz. Ne yasadaki doğa katliamları ne sit alanlarında yapılaşma ne
özelleştirmeler ne de belediyelere kayyum atanması ve illerin ilçe yapılması
çoğulcu, yerele, insanlara danışan bir akılla yapılmadığı gibi Meclise dahi son
dakika getiriliyor ve Meclis iradesine de saygı duyulmuyor. O nedenle, söz
aldığım madde de tıpkı bunun gibi, zaten orman alanlarında daha önce yapılmış
olan yıkımların, talanların ve bu vesileyle açılan yolların geçmişe dönük
olarak yasal kılıfının getirilmesidir. Bu konuda başka söz söylemeye aslında
gerek yok. 
Bugün,
darbe girişimi sonrasında millî birlik ve beraberlikten söz ediyorsunuz. Ancak
gerçekten, şu anda burada da bu yasalarla uygulamaya çalıştığınız şey çoğunluk
tahakkümünden başka bir şey değil ve bir başka darbe zihniyetini uygulamaya
devam ediyorsunuz. Hangi birlik ve beraberlikten söz ettiğinizi gerçekten
bilmek istiyoruz. Özellikle HDP ve birkaç farklı muhalif milletvekiline
dokunulmazlıklar kaldırılırken kurulan millî birlik ve beraberlikten mi söz
ediyorsunuz? Ya da o katliam yapan ve sonra çoğunun darbeci olduğu ortaya çıkan
askerî güçlere dokunulmazlık getirirken kurduğunuz millî birlik ve
beraberlikten mi söz ediyorsunuz? Yoksa darbe girişimi ve OHAL sonrasında
Yenikapı Mitingi’nden sonra oluşturduğunuz mini paketlerle anayasa yapacağınız
millî birlik ve beraberlikten mi söz ediyorsunuz? 6 milyon seçmeni,
çeperleriyle 20 milyon insanı, her türlü muhalefeti, rengi ve en başta Kürt
halkının iradesini yok sayarak ne millî birlik, beraberlik oluşabilir ne de
meşru bir anayasa yapabilirsiniz. Bu birliktelikten ancak baskı ve utanç çıkar,
bir kandırmaca çıkar, başka da bir şey çıkmaz. 
Her
gün burada kürsüye çıkan milletvekilleri, darbe girişiminden sonra şehit olan
insanlardan söz ediyor, onları anıyor, aynı zamanda Meclisin kapıları akın akın
ziyaretçilere açılıyor ve bombalanan yerler gösteriliyor. Peki, çok güzel.
Ancak bu insanlara karşı hiçbir sorumluluğunuz yok mu sizin? Sizler,
arkadaşlar, Darbe Komisyonuna üye verdiniz mi? Çocuk İstismarını Önleme Komisyonunda
da aynı şeyi yapmıştınız, ısrarlar üzerine komisyona üye vermiştiniz. Şimdi,
madem darbeye karşı birlik, beraberlik oluşacak, o zaman neden siz Darbe
Komisyonunu çalıştırmıyorsunuz? Neden insanları oyalıyorsunuz? Burada bir
komisyon kurulmadı mı hep beraber? Meclisi insanlara gezdirirken… Halkımıza
seslenmek istiyorum: Bu Mecliste bir Darbe Komisyonu oluşturuldu, bütün
partiler bir bildiriye ortak imza attılar ama bu Darbe Komisyonu çalışmaya
başlamış değil çünkü Adalet ve Kalkınma Partisi bu Komisyona üye vermiş değil
ve bu Komisyonun çalışmasını istemiyor. Neden peki? Acaba hedef şaşırtmak mı
istiyorsunuz, yoksa bu darbenin hiç mi siyasi kanadı yok? Hiç mi siyasetçi
yoktu bu darbe girişiminde? Bunlarla yüzleşmekten mi çekiniyorsunuz? 
Evet,
maalesef hamasetle yürütüyorsunuz her şeyi ve yıllardır ama öyle üç, beş yıl
falan değil; otuz yıldır, kırk yıldır cemaat örgütlenmesinden söz ediyoruz.
Kitaplar yazılmış, araştırmalar yapılmış, gazeteciler yazmışlar, söylemişler.
Şimdi siz kalkıp da bir örgütün adını “FETÖ” koydunuz diye Fethullah Gülen
Cemaati olmaktan çıkacak mı bu? Yeni bir örgüt mü kurdunuz yani? Böyle bir
örgüt mü olacak? Yeni bir yapılanma mı bu? Hayır, sizlerin yerleştirdiği,
birlikte “Beraber yürüdük o yollarda.” diye şarkı söylediğiniz bir yapılanma.
Darbe girişimiyle hesaplaşmak yerine bizlerle uğraşıyorsunuz. Darbeyi fırsata
çevirip her türlü muhalefeti yok etmek için kullanıyorsunuz ama başta da
söylediğim gibi, muhalefet partilerine de söylüyorum: Destek olmayın, yok
olursunuz. Buradan sadece utanç ve baskı çıkar, demokrasi de çıkmaz, demokrasi
nöbeti de çıkmaz; darbeyle, darbelerle hesaplaşma da çıkmaz. 
Saygılar
sunuyorum. (HDP sıralarından alkışlar)
BAŞKAN
– Aynı mahiyetteki önergenin diğer konuşmacısı, Adana Milletvekili Sayın Muharrem
Varlı’dır. (MHP sıralarından alkışlar)
Buyurun
Sayın Varlı. 
MUHARREM
VARLI (Adana) – Sayın Başkan, değerli milletvekilleri; grubumuzun vermiş olduğu
önerge üzerinde söz aldım. Bu vesileyle hepinizi saygıyla selamlıyorum.
Bu
maddede, yol kenarındaki orman arazilerinin Karayollarına devredilmesi
kanunlaştırılıyor yani eften püften bir şey. Zaten bu torba yasanın içerisinde
birçok eften püften şeyler var ama bunları hep biriktiriyorsunuz. Bir AKP
klasiği bu, yıllardan beridir ekim ayında, kasım ayında, aralık ayında Meclis
yatar; ne zamanki tatile gireceği zaman bindirme torba yasalar, bindirme torba
yasalar; getirir getirir buraya Meclisin önüne dayarsınız. Yani her zaman bunu
yapıyorsunuz, bu zaten sizin klasiğiniz, alışılagelmiş bir şey. 
Şimdi,
burada dikkatimi çeken bir şey bu, orman arazileri denilince 2/B’yle ilgili
Türkiye’deki problemler aklımıza geliyor. Yani daha hâlâ 2/B arazilerinin
satışlarıyla alakalı birçok problem yaşıyoruz. Yani bir ilçenin bir köyü ile
diğer köyünün arasındaki fiyat farklılıkları. Yani bir tarafta 2 bin lira
deniliyorsa tarlanın dönümüne, diğer tarafta 5 bin lira deniliyor; bir tarafta
bin lira deniliyor, öbür tarafta 6 bin lira deniliyor ve çok yüksek rayiç
bedeller konuluyor yani çiftçinin alamayacağı, çiftçinin kendi imkânlarıyla
sahip olamayacağı rayiç bedeller konuluyor. Dolayısıyla, bu arazilere de
başkaları talip oluyor ve netice itibarıyla orada anlaşmazlıklar ortaya çıkıyor
ve Allah esirgesin belki de sonucunda kan dökmeye kadar gidecek anlaşmazlıklar
çıkıyor. İşte bunu çözmek sizlerin ve bizlerin elinde. Defalarca burada gündeme
getirdim, dedim ki: “Gelin, bu konuda bir komisyon kuralım. Bu komisyon, gitsin
bölgelerde çalışsın, ziraat odası başkanlarını çağırsın, ilçe tarım müdürlerini
çağırsın; oradaki kaymakamı, yetkilileri çağırsın ve bilgi alsın ve ona göre de
bir fiyat oluşturalım, bir rayiç bedel koyalım.” ama her defasında bu
kulağınızdan girdi, bu kulağınızdan çıktı çünkü böyle bir kaygınız yok, böyle
bir derdiniz yok ki sizin; sizin derdiniz başka, sizin kaygınız başka. Burada
herkese bir şeyler veriyorsunuz, yine bu torba yasanın içerisinde çiftçiyle
alakalı hiçbir şey yok. Yani, Bütünşehir Yasası çıkardınız; Bütünşehir
Yasası’ndan sonra oradaki 2/B arazileri sıkıntılı, şu anda satışı sıkıntılı.
Bununla ilgili kanuni düzenleme yapmak lazım, defalarca söylüyorum burada, buna
da “Yok.” diyorsunuz.
Arkadaşlar,
bir şey yaparken öncelikle o bölgenin insanını düşünerek orada yaşayan, üreten,
çiftçilik yapan, alın terini toprağa döken, o topraktan çoluğunun çocuğunun
rızkını çıkarmaya çalışan insanların önceliğini hesap etmemiz lazım; onların bu
arazileri nasıl alabileceklerini, hangi parayla alabileceklerini hesap ederek
yola çıkmamız lazım. Ama, sizin, dediğim gibi çiftçilerle ilgili bir kaygınız
ve derdiniz olmadığı için buraya veryansın, bu kulaktan o kulağa geçip
gidiyorsunuz. 
Demin
gündem dışı konuşma yaptım, dedim ki: “Bu mısır fiyatları belli değil. Şu anda
çiftçi mısırı hasat ediyor. Aşağı yukarı yirmi gün oldu, hâlâ mısır fiyatları
belli değil.” 
Değerli
arkadaşlarım, bakın, iyi dinleyin burayı, 1 Temmuz itibarıyla mısırın fiyatı
800 bin lirayken şu anda mısırın fiyatı 660 bin lira ile 670 bin lira arasında;
eski parayla söylüyorum. Ya, bu, Allah’tan reva mıdır yani? Bu, sizin yanlış
politikalarınızın neticesinde bu duruma geldi. On beş gün içerisinde bu kadar
fiyat düşer mi bir üründe? Ama düşüyor, niye? Çünkü, sahip çıkmıyorsunuz. Ofis
çıksa “Ben peşin bedelle mısırı şu fiyattan alıyorum.” dese birdenbire piyasa
yükselecek ama yok, istiyorsunuz ki tüccar çiftçinin elinden toplasın, alsın;
çiftçinin elinde mal bittikten sonra kim kazanırsa -aracılar- kazansın, çiftçi
yine seyreden ve kaybeden olsun. Böyle bir mantıkla bu ülkede çiftçiyi
korumanız, çiftçiyi yaşatmanız, çiftçinin de para kazanması ve çoluğunun
çocuğunun rızkını çıkartması mümkün değil değerli arkadaşlarım. Her gün
evinizde kahvaltı yaparken, o sıcak sıcak çaylarınızı içerken yanında yediğiniz
sıcak ekmeği, peyniri, domatesi, salatalığı üreten bu çiftçi. Bunları
unutmayın, Allah rızası için unutmayın. 
Tekrar
tekrar söylüyorum, Hükûmetinizi de uyarın, bir an önce şu TMO’ya talimat
versin, bir an önce bu fiyatı belirlesin. 
Hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Varlı. 
Aynı
mahiyetteki önergeleri oylarınıza sunacağım. 
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkan, yoklama istiyoruz. 
BAŞKAN
– Yoklama talebi var. 
Sayın
Altay, Sayın Çam, Sayın Tarhan, Sayın Gürer, Sayın Karabıyık, Sayın Hürriyet,
Sayın Aydın, Sayın Arık, Sayın Tuncer, Sayın Doğan, Sayın Bektaşoğlu, Sayın
Arslan, Sayın Kayışoğlu, Sayın Akar, Sayın Akaydın, Sayın Tüzün, Sayın Tümer,
Sayın Öz…
BAŞKAN
– İki dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19/04/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
3'üncü maddesinin aşağıdaki şekilde değiştirilmesini arz ve teklif ederiz. 
Saygılarımızla.
Haydar AKAR (Kocaeli) ve
arkadaşları
MADDE
3- 31/8/1956 tarihli ve 6831 Sayılı Orman Kanununa aşağıdaki geçici madde
eklenmiştir.
"Geçici
Madde 10 — Bu maddenin yürürlük tarihinden önce Karayolları Genel Müdürlüğü
tarafından erişme kontrolü uygulanan karayollarında yapılan, işletilen,
işlettirilen veya yap-işlet-devret modeli esas alınarak yaptırılan ve işlettirilen
binalar ile hizmet tesisleri ve bakım işletme tesisleri, erişme kontrolü
uygulanan karayolunun müştemilatı sayılır. Bu bina ve tesislerin devlet
ormanlarında bulunması halinde Orman ve Su İşleri Bakanlığınca Karayolları
Genel Müdürlüğüne devrine bedelsiz olarak izin verilebilir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) - Katılmıyoruz efendim.
BAŞKAN
– Önerge üzerinde Kocaeli Milletvekili Sayın Haydar Akar konuşacak.
Buyurun
Sayın Akar. (CHP sıralarından alkışlar)
HAYDAR
AKAR (Kocaeli) – Sayın Başkan, değerli milletvekilleri; bir torba kanun
üzerinde konuşuyoruz. Torba kanunla da birçok kamu arazisinin, kamu mülkünün
satışı öngörülüyor, Özelleştirmeye devredilmesi öngörülüyor, eldeki tüm
imkânların çıkarılarak bunun bir mali kaynak olarak yaratılması öngörülüyor.
Peki,
bu mali kaynağa bu kadar ihtiyaç var da ülkenin mali kaynaklarının nasıl savrulduğunu
sizlerle paylaşmak istiyorum. Size bir ihaleden örnekler vereceğim. Şöyle
diyebilirsiniz: “Böyle ihaleye can kurban, herkes böyle ihaleyi almak
isteyebilir.” Nereden bahsettiğimi herhâlde tahmin edebiliyorsunuz, Osman Gazi
Köprüsü’nden bahsetmek istiyorum.
Evet,
Osman Gazi Köprüsü’nün gerçeğini bilirseniz, ne kadar bir maliyete mal olduğunu
bilirseniz ve o köprüyü yapanlara yirmi iki yılda ne kadar kazandırdığını
bilirseniz, devletin nasıl soyulduğunu, bu kadar imkân yaratmaya çalışılırken
bir taraftan da kaynakların nasıl başka taraflara peşkeş çekildiğini çok
rahatlıkla görebilirsiniz. 
Yine
sizin Bakanınız, 40 bin araç geçişi sağlandığını, 20 bin hedeflediklerini
söylediler ama resmî rakamlarını sormuşum, demişim ki: “1’le 26 Temmuz arasında
kaç araç geçti?” 1’le 26 Temmuz arasında 1 milyon 207 bin araç geçmiş.
Baktığınız zaman, 40 bin araca denk geliyor. Yalnız, bunu unutmayın ki 1’le 11
arası bayram ve bedava geçişlerin olduğu süre. 11’le 26 Temmuz arasında sadece
207 bin araç geçmiş otomobile eş değer; kamyonu, tırı, otobüsü, otomobili
hesaplanmış, otomobile eş değer 207 bin araç geçmiş. 207 bin aracı gün sayısına
böldüğünüzde günlük 15 bin rakamını yakalayamadığını görüyorsunuz. 15 bin
rakamını yakalayamıyoruz ama 40 bin geçiş garantisi vermişiz. 
Sadece
bu da değil; o geçen 15 bin araç için de -15 bin diyelim düz yoldan- 10 dolar
fark ödüyoruz çünkü bir indirime gidildi; bu, sözleşmede indirilen, yapılan bir
düzeltme değil. Devlet tarafından geçen araç için ödeme taahhüdü yapılan rakam
10 dolar. Günlük 500 bin TL yapıyor arkadaşlar, günlük 500 bin TL. Geri kalan
25 bin araç için günde 3 milyon TL parayı devlet ödüyor Osman Gazi Köprüsü
için. Toplamda günde 3,5 milyon TL para ödeniyor yapan firmalara Osman Gazi
Köprüsü’nde. Şimdi diyebilirsiniz ki 3,5 milyon nedir bu devlet için? Günlük
fiyattan bahsediyorum. Osman Gazi Köprüsü’nün yapım maliyeti yine kendi
Bakanlığının verdiği bilgilere göre 2 milyar 355 milyon TL, bugünkü dolar
kuruna çevirdiğiniz zaman 790 milyon dolar yapıyor yani Osman Gazi Köprüsü’nün
maliyeti 790 milyon. Peki, 40 bin aracın yıllık getirisi ne kadar? 512 milyon
dolar yani bir buçuk yılda Osman Gazi Köprüsü’nün maliyeti çıkıyor arkadaşlar,
bir buçuk yılda. Yapın hesabını, herkesle bu iddiaya varım, bir buçuk yılda. 
MUSTAFA
ILICALI (Erzurum) – Hesapları yanlış yapmışsın, hesaplar yanlış.
HAYDAR
AKAR (Devamla) - Geri kalan üç yıllık işletme yapım süresi var, on dokuz yıl,
yılda 512 milyon. İki yıl diyorum, geri kalan on yedi yıl 512 milyon doları
cebine koyacak vatandaşlar. Şimdi diyorsunuz ki devletin gelire ihtiyacı var,
kamunun mallarını satmak için bu torba kanunları getiriyorsunuz, öbür tarafta
devletin soyulmasına göz yumuyorsunuz. Eğer biraz inancınız varsa, eğer biraz
gerçekten devleti düşünüyorsanız, yetim hakkını düşünüyorsanız gelin hesabı
beraber yapalım diyorum. (CHP sıralarından alkışlar) En çok karşılaştırdığınız
şey -o dönemin Başbakanının, şimdiki Cumhurbaşkanının- Yuvacık Barajı’ydı,
Yuvacık Barajı. “Devleti zarara uğratıyordunuz.” diyorlardı. 
ALİM
TUNÇ (Uşak) – Evet, doğru.
HAYDAR
AKAR (Devamla) - Yuvacık Barajı’ndaki maliyet, Yuvacık Barajı’ndaki on beş
yıllık garanti su alımındaki maliyet, işletme yapım maliyetinin 4,2 katı
kazancı firmanın. 512 milyon dolara mal oldu, 2,3 milyar dolar on beş yıl
sonunda ödenen paraydı. Bu köprüde 11,2 kat ödüyoruz, 11,2 kat ödüyoruz. Eğer
devlet soyuluyorsa, devlet zarara uğratılıyorsa Yuvacık Barajı’nda devlet
zarara uğratılmıştır, belki haklısınız ama bu köprüde devlet soyuluyor
arkadaşlar, devlet soyuluyor ve siz bunlara gözünüzü yumuyorsunuz. Sizden
ricam, oturun hesabı beraber yapalım, Bakanlığın resmî rakamları burada. 
MUSTAFA
ILICALI (Erzurum) – Beraber yapalım, beraber yapalım.
HAYDAR
AKAR (Devamla) - Köprüye ihtiyacımız var mı? Var. Yola ihtiyacımız var mı? Var.
Bunlar yapılmalı mı? Yapılmalı. Bunları yaparken yandaşlara rant transfer etmek
değil, devleti soymak değil, o yetim hakkını korumak, kollamak olmalı diyorum.
Gerçekten de devletin büyük bir zararı var, büyük bir soygun var. Böyle ihaleye
can kurban diyorum ben, Allah herkese böyle ihale nasip etsin diyorum ama
gerçekten doğru değil.
MUSTAFA
ILICALI (Erzurum) – Hesapları beraber yapalım.
HAYDAR
AKAR (Devamla) – Gerekirse hesabını beraber yapalım, rakamlar burada, size
takdim edebilirim. Bana inanmıyorsanız Bakanınıza sorun, yapmaya da devam
edelim.
Hepinize
sevgiler, saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Akar.
Önergeyi
oylarınıza sunacağım.
lll.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Yoklama istiyoruz Sayın Başkan.
BAŞKAN
– Yoklama talebi var.
Sayın
Altay, Sayın Çam, Sayın Gürer, Sayın Karabıyık, Sayın Hürriyet, Sayın Aydın,
Sayın Arık, Sayın Akar, Sayın Tuncer, Sayın Aslan, Sayın Doğan, Sayın
Kayışoğlu, Sayın Tüzün, Sayın Akaydın, Sayın Bektaşoğlu, Sayın Tümer, Sayın
Tüm, Sayın Özdemir, Sayın Öz, Sayın Purçu, Sayın Sertel.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
Sayın
milletvekilleri, birleşime bir saat ara veriyorum.
Kapanma Saati: 19.39 
ALTINCI OTURUM
Açılma Saati: 20.42
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ (Bolu) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 126’ncı Birleşiminin Altıncı
Oturumunu açıyorum.
Birleşime
on dakika ara veriyorum.
Kapanma Saati: 20.43 
YEDİNCİ OTURUM
Açılma Saati: 20.52
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu) 
-----0-----
BAŞKAN
– Sayın milletvekilleri, Türkiye Büyük Millet Meclisinin 126’ncı Birleşiminin
Yedinci Oturumunu açıyorum.
411
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon?
Burada.
Hükûmet?
Burada.
4’üncü
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı "Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ve
İstanbul Milletvekili Mehmet Akif Hamzaçebi'nin 19/04/2012 tarihli ve 6292
sayılı Orman Köylülerinin Kalkınmalarının Desteklenmesi ve Hazine Adına Orman
Sınırları Dışına Çıkarılan Yerlerin Değerlendirilmesi ile Hazineye Ait Tarım
Arazilerinin Satışı Hakkında Kanunda Değişiklik Yapılması Hakkında Kanun
Teklifinin (2/571) 4'üncü maddesinin aşağıdaki şekilde değiştirilmesini arz ve
teklif ederiz.
Saygılarımızla.
 Kadim Durmaz  Selin
Sayek Böke Mehmet Bekaroğlu
 Tokat İzmir İstanbul
 Bihlun Tamaylıgil  Utku
Çakırözer Zekeriya Temizel
 İstanbul Eskişehir İzmir
 Musa Çam 
 İzmir
MADDE 4 – 6831
sayılı Kanun’a aşağıdaki geçici madde eklenmiştir.
“Geçici Madde 11
- Bu Kanunun 93 üncü maddesinin üçüncü fıkrasına göre müsadere olunan tesis,
6762 sayılı Kanun kapsamında fabrika veya ticarethane ise ve Cumhuriyet
Başsavcılığı tarafından kovuşturmaya yer olmadığına dair karar ya da yargılama
sonucunda mahkeme tarafından beraat kararı verilmişse, müsadere olunan bu tesisler
bu maddenin yürürlüğe girdiği tarihten itibaren dört yıl içinde Orman Genel
Müdürlüğünce yirmi dokuz yıllığına kiraya da verilebilir.”
BAŞKAN – Sayın
milletvekilleri, şimdi okutacağım iki önerge aynı mahiyette olduğundan birlikte
işleme alacağım.
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 4’üncü maddesinin tasarı metninden
çıkarılmasını arz ve teklif ederiz.
 Mustafa Kalaycı Erhan
Usta Mehmet Günal
 Konya Samsun Antalya
 Erkan Akçay Erkan
Haberal 
 Manisa Ankara 
Aynı mahiyetteki
diğer önergenin imza sahipleri:
 Çağlar Demirel Besime
Konca Saadet Becerekli
 Diyarbakır Siirt Batman
 Abdullah Zeydan Ferhat
Encu Nihat Akdoğan
 Hakkâri  Şırnak Hakkâri
 Müslüm Doğan
 İzmir 
BAŞKAN – Aynı
mahiyetteki önergelere Komisyon katılıyor mu?
PLAN VE BÜTÇE
KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın Başkan.
BAŞKAN –
Hükûmet?
KÜLTÜR VE TURİZM
BAKANI NABİ AVCI (Eskişehir) – Katılmıyoruz.
BAŞKAN – Önerge
üzerinde İzmir Milletvekili Sayın Müslüm Doğan konuşacak. (HDP sıralarından
alkışlar) 
MÜSLÜM DOĞAN
(İzmir) – Sayın Başkan, değerli milletvekilleri; ülkemizin büyük bir felaket
geçirdiği konusunda hiçbirimizin kuşkusu yoktur. Yapılmak istenen darbenin
başarısızlığa uğramasında halkımızın demokrasi bilinci çok önemli rol
oynamıştır. Bu bilinci geliştirmek için, halklarımız için yeni bir inşa
sürecinde cumhuriyetin demokratikleştirilmesi, egemen ulus ve egemen inanç
psikolojisinden de kurtulmamız gerekmektedir. Aksi takdirde oligarşik
bürokrasinin yeni kuşatmaları olası darbe süreçlerine hizmet edecektir.
Mustafa
Kemal Atatürk 1919 yılında “Kürtleri de bir öz kardeş olarak bağrımıza basıp
tekmil milleti bir nokta etrafında buluşturmalıyız.” derken bugünün ihtiyacı
olan demokratik ulusa işaret etmiştir. 
Değerli
milletvekilleri, Türk halkı ile Kürt halkı ve diğer halklar demokratik ulus
temelinde birleşmek zorundadır. Bu süreçten başka hiçbir çıkış yolu da yoktur.
Devletin
esas kuruluşuna ilişkin, anayasal düzlemde, 1918 ile 1921’li yıllarda belgeler
anlamında ortaya konan birkaç ana temayı size sunmak istiyorum. 
Devletin
esas kuruluşuna ilişkin anayasal düzlemde olan bu temel şeyler şunlardır:
Türkler
ve Kürtler ortak vatanları üzerinde birlikte yaşamaya karar vermişlerdir. Bu
karar 2 Aralık 1918 tarihinde Vilayat-ı Şarkiye Müdafaa-i Hukuk-u Milliye
Cemiyetinin kuruluşuyla birlikte alınan bir karardır. Bu karar Türk ve Kürt
temsilcilerini birleştiren kongrelerde ve Büyük Millet Meclisinde açıklandığı
gibi, Türklerin ve Kürtlerin Kurtuluş Savaşı’nda omuz omuza savaşmaları ve
vatanlarını birlikte kazanmalarıyla fiilen ortaya konmuştur. 
Ortak
vatan, Kürtlerin ve Türklerin ve diğer halkların yaşadığı alan olarak ifade
edilmiştir.
Ortak
cumhuriyet, millet adına kurucu irade aslında milleti bir bileşke vektör olarak
görmektedir. Yani, Büyük Millet Meclisi Türklerin ve Kürtlerin ortak Meclisidir
ve Türkiye Cumhuriyeti Hükûmeti de Kürtlerin ve Türklerin ortak hükûmeti olarak
belirlenmiştir. 
Asli
kurucu unsurlar anlamında da Kürtler ve Türkler asli kurucu olarak o dönemin,
cumhuriyetin kurucuları tarafından ortaya konmuştur.
Ortak
kimlik ve kardeşlik konusunda da bu iki kurucu unsur ortak millî kimliğe, bir
millete mensup yani demokratik ulusun iki bileşeni olarak da ayrıca tarif
edilmiştir.
Şûralarda
özerk yönetim anlamında da Türkiye Büyük Millet Meclisinin yönetiminde ve
denetiminde olur verilmiştir. 
Son
olarak da Kürtlerin bu ülkenin kurucu unsurları olarak eşit yurttaşlık
temelinde tüm haklardan yararlanacağı hususu da ayrıca belirtilmiştir. 
Peki,
ne oldu da bu kurucu iradenin aldığı kararlar hayat bulmadı, sorun büyüyerek
buraya kadar geldi? Tek sorun, aslında egemen ulus ve egemen inanç sistemine
dönülerek resmî bir ideoloji teşekkül ettirilmiştir, inançlar ve diller yok
edilmeye çalışılmıştır. 
Demokrasi
mücadelesi içerisinde o kadar çok çeşitlilik vardır ki İslami kesimin
mücadelesi, sınıf mücadeleleri, Kürt siyasi mücadelesi, Alevilerin
vermiş olduğu mücadeleler maalesef mevcut resmî ideolojiyle örülmüş, devletin
ağır müdahaleleriyle karşılaşmıştır. Son kırk yıldaki bilanço, halklarımızın
kaldıracağı boyutu maalesef aşmıştır. Halklar, inançların çığlığı ağır bir
şekilde bastırılmaya devam edilmektedir. 
Bu
tespitler bize daha bir ay önce yaşadığımız darbenin ülkeyi nereye götüreceğini
açıkça ortaya koyarken devletin yeniden inşasından çokça bahseder hâle geldik.
Aslında haklıyız da, neredeyse geç de kaldık diyebiliriz. Ancak bu tespitler
yapılırken darbe sonrası geliştirilmek istenilen OHAL rejimi Hükûmeti yanlış ve
onarılması güç süreçlere sürüklemektedir. Alınan kararlar ve kanun hükmünde
kararnameler süreçle ilgili olmayıp ülkenin geleceğiyle ilgili, devletin
şekliyle ilgili stratejik kararlardır. Bu kararlar Türkiye Büyük Millet
Meclisinde ele alınmalı, tartışılmalıdır. Türkiye Büyük Millet Meclisinin baypas
edilmesi, çoğulcu demokrasiye vurulmuş bir darbedir. Gazeteleri kapatarak,
aydınları tutuklayarak, demokratik kurumlara yönelerek devleti inşa
edemezsiniz. 
15
Temmuz askerî darbe girişimi sonrasında gündeme getirilen ve çeşitli kent
merkezlerinde bulunan kent planlarında askerî alan kullanımına ayrılmış olan
alanların bu işlevlerinin sonlandırılmasına yönelik, olağanüstü hâl kapsamında,
kanun hükmünde kararnamelerle yasal düzenlemeler yapılmak istenmektedir. Burada
sorun bu mekânların kent merkezinde olması değildir. Mesele askerî vesayetin
bir türlü demokrasimiz üzerinden kaldırılamayışıdır. Mesele oligarşik askerî
bürokrasinin demokratikleştirilmesi… 
(Mikrofon
otomatik cihaz tarafından kapatıldı) 
BAŞKAN
- Teşekkür ederim Sayın Doğan. 
MÜSLÜM
DOĞAN (Devamla) – …şeffaf bir kamu kurumuna dönüştürülmesi meselesi de eş
zamanlı olarak ele alınmalıdır. 
Saygılar
sunarım. (HDP sıralarından alkışlar)
BAŞKAN
– Teşekkür ederim.
Aynı
mahiyetteki önergeler üzerinde, ikinci olarak, Samsun Milletvekili Sayın Erhan
Usta konuşacak. 
Buyurun
Sayın Usta. (MHP sıralarından alkışlar)
ERHAN
USTA (Samsun) – Sayın Başkan, değerli milletvekilleri; şimdi kanun tasarısının
bu 4’üncü maddesinde Orman Kanunu’nda bir değişiklik yapılmak isteniyor. Önce
biraz bunun, tasarının ilk hâlinde maddeyi bir anlatmak istiyorum, ondan sonra
bu hâline geleceğim. Tasarının ilk hâlinde bir mahkeme kararı var. Mahkeme
diyor ki: “Filanca yer orman arazisidir.” Fakat kanun tasarısındaki madde bu
mahkemenin “ormandır” dediği arazi için onun orman vasfını kaybettirmeye
yönelik bir düzenleme yapıyordu. Bunu hemen başlangıçta söylemek lazım. Bir
yere özel olduğu söyleniyor bunun. Tabii, başka bu vasıfta yer var mı, o çok
fazla bilinmiyor ama Burdur’da bir yere ait olduğu da söyleniyor. Şimdi, bu
apaçık Anayasa’ya aykırı bir durum. Yani kanunla bir şeye o orman vasfını
yitirtemezsiniz. Anayasa’nın 169’uncu maddesine aykırı. Tabii, biz buna
Komisyonda çok direnince sonradan bir değişiklik yapıldı ve önümüze bu madde
geldi. Bu maddede ne yapılmak isteniyor? Bu maddede de yine, işte, “Müsadere
olunan fabrika gibi tesislerde maddenin yürürlüğe girdiği tarihten itibaren
dört yıl içinde Orman Genel Müdürlüğünce kırk dokuz yıllığına kiraya
verilebilir.” diye bir düzenleme önümüze getirildi. Şimdi, tabii, işin enteresan
yanı aslında 19 Nisan 2012’de yapılan bir değişiklik. Aynen yine böyle geçici
madde değişikliği yapılmış, buna imkân verilmiş o zaman da, yirmi dokuz
yıllığına imkân verilmiş, o zaman bu işlem yapılmamış. Bu neden yapılmadı,
nasıl oldu? Tabii, o kısmını biz bilmiyoruz. Ancak insanın aklına şu geliyor:
Yani, o düzenleme o zaman çıktı fakat, tabii, kiraya vermek, kiralamak, burayı
almak burayla ilgilenenlerin işine gelmediği için muhtemelen, işte, “Biz bir
kanun değişikliği yaparak buranın tamamının orman vasfını değiştirip
satılmasına imkân kılınacak…” şekilde belki bir düşünce içerisine girilmiş
olabilir. Tabii, bu kısmı işin spekülasyon kısmı. Ancak şurası çok net ki: Bir
defa, Hükûmet tamamen Anayasa’ya aykırı bir şeyi bize getiriyor ve işin tuhaf yanı
gerekçede bu Anayasa’ya apaçık aykırı olan şey savunuluyor ve oraya gelen
bürokratlar da Anayasa’ya aykırı olan bu maddeyi savunmak durumunda
bırakılıyor. Biraz teknik toplantıda bürokratları sıkıştırınca bürokratların
kendisi bunun Anayasa aykırı olduğunu da itiraf ediyorlar. Yani bunlar hiç hoş
şeyler değil, bunlar olacak iş değil. Yani, önce, tabii, şimdi, burada şöyle
bir durum: Efendim, işte, fiilî orman var hukuki orman var. Nedir bu? Siz
ormanı yakacaksınız, yıkacaksınız, aradan on yıl geçecek, on beş yıl geçecek,
yirmi yıl geçecek ondan sonra diyeceksiniz ki, “Ya, burada orman mı var da
buraya orman arazisi diyorsunuz, hadi burayı bize verin, inşaat yapalım,
alalım, satalım.” diyeceksiniz. Böyle bir şey olmaz. Yani yak, yık, ortadan
kaybet, ondan sonra fiilî durum var... Böyle yaparsak orman kalmaz, herkes bir
yeri yakar, on beş yıl sonra da burada zaten orman yok diye gelir, bu sefer
oranın orman arazisi olmaktan çıkartılmasını sağlar. Bu durumda Türkiye'de
orman kalmaz.
Tabii,
bu fiilî durum, hukuki durum meselesi bize tanıdık geliyor. Özellikle 15 Temmuz
öncesinde bir koro hâlinde Adalet ve Kalkınma Partisi Hükûmeti, yetkilileri,
milletvekilleri, devleti yönetenler “Efendim, fiilî durum var.” Özellikle bu
başkanlık sistemiyle ilgili olarak “Fiilî durum var.” “Fiilen artık başkanlık
sistemi gelmiştir.” Hukuk devletinde böyle bir şey yok arkadaşlar. Sen hukuku
tanımayacaksın, fiilî durum yaratacaksın ondan sonra buradan hareketle peşinden
hukuk yapacaksın. Aynı ormandaki kafa ile başkanlık sistemindeki kafa, aynı
kafa. Bu şekilde hukuk devleti olmaz. Bu şekildeki davranışların bu ülkeyi
nereye getirdiğini gördük. İnşallah 15 Temmuzda bundan ders çıkartılmıştır diye
düşünüyorum. Şu anda bu tür meseleleri biraz duymuyoruz, rahatız ama tabii, bir
süre sonra bunu duymayacağımıza ilişkin bir garanti de yok.
Dolayısıyla,
arkadaşlar, kanunları doğru yapmamız lazım, Anayasa’ya uygun yapmamız lazım.
Anayasa yanlışsa oturalım, hep beraber Anayasa’yı değiştirelim ama Anayasa
varsa ortada buradan sonra hukuki durum, fiilî durum diye bir ayrım olmaz.
Hukuk devletinde bu tür şeyler çalışmaz. Hukuk devleti kanunları doğru yapar ve
hukuku doğru uygular. Bunu böyle yapmadığımız sürece ülkeyi kaostan,
karışıklıktan kurtarma imkânımız olmaz.
Ben
Genel Kurulu saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Usta.
Aynı
mahiyetteki önergeleri oylarınıza sunacağım.
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Sayın Başkan…
BAŞKAN
- Yoklama talebi var.
Sayın
Demirel, Sayın Kerestecioğlu, Sayın Taşdemir, Sayın Konca, Sayın Yıldırım,
Sayın Aslan, Sayın Danış Beştaş, Sayın Acar Başaran, Sayın Aydoğan, Sayın Kürkcü,
Sayın Toğrul, Sayın Baydemir, Sayın Bilgen, Sayın Gaydalı, Sayın Doğan, Sayın İrmez,
Sayın Botan, Sayın Yıldırım, Sayın Geveri, Sayın Öztürk.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
– Önergeleri oylarınıza sunuyorum: Kabul edenler... Kabul etmeyenler...
Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı "Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ve
İstanbul Milletvekili Mehmet Akif Hamzaçebi'nin 19/04/2012 tarihli ve 6292
sayılı Orman Köylülerinin Kalkınmalarının Desteklenmesi ve Hazine Adına Orman
Sınırları Dışına Çıkarılan Yerlerin Değerlendirilmesi ile Hazineye Ait Tarım
Arazilerinin Satışı Hakkında Kanunda Değişiklik Yapılması Hakkında Kanun
Teklifinin (2/571) 4'üncü maddesinin aşağıdaki şekilde değiştirilmesini arz ve
teklif ederiz.
Saygılarımızla.
Mehmet Göker (Burdur) ve
arkadaşları
MADDE
4 – 6831 sayılı Kanun’a aşağıdaki geçici madde eklenmiştir.
“Geçici
Madde 11 - Bu Kanunun 93 üncü maddesinin üçüncü fıkrasına göre müsadere olunan
tesis, 6762 sayılı Kanun kapsamında fabrika veya ticarethane ise ve Cumhuriyet
Başsavcılığı tarafından kovuşturmaya yer olmadığına dair karar ya da yargılama
sonucunda mahkeme tarafından beraat kararı verilmişse, müsadere olunan bu
tesisler bu maddenin yürürlüğe girdiği tarihten itibaren dört yıl içinde Orman
Genel Müdürlüğünce yirmi dokuz yıllığına kiraya da verilebilir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde Burdur Milletvekili Sayın Mehmet Göker konuşacak.
Buyurun
Sayın Göker. (CHP sıralarından alkışlar)
MEHMET
GÖKER (Burdur) – Sayın Başkan, değerli milletvekilleri; 411 sıra sayılı kanunun
4’üncü maddesi üzerinde söz almış bulunmaktayım. Yüce heyetinizi saygıyla
selamlıyorum.
Tasarının
4’üncü maddesiyle 6831 sayılı Orman Kanunu’na bir geçici madde eklenmektedir.
Bu kapsamda fabrika veya ticarethane için cumhuriyet başsavcılığı tarafından
kovuşturmaya yer olmadığı zannıyla beraat kararı verilmişse, dört yıl içinde
kırk dokuz yıllığına kiraya verilebileceği öngörülmektedir. Bu maddeyle
Burdur’da da senelerdir tartışılan ve bir türlü çözüme ulaştırılmayan BURTRAK
yani Burdur traktör fabrikası arazisinin çözüme kavuşturulacağını düşünüyor,
kendi memleketim adına bu yasaya destek veriyorum. Ancak, torba yasanın tam bir
felaket olduğunun da altını çiziyorum. 
Darbelerden
ve darbe girişimlerinden çok çekmiş bir ülke olarak, 15 Temmuzda yapılan bu
girişimi nefretle ve esefle kınıyorum. Hükûmetler geçici, devletler bakidir.
Ülkemizde de artık bir an önce liyakat sistemi devreye konmalıdır.
Evet,
bugün günlerden 17 Ağustos. O büyük yıkımın üstünden tam on yedi sene geçti. Bu
doğal felakette bir kez daha anladık ki deprem değil, binalar insanları
kaybettirmekte. Kaybettirdiğimiz canlara buradan Allah’tan rahmet diliyorum.
Bu
vesileyle… Burdur Devlet Hastanesinin, daha önce de bahsettiğim gibi, teknik
inceleme sonucunda depreme dayanıksız olduğu bilimsel raporlarla
kanıtlanmıştır. Günde 3 bin kişinin girip çıktığı düşünülürse, aciliyeti önem
arz etmektedir.
Yatırım
planına alınmış olan devlet hastanesi yapımı için yer aranmaktadır. Bu kapsamda
özelleştirilmesi düşünülen Burdur şeker fabrikası arazisinin 50 dönümü proje
için ayrılabilir ve Burdur çok acil ve önemli bir sorununu çözümlemiş olur.
Öte
yandan, askerî birliklerin il dışına çıkarılması gündemdedir. Burdur’da da
bulunan askeri birlik ile il dışında ve dağ başında bulunan üniversitemiz
kampüsü yer değiştirilerek Burdur’un ekonomisi bir miktar nefes aldırılabilir.
Evet, pratikte bir miktar pahalı görülse de bu proje, tüm kentin bir yaşamını,
kültürel gelişimini ve ekonomisini düşündüğünüzde çok da önemli bir yer
tutmamaktadır. Bu nedenle YÖK’ün ve Millî Savunma Bakanlığının bir girişimde,
ortak bir girişimde bulunarak sorunu kolaylıkla çözebileceği aşikârdır. 
Diğer
bir konu ise sayın milletvekillerimizin, iktidar milletvekillerimizin
yardımıyla yapılan yardımlar, özellikle bu sosyal dayanışmanın tavan yaptığı
günümüzde nedense sadece muhalif belediyeler hariç tutularak yapılmaktadır.
Bunun tekrar gözden geçirilmesini, yardımların muhalif belediyeleri de
kapsayacak şekilde artarak devam etmesini bekliyoruz. 
Diğer
bir taraftan da görevden el çektirmelerle mağdur edilen kesimle ilgili olarak…
Burdur’da da EĞİTİM-İŞ’ten 7 kişi, 4 kişi de EĞİTİM SEN’den olmak üzere
toplamda 11 öğretmenimiz FETÖ üyeliğinden açığa alınmıştır. Bu, akılla,
mantıkla izah edilebilecek bir durum değildir; tamamen İl Millî Eğitim
Müdürümüzün inisiyatifi dâhilinde ve kişisel nefrete ve husumete dayalı olarak
bir yapılandırmadır. 
BAYRAM
ÖZÇELİK (Burdur) – Sosyal paylaşımlardan dolayı.
MEHMET
GÖKER (Devamla) – FETÖ de var.
Bir
diğer konu ise Burdur’daki süt üreticilerinin dört aydır destekleme ücretlerini
alamayışıdır. Öte yandan, yine krema konusunda bir talep fazlalığı vardır. Bu
konuda devletin bir an önce desteklemeyi planlayarak üreticinin mağduriyetinin
önüne geçmesi lazımdır. 
Son
olarak da daha önceki dönemde başlatılan kültür merkezinin yapımı devam
etmemekte ve bu nedenle bina yapımsızlık ve maddi kaynak yetersizliğinden
dolayı çürümeye yüz tutmuştur. Burdur Belediyesinin, ekonomik olarak düşünürsek
Sayın Bakanım, bunun altından kalkması mümkün değil. Kültür Bakanlığının bu
konuda devreye girmesini ve binanın işleme kavuşmasını istiyoruz. 
Yüce
Meclisi saygılarımla selamlıyorum. (CHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkanım, yoklama talebimiz var. 
BAŞKAN
– Yoklama talebi var. 
Sayın
Altay, Sayın Çam, Sayın Kara, Sayın Öz, Sayın İrgil, Sayın Karabıyık, Sayın Atıcı,
Sayın Kayışoğlu, Sayın Yarkadaş, Sayın Türkmen, Sayın Yalım, Sayın Doğan, Sayın
Özdemir, Sayın Hürriyet, Sayın Göker, Sayın Kuşoğlu, Sayın Bektaşoğlu, Sayın
Özdiş, Sayın Çamak, Sayın Tamaylıgil, Sayın Sertel, Sayın Tanal.
İki dakika süre
veriyorum ve süreyi başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sayın
milletvekilleri, tasarının 4’üncü maddesi oylamasının açık oylama şekliyle
yapılmasına dair bir istem vardır. Şimdi, istem sahibi sayın milletvekillerinin
adlarını tespit edeceğim, Genel Kurulda olduklarına dair bir tespit yapacağız.

Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 4’üncü
maddesinin oylamasının açık oylama şeklinde yapılmasını arz ve teklif ederiz.
Sayın
Göker? Burada.
Sayın
Adıgüzel? Burada.
Sayın
Tanal? Burada.
Sayın
Berberoğlu? Burada.
Sayın
Türkmen? Burada.
Sayın
Yedekci…
ENGİN
ALTAY (İstanbul) – Tekeffül ediyorum Sayın Başkan.
BAŞKAN
– Sayın Altay.
Sayın
Tamaylıgil? Burada.
Sayın
Kayışoğlu? Burada.
Sayın
Özdemir? Burada.
Sayın
Karabıyık? Burada.
Sayın
Kara? Burada.
Sayın
Çam? Burada.
Sayın
Kuşoğlu? Burada.
Sayın
Doğan? Burada.
Sayın
Özdiş? Burada.
Sayın
Öz? Burada.
Sayın
Arslan? Burada.
Sayın
İrgil? Burada.
Sayın
Demir? Burada.
Sayın
Zeybek? Burada.
Açık
oylamanın şekli hakkında Genel Kurulun kararını alacağım. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Alınan
karar gereğince açık oylama elektronik cihazla yapılacaktır. 
Oylama
için iki dakika süre veriyorum ve süreyi başlatıyorum. 
(Elektronik
cihazla oylama yapıldı)
BAŞKAN
– Sayın milletvekilleri, 411 sıra sayılı Kanun Tasarısı’nın 4’üncü maddesinin
yapılan açık oylama sonucunu açıklıyorum:
“Kullanılan
oy sayısı : 217
Kabul : 189
Ret : 28 (x)
 Kâtip Üye Kâtip
Üye
 Ali Haydar Hakverdi Fehmi
Küpçü
 Ankara Bolu”
Böylelikle
4’üncü madde de kabul edilmiş oldu. 
5’inci
maddede üç adet önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 5’inci maddesindeki "yer
alan" ibaresinin "geçen" şeklinde değiştirilmesini arz ve teklif
ederiz.
 Mustafa Kalaycı Erhan
Usta Mehmet Günal
 Konya Samsun Antalya
 Deniz Depboylu Erkan
Haberal Kadir Koçdemir
 Aydın Ankara Bursa
Türkiye Büyük
Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 5’inci maddesinde yer alan "kazanç
istisnası: şeklinde" ibaresinin "istisnası: şeklinde
değiştirilmiş" şeklinde değiştirilmesini arz ve teklif ederiz.
 Çağlar Demirel Besime
Konca Saadet Becerekli
 Diyarbakır Siirt Batman
 Abdullah Zeydan Ferhat
Encu Nihat Akdoğan
 Hakkâri  Şırnak Hakkâri
 Mehmet Ali Aslan
 Batman
Türkiye Büyük
Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19/04/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
5'inci maddesinin aşağıdaki şekilde değiştirilmesini arz ve teklif ederiz.
 Akın Üstündağ  Lale
Karabıyık Tahsin Tarhan
 Muğla Bursa Kocaeli

 Bihlun Tamaylıgil  Erkan
Aydın Ali Yiğit
 İstanbul Bursa İzmir
 Aytuğ Atıcı
 Mersin
MADDE
5- 31/12/1960 tarihli ve 193 sayılı Gelir Vergisi Kanununun 20 nci maddesinin
başlığı "Kreş ve çocuk ve yaşlı gündüz bakımevleri ile eğitim ve öğretim
işletmelerinde kazanç istisnası:" şeklinde ve aynı maddenin birinci
fıkrasının birinci cümlesinde yer alan "Okul öncesi eğitim" ibaresi
"özel kreş ve çocuk ve yaşlı gündüz bakımevleri ile okul öncesi eğitim"
şeklinde değiştirilmiş ve aynı fıkranın ikinci cümlesine "İstisna,"
ibaresinden sonra gelmek üzere "kreş ve çocuk ve yaşlı gündüz bakımevleri
ile" ibaresi eklenmiştir.
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde Mersin Milletvekili Sayın Aytuğ Atıcı konuşacak.
Buyurunuz
Sayın Atıcı. (CHP sıralarından alkışlar) 
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar, Türkiye varlık fonu kurulması kanun tasarısının 5’nci maddesiyle
ilgili olarak verdiğimiz önerge üzerine söz almış bulunuyorum. Çocukların
çağdaş, laik, demokratik eğitim almasını isteyen bütün milletvekillerini
saygıyla selamlıyorum.
Değerli
arkadaşlar, bu maddeyle kreş ve gündüz bakımevlerine ilk beş dönem vergi
muafiyeti getiriyoruz, bu çok iyi bir şey. Kreşlerden, gündüz bakımevlerinden
ilk beş dönem vergi alınmaması bu kreşleri ve gündüz bakımevlerini teşvik
ediyor, bu iyi. Peki, bunun yürürlüğü ne zaman? 1/1/2017. Değerli Komisyon
üyeleri, 1/1/2017 yılında başlattığınız bir madde için biz diyoruz ki gelin,
bunu bütün kreşlere hemen uygulayalım. Ama şu kaderin cilvesine bir bakın ki
bir kadın Komisyon üyesi buna karşı çıkıyor. 
Biz
diyoruz ki Sayın Milletvekilim, Sayın Komisyon Temsilcisi, kadınları
destekleyelim. Bu kadınlar, Türkiye’deki kadınlar evleniyorlar, çocuk sahibi
oluyorlar, çocuk sahibi olduktan sonra her 4 kadından birisi boşanıyor çünkü
çocuğuna bakamıyor. Gündüz bakımevlerini, kreşleri teşvik edelim, kadınlar
boşanmasın, çocuklarını bu kreşlere götürsünler, orada iyi bakılsın, çağdaş
eğitim alsın ve bütün kreşleri kapsasın diyoruz ve siz buna “Hayır.”
diyorsunuz. Tarih bunu yazdı, yazacak ve biz de söyleyeceğiz. Keşke sizin
yerinizde bir erkek Komisyon üyesi oturuyor olsaydı o zaman benim içim
yanmazdı. 
Ben
bir çocuk hekimiyim. Bu çocuklara hangi koşullarda bakıldığını, bu çocukların
hangi dönemlerde beyinlerinin geliştiğini çok iyi bilirim. 0-4 yaş arası çocuk
sayısı ülkemizde 6 milyon 768 bindir. Bakın, 6 milyon 768 bin çocuğun vebali
hepimizin üzerinedir. Biz diyoruz ki: Bu vebali taşımak istemiyoruz. Gelin, bu
çocuklara okul öncesi kreş eğitimini verelim ve bu kreşleri teşvik edelim. Siz
de “hayır” diyorsunuz. (AK PARTİ sıralarından gürültüler) Bakın, içinizden
kadın sesleri geliyor kulağıma ama ne dediğini anlamıyorum, muhtemelen siz de
“hayır” diyeceksiniz. 
Sayın
milletvekilleri, bakın, bu önergemize eğer “hayır” derseniz bütün kreşlerin
teşvikine engel olmuş olacaksınız yani bu anneler çocuklarını kreşe göndermekte
zorlanacaklar. Biz daha da ileri gidip bütün kreşlerin ücretsiz olmasını
istiyoruz, aslında kanun da bunu emrediyor, “Her iş yerinde eğer 50’den fazla
insan çalışıyorsa kreş açılması mecburidir.” diyor ama denetimi iyi
yapamadığınız için, ülkemizi iyi yönetemediğiniz için maalesef ve de maalesef
bu kreşler açılmıyor. Kreş açılmayınca kadın çocuğunu bir yere bırakıp işe
gidemiyor. 
Sayın
kadın milletvekillerimiz, kadın istihdamı Türkiye’de yüzde 30; benim rakamım
değil, sizin Hükûmetinizin rakamı. OECD ortalaması yüzde 47. Şimdi, hâl
böyleyken biz Allah rızası için kadınları iş gücüne katalım ama çocuklar da
geleceğimiz, bunlar bizim evlatlarımız, bunları da iyi yetiştirelim diye
çırpınırken oradan birileri zıplayıp bir şeyler söylüyor. Yapacağınız bir tek
şey var: Bu önergeye “evet” oyu vermek. Bu sizin hem kadınlık hem müvekkillik
hem de insanlık görevinizdir, biz erkeklerin de insanlık görevidir. Bunu yapmak
mecburiyetindeyiz. Eğer bunu yapmazsak hem çocuklarımızın gelişimi hem de
kadınların iş hayatındaki gücü azalacak. Biz bu vebalin altına girmek
istemiyoruz, diyoruz ki: “Hemen, kreşler ve gündüz bakımevleri desteklensin,
vergiden muaf olsun ve zaman içerisinde bütün bunlar ücretsiz olsun, tıpkı
Avrupa’da olduğu gibi.” Ama bu sizin işinize gelir mi, bu çocuklar laik, çağdaş
eğitim alırlar diye korkar mısınız onu da bilemem.
İyi
akşamlar. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunacağım:
lll.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz efendim.
BAŞKAN
– Yoklama talebi var.
Sayın
Özel, Sayın Çam, Sayın Kara, Sayın Atıcı, Sayın Adıgüzel, Sayın Gürer, Sayın
Arslan, Sayın Hürriyet, Sayın Kayışoğlu, Sayın Yalım, Sayın Türkmen, Sayın
Doğan, Sayın Özdemir, Sayın Yarkadaş, Sayın Göker, Sayın Karabıyık, Sayın
Çamak, Sayın Bektaşloğlu, Sayın Bekaroğlu, Sayın Yedekci.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 5’inci maddesinde yer alan "kazanç
istisnası şeklinde" ibaresinin "istisnası şeklinde
değiştirilmiş" şeklinde değiştirilmesini arz ve teklif ederiz.
Mehmet Ali Aslan (Batman)
ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde Batman Milletvekili Sayın Mehmet Ali Aslan konuşacak.
Buyurun.
(HDP sıralarından alkışlar)
MEHMET
ALİ ASLAN (Batman) – Sayın Başkan, Sayın Divan ve Sayın Genel Kurulu saygıyla
selamlıyorum. İlk defa, konuşmam esnasında bu kadar çok arkadaşı bir arada
görmenin mutluluğunu yaşıyorum.
Tabii,
kreş ve gündüz bakımevleriyle ilgili bir önerimiz var, bir önerim var: Biz
isteriz ki kreşlerde çocuklara ana dilleriyle de eğitim verilsin. Ana dilde
eğitim deyince hemen aklınıza Kürtçe gelmesin. Bu ülkede yaklaşık 16 dil
konuşuluyor; bunun içinde Arapça, Süryanice, Ermenice, Çerkezce, Lazca, Romanca
ve birçok dil var. 
Tabii,
darbeyle ilgili de konuşma fırsatı bulamamıştık. Darbeyi buradan şiddetle
kınıyoruz. İnanır mısınız, darbe akşamı televizyonları izlerken, dinlerken,
bakanlar konuşurken, Başbakan konuşurken HDP’li vekiller konuşuyor
zannediyordum çünkü demokrasiden, seçilmiş halk iradesinden söz ediliyordu;
tanklara, toplara karşı yürünmesi gerektiğinden, tankların, topların
durdurulması gerektiğinden, halkın sokaklara çıkması gerektiğinden söz
ediliyordu. Tabii, sonra baktım ki AKP’li vekiller, bakanlar bunu söylüyor.
Bizim yıllardır söylediğimizi maalesef sadece darbe akşamı hissedebildiniz. 
Şunu
söyleyeyim: Arkadaşlar, daha önce de göstermiştim, 29 Aralık 2015’te -Başkanım,
siz de görün- bu Emniyet Müdürü Batman Emniyet Müdürüydü ve ben sivil bir
polise kimlik sorunca bu dedi ki: “Biz devletiz.” ve beni iteledi. “Ben
devletim.” dedi şu fotoğrafta gördüğünüz Emniyet Müdürü. Ben bunu gösterirken
de iktidar sıralarından birçok vekil “Oh, iyi yapmış.” gibi laflar söylüyordu
ama ne ilginçtir ki aynı Emniyet Müdürü geçtiğimiz günlerde Zaho’da yakalandı.
(HDP sıralarından alkışlar) Gülenist hareket tarafından yani onlarla irtibatlı
olduğundan dolayı yakalandı. Karşılaştıralım, aynı kişi “Ben devletim.”
diyordu, şimdi onu yakalayanlar da “Ben devletim.” diyor ve suç duyurusunda
bulunduk. (AK PARTİ sıralarından gürültüler) 
BAŞKAN
– Sayın milletvekilleri, lütfen… 
MEHMET
ALİ ASLAN (Devamla) – Suç duyurusunda bulunmuştuk, savcı takipsizlik verdi.
Sonra savcı da FETÖ’den içeriye alındı ve her ne hikmetse… Valiliğe de ben yine
dilekçeyle başvurmuştum, bu ilgili Emniyet Müdürü hakkında idari soruşturma
başlatsın diye. Şu anki Batman Valisi Ahmet Deniz de henüz bununla ilgili bir
idari soruşturma başlatmış değildir. Acaba neden korunuyor, neden idari
soruşturma başlatılmadı, birileri mi korunmaya çalışılıyor? Arkadaşlar, buradan
cevap verirsiniz.
ÇAĞLAR
DEMİREL (Diyarbakır) – O da cemaatçi çıkmasın.
MEHMET
ALİ ASLAN (Devamla) – Midyat’ta altı gün önce yaklaşık 38 kişi gözaltına alındı
ve 9’u da tutuklandı. Tutuklanan arkadaşların da evinde yapılan aramalarda
sözde Gülenist harekete ait yayınlar bulunmuş, Aksiyon, bilmem, Sızıntı, Zaman
gazetesi, birçoğunuz bu dergileri, bu yayınları yakmanıza rağmen, eminim, hâlâ
evinizin kıyısında köşesinde vardır. 
Şimdi,
eskiden kişilere kılıf uyduruluyordu ama şu anda, maalesef, bu darbeden sonra
kılıflara kişi uydurulmaya çalışılıyor. Yani neymiş efendim? İşte, DBP’yle
HDP’nin bunlarla olan bağlantısını deşifre etmek için, yok efendim, hem Kürt
hareketine ait kitaplar bulunmuş hem FETÖ’ye ait bulunmuş, dolayısıyla, bunlar
iş birliği yapıyor. Bu kadar vicdansızlık, bu kadar haksızlık olmaz, bu
suistimal olmaz. (AK PARTİ sıralarından gürültüler)
Bakın,
iyi ki darbe gerçekleşmedi. Gerçekleşmiş olsaydı, şimdi buradakilerin çoğu,
hepimiz, ya hapisteydik ya mezardaydık ya kayıp kaçaktık ve muhtemelen hapiste
olsaydık, kayıp kaçak olsaydık, şunu konuşacaktık: Keşke biz Mecliste
birbirimize düşmeseydik, keşke biz gerçek tehlikenin farkına varsaydık ve keşke
iyi işler yapsaydık. İşte, Allah bize o “keşke”leri gerçekleştirme fırsatını
verdi.
(Mikrofon
otomatik cihaz tarafından kapatıldı) 
MEHMET
ALİ ASLAN (Devamla) – Gelin, hep beraber toplumsal barış için ve özellikle Kürt
meselesinin barışçıl yollarla çözülmesi için adım atalım.
Sağ
olun. (HDP sıralarından alkışlar)
BAŞKAN
– Sayın Aslan, teşekkür ederim.
Önergeyi
oylarınıza sunacağım.
lll.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama istiyoruz.
BAŞKAN
– Yoklama talebi var. 
Sayın
Demirel, Sayın Taşdemir, Sayın Kerestecioğlu, Sayın Paylan, Sayın Danış Beştaş,
Sayın Aslan, Sayın Yıldırım, Sayın Kürkcü, Sayın Sancar, Sayın Yıldırım, Sayın
Irmak, Sayın Aydoğdu, Sayın Acar Başaran, Sayın Baydemir, Sayın Bilgen, Sayın
Gaydalı, Sayın Doğan, Sayın Toğrul, Sayın Akdoğan, Sayın Zeydan, Sayın
Yıldırım.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN
– Toplantı yeter
sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 5’inci maddesindeki “yer alan”
ibaresinin “geçen” şeklinde değiştirilmesini arz ve teklif ederiz.
Deniz Depboylu (Aydın) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Takdire bırakıyoruz
Sayın Başkanım.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılıyoruz Sayın Başkan.
BAŞKAN
– Buyurun Sayın Deniz Depboylu, Aydın Milletvekili. (MHP sıralarından alkışlar)
DENİZ
DEPBOYLU (Aydın) – Sayın Başkan, değerli milletvekilleri; 5’inci maddedeki
önergemiz üzerinde Milliyetçi Hareket Partisi Grubum adına konuşmak üzere söz
almış bulunmaktayım. Aziz Türk milletini ve Gazi Meclisimizi saygıyla
selamlıyorum.
Değerli
milletvekilleri, tasarının bu maddesinde yer alan -özel kreş ve gündüz
bakımevlerinin Gelir Vergisi Kanunu’nun 20’nci maddesi gereğince Millî Eğitim
Bakanlığına bağlı özel okul ve kuruluşlarla aynı haklara sahip olarak- yeni
açılan işletmelerin beş yıl boyunca gelir vergisinden muaf tutulması uygun bir
teşvik olarak görülebilir ancak devletin eğitimdeki görev ve sorumluluklarını
özelleştirme yoluyla devredip eğitimi kamusal alandan çıkartarak özele devretme
yolunda hızla ilerlemesi bizde kaygı yaratmaktadır. 
Değerli
milletvekilleri, Millî Eğitim Bakanlığı bütçesinden eğitim yatırımlarına
ayrılan pay 2002 yılında yüzde 17,18 iken, 2016 yılı itibarıyla yüzde 8,23
olarak belirlenmiştir. Bunun tek anlamı, eğitimde yaşanan yoğun ticarileşme
sürecinin artarak devam edeceği, velilerin 2016 yılında cebinden yapacağı
eğitim harcamalarının kaçınılmaz olarak artmasıdır. Türkiye’nin, maalesef, OECD
ülkelerinin ortalamasının çok altında bir kaynağı Millî Eğitim Bakanlığına
devrettiği öngörülmektedir. Bu da sondan 2’nci olduğumuzu göstermektedir. 
Özel
okullara destek politikası kamusal eğitime zarar vermektedir. Türkiye’de
yıllardır devlet okulları, sorunlarıyla baş başa bırakılırken, her fırsatta
özel okullara yönelik teşvik politikaları uygulanmıştır. Hükûmetin “özel
okullara destek” adı altında asıl yapmak istediği özel eğitimi özendirmek,
öğrenci ve velileri parasal destek üzerinden özel okullara mı yönlendirmektir,
bunu merak etmekteyiz. Özel okulların yıllardır doğrudan kamu kaynaklarıyla
desteklenmesinin arkasında eğitimde yaşanan ticarileşme sürecini hızlandırmak
mı vardır, bunu da merak etmekteyiz. 
Yapılması
gereken, kamusal kaynakların yine kamusal bir hak olan eğitim için, özel
çıkarlar değil, toplumsal çıkarlar gözetilerek değerlendirilmesi ve sadece
eğitimde değil, bütün alanlarda kamu harcamalarının payının artırılmasının
sağlanmasıdır. Zira, devletin en önemli görevi çocuklarımızın en iyi şekilde
eğitileceği, yetiştirileceği kurumları açmak, onları, çocuklarımızı her türlü
istismardan korumaktır. Korunaklı denetim altında açılması veya korunması
gereken kurumlar ne yazık ki devleti yöneten Hükûmet tarafından kapatılmış ya
da ihmal edilmiştir. Kapatılan köy okulları nedeniyle taşımalı eğitime mecbur
kılınan çocuklarımızın -yine yatılı bölge okullarının da bazılarının
kapatıldığını düşünürsek- burada açıkta kalan çocuklarımızın da kayıt dışı
evlerde ve yurtlarda bunlara muhtaç durumda olması bugüne kadar yaşadığımız
sorunların ana sebebi olarak karşımıza çıkmaktadır.
Bakın,
bugüne kadar açılan kayıt dışı evlerde ve yurtlarda yetiştirilen çocukların
büyüyerek bugün geldiği nokta, ülkemizi getirdiği nokta hepimizin aşikâr
gözümüzün önündedir. Biz eğri değil, doğru oturalım, doğru konuşalım. Her
şeyden önce, vakıf ve derneklerin evlerine bıraktığınız çocukların tekrar
devlet koruması altına alınması gerekmektedir. Zira bu tür yerlerde çocuklar
her türlü istismara açık bir şekilde yaşamaktadır. Bugüne kadar dinî açıdan
istismar edilmiş çocukları, ki düşünün bu cemaat evlerinde, Fethullah
Cemaati’nin evlerinde en akıllı ama okuma zorunluluğunu yerine getirebilecek
maddi güce sahip olmayan çocukları alarak nasıl yetiştirdiklerini hep birlikte
gördük. Bu sorun hâlâ devam ediyor. Hükûmet yaşadığı sorunlardan ders
çıkarmalı, her türlü önlemi alarak çocuklarımızı ve gençlerimizi korumalıdır.
Dediğim gibi, biz doğru oturalım, aynı zamanda da doğru konuşalım. Maalesef,
yüksek oranda değerli arkadaşlarımız, aldatılma ve kandırılma potansiyeline
sahipsiniz ve Milliyetçi Hareket Partisi olarak sizden ricamız, lütfen
önerilerimizi dikkate alınız. Hem millî eğitimde hem dış politikada hem birçok
konuda biz sizlere birçok açıdan yol göstermek, ışık tutmak istedik ancak siz
bunları dikkate almadınız. “Tarih tekerrürden ibarettir.” sözü lütfen bu sefer
gerçek olmasın.
Bugün
devam eden, çocuklarımızın istismar edilebileceği yerleri denetim altına alınız
ve millî eğitimi millîleştiriniz, devlet politikası hâline getiriniz.
Yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Depboylu.
Önergeyi
oylarınıza sunuyorum…
lll.- YOKLAMA
(CHP sıralarından bir grup milletvekili
ayağa kalktı)
ÖZGÜR ÖZEL (Manisa) – Yoklama talep
ediyoruz.
BAŞKAN – Yoklama talebi var.
Sayın Özel, Sayın Çam, Sayın Kara,
Sayın Atıcı, Sayın Adıgüzel, Sayın Karabıyık, Sayın Gürer, Sayın Bektaşoğlu,
Sayın Kayışoğlu, Sayın Hürriyet, Sayın Arslan, Sayın Yarkadaş, Sayın Özdemir,
Sayın Doğan, Sayın Göker, Sayın Özdiş, Sayın Çamak, Sayın Yedekci, Sayın Öz,
Sayın İrgil, Sayın Bekaroğlu.
İki dakika süre veriyorum ve süreyi
başlatıyorum.
(Elektronik cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir.
Sayın
milletvekilleri, tasarının 5’inci maddesinin oylamasının açık oylama şeklinde
yapılmasına dair bir istem vardır. 
Şimdi,
istem sahibi sayın milletvekillerinin adlarını tespit edeceğiz.
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 5’inci
maddesinin oylamasının açık oylama şeklinde yapılmasını arz ve teklif ederiz. 
Sayın
Göker? Burada.
Sayın
Adıgüzel? Burada.
Sayın
Zeybek? Burada.
Sayın
Atıcı? Burada. 
Sayın
Berberoğlu? Burada.
Sayın
Bekaroğlu? Burada.
Sayın
Tamaylıgil? Burada.
Sayın
Yedekci? Burada. 
Sayın
Altaca Kayışoğlu? Burada.
Sayın
Özdemir? Burada.
Sayın
Çam? Burada.
Sayın
Türkmen? Burada.
Sayın
Karabıyık? Burada.
Sayın
Kara? Burada.
Sayın
Özdiş? Burada.
Sayın
Kuşoğlu? Burada.
Sayın
Arslan? Burada.
Sayın
Öz? Burada.
Sayın
İrgil? Burada.
Sayın
Demir? Burada. 
Sayın
Doğan? Burada. 
Sayın
Tanal? Burada.
Açık
oylamanın şekli hakkında Genel Kurulun kararını alacağım.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Alınan
karar gereğince açık oylama elektronik cihazla yapılacaktır.
Kabul
edilen önerge doğrultusunda 5’inci maddenin oylaması elektronik cihazla
yapılacaktır. 
Oylama
için iki dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– 411 sıra sayılı Kanun Tasarısı’nın 5’inci maddesinin açık oylama sonucu: 
“Kullanılan
oy sayısı :  222
Kabul :
 209
Ret :
 13 (X)
 Kâtip Üye Kâtip
Üye
 Elif Doğan Türkmen Fehmi
Küpçü
 Adana Bolu”
Böylelikle
kabul edilen önerge doğrultusunda tasarının 5’inci maddesi kabul edilmiştir.
6’ncı
maddede üç adet önerge vardır, okutuyorum:
Türkiye Büyük
Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 6’ncı maddesindeki "bendine"
ibaresinin "bendinde geçen" şeklinde değiştirilmesini arz ve teklif
ederiz.
 Mustafa Kalaycı Erhan
Usta Mehmet Günal
 Konya Samsun Antalya
 Erkan Haberal Kadir
Koçdemir  İsmail Faruk Aksu
 Ankara Bursa İstanbul
Türkiye Büyük
Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 6’ncı maddesinde yer alan
"sağlamaya yönelik" ibaresinin "sağlamaya dönük olarak"
şeklinde değiştirilmesini arz ve teklif ederiz.
 Çağlar Demirel Besime
Konca Saadet Becerekli
 Diyarbakır Siirt Batman
 Abdullah Zeydan Ferhat
Encu Nihat Akdoğan
 Hakkâri  Şırnak Hakkâri
Türkiye Büyük
Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19/04/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
6’ncı maddesinin aşağıdaki şekilde değiştirilmesini arz ve teklif ederiz.
 Kadim Durmaz  Bihlun
Tamaylıgil Utku Çakırözer
 Tokat  İstanbul Eskişehir
 Zekeriya Temizel Selin
Sayek Böke Musa Çam
 İzmir İzmir İzmir
 Mehmet Bekaroğlu
 İstanbul 
MADDE
6-193 sayılı Kanunun 74 üncü maddesinin birinci fıkrasının (6) numaralı bendine
"emsal değeridir” ibaresinden sonra gelmek üzere "ile kiraya veren
tarafından yapılan ve gayrimenkulün iktisadi değerini artırıcı niteliği olan
ısı yalıtımı ve enerji tasarrufu sağlamaya yönelik harcamalar (Bu harcamalar
bir takvim yılı içinde Vergi Usul Kanununun 313 üncü maddesinde belirlenen
tutarı aşıyor ise maliyet olarak dikkate alınabilir.)" ibaresi ilave
edilmiştir.
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Bihlun Tamaylıgil konuşacak. 
Buyurun
Sayın Tamaylıgil. (CHP sıralarından alkışlar) 
BİHLUN
TAMAYLIGİL (İstanbul) – Teşekkür ederim Sayın Başkan. 
Değerli
milletvekilleri, şimdi, biz, bu torba yasada, yine, tabii, neler yapıyoruz,
nedir, ne işe yarayacak diye hep beraber bakıyoruz. Bazen oylamada “Ret mi,
kabul mü?” diye karıştırıldığı bile olduğunu ve Sevgili Başkanın bile uyarısına
ihtiyaç olduğunu görüyoruz. 
Şimdi
bu madde ne diyor? “Gayrimenkul sermaye iradı olan, yani evini kiraya veren
kişiler, eğer ısı yalıtımıyla ilgili olarak bir yatırım söz konusu olursa
-biliyorsunuz, bir gider kalemi var, götürü veya gerçek gider- bu ısı
yalıtımını gerçek gider olarak düşebilirsiniz.” diyen bir önerge. Aslında,
baktığınızda, enerji verimliliği ve enerji tasarrufu açısından ülkemizin
ihtiyaç duyduğu önemli bir başlıktır. Yani ısı yalıtımı, gerçekten, Türkiye
gibi… Yeri geldi biz 2012 yılında enerji için yurt dışına 60 milyar dolar para
ödedik. Emtia fiyatları düşünce bu rakam 35-40 milyar dolarlar arasına kadar
indi. Ama biz enerji bağımlısı bir ülke olduğumuz için ve bu enerji
bağımlılığının getirdiği yükümlülüklerimizden dolayı, sürekli maliyeti
karşılamak, taşımak, o yükümlülükle yaşamak zorundayız. Ta 2050’lere kadar da
yine bu fosil yakıtlarla ilgili olarak giderlerimiz yüksek oranda devam edecek.
Çünkü, baktığınızda, enerji üretiminin yatırımlarında bile, beşte 4’ü fosil
yakıtlarla ilgili. Kullanıcı olarak da biz baktığımızda, alternatif olarak bir
kaynak yaratmadığımıza göre, kullanımımızda tasarruf yapacağız ki enerji için
ödediğimiz rakamda geriye gidelim. Güzel, bu çok güzel. Ama “Bu kadar masumane
mi yapıldı?” diye düşündüğümde, bu kadar masumane değil. 
Şimdi,
bilmiyorum, hepiniz biliyor musunuz? Evlerinizin enerji verimliliği kimlik
kartına sahip misiniz? Bu, yine, devri iktidarınızda gündeme gelen, aslında
yeni yapılan binalarla ilgili olarak, yine, enerji verimliliğinin gerçekleşmesi
konusunda, 2011 yılından itibaren, yeni binalara bir enerji kimlik belgesi alma
zorunluluğu var. Bu kimlik belgesi, 50 metrekare üzeri inşaatlarda bütün
binaların sahip olması gereken bir kimlik ve burada, binanın asgari bina enerji
ihtiyacı, enerji tüketim sınıflandırması, yalıtım özellikleri, ısıtma-soğutma
sistemleri gibi pek çok sayılmış alt başlıkları var. Bu da A’dan G’ye kadar
gidiyor, en iyisinden en düşüğüne. C’si normal sayılıyor ve 2011 tarihinden
itibaren yeni yapılan bütün inşaatlarda olması gereken bir kimlik belgesi. Peki,
eskiden yapılan binalar yani eskiden içinde oturulan, 2011’den önce yapılmış,
bu binaların da 2 Mayıs 2017 tarihine kadar bu kimlik belgesine sahip olması
gerekiyor. Eğer bu kimlik belgesine sahip olunmazsa gayrimenkulün alım
satımında, kiraya verilmesinde zorluklar, engeller var. Bırakın onu, sahip
olduğunuz kimlik belgesinin sınıfına göre ödeyeceğiniz vergilerde de kademeli
olarak değişiklik olacak. O yüzden ben yine tahmin ediyorum, yine bir torba
yasa gelir, bunun süresi değişir. Ama burada getirilen yükümlülük kiraya
verenler açısından en azından bina kimlik belgesiyle ilgili düzenlemeye
hazırlık amaçlı bir geçiş. Yani sadece kiraya verene bir imkân tanıyayım değil
çünkü daha sonra, eğer, 2 Mayıs 2017’den sonra ağır cezaların da söz konusu
olacağı bir uygulama. Bizden sizi uyarması ama madem böyle düzenleme yapılıyor…
Ha, bu düzenlemenin de orta ve uzun vadede geçişi çok doğru yapıldığı takdirde,
Türkiye'nin enerji tasarrufu açısından da olumlu olduğunu düşünmek gerekiyor
ama eğer burada evini kiraya verene bir hak veriliyorsa evini kiraya vermeyen
ama içinde oturan ev sahibi açısından da diğer vergileri konusunda istisnalar
sağlanarak bu önümüzdeki mayıs ayında gündeme gelecek olan enerji kimlik
belgesinin alınmasına hazırlığın yapılması gerektiğini vurguluyoruz.
Yüce
Meclisimizi saygıyla selamlıyorum. (CHP sıralarından alkışlar) 
BAŞKAN
– Teşekkür ederim.
Önergeyi
oylarınıza sunacağım.
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama talebimiz var Başkan.
BAŞKAN
- Yoklama talebi var.
Sayın
Demirel, Sayın Taşdemir, Sayın Kerestecioğlu Demir, Sayın Paylan, Sayın Danış
Beştaş, Sayın Konca, Sayın Baydemir, Sayın Aydoğan, Sayın Yıldırım, Sayın Kürkcü,
Sayın Irmak, Sayın Akdoğan, Sayın Toğrul, Sayın Doğan, Sayın Gaydalı, Sayın Bilgen,
Sayın Zeydan, Sayın Yıldırım, Sayın Öztürk, Sayın Geveri, Sayın Yıldırım. 
İki
dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Sayın milletvekilleri,
en aykırı önergeden işleme başladık, şu görüştüğümüz önerge Anayasa’ya en
aykırı önergeydi, değişiklik kabul edildiğinden dolayı madde yeniden dizayn
edilmiştir ve bundan sonraki iki önerge işlemden kaldırılmıştır.
Şimdi 6’ncı
maddeyi oylarınıza sunuyorum…
ÖZGÜR ÖZEL
(Manisa) – Açık oylama talebimiz var Sayın Başkan.
BAŞKAN –
Oylamaya geçtik.
ÖZGÜR ÖZEL
(Manisa) – Ama açık oylama talebimiz var Sayın Başkan.
BAŞKAN – Ama
niye şimdi geç kaldın? Sonra verirsiniz.
6’ncı maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
ÖZGÜR ÖZEL
(Manisa) – Sayın Başkan, açık oylama talebimiz var.
BAŞKAN – Ama
orada söylüyorsun bana, onun işlemi var. 
ÖZGÜR ÖZEL
(Manisa) – Oylamaya geçerken söylüyorum.
BAŞKAN
– Daha önce getirecektin.
7’nci
maddede üç adet önerge vardır, okutuyorum:
Türkiye
Büyük Millet Meclisi Başkanlığına…
ÖZGÜR
ÖZEL (Manisa) – Sayın Başkan, bir dakika… Okunmadan önce şeyi konuşayım. 
BAYRAM
ÖZÇELİK (Burdur) – Öbür maddede, öbür maddede.
ÖZGÜR
ÖZEL (Manisa) – Hayır, hayır, buna bir itirazım yok. 
Sayın
Başkanım… 
BAŞKAN
– Buyurun Sayın Özel.
ÖZGÜR
ÖZEL (Manisa) – Bir, buradaki uygulama sizin takdiriniz. Tabii, açık oylama
talebini ifade ettiğimiz anda o arkadaşların burada olduğuna bakmamız lazım ama
takdir sizin, buna saygılıyım. 
Ancak
biraz önceki maddenin oylaması sırasında bir hata yaptık ve bu sebepten dolayı
tutanaklara da yanlış olarak aksetti. Bir önceki maddede grubumuz tarafından İç
Tüzük’ün ilgili maddesi gereğince açık oylama talep edilmişti. Açık oylama
talep edildikten sonra, ilgili İç Tüzük hükmü gereğince sizin açık oylama
talebinde bulunan 15 milletvekilinin -en az- kupaya atıp atmadığını, kaldı ki
kupayla yapmadığımız için Genel Kurulun fikrini alarak elektronik yapmıştık,
açık oylamada açık oylama talep eden en az 15 milletvekilinin oy kullanıp kullanmadığını
elektronik sistemle karşılaştırmak, kullanmadıysa yapılan oylamanın işari
oylama hükmünde olduğunu ifade etmek suretiyle bunu “Yapılan işari oylama
sonucunda kabul edildi.” ya da “…reddedildi.” demek, eğer 15 milletvekili oy
kullandıysa, o zaman biraz önce ifade ettiğiniz gibi, bunu açık oylama sonucu
olarak ilan etmek ve tutanağa geçirmeniz gerekirdi. 
Siz,
o tahkikatı yapmaksızın dönüp açık oylama sonucunu söylediniz ve benim yaptığım
tahkikata göre bir önceki maddede açık oylama talep eden 20 arkadaştan en az 15
tanesinin kupaya oy atmak veya açık oylamada sisteme şifresini girerek oy
kullanmadığını tespit ettiğimizden oturuma ara verilip, gerekli tahkikatın
yapılıp düzeltmenin yapıldıktan sonra devam etmemiz gerektiği hususunu
takdirlerinize arz ediyorum. 
BAŞKAN
– Teşekkür ederim Sayın Özel. Bu konudaki hassasiyetinize de ayrıca teşekkür
ederim ama toplantı yeter sayısı sağlandığı için karar yeter sayısı olarak da
açık oylama sonucunu ilan etme durumunda kaldık. Kaldı ki size kâtip üye tarafından
bu durum iletildi ve siz de bildiğim kadarıyla gereğini yapmadınız gibi bir
algı var Divanda, onu da söyleyeyim. 
ÖZGÜR
ÖZEL (Manisa) – Efendim, şöyle: Oylama sırasında…
BAŞKAN
– Oylama süresi bitmemişti. 
ÖZGÜR
ÖZEL (Manisa) – “Oylama sırasında” dedim efendim, “sonrasında” demedim.
Oylama
sırasında bir kâtip üye kanalıyla grubumuza yani oy kullanıp kullanmayacağımız
soruldu, ben de dedim ki “Kullanırsak açık oylama hükmünde olur, kullanmazsak
işari oylama şekline geçer.” 
BAŞKAN
– Hayır, sadece talepte bulunanlar açısından söylendi o, evet. 
ÖZGÜR
ÖZEL (Manisa) – Evet. Ve o talepte bulunan 20 kişiden 15 tanesi oy
kullanmadığından ve açıkça da Başkanlık Divanı olarak bunun tahkikatını,
tespitini yapma gereğini de duymadığınız için resen açık oylama sonucu ilan
ettiniz.
BAŞKAN
– Sayın Özel, anladım talebinizi ama hem toplantı yeter sayısı hem de karar
yeter sayısı olduğu için alınan oy neticesinde tekrar böyle bir açıklama yapma
gereğini hissetmedik Divan olarak. 
ÖZGÜR
ÖZEL (Manisa) – Ama Sayın Başkanım, açık oylamayla işari oylamanın arasındaki
farkı sadece toplantı ve karar yeter sayısına indirgerseniz…
BAŞKAN
– Peki, bundan sonra dikkat ederiz, kontrol de yaparız. Tamam, kontrolünü de
yaparız Sayın Özel. 
Teşekkür
ederim. 
ÖZGÜR
ÖZEL (Manisa) – Özür dilerim, Sayın Başkanım. Bakın, Sayın Başkan, şöyle:
Şimdi, eğer toplantı yeter sayısıyla karar yeter sayısıysa açık oylamayla işari
oylamanın arasındaki tek fark, söyleyecek hiçbir sözüm yok ama arada çok ciddi
bir fark var. Açık oylamada kimin hangi oy verdiğinin belli olması, yani bundan
otuz sene sonra…
BAŞKAN
– Peki, talebiniz nedir Sayın Özel? 
ÖZGÜR
ÖZEL (Manisa) – Talebim, bir önceki oylamada yani 5’inci maddenin oylaması
sırasında önergeye imza atan milletvekillerinin sistemde oy kullanıp
kullanmadığının Başkanlık Divanınca tespiti; bu çok kolay, üç dakikalık bir
işlem. Biraz önce üç dakikalık bir işlemden tasarruf ettik ya, nasıl olsa
süremiz de var, onu da aktarırız oraya, bir gecikme de olmaz. Karşılaştıralım,
bu karşılaştırmadan sonra da sadece şunu söyleyebilirsiniz. 
BAŞKAN
– Tamam, peki, o karşılaştırmayı yapar gerekli açıklamayı yaparız. 
Biz
şimdi o işlemimize devam edelim, arkadaşlar o karşılaştırmayı yapsınlar. 
ÖZGÜR
ÖZEL (Manisa) – Kim yapacak efendim karşılaştırmayı? İç Tüzük “Kâtip üyeler
tarafından.” diyor. 
BAŞKAN
– Tamam işte, onlar için diyorum. 
ÖZGÜR
ÖZEL (Manisa) – Yedekte kâtip üyemiz yok. 
MUSTAFA
ELİTAŞ (Kayseri) – Tamam Sayın Başkanım… 
BAŞKAN
– Sayın Özel…
ÖZGÜR
ÖZEL (Manisa) – Sayın Başkanım, burada doğru olan, oturuma üç dakika, beş
dakika ara verip o karşılaştırmayı… 
BAŞKAN
– Tamam, peki ara verelim, beş dakika ara verelim.
ÖZGÜR
ÖZEL (Manisa) – Teşekkür ederim.
BAŞKAN
- Oturuma beş dakika ara veriyorum. 
Kapanma Saati: 22.13
SEKİZİNCİ OTURUM
Açılma Saati: 22.30
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Elif Doğan TÜRKMEN
(Adana) 
-----0-----
BAŞKAN
– Türkiye Büyük Millet Meclisinin 126’ncı Birleşiminin Sekizinci Oturumunu
açıyorum.
411
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon?
Burada.
Hükûmet?
Burada.
Tasarının
7’nci maddesi üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 7’nci maddesindeki “kapsamındaki"
ibaresinin “kapsamına giren" şeklinde değiştirilmesini arz ve teklif
ederiz.
 Mustafa Kalaycı  Erhan
Usta Mehmet Günal
 Konya Samsun Antalya
 Erkan Haberal Kadir
Koçdemir Mehmet Necmettin Ahrazoğlu
 Ankara Bursa Hatay
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 7’nci maddesinde yer alan
“kapsamındaki" ibaresinin “çerçevesinde" şeklinde değiştirilmesini
arz ve teklif ederiz.
 Çağlar Demirel Abdullah
Zeydan Nihat Akdoğan
 Diyarbakır Hakkâri Hakkâri
 Besime Konca Ferhat
Encu Saadet Becerekli
 Siirt Şırnak Batman
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19/04/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
7'inci maddesinin aşağıdaki şekilde değiştirilmesini arz ve teklif ederiz. 
Saygılarımızla.

 Musa Çam Kadim
Durmaz Bihlun Tamaylıgil
 İzmir Tokat İstanbul
 Zekeriya Temizel Selin
Sayek Böke Utku Çakırözer
 İzmir İzmir Eskişehir
 Mehmet Bekaroğlu  Bülent
Kuşoğlu
 İstanbul İstanbul
MADDE
7- 193 sayılı Kanun’un 94’üncü maddesinin (1)’inci fıkrasına aşağıdaki bent
ilave edilmiştir.
“18.
Vergi Usul Kanununun 11 inci maddesinin yedinci fıkrası kapsamındaki
ödemelerden,” 
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkanım. 
BAŞKAN
– Önerge üzerinde Ankara Milletvekili Sayın Bülent Kuşoğlu konuşacak.
Buyurun
Sayın Kuşoğlu. (CHP sıralarından alkışlar) 
BÜLENT
KUŞOĞLU (Ankara) – Sayın Başkan, değerli arkadaşlarım; hepinize saygılar
sunuyorum.
411
sıra sayılı Kanun Tasarısı’nın 7’nci maddesi üzerinde söz aldım. 7’nci madde,
gelir vergisi 94 çok meşhur, kapsamlı bir maddedir, bunda ilave bir düzenleme
yapıyor, teknik bir düzenleme, bizim de katıldığımız teknik bir düzenleme.
Değerli
arkadaşlarım, biraz önce söylediğim gibi aslında katıldığımız bir düzenleme ama
bu vesileyle bazı konuları dikkatinize getirmek istiyorum. Son zamanlarda
özellikle ekonomide bir sıkıntı var, sıkıntı görüyoruz. Görüyoruz derken bu,
Hükûmetin özellikle görmekte olduğu bir sıkıntı. Hepimizin bu konuda hassasiyet
göstermesi lazım özellikle finans konusunda yaşayabileceğimiz sıkıntılar söz
konusu olabilir, nakıs kalan bu darbe teşebbüsünün devamı bu şekilde
getirilebilir. Hepimiz bu konuyla ilgili hassasiyet göstermeliyiz ama bununla
ilgili olarak Hükûmet son zamanlarda sürekli olarak kanun değişiklikleri
yaparak bir şeyler yapmaya çalışıyor ama bu değişiklikler kanunla olmaz. Kanun
değişikliği yaparak krizi, bu finans krizini ertelemek ya da ortadan kaldırmak
mümkün değil. Şimdi, biz son bir ay içerisinde -yanlış hatırlamıyorsam- iki
torba düzenleme yaptık, iki torba kanun getirdik buraya. Bireysel emeklilik
kanununu getirdik, kara parayla ilgili bir kanun tasarısı getirdik, yarın, dün
akşam Plan ve Bütçe Komisyonundan geçirdiğimiz, bu torbaya da adını veren, aslında
sonradan çıkarılan Türkiye Varlık Fonu’nu getiriyoruz. Yani böyle Hükûmet
alelacele bir şeyler yapıyor ama bununla ilgili maalesef gereken çalışmayı da
yapmıyor. Kamu kurumlarının aslında bir arada bu çalışmaları yapması lazım, bir
koordineli çalışma yapılması lazım, Hükûmet tasarılarının buraya öyle gelmesi
lazım. Böyle bir şey yok. Alelacele, mesela kara parayla ilgili düzenleme
yapıyorsunuz, MASAK’ın görüşü yok. MASAK’ın yazılı görüşü alınmadı. Bu torbada
Merkez Bankası reeskont hadleriyle ilgili bir düzenleme var, BDDK’ya
sorulmamış, görüşü alınmamış. 
Biraz
önce Bihlun Hanım 6’ncı maddeyle ilgili olarak konuştu, binalarla ilgili, şu
enerji tasarrufu konusuyla ilgili. Orada binaların kimliklerinin düzenlenmesi
lazım. O konuyla ilgili eksiklikler var, yeni fark ettik çünkü bizim de
çalışmaya zamanımız olmadı üzerinde. Şimdi fark ediyoruz. Düzeltilmesi
gerekiyor aslında, geçti. Ben DSİ’yle ilgili 2’nci maddede anlattım, Komisyon
sırasında fark etmediğimiz ama burada fark ettiğimiz bazı düzenlemeleri. 2’nci
maddenin de geçmemesi lazımdı. Böyle alelacele getiriliyor, birçok yanlışlık
söz konusu oluyor. Hâlbuki bunlar bir ekip çalışmasıdır. Hükûmetin meslek
kuruluşlarıyla, kendi kamu kuruluşlarıyla görüşerek bütün bunları getirmesi
gerekir. Ekip çalışması deyince ben bir hikâye anlatayım, kimse dinlemiyor
yine, müsaadenizle.
GÜLAY
YEDEKCİ (İstanbul) – Biz dinliyoruz. 
BAŞKAN
– Ben dinliyorum Sayın Kuşoğlu. 
BÜLENT
KUŞOĞLU (Devamla) – Teşekkür ederim Başkanım. Ondan şüphem yok da
arkadaşlarımın da dinlemesi için ben bir hikâye anlatayım dedim müsaadenizle.
(CHP sıralarından alkışlar) 
BAŞKAN
– Teşekkür ederim.
AYŞE
SULA KÖSEOĞLU (Trabzon) – Biz de dinliyoruz. Rica ederiz. 
MUHAMMET
BALTA (Trabzon) – “Kimse dinlemiyor.” diyorsunuz, bize haksızlık ediyorsunuz. 
MUSTAFA
ELİTAŞ (Kayseri) – Sayın Kuşoğlu, sizin önergeyi kabul etmeye uğraşıyoruz, bu
başkan vekiliniz “Kabul etmeyin.” diyor.
BÜLENT
KUŞOĞLU (Devamla) – Kabul etmemeye uğraşıyor ama onun demek istediği daha
farklıydı Sayın Başkan.
Şimdi,
yaşlı adamın biri parka gitmiş, oturmuş, etrafını gözlüyor, dinleniyor bir
taraftan. İki kişi gelmiş, birisi çukur açıyor, öbürü biraz sonra onu
kapatıyor; birisi çukur açıyor, öbürü kapatıyor bir süre sonra. Böyle beş-on
çukur açmışlar kapatmışlar. Biri açıyor, biri kapatıyor. “Ya ben anlamadım,
kusura bakmayın, sizi deminden beri, bir saattir izliyorum, biriniz çukur
açıyorsunuz, biriniz kapatıyorsunuz, bu ne iştir, ne anlamı var bu yaptığınız
işin?” demiş. Belediye işçileri demiş ki: “Biz bir ekibiz efendim. Biz aslında
3 kişilik bir ekibiz ama ben çukur açanım, bu çukur kapatan, üçüncümüz de ağaç
diken, o izinde bugün. Onun için ben kazıyorum, o kapatıyor, izinde olan ağaç
diken olmadığı için de o yok.” İşte bizim ekip çalışmamız da bu maalesef.
Teşekkür
ederim. (CHP sıralarından alkışlar) 
BAŞKAN
– Teşekkür ederiz Sayın Kuşoğlu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 7’nci maddesinde yer alan
“kapsamındaki” ibaresinin “çerçevesinde” şeklinde değiştirilmesini arz ve
teklif ederiz.
Çağlar
Demirel (Diyarbakır) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde Siirt Milletvekili Sayın Kadri Yıldırım konuşacak.
Buyurun
Sayın Yıldırım. (HDP sıralarından alkışlar)
KADRİ
YILDIRIM (Siirt) – Sayın Başkan, değerli milletvekilleri; öncelikle hepinizi
saygılarımla selamlıyorum.
Hakkâri
ve Şırnak illerimizin ilçe yapılmak istendiği günlerden geçiyoruz. Bu konuda
önümüzdeki gün ve oturumlarda söylenmesi gerekenleri söyleyeceğiz.
Tarihi
incelediğimizde görüyoruz ki değişik süreçlerde Kürtler ile onları yöneten
Arap, Fars ve Türk devletleri arasında ekonomik, sosyal, siyasal, kültürel ve
benzeri problemler çıkmış ve çıkmaya devam etmektedir. Anılan devletler, Kürtlerin
bu problemlerine kalıcı ve insani çözümler bulmak yerine güvenlik
politikalarını önceleyerek ve yerleşim birimlerinin statüsünü değiştirerek bu
problemleri daha da girift bir hâle getirmiş ve getirmeye devam ediyorlar.
Bunun
ilk örneği, bin iki yüz yıl önce Abbasiler döneminde Halife Mehdi zamanında bir
Kürt köyü olan Sîser’in il yapılmasıyla karşılaşıyoruz. Kendisi de bir
Abbasiler dönemi tarihçisi olan Mesudi ve Belâzurî; eserlerinde bunları dile
getiriyorlar. Belâzürî’nin Fütuh’ül Büldân adlı eserinden aynen naklediyorum:
“Sîser Kürtçe’de ‘otuz’ anlamına gelen “…”(x) ile ‘tepe’ anlamına
gelen “…”(x) kelimelerinden oluşmaktadır. Önceleri
köy olan Sîser, Hemezân, Dînever ve Azerbaycan sınırları içinde kurulmuştur.
Ayrıca, bulunduğu yerde 100 çeşme bulunduğu için “…”(x), yani
“100 Çeşme” olarak da adlandırılmıştır. Kürtler burayı hayvanları için bir
otlak olarak kullanırlardı. Ayrıca, Abbasilerle yaşanan çeşitli çatışmalarda
bulunduktan sonra bu tepelere sığınırlardı. Coğrafi konumu itibarıyla küçük
askerî operasyonların oradaki Kürtleri ele geçirmede yetersiz kaldığını gören
dönemin Abbasi Halifesi Mehdi onların üzerine büyük bir ordu gönderdi ve
stratejik önemine binaen Sîser’in il hâline gelmesini emretti. Bunun üzerine il
yapılan Sîser’e hem Dînever’in Mayenherc ilçesi ile Azerbaycan’ın Cezveme
ilçesi hem de yörede bulunan Berze, Restaf ve Hâbencer yerleşim merkezleri
bağlandı. Böylece bu ilçe ve yerleşim merkezleriyle birlikte ayrı bir il hâline
getirilen Sîser’e müstakil bir vali atandı ve buranın haracı kendisine verildi.
Sîser’in il yapılmasından sonra bir süre sessiz kalan Kürtler ve onlarla aynı
ortamı paylaşan diğer bazı unsurlar Halife Reşid zamanında uygulanan bu
siyasete karşı ayaklandılar ve ayaklanma bastırılırken Sîser de yakıldı,
yıkıldı. 
Evet,
Kürtler için maalesef tarih tekerrür ediyor. Ancak, iyi örneklerle tekerrür
etmiyor bu tarih, maalesef kötü örneklerle tekerrür ediyor. Kötü örnekleri
uygulamanın her zaman kötü sonuçlar doğurduğunu unutmamalıyız ve neticesinde
kötü sonuçlarla karşılanmaması için bence ve bizce bu güvenlik projesi
çerçevesinde uygulamaya konulan ve Abbasiler döneminde olumsuzluklar doğuran bu
uygulamanın bir an önce son bulmasını temenni ediyorum ve zararın, yanlışın
neresinden dönülürse kârdır düşüncesiyle hepinizi saygıyla selamlıyorum ve
dediğim gibi ileriki oturum ve günlerde bu konunun biraz daha tarihî, ibret
verici yanlarını hep birlikte görmeye devam edeceğiz.
Meclisi,
Divanı ve hepinizi saygılarımla selamlıyorum. Hepinizin bundan vazgeçmesi
dileğiyle… (HDP sıralarından alkışlar) 
BAŞKAN
– Teşekkür ederim Sayın Yıldırım.
III.- YOKLAMA
(HDP
sıralarından bir grup milletvekili ayağa kalktı)
BAŞKAN
– Önergeyi oylarınıza sunacağım.
Yoklama
talebi var.
Sayın
Demirel, Sayın Taşdemir, Sayın Kerestecioğlu, Sayın Paylan, Sayın Başaran,
Sayın Irmak, Sayın Yıldırım, Sayın Beştaş, Sayın Baydemir, Sayın Doğan, Sayın
Yıldırım, Sayın Konca, Sayın Kürkcü, Sayın Öztürk, Sayın Yıldırım, Sayın İrmez,
Sayın Botan, Sayın Zeydan, Sayın Toğrul, Sayın Akdoğan.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
411
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon
ve Hükûmet yerinde. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 411 sıra sayılı Kanun Tasarısı’nın 7’nci maddesindeki “kapsamındaki"
ibaresinin “kapsamına giren" şeklinde değiştirilmesini arz ve teklif
ederiz.
Mehmet Necmettin
Ahrazoğlu (Hatay) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Takdire
bırakıyoruz. 
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılıyoruz. 
BAŞKAN
– Önerge üzerinde Hatay Milletvekili Sayın Mehmet Necmettin Ahrazoğlu
konuşacak. 
Buyurun
Sayın Ahrazoğlu. (MHP sıralarından alkışlar) 
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; 411 sıra
sayılı Kanun Tasarısı’nın 7’nci maddesi üzerinde verdiğimiz önergeyle ilgili,
Milliyetçi Hareket Partisi Grubu adına söz almış bulunuyorum. Yüce heyeti
saygıyla selamlıyorum. 
17
Ağustos 1999’da meydana gelen, on yedi yıl önce etkisi ve büyüklüğü itibarıyla
asrın felaketi olarak adlandırılan deprem nedeniyle hayatını kaybeden
vatandaşlarımıza Allah’tan rahmet diliyor, bir daha böyle bir felaketin
yaşanmamasını Yüce Rabb’imden niyaz ediyorum. 
Değerli
milletvekilleri, resmî rakamlara göre, 17.500 ölü, 23-24 bin yaralının olduğu
bu deprem, sonuçları itibarıyla ülkemize büyük bir felaket yaşatmış, büyük
acılara neden olmuştu. Ancak bu felaketin sonucunda, aziz Türk milleti kuzeyli,
güneyli, doğulu, batılı tüm insanlarımız acılarla ve imkânsızlıklarla baş
edebilmek için deprem bölgesine güçleri nispetinde maddi ve manevi yardımlarda
bulunmuş, yaraların sarılması için her türlü imkânı o bölgedeki kardeşlerine
ulaştırmaya çalışmışlardı. 
O
dönem görevde olan 57’nci Hükûmet gecesini gündüzüne katarak yaraları sarmaya
çalışmış, kış gelmeden, mağduriyete uğrayan insanlarımızın imdadına koşmuş ve
bunu da dünyada emsali zor görülür başarılara imza atarak yapmıştır. MHP, o
dönemde iki ay gibi kısa bir zamanda prefabrik evleri, on sekiz ay gibi kısa
bir dönemde kalıcı konutları Bayındırlık Bakanlığı ve çalışanlarıyla hak
sahiplerine teslim etmişti. 
Değerli
milletvekilleri, bu tip doğal afetleri önceden tahmin etmek zor olabilir ancak
afetlere karşı tedbirler afetler olmadan alınmalıdır. Şayet imar ve inşaat
mevzuatları çağın gereklerine göre yeniden düzenlenir, depremle mücadeleyi
bilinçli bir şekilde öğretecek tedbirler alınır, konut alanları seçilirken
zemin etütleri ilmi olarak yapılır ve bunlara göre önlemler alınırsa bir daha
böyle felaketlerle karşılaşılsa bile az üzüntü, acı ve zararla bu felaketlerden
kurtulmak mümkün olacaktır. 
Yüce
Rabb’im aziz Türk milletine bu acıları unutturacak başka acılar vermesin.
Değerli
milletvekilleri, 15 Temmuz, Türk milletinin birlik ve beraberliğine yönelik,
bin yıllık kardeşliğimize, Türk demokrasisine yapılmış bir hareket olup FETÖ’cü
terör örgütü ile Sevr heveslilerinin birlikte Türk coğrafyasından Türk isminin,
Türk devletinin yıkılmasını kastettiği bir olay olduğu aşikâr olarak ortada
durmaktadır. 
Kendi
seçim bölgemiz olan Hatay’da sınır birliklerinden 200 asker çekilmiş bu
dönemde, 7-8 zırhlı araç o sınır bölgesinden alınarak bir başka bölgeye
gönderilmek üzere harekete geçirilmiştir. Bir hafta boyunca sınır bölgesi
tamamen boş bırakılmış, “Böyle bir durum ne için yapılır?” diye Hataylı
düşünmeye başlamıştır. Suriye’deki savaşın Hatay bölgesine yakın oluşu, Halep
ve İdlip bölgesinde yoğunlaşması Suriye’den Hatay’a girişlerin olacağını
düşündürmektedir. Öyleyse bu, 15 Temmuz Türk milletine karşı yapılmış iç savaşa
yönelik bir hareket olarak düşünülmelidir. 
Evet,
15 Temmuz Türk milletine, Türk devletine yapılmak istenen hain bir darbe
girişimidir. Bu darbeye karşı “Önce ülkem.” diyen, bu ülkeyi karşılıksız seven,
Türk milletine bağlılığından şüphe edilmeyen, milletimizin her kesiminden ve
her insanımız tarafından vatanına, bayrağına, demokrasisine sahiplenme
duygusuyla atlatılmış destansı bir hareket olarak ifade edilebilir. FETÖ’cü
hainlerin bölücü terör girişimlerinin üzerinden otuz iki gün geçmiştir. Otuz
iki gün içerisinde birçok memur görevden alınmış, açıklar olmuş, tutuklamalar
yapılmıştır. Buradan AKP yetkililerine sesleniyorum: Adaletli davranarak,
hukukun üstünlüğü esas alınarak, suçluyu suçsuzdan ayırarak kamuda çalışan,
üniversitede okuyan, iş adamı, esnaf, her kesimden insanların, eğer suçu varsa,
gözünün yaşına bakılmamalı, son pişmanlık fayda etmez diyerek
cezalandırılmalıdır. 
(Mikrofon
otomatik cihaz tarafından kapatıldı)
MEHMET
NECMETTİN AHRAZOĞLU (Devamla) – Ancak bu işler yapılırken bu ülkeyi on dört
yıldır yönettiğinizi, şayet suç varsa bu yardım ve yataklık edenlere göz
yumanların da olduğunu aziz milletimizin bildiğini bilmenizi istiyor, hepinize
saygılar sunuyorum. (MHP sıralarından alkışlar)
BAŞKAN
– Teşekkür ederim Sayın Ahrazoğlu.
Önergeyi
oylarınıza sunacağım…
lll.- YOKLAMA
(CHP sıralarından bir grup milletvekili
ayağa kalktı)
ÖZGÜR
ÖZEL (Manisa) – Yoklama istiyoruz.
BAŞKAN
– Yoklama talebi var.
Sayın
Özel, Sayın Çam, Sayın Erdoğdu, Sayın Tamaylıgil, Sayın Erdem, Sayın Yalım,
Sayın Özdiş, Sayın Kayışoğlu, Sayın Hürriyet, Sayın Karabıyık, Sayın Arslan,
Sayın Balbay, Sayın Gökdağ, Sayın Yedekci, Sayın Berberoğlu, Sayın Tanal, Sayın
Göker, Sayın Bekaroğlu, Sayın Tüm, Sayın Demir.
Yoklama
işlemi için iki dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN -
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul edilen
önerge doğrultusunda maddeyi oylarınıza sunacağım.
Tasarının 7’nci
maddesinin oylamasının açık oylama şeklinde yapılmasına dair bir istem var,
okutup istem sahibi sayın milletvekillerinin adlarını tespit edeceğim. 
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 7’nci
maddesinin oylamasının açık oylama şeklinde yapılmasını arz ve teklif ederiz. 
BAŞKAN
- Mehmet Göker? Burada.
Onursal
Adıgüzel? Burada.
Mahmut
Tanal? Burada.
Kadri
Enis Berberoğlu? Burada.
Bihlun
Tamaylıgil? Burada.
İbrahim
Özdiş? Burada.
Gülay
Yedekci? Burada.
Nurhayat
Altaca Kayışoğlu? Burada.
Sibel
Özdemir? Burada.
Lale
Karabıyık? Burada.
Kazım
Arslan? Burada. 
Niyazi
Nefi Kara? Burada.
Bülent
Kuşoğlu? 
CEMAL
OKAN YÜKSEL (Eskişehir) – Takabbül ediyorum.
Musa
Çam? Burada.
Bülent
Öz? Burada.
Ceyhun
İrgil? Burada.
Nurettin
Demir? Burada. 
Selina
Doğan? Burada. 
Aytuğ
Atıcı? Burada.
Kemal
Zeybek? Burada.
Elif
Doğan Türkmen? Burada.
Açık
oylamanın şekli hakkında Genel Kurulun kararını alacağım.
Açık
oylamanın elektronik cihazla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
Sayın
milletvekilleri, alınan karar gereğince açık oylama elektronik cihazla
yapılacaktır.
Oylama
için iki dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– 411 sıra sayılı Kanun Tasarısı’nın 7’nci maddesi açık oylama sonucu:
“Kullanılan
oy sayısı : 217
Kabul : 213
Ret : 4 (x)
 Kâtip
Üye  Kâtip Üye
 Elif
Doğan Türkmen Fehmi Küpçü
 Adana Bolu”
Böylelikle
kabul edilen önerge doğrultusunda 7’nci madde de kabul edilmiş oldu. 
8’inci
maddede üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 411 sıra sayılı Kanun Tasarısı’nın 8’inci maddesindeki “kapsamındaki”
ibaresinin “kapsamına giren” şeklinde değiştirilmesini arz ve teklif ederiz. 
 Mustafa Kalaycı Erhan
Usta Mehmet Günal
 Konya Samsun Antalya
 Erkan Haberal  Kadir
Koçdemir
 Ankara  Bursa
Türkiye Büyük Millet Meclisi
Başkanlığına
Görüşülmekte
olan 411 sıra sayılı Kanun Tasarısı’nın 8’inci maddesinde yer alan “fıkrasında
yer alan” ibaresinin “fıkrasındaki” şeklinde değiştirilmesini arz ve teklif
ederiz. 
 Çağlar Demirel Abdullah
Zeydan Nihat Akdoğan
 Diyarbakır Hakkâri Hakkâri
 Besime Konca Ferhat
Encu Saadet Becerekli
 Siirt Şırnak Batman
 Ahmet
Yıldırım
 Muş
Türkiye Büyük Millet Meclisi
Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi’nin 19.4.2012 Tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifinin
(2/571)" 8'inci maddesinin aşağıdaki şekilde değiştirilmesini arz ve
teklif ederiz.
Saygılarımızla.
 Musa Çam Mehmet
Bekaroğlu  Lale Karabıyık
 İzmir İstanbul Bursa
 Kadim Durmaz  Bihlun
Tamaylıgil Utku Çakırözer
 Tokat  İstanbul Eskişehir
 Zekeriya Temizel Selin
Sayek Böke
 İzmir İzmir

MADDE
8- 193 sayılı Kanunun geçici 67 inci maddesinin beşinci fıkrasında yer alan
"Şu kadar ki," ibaresinden sonra gelmek üzere "5520 sayılı
Kurumlar Vergisi Kanununun 4 üncü maddesinin birinci fıkrasının (I) bendi
kapsamındaki kurumlar ile" ibaresi ilave edilmiştir.
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz. 
BAŞKAN
– Hükûmet? 
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan. 
BAŞKAN
– Önerge üzerinde Sayın Lale Karabıyık konuşacak. 
Buyurun.
(CHP sıralarından alkışlar)
LALE
KARABIYIK (Bursa) – Teşekkürler Sayın Başkan. 
Değerli
milletvekilleri, 411 sıra sayılı Kanun Tasarısı’nın 8’inci maddesiyle ilgili
Cumhuriyet Halk Partisi Grubu adına söz almış bulunmaktayım. Gazi Meclisi
saygıyla selamlıyorum. 
Sayın
vekiller, 8’inci maddede bir vergi düzenlemesi var ve biz buna karşı değiliz,
bunu zaten kabul ediyoruz. Ancak ben 8’inci madde dışında dikkatinizi vergiyle
ilgili başka bir noktaya, başka rakamlara çekmek istiyorum. 
Türkiye’de
vergi kanunlarıyla ilgili reform yapılması ihtiyacı artık had safhada. Dikkat
ederseniz, vatandaşın kişisel vergi yükleri her gün artıyor. Yine, her geçen
gün vergi alınması zorlaşıyor, kurumlar vergisi miktarında da azalmaları
gözlemliyoruz. 
Rakamlara
bakalım isterseniz beraber: Gelir vergisi 99 milyar ama bunun yaklaşık 5
milyarı beyana tabi vergi. Kurumlar vergisi ise tümü beyana tabi olsa bile
ancak 36 milyar lira civarında. Yani değerli vekiller, 460 milyar lira vergi
geliri var ama beyana tabi olan kısmı yaklaşık sadece yüzde 10’lara tekabül
ediyor. Bakın, bu sağlıklı bir yapı değil. 
Peki,
yüzde 10’u beyana tabi. Diğerleri nedir? ÖTV, KDV, ithalde alınan vergi, stopaj
falan. Bu sağlıklı bir yapı değil vekiller. Hiçbir ülkede bunun benzerini bu
oranlarda görmeniz de asla mümkün değil. Bu nedenle, süratle ekonomiyi doğru
bir raya getirecek vergi reformuna ihtiyaç olduğunu buradan bir kez daha
seslenerek ifade etmek istiyorum. Zaten şunu da biliyoruz ki vergi gelirlerinin
büyük bir kısmı yabancı kaynak maliyetinin finansmanında kullanılmakta.
Sayın
vekiller, bir diğer nokta şu: Torba yasalarla gerçekten boğuluyoruz. Yanlış
anlaşılmasın, biz iş yoğunluğundan kaçan insanlar asla değiliz, çalışmayı
severiz ancak bu yasalar o kadar çalakalem geliyor ki o kadar eksikliklerle ve
hatalarla geliyor ki gerçekten bunları kabul etmek ve içimize sindirmek asla
bizim açımızdan mümkün değil. 
Bize
kulak vermeniz ve eleştirilerimizi dikkate almanız hem ülkemize fayda sağlar
hem uluslararası bakış açısı yönünden önemlidir ve de bunlar bizim gerçek
eleştirilerimiz, gerçek çekincelerimizdir, Türkiye'nin risk priminin artmasını
da önleyecektir. Lütfen, bu konuda söylediklerimizi ve çekincelerimizi dikkate
almanızı arzu ederiz.
Sayın
vekiller, Türkiye ekonomisi için şu anda “güven” kelimesi son derece önemli.
İşte, bu güven de sağlam yasalarla sağlanabilir ancak. Verilen izlenimlerin bu
yönde olması gerekir. 
Şu
anda uluslararası ortam OHAL sürecini takip ediyor ve OHAL sürecinin ne kadar
kötüye kullanılıp kullanılmadığının da peşinde. Alınan bütün torba yasaların
maddelerinin kararlarında muhalefetin şerhleri son derece önem arz ediyor
uluslararası ortamlar için. Bunun biz de farkındayız, siz de farkındasınız.
Aslında
bizim oylarımıza ihtiyacınız yok, siz el kaldırırsınız ve geçirirsiniz ama ne
kadar sağlam geçer işte bunu burada masaya yatırmak lazım. Biz ülkemizi
seviyoruz ve bu nedenle yanlış bulduğumuz, çekincelerimizin olduğu noktaları da
dile getirme gereğini hissediyoruz. Aynı şeyi varlık barışında yaşadık, aynı
şeyi tekrar getirilen 74 maddelik torba yasada yaşadık değerli vekiller. Bir
taraftan yabancı sermaye dışarıdan gelsin, nereden geldiğinin önemi yok diye
paraya sıkışık olarak kendimizi gösteriyoruz, bir taraftan sıkıntımız yok
diyoruz ama bunun aksini yapıyoruz. 
Sayın
vekiller, son gelen tasarıda o kadar gerçek dışı şeyler vardı ki, o kadar
olumsuzluklar vardı ki, inanın şu varlık fonunda “8 tane kanun ve kanun
hükmünde kararnameye tabi değildir.” diyordu. Çalışan istihdam ediyor ama Memur
Kanunu’na tabi değil, ihale yapacak ama İhale Kanunu’na tabi değil, tahvil
çıkaracak, repo ve ters repo yapacak ama SPK’ya tabi değil. İnanın öyle bir mücadele
verdik ki nasıl tabi olmaz ve nasıl denetim yapılmazın üzerinde günlerce
durduk. “Güçlü ülkeyiz.” diyoruz. 
(Mikrofon
otomatik cihaz tarafından kapatıldı)
LALE
KARABIYIK (Devamla) - Bunun dışında bir nokta daha var, sonra diyoruz ki: “Biz
Hakkâri ve Şırnak’ı güvenlik sebebiyle ilçeye dönüştürüyoruz.” Gerçekten bunu
anlamak mümkün değildir. 
Sürem
yettiği kadar söylemeye çalıştım. 
İyi
akşamlar diliyorum. (CHP
sıralarından alkışlar)
BAŞKAN – Teşekkür ederim Sayın Karabıyık.
Önergeyi
oylarınıza sunuyorum…
lll.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz.
BAŞKAN
– Yoklama talebi var.
Sayın
Özel, Sayın Çam, Sayın Karabıyık, Sayın Bekaroğlu, Sayın Üstündağ, Sayın
Hürriyet, Sayın Kayışoğlu, Sayın Özdiş, Sayın Gökdağ, Sayın Erdem, Sayın Kara,
Sayın Balbay, Sayın Yıldız, Sayın İrgil, Sayın Göker, Sayın Tanal, Sayın Tüm,
Sayın Bektaşoğlu, Sayın Özcan, Sayın Gürer.
İki
dakika süre veriyorum ve süreyi başlatıyorum.
(Elektronik cihazla yoklama yapıldı)
BAŞKAN
– Toplantı yeter
sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait Tarım
Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 411 sıra sayılı Kanun Tasarısı’nın 8’inci maddesinde yer alan “fıkrasında
yer alan” ibaresinin “fıkrasındaki” şeklinde değiştirilmesini arz ve teklif
ederiz. 
Çağlar Demirel
(Diyarbakır) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde Muş Milletvekili Sayın Ahmet Yıldırım konuşacak. 
Buyurun
Sayın Yıldırım. (HDP sıralarından alkışlar)
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; 411 sıra sayılı Yasa Tasarısı’nın 8’inci maddesinde
değişiklik talep eden önerge üzerine söz almış bulunuyorum. 
Söz
konusu 8’inci maddeyle 5520 sayılı Kurumlar Vergisi Kanunu’nun 4’üncü
maddesinin (1)’inci fıkrasının (ö) bendi kapsamındaki kurumlar hakkında teknik
bir değişiklik öngörülüyor. Ancak bu teknik değişiklikten ziyade söz konusu
torba yasanın özellikle farklı yasa maddeleri hakkında konuşmak istiyorum. 
Burada
söz konusu torba yasanın bazı maddeleri 15 Temmuz sonrası yapılan ve toplumu
kıskaç altına alan, demokratik hayatı deyim yerindeyse zehirleyen
değişikliklerin bir parçası olarak tarafımızca görülmektedir. En nihayetinde
şunu söyleyelim ki: Her ne kadar kanun hükmünde kararnamelerle özellikle toplum
bir cendere içerisine sokulmaya çalışılmış olsa da bunların etkilerinin çok
uzun yıllar toplumda yaralar açacağını unutmamalıyız. Millî iradeden,
demokratik iradeden en fazla söz edildiği bu dönemde demokratik iradenin en
ücra hücrelerini oluşturan yerel yönetimler üzerinde kayyum ucubeleriyle halk
iradesine darbe yapılıyor, tam da bir cunta mantığı yerel yönetimler üzerinde
oluşturulmaya çalışılıyor. Özellikle yerleşim yerlerinin statüleri rövanşist
duygularla, kin ve nefret duygularıyla değiştirilmeye çalışılıyor. Cumhuriyet
tarihinde farklı yerleşim birimleri bir üst statüye sıçramıştır ama özellikle
il statüsünden ilçe statüsüne düşürülme gibi bir ucube, söz konusu iktidar
döneminde ilk kez yapılmaktadır. 
Değerli
milletvekilleri, yine, basın-yayın dünyası üzerinde eşsiz baskılarla karşı
karşıyayız. Basın-yayın, özellikle muhalif çizgideki basın yayın kurumları,
üzerlerinde zapturapt politikalarıyla, korku ve hezeyanlarla kapatılmak
istenmektedir. Yapılan baskılar özellikle muhalif medyayı teslim alamayınca,
onları iktidarın çarpık politikaları çizgisine çekemeyince, bu defa, Özgür
Gündem gazetesi dün bir hukuk garabetiyle kapatılmıştır. Ama karıştırılıyor.
Özgür Gündem gazetesi iktidarın beslemesi olan cemaat medyasıyla
karıştırılıyor. Özgür Gündem gazetesi iktidarın beslemesiyle, devleti
hortumlayarak palazlanan cemaat medyası gibi, holdinglerden beslenmemektedir.
Özgür Gündem gazetesinin arkasında para babaları ve devletin gücü yoktur. Özgür
Gündem gazetesi halkın kendi alın teriyle, okuyucularının katkılarıyla ayakta
durmaya çalışan bir gazetedir. Ancak, zapturapt altına alınmayan, korkularla
kapatılan bu gazeteden korkulmasını, siyasi iktidarın korku duymasını anlaşılır
buluyoruz. Çünkü, bu gazete gerçekleri bütün baskılara rağmen en zor koşullarda
yazmış ve bugüne kadar gelmiştir, bundan sonra da, öyle sanıyorum ki, bu
mirasını sürdürecektir.
Bir
diğer husus, bugün özellikle muhalif birçok uydu yayın kuruluşunun olduğu DİGİSAT
uydu platformu 9 üyesi olan Radyo Televizyon Üst Kurulunda 3 partinin
oylarıyla, 8’e karşı 1 oyla kapatılmıştır, DİGİSAT’ın uydu platform
işletmeciliği lisansı iptal edilmiştir. DİGİSAT’ın üzerinden özellikle uydu
yayınına çıkan uydu kanallarına baktığımızda, bunların büyük bir çoğunluğunun
muhalif basın çizgisinde olduklarını unutmamalıyız. Özellikle her şey toplumu
bölme, kamplaştırma, kin ve nefret duygularını körükleme, Kürt’ün bu ülkeye
olan aidiyet ve sahiplenme duygusunu zayıflatmaya hizmet etmektedir. Bu yönüyle
de kendi sırtını büyük holdinglere, siyasi iktidara, devletten haksız elde
etmiş olduğu kazançlara dayamayan Özgür Gündem’in yarın çok daha güçlü çıkacağından
hiçbir kimsenin şüphesi olmasın.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
Önergeyi
oylarınıza…
lll.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama istiyoruz.
BAŞKAN
– Yoklama talebi var. 
Sayın
Demirel, Sayın Konca, Sayın Kerestecioğlu Demir, Sayın Paylan, Sayın Danış
Beştaş, Sayın Yıldırım, Sayın Irmak, Sayın Başaran, Sayın Taşdemir, Sayın
Kürkcü, Sayın Yıldırım, Sayın Aydoğan, Sayın Doğan, Sayın Bilgen, Sayın
Gaydalı, Sayın Yıldırım, Sayın Toğrul, Sayın Botan, Sayın Zeydan, Sayın Öztürk.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 8’inci maddesindeki “kapsamındaki”
ibaresinin “kapsamına giren” şeklinde değiştirilmesini arz ve teklif ederiz.
Mustafa Kalaycı (Konya)
ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Üyelerimizin
salt çoğunluğuyla önergeye katılıyoruz.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılıyoruz Sayın Başkanım.
BAŞKAN
– Birleşime on dakika ara veriyorum ve grup başkan vekillerini toplantıya davet
ediyorum. 
Kapanma Saati: 23.17 
DOKUZUNCU OTURUM
Açılma Saati: 23.43
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Elif Doğan TÜRKMEN
(Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 126’ncı Birleşiminin
Dokuzuncu Oturumunu açıyorum.
Komisyon?
Burada.
Hükûmet?
Burada.
Tasarının
8’inci maddesi üzerine verilen değişiklik önergesinin işleminde kalmıştık.
Komisyon katıldığını bildirmişti, Hükûmet de katıldığını bildirmişti. 
Komisyon
ile Hükûmetin katılmış olduğu önerge üzerinde, İç Tüzük’ün 87’nci maddesine
göre konuşma veremiyoruz, doğrudan oylarınıza sunacağım.
Önergeyi
oylarınıza sunuyorum: Kabul edenler… Kabul etmeyenler… Kabul edilmiştir.
Sayın
milletvekilleri, tasarının 8’inci maddesinin oylamasının açık oylama şeklinde
yapılmasına dair bir istem vardır.
Şimdi,
istem sahibi sayın milletvekillerinin adlarını tespit edeceğim.
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 8’inci
maddesinin oylamasının açık oylama şeklinde yapılmasını arz ve teklif ederiz.
Sayın
Göker? Burada. 
Sayın
Adıgüzel? Burada.
Sayın
Zeybek? Burada.
Sayın
Tanal? Burada.
Sayın
Berberoğlu? Burada.
Sayın
Tamaylıgil? Burada.
Sayın
Özdiş? Burada.
Sayın
Yedekci? Burada.
Sayın
Altaca Kayışoğlu? Burada.
Sayın
Özdemir? Burada.
Sayın
Doğan? Burada.
Sayın
Türkmen? Burada.
Sayın Karabıyık?
Burada.
Sayın Kara? 
MEHMET BEKAROĞLU
(İstanbul) – Takabbül ediyorum.
BAŞKAN – Tamam
burada.
Sayın Arslan?
Burada.
Sayın Kuşoğlu? 
HÜSEYİN YILDIZ
(Aydın) – Takabbül ediyorum.
BAŞKAN –
Takabbül ediyorlar, tamam. 
Sayın Öz?
Burada.
Sayın İrgil? 
MUSA ÇAM (İzmir)
– Takabbül ediyorum.
BAŞKAN – Tamam. 
Sayın Demir?
Burada. 
Sayın Atıcı?
Burada. 
Açık oylamanın
şekli hakkında Genel Kurulun kararını alacağım.
Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
Kabul edilen
önerge doğrultusunda 8’inci maddenin oylaması elektronik cihazla yapılacaktır. 
Oylama için iki
dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, 411 sıra sayılı Kanun Tasarısı’nın 8’inci maddesinin
açık oylama sonucunu okuyorum: 
“Kullanılan
oy sayısı :  221
Kabul :
 220
Ret :
 1 (X)
 Kâtip Üye Kâtip
Üye
 Elif Doğan Türkmen Fehmi
Küpçü
 Adana Bolu”
Böylelikle
kabul edilen önerge doğrultusunda 8’inci madde de kabul edilmiştir.
9’uncu
maddede üç adet önerge vardır.
Şimdi
okutacağım üç önerge de aynı mahiyette bulunduğundan birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 9’uncu maddesinin tasarı metninden
çıkarılmasını arz ve teklif ederiz. 
 Çağlar Demirel Abdullah
Zeydan Nihat Akdoğan
 Diyarbakır Hakkâri
 Hakkâri
 Besime Konca Ferhat
Encu Saadet Becerikli 
 Siirt Şırnak Batman
Aynı
mahiyetteki diğer önergenin imza sahipleri: 
 Mustafa Kalaycı Erhan
Usta Mehmet Günal
 Konya Samsun Antalya
 Kadir Koçdemir Arzu
Erdem Erkan Haberal
 Bursa İstanbul Ankara
Aynı
mahiyetteki diğer önergenin imza sahipleri:
 Özgür Özel Musa
Çam Akın Üstündağ
 Manisa İzmir Muğla
 Bihlun Tamaylıgil Fatma
Kaplan Hürriyet Mehmet Bekaroğlu
 İstanbul Kocaeli İstanbul
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Aynı mahiyetteki önergeler üzerinde ilk olarak İstanbul Milletvekili Sayın
Arzu Erdem konuşacak.
Buyurun
Sayın Erdem. (MHP sıralarından alkışlar)
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, bugün, büyük çapta can ve mal kaybına yol açan 17 Ağustos 1999
Marmara depreminin 17’nci senesi. Depremde hayatını kaybedenlere Allah’tan
rahmet, ailelerine sabır diliyorum, acılarını en içten duygularımla da
paylaşıyorum. Geçen on yedi yılın acımızı unutturmadığını dile getirirken
Cenab-ı Hak’tan, milletimize bir daha böyle günler yaşatmamasını da niyaz
ediyorum. 
Bu
vesileyle büyük depremde mağdur olup hâlâ haklarını almamış olan
depremzedelerimizin veballerinin üzerimizde olduğunu belirtmek istiyorum.
Depremzedelerin haklarının verilmesi için var gücümüzle çalışmaya ve mücadele
etmeye devam edeceğiz ve bu konuda Hükûmeti sağduyulu olmaya davet ediyorum.
Umarım, depremzedelerin haklı feryatları vicdanlarınıza dokunmayı başaracaktır.

Değerli
milletvekilleri, Türkiye Varlık Fonu Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 9’uncu maddesi
üzerinde Milliyetçi Hareket Partisi grubu adına söz almış bulunmaktayım. Gazi
Meclisi saygılarımla selamlıyorum. 
Elbette
ki amacımız, milletimizin beklentileri ve talepleri karşısında görüşülecek olan
kanun tasarılarının bir an önce yasalaşması ve hayata geçirilmesi olmalıdır.
Ancak bunu yaparken özverili ve etkin bir çalışma disiplini içerisinde olmalıyız.
Birçok farklı konuyu içinde barındıran ve iktidar partisinin on dört yılda
defalarca kez kullandığı bu yöntem, yasama işlerini özensizliğe ve eksikliğe
itmiştir. Tamamı birbirinden bağımsız olan ve toplumda birçok kesimi
ilgilendiren söz konusu düzenlemenin maddeleri üzerinde titiz bir çalışma
yapılmadığı, başka komisyonların görev ve uzmanlık alanlarına giren
düzenlemelerin ilgili komisyonlarda görüşülmediği de bunun bir göstergesidir.
İç Tüzük hükümlerinin ihlali anlamına gelen bu durum yapılan düzenlemelerin
eksik ve yanlış yapılmasına ve de kısa sürede tekrar kanun değişikliğine
gidilmesine sebep olmaktadır. Bu da aslında daha çok zaman kaybına yol
açmaktadır ve buna bağlı olarak milletimizin bizden beklentilerini sekteye
uğratmaktadır. 
Milletimizi
yakından ilgilendiren bu düzenlemelerin gelişigüzel, alelacele yapılması
yerine, daha detaylı ve teknik incelemelerle yapılması ciddi sorunların
oluşmasını önleyecektir ve yeniden düzenlemeler yapma zorunluluğunu ortadan
kaldıracaktır. Ancak AKP döneminde sıkça başvurulan torba kanunlara Anayasa’ya
aykırı, çıkar amaçlı birçok madde sıkıştırılmıştır. Bu sıkıştırma birçok
konunun dikkatlerden kaçmasına ya da kaçırılmasına sebep olmaktadır ve bu da
çok manidardır. 
Sormak
istiyorum: Amacımız, gerçekten, milletimiz yararına olan kanunları en hızlı
şekilde yasalaştırıp hayata geçirmek mi yoksa bir kanun tasarısı oluşturup
içine asıl amacın dışında olan, millet yararından çok, bazı kişi ve grupların
yararına olan çıkar amaçlı maddeleri mi dâhil etmek? 
Değerli
milletvekilleri, milletimiz her geçen gün yaşanan terör olayları başta olmak
üzere diğer olumsuzluklar sebebiyle ekonomik darboğaz içerisine girmektedir.
Özellikle son dönemlerde kulağımıza gelen, borcu borçla kapatma modeli, borçlu
ve çaresizler için “Denize düşüp yılana sarılma.” şeklinde
yorumlanabilmektedir. Ticaret sicili temiz kalabilmişse bankadan kredi almak
suretiyle borcunu öteleyenlerin sayısı gün geçtikçe artmaktadır. 
Kulağımıza
gelen ve bu mağduriyetle bize müracaat eden bir kesim de tam üzerinde
çalıştığımız kanun maddesiyle ilgili. Şöyle ki: Bankalar geçmiş dönemlerde
promosyon dağıtır gibi kredi kartı dağıtmaktaydı, hepiniz hatırlayacaksınız ve
herkesin cebinde, buna dar gelirlilerimiz de dâhil olmak üzere, üç beş adet
kredi kartı bulunmaktadır. Maliye Bakanlığının bu konuda bilgi sahibi olduğunu
düşünüyorum lakin tekrar etmek istiyorum: Borcu olan, cebindeki kredi kartının
borcunu başka bir kartla kapatarak, borç alarak maalesef paravan şirketlere
gidip orada kredi kartlarıyla çekimler yaptırmakta. Bu paravan şirketler,
yasadaki boşluklardan dolayı çağın tefeciliğini yani teknolojik tefecilik
yapmaktalar. Aynı metot ticaret erbabı olan küçük esnaf tarafından da
kullanılmaktadır. Bu paravan şirketler ne iş yapar, hangi malı alıp satarlar
pek bilinmemektedir ancak özellikle KDV’si olmayan kuyum gibi iştigal konuları
bulunmaktadır. 
Bu
olayı biraz daha hafızanızda canlandırmak istiyorum. Borçlu olan kişi var
olmayan bir şirkete gidip olmayan malı kredi kartıyla alıp taksitlendirmekte ve
tefeci ondan para alıp o şekilde para vermekte. Şimdi bizim yapmamız gereken
bundan sonraki çalışmalarımızda bunun önlenmesi için caydırıcı tedbirler almak.
Bu tedbirleri alırken de hem bu işi yapan tarafı iyi incelemek, bu şirketleri
tespit etmek, aynı şekilde bu duruma düşen milletimizin de mağduriyetini
gidermektir.
Çok
teşekkür ederim, saygılarımı sunarım. (MHP sıralarından alkışlar) 
BAŞKAN
– Teşekkür ederim Sayın Erdem.
Aynı
mahiyette olduğu için diğer konuşmacıya geçeceğiz.
Diğer
konuşmacı Hakkâri Milletvekili Sayın Nihat Akdoğan.
Buyurun
Sayın Akdoğan. (HDP sıralarından alkışlar)
NİHAT
AKDOĞAN (Hakkâri) – Sayın Başkan, değerli milletvekilleri; aslında AKP bir
torba yasa tasarısı getiriyor, bunun içerisinde defin işlemlerinden tutun
illerin kaldırılmasına kadar bu süreci götürüyor. Burada mensubu olduğumuz
Hakkâri ilinin bu yasa tasarısının içerisine konulması süreciyle ilgili biz
Komisyona katıldık. Komisyondaki çalışmaları görünce gerçekten ne kadar hem
dilin kullanılması… Orada “Hakkâri ili kaldırılmıştır.”, “Şırnak ili
kaldırılmıştır…” Şimdi buradan özellikle yüz altmış dokuz yıllık süreçte il
olan bir ili, siz, oradaki STK’larla, oradaki halkla hiçbir paylaşımda
bulunmadan doğrudan gelip komisyonlarda buradaki 2-3 bürokratın söylemiyle
harekete geçip yedi bin yıllık tarihi olan bir şehrin nasıl bir anda statüsünü
değiştiriyorsunuz, bir anda onu ilçe yapmaya götürüyorsunuz? Gerçekten buradaki
anlayışı anlamakta zorlanıyoruz. 
Bu
konuda, özellikle, dün Meclisi ziyaret etmek isteyip bütün grupları gezmeye
çalışan Hakkâri’den gelen STK temsilcilerimiz Dikmen kapısından geri
gönderildi. O halk sizleri de buraya gönderdi, bizleri de buraya gönderdi.
Burada nasıl darbeye karşı çıktıysak, oradaki halkın geri gönderilmesini de
burada şiddetle kınıyorum. O halkın da temsilcileri vardır. 
Değerli
arkadaşlar, Cumhurbaşkanı sürekli halk iradesinden bahsediyor, “İdamı mı
istiyorsunuz? Halka gidelim.” diyor. Peki, burada da bir ilin ismi
değiştirilecek, bir ili siz ilçe statüsüne götürüyorsunuz. Burada ısrarla hem
Çalışma ve Sosyal Güvenlik Bakanına sordum hem diğer Bakana da sordum: Burada
siz yerelde kimlerle görüştünüz? Bakın, 1990’lı yıllardan gelip Hakkâri’ye
yerleşen insanlar var. Köyünü, barkını bırakıp oraya gelip yeni bir hayata
tutunan insanlara siz bir anda “Efendim, biz böyle uygun gördük, kriterimiz bu,
biz sizi il olarak görmüyoruz. Sizin yaşamınız, onurunuz, şerefiniz… Bir
şehirde yaşanacak kadar değerli değilsiniz.” diyorsunuz. 
Şimdi
soruyorum: Sayın Cumhurbaşkanının mensubu olduğu il, Rize’yi siz ilçe yaparsanız
Sayın Cumhurbaşkanı kabul eder mi? Kabul eder mi? Bir anda, farz edin ki
Cumhuriyet Halk Partisi iktidar olmuş, gelip burada böyle bir tasarrufta
bulunursa siz kabul eder misiniz? 
AYŞE
SULA KÖSEOĞLU (Trabzon) – Arkadaşlar, bu durup dururken olan bir şey değil. 
NİHAT
AKDOĞAN (Devamla) – “Coğrafi konum” diyor. Şimdi yatırıma en kapalı olan
yerlerden bir tanesi. Bütün geçimini, yaşamını sadece oradaki memurlar
üzerinden idame ettirmeye çalışan bir ilden bahsediyoruz. Bir anda “coğrafi
konum” diyorsunuz. Biz bunun sebebinin ne olduğunu çok iyi biliyoruz. 
AYŞE
SULA KÖSEOĞLU (Trabzon) – Terör!
NİHAT
AKDOĞAN (Devamla) – Oradan laf atmayın, buraya gelirsiniz, anlatırsınız
derdinizi. 
BAŞKAN
– Sayın milletvekilleri, lütfen...
NİHAT
AKDOĞAN (Devamla) – Coğrafi konum diyorsunuz, nüfus diyorsunuz. Birçok yerde
şunu söylüyoruz: Ya, mademki böyle bir karar vardır, ilgili komisyona gönderin,
İçişleri Komisyonuna gönderin. Plan ve Bütçe Komisyonunda, Çalışma ya da Spor
Bakanı oraya gelip neyi anlatacak bize yönelik. Biz ısrarla söylüyoruz. 
Gerçekten
de Yüksekova’yı yıktınız, yerle bir ettiniz, o darbeci general şu anda içeride
ama siz orada… Yüksekova’yı biz hepimiz talep ediyoruz, yüz yıldır diyoruz ki:
Yüksekova il olsun, il statüsünü kabul eden, kaldıran bir yerdir. Ama niye yedi
bin yıllık şehri, tarihini yerle bir ediyorsunuz? Cumhurbaşkanın söylediği
gibi… Rize’nin o kadar tarihi yoktur. Orada bir tane iş adamı diyor ki: “Sayın
Cumhurbaşkanı burası bir tarihî kenttir.” “Yok, ne tarihî kent” diyor. Biz de
diyoruz ki: Ahmedi Hani’nin kitabını sizler çıkardınız, Kültür Bakanlığı
çıkardı. Feqiye Teyran'ın memleketidir. Siz hangi kültürü yok sayıyorsunuz.
Buna kim, size bu izni veriyor? 
Dolayısıyla,
değerli arkadaşlar, biz gerçekten oradan gelip buradaki vatandaşlarımızın ne
kadar kırıldığını hepinizin bilgisine sunuyoruz. Buradan, bu tasarı metninden
Hakkâri ve Şırnak, bir de bu özellikle kayyumlara ilişkin maddenin geri
çekilmesini talep ediyoruz. 
Kurulu
saygıyla selamlıyorum. (HDP sıralarından alkışlar)
BAŞKAN
– Teşekkür ederim.
Aynı
mahiyetteki önergeler üzerindeki son konuşmacı Sayın Bihlun Tamaylıgil,
İstanbul Milletvekili.
Buyurun
Sayın Tamaylıgil. (CHP sıralarından alkışlar) 
BİHLUN
TAMAYLIGİL (İstanbul) – Teşekkür ederim.
Sayın
Başkan, değerli milletvekilleri; bundan yaklaşık herhâlde bir saat önce, üç
dört madde önce gelip size, yine tasarı içerisinde var olan bir maddeyle ilgili
görüşlerimizi anlattık. Neydi? Isı yalıtımıyla ilgili olarak yapılan bir kanuni
düzenlemede vergi istisnasının sağlanması.
Yine
aynı kanunu konuşuyoruz, aynı tasarının içindeyiz. Bu “torba” değil “çorba”
dediğimizin örneği. Şimdi de gelip size burada İnternet işlemciliği, İnternet
işlemleri üzerinden, bilgi işlem üzerinden ortaya konan ticari faaliyetlerde
vergi düzenlemesi için Bakanlar Kuruluna çok geniş bir yetkiyi vermek üzere
ilgili madde üzerindeki teklifimizi tartışmaya geldik.
Değerli
arkadaşlar, kanun yapma mantığının bu olmadığını defalarca dile getirmekten biz
yorulmadık, siz de dinlemekten yorulmuyorsunuz ama bir gerçek var: Şimdi, bugün
bu kanunun içeriğindeki mevzuatla ilgili gideceği yerlere baktığımız zaman,
hangi kanunda… İşte, efendim, adı da değişti ama adını değiştirmekte bile
basarken hata yapılan, başında Varlık Fonu diye başlayan ama bununla ilgili
ayrı bir kod yasayı hazırlayıp yarın da görüşülecek olan bir yasanın başlığını
kullanarak buraya bir tasarı geliyor. O tasarının içinde bir imar yine bizim
değerli milletvekilimizin, Meclis başkan vekilimizin vermiş olduğu bir kanun
teklifiyle birleştiriliyor ve buraya konuyor. Ondan sonra, bu konuyla,
mevzuatla ilgili -ki bu İnternet’le ilgili olarak- işlemlerle ilgili
düzenlemeyi arayıp, araştırıp bulacak olan kişiler nerede bulacak? Arasın ki
bulsun, bir karmaşa, bir çorba, bir torba; bunun içinden yasa çıkacak. Bu kadar
önemli maddelerin bu kadar ciddiyetsizce, -şimdi, şu kelimelere bakıp bir arada
değerlendirdiğinizde- anlaşılması bile bu kadar karmaşık olan bir şekilde yasa
yapmanın hangi doğru yasama mantığı, hangi doğru bir düzenleme içerisinde yer
aldığını vicdanınızla düşünmenizi talep ediyorum.
Değerli
arkadaşlar, şimdi, Mecliste milletvekilleri yasama yapmak için ve denetim
görevlerini yerine getirmek için burada bulunurlar. Yasama içinde de bu kürsü,
hepimizin millet adına, aldığımız oyun hakkını vermek üzere gelip bunun
getirdiği dokunulmazlık içinde hitap ettiğimiz yerdir. Burada düşüncemizi, bir
kanunla ilgili düzeltme talebimizin süresini bile çok görüp kapatmaya, kısmaya
çalışmaya hiçbirinizin hakkı yoktur. (CHP sıralarından alkışlar) Her şartta,
her şekilde düşüncelerimizi dile getireceğiz. Burası demokratik Türkiye
Cumhuriyeti. Demokrasinin işleyeceği kürsü de Meclisin kürsüsü. Bunu herkesin
çok iyi bilerek buna göre İç Tüzük’ün getirdiği, bize verdiği hakları
kullanacağımız bir imkânı hep beraber gerçekleştirelim. Bakın, bu Gazi Meclise
bombalar atıldığında bu kürsünün etrafında başkanı CHP’li de HDP’li de MHP’li
de AKP’li de yanında durarak koruyordu bu Meclisi. (CHP sıralarından alkışlar)
O zaman bu Meclisin temsil ettiği o önemli görevde hep beraber kanun yaparken
de bizim konuşabileceğimizi ve bizim beraberce paylaşabileceğimizi kabul
edeceğiz.
Gelelim
İnternet olayına. İnternet’le ilgili yapılan düzenlemede, bakınız, ta
1998’lerde, OECD İnternet ortamında ortaya çıkan alışverişler ve buna bağlı
kayıt dışılık, kayıtsızlık noktasında riskleri dikkate alarak düzenlemeler
yapmak için kuralları ortaya koymuş, bunun vergilendirme ve vergi yasası
açısından risklerini ortaya koymuş, neler yapılması gerektiğini anlatmış. Biz
de işte, kayıt dışılığa karşı ilk elektronik imza hakkında bir düzenleme
yaptık. Yine, e-işlem ki çok geniş… Yani bugün baktığınızda teknoloji o kadar
hızlı gidiyor ama bizim vergi yasalarımız zaten -bir liste var, zamanım
yetmiyor, geçenlerde affını çıkardık- 90 milyarlık bir vergi tahakkukunu bile
tahsil edemeyecek bir vergilendirme sistemiyle işliyor. 
Şimdi
biz yine bir düzenleme yapıyoruz torbanın içerisinde. Bunun böyle bir torbanın
içerisinde yapılacak düzenlemeden öte, bakın, artık İnternet üzerindeki yapılan
işlemler evrensel işlemler. Yani bunun hizmeti ne, bunun ürünü ne, bu ürünün
karşısında bunu satan iş yeri kim, iş yerinin bulunduğu adres ne,
vergilendirmesi nasıl yapılacak? Bunun ötesinde bizim ikili anlaşmalarımız var,
çifte vergilendirme olmaz, bunu ortaya koyan yaptırımlar var. 
(Mikrofon
otomatik cihaz tarafından kapatıldı) 
BİHLUN
TAMAYLIGİL (Devamla) – Hiçbirinin detayına bakmadan toptancı bir anlayışla, bir
vergi salma mantığıyla vergi düzenlemesi var. Tekrar gözden geçirilmesini
diliyoruz. O yüzden bu maddenin tasarı metninde düzeltilmesini talep ediyoruz. 
İyi
çalışmalar, iyi akşamlar. (CHP sıralarından alkışlar)
BAŞKAN
– Teşekkür ederim Sayın Tamaylıgil.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama…
BAŞKAN
– Aynı mahiyetteki önergeleri oylarınıza sunacağım. Yoklama talebi var. 
Sayın
Özel, Sayın Erdoğdu, Sayın Çam, Sayın Aydın, Sayın Yıldız, Sayın Adıgüzel,
Sayın Karabıyık, Sayın Yedekci, Sayın Erdem, Sayın Yalım, Sayın Kayışoğlu,
Sayın Hürriyet, Sayın Gökdağ, Sayın Arslan, Sayın İrgil, Sayın Kara, Sayın
Balbay, Sayın Öz, Sayın Göker, Sayın Özdiş. 
Yoklama
için iki dakikalık süre veriyorum ve yoklamayı başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
- Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
Sayın
milletvekilleri, tasarının 9’uncu maddesinin oylamasının açık oylama şeklinde
yapılmasına dair bir istem vardır. Şimdi, istem sahibi milletvekillerinin
adlarını okuyarak tespit edeceğim. 
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 9’uncu
maddesinin oylamasının açık oylama şeklinde yapılmasını arz ve teklif ederiz. 
Sayın
Ahmet Yıldırım? Burada 
Sayın
Nihat Akdoğan? Burada. 
Sayın
Çağlar Demirel? Burada. 
Sayın
Filiz Kerestecioğlu Demir? Burada. 
Sayın
Mahmut Toğrul? Burada. 
Sayın
Dirayet Taşdemir? Burada. 
Sayın
Garo Paylan? Burada. 
Sayın
Aycan İrmez? Burada.
Sayın
Mehmet Ali Aslan? Burada.
Sayın
Meral Danış Beştaş? Burada.
Sayın
Berdan Öztürk? Burada.
Sayın
Ayşe Acar Başaran? Burada.
Sayın
Nursel Aydoğan? Burada.
Sayın
Adem Geveri? Burada.
Sayın
Besime Gonca? Burada.
Sayın
Osman Baydemir? Burada.
Sayın
Mahmut Celadet Gaydalı? Burada.
Sayın
Müslüm Doğan? Burada. 
Sayın
Abdullah Zeydan? Burada.
Sayın
Lezgin Botan? Burada.
Sayın
Ayhan Bilgen? Burada. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Alınan
karar gereğince açık oylama elektronik cihazla yapılacaktır. 
Oylama
için iki dakika süre veriyorum ve süreyi başlatıyorum. 
(Elektronik
cihazla oylama yapıldı)
BAŞKAN
– Sayın milletvekilleri, 411 sıra sayılı Kanun Tasarısı’nın 9’uncu maddesinin
açık oylama sonucunu okuyorum: 
“Kullanılan
oy sayısı :  215
Kabul :
 214
Ret :
 1 (x)
 Kâtip Üye Kâtip
Üye
 Elif Doğan Türkmen Fehmi Küpçü
 Adana Bolu”
Böylelikle
9’uncu madde de kabul edilmiş oldu.
10’uncu
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 10’uncu maddesindeki “yer alan”
ibaresinin “geçen" şeklinde değiştirilmesini arz ve teklif ederiz.
 Mustafa Kalaycı  Erhan
Usta Mehmet Günal
 Konya Samsun Antalya
 Erkan Haberal Kadir
Koçdemir
 Ankara Bursa
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 10’uncu maddesinde yer alan “fıkrasında
yer alan" ibaresinin “fıkrasındaki" şeklinde değiştirilmesini arz ve
teklif ederiz.
 Çağlar Demirel Abdullah
Zeydan Nihat Akdoğan
 Diyarbakır Hakkâri Hakkâri
 Besime Konca Ferhat
Encu Saadet Becerekli
 Siirt Şırnak Batman
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19/04/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
10'uncu maddesinin aşağıdaki şekilde değiştirilmesini arz ve teklif ederiz. 
Saygılarımızla. 
 Musa Çam Kadim
Durmaz Bihlun Tamaylıgil
 İzmir Tokat İstanbul
 Zekeriya Temizel Selin
Sayek Böke Utku Çakırözer
 İzmir İzmir Eskişehir
 Mehmet Bekaroğlu  Kazım
Arslan
 İstanbul Denizli
MADDE 10-
21/2/1963 tarihli ve 210 sayılı Değerli Kağıtlar Kanununun 1 inci maddesinin
birinci fıkrasında yer alan “belgeler” ibaresinden sonra gelmek üzere aşağıdaki
ibare eklenmiştir.
“ile elektronik
imza kullanılmak suretiyle manyetik ortamda ve/veya elektronik veri şeklinde
oluşturulan noter belgeleri”
BAŞKAN – Okunan
son önergeye Komisyon katılıyor mu?
PLAN VE BÜTÇE
KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN –
Hükûmet?
KÜLTÜR VE TURİZM
BAKANI NABİ AVCI (Eskişehir) – Katılmıyoruz Sayın Başkanım. 
BAŞKAN – Önerge
üzerinde Denizli Milletvekili Sayın Kazım Arslan konuşacak. 
Buyurun Sayın
Arslan. (CHP sıralarından alkışlar) 
KAZIM ARSLAN
(Denizli) – Sayın Başkan, değerli milletvekilleri; 411 sıra sayılı Türkiye
Varlık Fonu Kurulması ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 10’uncu maddesi üzerine vermiş
olduğumuz önerge üzerine söz aldım. Hepinizi sevgiyle saygıyla selamlıyorum.
Bugün
görüştüğümüz 10’uncu madde değerli kâğıt tanımına güncel ekler yaparak
elektronik imza kullanılmasını ve noter belgelerinin de değerli kâğıtlar
arasında sayılmasını kabul etmektedir. Buna itirazımız yoktur. Teknolojik
değişikliklere elbette ki ayak uyduracağız ama bizim esas itiraz ettiğimiz konu
ise yasanın başlığıyla içeriği konusundaki farklılığın ortada olması, bu
farklılık çerçevesinde torba yasayla birlikte birçok yasaların görüşülmeye,
kabul edilmeye çalışılmasıdır. Her defasında bunları eleştiriyoruz. Diyoruz ki
torba yasayla gelmesin. Hem kanun tekniği itibarıyla hem kanun birliği
itibarıyla ve mevzuatın da dağılmaması yönüyle bu birlikteliğin sağlanması için
torba yasayla değil, başlığını taşıyan kanun hükmüyle beraber bu maddelerin
gelmesi, görüşülmesi, kabul edilmesi gerekir diye söylüyoruz ama bir türlü
sizlere anlatamıyoruz. 
Değerli
arkadaşlarım, yıllardan beri FETÖ’yle birlikte hareket ederek devletin
yönetimini, Emniyetin yönetimini, adliyelerin, yargının yönetimini ellerine
bıraktınız. En sonunda geldiğimiz nokta darbe girişimiyle karşı karşıya kalan
bir Türkiye’yi ortaya çıkardınız. Her nasılsa gerek yasama Meclisinin gerek
siyasi partilerin gerekse halkın girişimiyle karşı konulan bu darbe girişimi
sonucunda çıkan sonuç çerçevesinde hâlâ yanlış yapmaya devam ettiğinizi
görmekteyiz. Özellikle kanun hükmündeki kararnamelerin amacını aşan bir şekilde
kullanılıyor olması ve devletin esasını ilgilendiren konularda değişiklik
yapılması ve bilhassa askerî okulların kapatılmak suretiyle devletin zamanında
kanunla düzenlemiş olduğu konuları kanun hükmündeki kararnamelerle değiştirmeye
çalışmanız, gerçekten, bugün Türkiye’nin hangi noktaya geldiğini… Ve daha çok
zor şartlarla gelecekte karşı karşıya kalacağını belirtmek istiyorum. 
Şimdi
kanun hükmündeki kararnamelerle yaptığınız değişiklikler gelecekte telafisi
imkânsız zararları ortaya koyabilecektir. Öyle hatalar, yanlışlar yapıyorsunuz
ki biz muhalefet olarak tekrar tekrar söylememize rağmen aynı hataları yapmakta
devam ediyorsunuz.
İşte
FETÖ’cülerle ilgili yıllarca dedik ki: Bunlarla iş birliği yapmayın. Liyakate
mutlaka tabi tutun ve insanları hak etmedikleri yerlere getirmeyin. FETÖ’cüleri
ellerinizle büyüttünüz, bugün devletin ve milletin başına bela ettiniz.
PKK’yla
ilgili konuda dedik ki: Onlarla müzakere etmeyin, mücadele edin. Onları hoş
gördünüz, onları güçlendirdiniz, dağdan şehre inmesine, silahlanmasına,
hendeklerin kazılmasına sebep oldunuz. Bugün onları temizleyemiyorsunuz. 
IŞİD’le
ilgili yanlış yapıyorsunuz dedik. Ama dediniz ki: “Onlar üç beş tane yaramaz
çocuk. Onlar bir şey yapamaz.” Bugün Orta Doğu’nun ve Türkiye'nin başına bela
olan bir örgüt konumuna getirdiniz.
Suriye’yle
ilgili politikanızın yanlış olduğunu söyledik ve durup dururken Suriye’yle
Türkiye'nin başını belaya soktunuz ve bugün gerçekten Türkiye'nin başına bela
olan, çözülemeyecek bir noktaya getirdiniz.
Bunları
söylüyoruz, bunları dikkatle izlemenizi, bu hatalardan dönmenizi tekrar
ediyoruz, tekrar tekrar söylüyoruz…
(Mikrofon
otomatik cihaz tarafından kapatıldı) 
KAZIM
ARSLAN (Devamla) - …ve bunları söyleyerek hata yapmamanızı ve hatalarda ısrar
etmemenizi özellikle belirtiyorum ve teşekkür ediyorum.
Saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Arslan.
Önergeyi
oylarınıza sunacağım.
lll.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Yoklama…
BAŞKAN
– Yoklama talebi var.
Sayın
Altay, Sayın Çam, Sayın Aydın, Sayın Yedekci, Sayın Karabıyık, Sayın Erdem,
Sayın Yalım, Sayın Kayışoğlu, Sayın Hürriyet, Sayın Gökdağ, Sayın Arslan, Sayın
İrgil, Sayın Kara, Sayın Balbay, Sayın Öz, Sayın Göker, Sayın Özdiş, Sayın
Tümer, Sayın Özdemir, Sayın Doğan.
Yoklama
için iki dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/750) ve
İstanbul Milletvekili Mehmet Akif Hamzaçebi'nin; 19.4.2012 Tarihli ve 6292
Sayılı Orman Köylülerinin Kalkınmalarının Desteklenmesi ve Hazine Adına Orman
Sınırları Dışına Çıkarılan Yerlerin Değerlendirilmesi ile Hazineye Ait Tarım
Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN -
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 10’uncu maddesinde yer alan “fıkrasında
yer alan" ibaresinin “fıkrasındaki" şeklinde değiştirilmesini arz ve
teklif ederiz.
Çağlar
Demirel (Diyarbakır) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN –
Hükûmet?
KÜLTÜR VE TURİZM
BAKANI NABİ AVCI (Eskişehir) – Katılmıyoruz Sayın Başkan. 
BAŞKAN
– Önerge üzerinde Hakkâri Milletvekili Sayın Abdullah Zeydan konuşacak. 
Buyurun
Sayın Zeydan. (HDP sıralarından alkışlar)
ABDULLAH
ZEYDAN (Hakkâri) – Sayın Başkan, sayın milletvekilleri; hepinizi saygıyla
selamlıyorum. 
Görüştüğümüz
torba yasa tasarısının birçok maddesi halkın iradesini yok sayan, halkın
iradesini atanmışlara teslim eden düzenlemelerle doludur. Geçmişte, atanmış
bürokratik vesayetten en çok muzdarip olan, en çok mağdur olan, en çok acı çeken
bir siyasi gelenekten gelen ve bu torba yasada birçok maddede halkın iradesini
atanmışlara teslim eden uygulamalar getiren bu yasalar siyasal iktidar
açısından bir talihsizliktir. Özellikle, halkın oylarıyla seçilen belediye
başkanlarının ve belediye meclis üyelerinin yerine kayyum atanarak memur
atanması halkı yok saymak ve halkın iradesine karşı gerçekleştirilen bir
darbedir. 
Aynı
şekilde, halkımıza, sivil toplum örgütlerine hiçbir şekilde danışılmadan
Hakkâri ve Şırnak illerimizin ilçe statülerine dönüştürülmesi, yine oradaki
halkı yok saymak ve oradaki halkı mağdur etmek demektir. 
Saygıdeğer
milletvekilleri, hiçbir yargı kararı olmadan belediye başkanlarının, belediye
meclis üyelerinin İçişleri Bakanlığının ve valilerin yetkisiyle görevden
uzaklaştırılabileceği, en kötüsü, görevden uzaklaştırılan seçilmişlerin yerine,
halkın iradesi dışında bir memurun atanması, halka ve halkın iradesine karşı
gerçekleşecek bir darbe olacaktır. Belediyeler, halka en yakın hizmet
kurumlarıdır. Bu atanmış memurların yapılacak hizmetleri denetleme konusunda
iradesi yok sayılan bir halkın içine nasıl çıkabileceği iyi hesap edilmelidir.
Ayrıca, bu atanacak kayyumların halka karşı hesap verebilirliği bu yasa
tasarısında mevcut değildir. Görevlerini kötüye kullanıp hizmet götürmedikleri
zaman halka karşı bir sorumlulukları olmayacaktır. Bu açıdan, seçilmişlerin
halka karşı seçimlerde hesap verme gerekliliği bu kayyum atamalarında söz
konusu değildir. 
Yine,
bu tasarıda Hakkâri ve Şırnak illerinin il statüsünden düşürülüp merkezlerinin
taşınmasıyla ilgili Hükûmetin ortaya koyduğu gerekçeler yetersiz ve ikna edici
gerekçeler değil. Başta belirtmek gerekir ki Yüksekova ve Cizre ilçelerinin il
yapılması, Derecik beldemizin ilçe yapılması, bu merkezlerin ticaret yönünden
gelişmesi, oradaki halkın yaşam standartlarının yükselmesi hepimizin arzu
ettiği bir durumdur. Fakat bunun için Hakkâri ve Şırnak’ın ilçe yapılmasına
gerek yoktur. Bu gerekçelerin özellikle coğrafik gelişim adı altında ve
güvenlik birimlerinin yaptığı istihbari raporlar doğrultusunda ne kadar yersiz,
haksız ve adaletsiz olduğunu önümüzdeki madde görüşmelerinde tekrar dile
getireceğiz.
Sevgili
arkadaşlar, Hakkâri, Osmanlı Dönemi’nden Cumhuriyet Dönemi’ne kadar yakın
coğrafyasına yönetim merkezi konumuyla öncülük etmiş, birçok medeniyete
beşiklik yapmış, Ahmed-i Hani, Mele Hüseyni Bateyi, Feqiye Teyran gibi birçok
alimi bağrından çıkarmış, tarihî ve kültürel dokusu olan bir müstesna
şehrimizdir. Burada halkımızın tek geçim kaynağı il olma özelliğinden dolayı
elde ettiği gelirlerdir. Hakkâri’de tarım yoktur, Hakkâri’de sanayi yoktur,
Hakkâri’de üretim yoktur. Hakkâri’nin ilçe olması konumunda çok büyük göçlerin
ortaya çıkacağı kesindir.
Değerli
arkadaşlar, biz oradaki insanlara bir şeyler yapmak istiyorsak hep beraber, öncelikle,
bu, Türkiye’deki akan kardeş kanının durması için beraber mücadele etmemiz
gerekiyor. Hepimizin, özellikle 15 Temmuz darbe girişiminden sonra öz
eleştirisel yaklaşıp, bu kanın durması adına üstümüze düşen sorumlulukları
yerine getirip öncelikle Sayın Öcalan üzerindeki tecridin kaldırılması, barış
ve diyalog sürecinin başlaması adına bu sürecin başlaması gerektiğine inanıyor,
hepinizi saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Zeydan.
Önergeyi
oylarınıza sunacağım…
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Sayın Başkan, yoklama talebimiz var.
BAŞKAN
– Yoklama talebi var.
Sayın
Demirel, Sayın Irmak, Sayın Kerestecioğlu, Sayın Paylan, Sayın Başaran, Sayın
Taşdemir, Sayın Yıldırım, Sayın Beştaş, Sayın Baydemir, Sayın Aydoğan, Sayın
Yıldırım, Sayın Konca, Sayın Kürkcü, Sayın Botan, Sayın Zeydan, Sayın Toğrul,
Sayın Doğan, Sayın Gaydalı, Sayın Bilgen, Sayın İrmez. 
Yoklama
için iki dakika süre veriyorum ve süreyi başlatıyorum.
Pusula
veren arkadaşlar salondan ayrılmasınlar lütfen.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 10’uncu maddesinde “yer alan”
ibaresinin “geçen” şeklinde değiştirilmesini arz ve teklif ederiz.
Mustafa Kalaycı (Konya)
ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz.
BAŞKAN
– Önerge üzerinde Adana Milletvekili Sayın Mevlüt Karakaya konuşacak. (MHP
sıralarından alkışlar)
Buyurun
Sayın Karakaya.
MEVLÜT
KARAKAYA (Adana) – Sayın Başkan, değerli milletvekilleri; görüşülmekte olan
tasarıyla ilgili olarak vermiş olduğumuz önerge üzerinde Milliyetçi Hareket
Partisi Grubu adına söz almış bulunuyorum. Hepinizi saygılarımla selamlıyorum.
10’uncu
madde bir vergi yasası değil ama niteliği itibarıyla baktığımızda elektronik
imzaya dayalı, manyetik ortamlardaki verilerin, noter belgelerinin satış
bedellerinin arasına alınması ve değerli kâğıtlar içerisinde sayılmasını
öngörüyor. Tabii, öncelikle ben şunu ifade etmek istiyorum: Biz bir taraftan
elektronik imzayı, elektronik ortamda iletişimi belgelendirmeyi, kayıt tutmayı
özendirmeye çalışıyoruz. Bunun ekonomik anlamda bir tasarrufa neden olacağını,
iş gücü kayıplarını önleyeceğini ifade ediyoruz, bu anlamda teşvikler
yapıyoruz. Diğer taraftan da bugün burada şu kanun tasarısında gelen teklifle
birlikte bu teşviklerin bir anlam ifade etmediğini aslında göstermiş oluyoruz.
Tabii, diğer açıdan baktığımızda da bir anlamda Hükûmetin sineğin yağını
hesaplama gayreti ve çabası içerisinde olduğunu görüyoruz. 
Değerli
milletvekilleri, asıl burada, belki bu konu üzerinde sadece değerli kâğıt
listesine ilave edilecek bir kalem olarak görebiliriz. Bunun üzerinde çok fazla
da bir değerlendirmeye girmek istemiyorum ancak her zaman olduğu gibi şu anda
görüşülmekte olan yasa tasarısıyla birlikte bazı vergi kanunlarında da
değişiklik yaptık. 
Yine,
geçen günlerde yatırım ortamının iyileştirilmesi konusunda bir dizi tasarıları
kanunlaştırdık. Aslında, muhalefetiyle iktidar partisi milletvekilleriyle gece
gündüz çalışıyoruz, bu ülke için hep birlikte bir şey yapıyoruz ama Hükûmetin
önümüze getirdiği tasarılara baktığımızda, buradaki harcanan çabanın acaba
karşılığı alınıyor mu derseniz, maalesef bunu göremiyoruz. Örneğin, yatırım
ortamının iyileştirilmesiyle ilgili esaslı bir değişikliği yapmak isteseydik,
her şeyden önce bu yatırım ortamı kadar iş yapma ortamını da ilgilendiren
vergilerle ilgili bir düzenleme, bir reform yapma ihtiyacı vardı ama bugün
baktığımızda, vergi mevzuatı içinden çıkılmaz hâle gelmiş. 
Biraz
önce 8’inci maddede görüştük, Gelir Vergisi Kanunu’nun geçici 67’nci maddesinde
bir değişiklik yaptık. Geçici 67’nci maddeyi baştan sona okuduğunuzda
uzmanlarının dahi anlayamayacağı bir yapıya geldiğini görüyoruz. Sadece bir
örnek olsun diye söylüyorum, 193 sayılı Gelir Vergisi Kanunu toplam 126 madde,
mükerrer maddeler de var bunların içerisinde. 126 maddeli Gelir Vergisi
Kanunu’nun 85 -arasında birkaç mülga kanun var- tane geçici maddesi var. Yani,
Gelir Vergisi Kanunu’nun yüzde 40’ı, yarıya yakını neredeyse geçici madde
hâline gelmiş. Dolayısıyla, geçicilik bizim vergi mevzuatımızda süreklilik
hâline, istisnalar da esas hâline gelmiş durumda. 
Gerçekten
bu ülke için bir şey yapmak istiyorsak -artık bir vergi reformu yapmanızdan
vazgeçtik- hiç olmazsa bazı karışıklıkları önlemek için vergi mevzuatını
sadeleştirelim. Bunu da yapmıyorsanız, getirdiğiniz bu torba yasalarla zaten
karmaşık olan bu vergi mevzuatını daha da karmaşık hâle getirmeyelim diyorum,
hepinizi saygılarımla selamlıyorum. (MHP sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum…
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama istiyoruz. 
BAŞKAN
– Yoklama talebi var. 
Sayın
milletvekilleri, 20 kişinin ayağa kalkması gerekiyor bu talebi yerine getirebilmem
için. 
Sayın
Demirel, Sayın Irmak, Sayın Kerestecioğlu, Sayın Paylan, Sayın Başaran, Sayın
Taşdemir, Sayın Yıldırım, Sayın Beştaş, Sayın Baydemir, Sayın Aydoğan, Sayın
Bilgen, Sayın Toğrul, Sayın Konca, Sayın Botan, Sayın Yıldırım, Sayın Kürkcü,
Sayın Akdoğan, Sayın Zeydan, Sayın İrmez, Sayın Öztürk. 
Yoklama
için iki dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, 10’uncu maddenin oylamasında açık oylama şeklinde yapılmasına
dair bir istem vardır. Şimdi, istem sahibi sayın milletvekillerinin adlarını
tespit edeceğim.
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 10’uncu
maddesinin oylamasının açık oylama şeklinde yapılmasını arz ve teklif ederiz.
Ahmet
Yıldırım? Burada.
Çağlar
Demirel? Burada.
Filiz
Kerestecioğlu? Burada.
Dirayet
Taşdemir? Burada.
Aycan
İrmez? Burada. 
Meral
Danış Beştaş? Burada.
Adem
Geveri? Burada.
Garo
Paylan? Burada.
Mehmet
Ali Aslan? Burada.
Celadet
Gaydalı? Burada.
Nursel
Aydoğan? Burada.
Berdan
Öztürk? Burada.
Ayşe
Acar Başaran? Burada.
Osman
Baydemir? Burada.
Ayhan
Bilgen? Burada.
Mahmut
Toğrul? Burada.
Abdullah
Zeydan? Burada.
Nihat
Akdoğan? Burada.
Lezgin
Botan? Burada.
Müslüm
Doğan? Burada.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Alınan
karar gereğince açık oylamayı elektronik cihazla yapacağız.
İki
dakika süre veriyorum ve süreyi başlatıyorum.
(Elektronik
cihazla oylamaya başlandı)
BAŞKAN
– Toplantı yeter sayısı vardır...
MUSTAFA
ELİTAŞ (Kayseri) – Oylama, oylama Başkan.
BAŞKAN
- Aaa, kafam karıştı.
ENGİN
ALTAY (İstanbul) – Çorba içelim, açılalım Başkan.
ÇAĞLAR DEMİREL (Diyarbakır) - Saat ilerledi Başkan.
BAŞKAN
– Bir ara mı versek acaba?
Sayın
milletvekilleri, siz arada dışarı çıkıyorsunuz, şu garip Divanı bir düşünün.
(CHP ve HDP sıralarından alkışlar) Gördünüz ne vaziyete geldik.
GARO
PAYLAN (İstanbul) – Bir ara verin Başkanım.
CEYHUN
İRGİL (Bursa) – Sayın Başkanım, biz sabaha kadar çalışırız da siz biraz
dinlenin.
BAŞKAN
– Bir ara verelim, sonra sabaha kadar çalışırız, tamam.
(Elektronik
cihazla oylamaya devam edildi)
BAŞKAN
– Sayın milletvekilleri, 411 sıra sayılı Kanun Tasarısı’nın 10’uncu maddesinin
açık oylama sonucunu okuyorum:
“Kullanılan
oy sayısı : 202
Kabul : 201
Ret : 1 (x)
 Kâtip
Üye  Kâtip Üye
 Elif
Doğan Türkmen Fehmi Küpçü
 Adana Bolu”
Böylelikle
10’uncu madde de kabul edilmiştir.
Birleşime
on beş dakika ara veriyorum. 
Kapanma Saati: 00.46
ONUNCU OTURUM
Açılma Saati: 01.14
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Elif Doğan TÜRKMEN
(Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 126’ncı Birleşiminin
Onuncu Oturumunu açıyorum.
411
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon?
Burada.
Hükûmet?
Burada.
Tasarının
11’inci maddesi üzerinde üç adet önerge vardır, okutup işleme alacağım:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19/4/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
11’inci maddesinin aşağıdaki şekilde değiştirilmesini arz ve teklif ederiz.
Saygılarımızla.
 Erkan Aydın Musa
Çam Kadim Durmaz
 Bursa İzmir Tokat
 Bihlun Tamaylıgil Utku
Çakırözer Selin Sayek Böke
 İstanbul Eskişehir İzmir
 Mehmet Bekaroğlu
 İstanbul
MADDE
11- 14/7/1965 tarihli ve 657 sayılı Devlet Memurları Kanununa ekli (IV) sayılı
Makam Tazminatı Cetvelinin 8 inci sırasının (b) bendi aşağıdaki şekilde
değiştirilmiştir.
"b)
En az dört yıl süreli yükseköğrenim veren fakülte veya yüksekokulları bitirmiş
ve birinci dereceli kadroya atanmış olmak şartıyla, 152 nci maddenin "Il-
Tazminatlar" kısmının "A- Özel Hizmet Tazminatı" bölümünün (ğ)
bendinde yer alanlardan merkez teşkilatına ait uzman unvanlı kadrolarda bulunanlar
2000”
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 11’inci maddesinde yer alan “merkez
teşkilatına ait” ibaresinin madde metninden çıkarılmasını arz ve teklif ederiz.
 Mustafa Kalaycı Erhan
Usta Mehmet Günal
 Konya Samsun Antalya
 Erkan Haberal  Kadir Koçdemir İsmail
Faruk Aksu
 Ankara  Bursa İstanbul
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 11’inci maddesinin tasarı metninden
çıkarılması arz ve teklif ederiz.
 Çağlar Demirel Abdullah
Zeydan Nihat Akdoğan
 Diyarbakır Hakkâri
 Hakkâri
 Besime Konca Saadet
Becerekli Ferhat Encu
 Şırnak Batman Şırnak
 Lezgin Botan
 Van
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde Van Milletvekili Sayın Lezgin Botan konuşacaklar.
Buyurun
Sayın Botan. (HDP sıralarından alkışlar)
LEZGİN
BOTAN (Van) – Sayın Başkan, değerli milletvekili arkadaşlarım; Genel Kurulu
saygıyla selamlıyorum. 11’inci madde üzerine söz almış bulunmaktayım.
Malumunuz,
15 Temmuzda alçakça bir darbeyle karşılaştık hepimiz. Bu darbe özü itibarıyla
sadece iktidar partisine yönelik, sadece Cumhurbaşkanını hedefleyen bir darbe
değildi kuşkusuz. 80 milyon insanı ve hepimizi hedeflediğini burada
Parlamentoyu bombalayarak gösterdiler. Ancak 15 Temmuz hadisesinden çıkarılması
gereken bir ders, bu musibetten bir sonuç çıkarılması gerekirken, tam tersine,
“Allah’ın lütfudur.” denip demokrasiye, toplumsal barışa, iç huzura vesile
kılınacağı yerde, tam aksine, iktidarın bunu muhalefeti sindirmek, susturmak
amaçlı kullandığını ve artık giderek işin çığırından çıktığını, bir cadı avına
dönüştüğünü ibretle hepimiz izlemekteyiz. Türkiye büyük bir darbe atlattı ama
bunun sevincini toplumca hep birlikte yaşayamıyoruz; bunu iç barışa vesile
kılacağımıza farklı görüş, farklı düşünce, farklı aidiyetlerin, kimliklerin,
sosyal, felsefi aidiyetlerin kendisini özgürce ifade edebileceği, toplumun
aslında bütün kesimlerinin darbeye karşı sokakta nasıl direndiğini, bu direnci
birlik ruhu içerisinde kardeşlik havasına dönüştüreceğiniz yerde maalesef,
iktidar partisi gene bu fırsatla kendi gizli ajandasını, kendi bagajını gene
toplumun önüne koymuş bulunmakta. Şu ana kadar 76 bin kamu çalışanı açığa
alınmış bulunmakta, 5 bini tümden görevden atılmış bulunmakta yani 82 bin kamu
çalışanının bu FETÖ terör örgütü gerekçesiyle hiç araştırılmadan,
soruşturulmadan gelişigüzel alındığını görüyoruz. Kuşkusuz, bu darbeye karışan
kim varsa doğru temelde saptanmaları ve hukuk içerisinde yargılanmaları lazım
ancak bunu yaparken FETÖ terör örgütüyle hiç alakası olmayan, aslında FETÖ
terör örgütü ve AKP’nin bütün imkânları, olanakları seferber ettiği
kaymakamlar, valiler, bürokratlar, hatta bütün ekonomik olanakları seferber
ettiği, imkân olarak bu terör örgütüne yıllarca sunduğu ve buna karşı mücadele
eden KESK, DİSK, Türk Tabipleri Birliği, TMMOB ve birçok sivil toplum örgütünün
bundan dolayı o dönemki valiler tarafından mağdur edildiklerini, sürgün
edildiklerini; bu kişilerin, bu sivil toplum örgütü üyelerinin, bugün aynen de
FETÖ terör örgütü bahanesiyle itibarsızlaştırıldıklarını ve bu bahaneyle açığa
alındıklarını, mağdur edildiklerini ibretle görüyoruz. Dolayısıyla, buradan
toplumsal barışı çıkarmak, böyle bir zihniyette toplumsal demokrasiyi çıkarmak
zor.
Şimdi,
ibretle gördüğümüz şey şu: Yani, o korkunç geceden geriye kalan… Aslında daha çok
sivil, demokratik, eşitlikçi, özgürlükçü bir anayasayla bu süreci başlatmak
lazımken bir bakıyoruz… İşte, daha önce Ergenekon için “Kürt köylerini
Ergenekon yaktı, Kürt aydınları Ergenekon öldürdü, Musa Anter’i Ergenekon
öldürdü, Özal’ı Ergenekon öldürdü, Hrant Dink’i Ergenekon öldürdü; şunu
Ergenekon yaptı, bunu Ergenekon yaptı.” Ama kol kola olduğunuz Fethullah
Hoca’nızın… Şimdi Ergenekon’u aklayıp paklamaya çalışırken bu sefer aynı yere
Fethullah Gülen’i, FETÖ terör örgütünü yapıştırıyorsunuz. Bunları anlıyoruz da
şimdi Halkların Demokratik Partisini, 6 milyon insanın iradesini temsil eden
bir iradeyi yok sayarak, sözüm ona üç parti bir araya gelerek Türkiye’de
yeniden devleti, dağılmış bu FETÖ terör örgütüne verdiğiniz desteklerle,
imkânlarla devleti çökerten, felç eden bu zihniyete karşı, aslında burada 4
tane siyasi partinin bir araya gelerek demokratik bir programla devleti yeniden
inşa etmesi lazımken…
(Mikrofon
otomatik cihaz tarafından kapatıldı)
LEZGİN
BOTAN (Devamla) – …demokratik temeller üzerinden, bakıyoruz ki Gülen
Cemaati’yle birlikte aynı şeyi yapmaya devam ediyorsunuz. (HDP sıralarından
alkışlar)
BAŞKAN
– Teşekkür ederim Sayın Botan.
ÇAĞLAR
DEMİREL (Diyarbakır) – Başkanım, karar yeter sayısı istiyoruz.
BAŞKAN
– Önergeyi oylarınıza sunacağım ve karar yeter sayısı arayacağım. 
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum.
Kapanma Saati: 01.22
ON BİRİNCİ OTURUM
Açılma Saati: 01.32
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Elif Doğan TÜRKMEN
(Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 126’ncı Birleşiminin
On Birinci Oturumunu açıyorum.
11’inci
madde üzerinde verilen önergenin oylamasında karar yeter sayısı bulunamamıştı. 
Şimdi,
önergeyi tekrar oylarınıza sunacağım ve karar yeter sayısı arayacağım: Kabul
edenler... Kabul etmeyenler... Karar yeter sayısı vardır, önerge kabul
edilmemiştir.
411
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon
ve Hükûmet burada.
Şimdi
diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 11’inci maddesinde yer alan “merkez
teşkilatına ait” ibaresinin madde metninden çıkarılmasını arz ve teklif ederiz.
İsmail Faruk Aksu
(İstanbul) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın İsmail Faruk Aksu konuşacak.
Buyurun
Sayın Aksu. (MHP sıralarından alkışlar) 
İSMAİL
FARUK AKSU (İstanbul) – Sayın Başkan, sayın milletvekilleri; 411 sıra sayılı
Kanun Tasarısı’nın 11’inci maddesi hakkında Milliyetçi Hareket Partisi Grubu
adına söz aldım. Genel Kurulu ve aziz milletimizi saygıyla selamlıyorum.
Görüşmekte
olduğumuz 11’inci maddeyle, 666 sayılı Kanun Hükmünde Kararname’nin dayandığı
yetki kanunu nedeniyle Anayasa Mahkemesi tarafından iptal edilen hüküm yeniden
ihdas edilmekte, 657 sayılı Devlet Memurları Kanunu’na ekli (IV) sayılı Makam
Tazminatı Cetveli’nin 8’inci sırasının (b) bendi iptal kararı öncesindeki
hâliyle yeniden düzenlenmektedir.
Değerli
milletvekilleri, 17 Ağustos 1999 çağın afeti Marmara depreminin üzerinden on
yedi yıl geçti. Bu vesileyle, depremde hayatını kaybeden vatandaşlarımızı
rahmetle anıyorum.
17
Ağustosta yaşananları unutmadık ancak görünen o ki birey olarak da toplum
olarak da devlet olarak da yeni bir deprem ihtimalini unuttuk. Türkiye,
bilindiği gibi, başta deprem olmak üzere sel ve heyelan gibi birçok doğal
afetin tehdidi altında bulunmaktadır ancak ülkemizdeki doğal afetlerin yüzde
60’tan fazlasını depremler oluşturmaktadır ve neredeyse ülkenin tamamı depremden
etkilenecek durumdadır. 
Topraklarımızın
yüzde 42’si birinci derece deprem bölgesinde bulunmaktadır. Nüfusun yüzde 44’ü
birinci, yüzde 26’sı ikinci, yüzde 15’i üçüncü, yüzde 13’ü dördüncü, yüzde 2’si
beşinci derece deprem bölgesinde yaşamaktadır. 
Yerleşimler,
genellikle plansız, afete duyarsız, ekolojik dengeleri bozarak afete davetiye
çıkaran bir yapıdadır. Mevcut yapıların yüzde 60’tan fazlası riskli yapı
grubundadır. 
Hâl
böyle iken ve on yedi yıl önce Marmara ve Düzce depremlerini yaşadığımız hâlde
depremin etkilerini en aza indirecek tedbirler konusunda yeterli bir gelişme
maalesef kaydedilememiştir. 1999 depremi sonrasında önemli yapısal tedbirler
alınmışken bunlar yeterli etkinlikte devam ettirilememiş, hızlı bir dönüşüm
programı uygulamaya konulamamıştır. Bugün hâlâ risk yönetimine ağırlık vererek
yeni yerleşimler oluşturulması yönünde etkin bir uygulama yapılamamaktadır.
İnsanlarımız depreme karşı âdeta kaderlerine terk edilmiş durumdadır. 
Afetlerde
meydana gelen kayıplar ve hasarların en önemli sebebi, planlama sürecindeki
sorunlar, yapılaşma sürecindeki bozukluklar ve yerleşim planlarında keyfî
uygulamalara ve istismara fırsat veren yönetim zaafıdır. Yolsuzluk,
denetimsizlik ve siyasi kaygılarla oluşan bu plansız doku, şehirleri sağlıklı
yaşama alanları olmaktan çıkarmaktadır. 
Değerli
milletvekilleri, İstanbul, 14 milyon 657 bin kişinin yaşadığı, pek çok ülkeden
büyük bir mega kenttir. Türkiye nüfusunun yüzde 18,5’i İstanbul’da
yaşamaktadır. Çarpık kentleşme ve kaçak yapılaşma, deprem riski taşıyan
İstanbul için büyük bir tehlikedir. İstanbul’da bulunan 2,5 milyon civarında
binanın yarısından fazlası imara aykırı, yani kaçak binalardır. Kaçak olan
binaların olası bir deprem hâlinde ciddi hasarlar alacağı açıktır. 
Kentsel
dönüşüm, afet öncelikli olmaktan çıkmış ve kent rantı odaklı hâle gelmiştir.
Oysa kentsel dönüşümün, öncelikle afete duyarlı, kültürel ve tarihî dokuyu,
estetik değerleri koruyan bir anlayışla yapılması gerekmektedir. Bu kapsamda
bugüne kadar deprem riski altında bulunan, İstanbul'u kapsayan bir afet bölgesi
ve jeolojik açıdan uygun olmayan alanları belirleyen mikro bölgeleme
çalışmasının yapılıp yapılmadığı, İstanbul’un tamamı için bir risk analizi ve
master plan çalışmasının mevcut olup olmadığı, olası deprem felaketi karşısında
uygulanabilecek bir eylem planı ve halkın bölgeden tahliyesi için yeterli
hazırlıkların yapılıp yapılmadığı belli değildir. Büyük depremin üzerinden on
yedi yıl geçmesine rağmen bu hazırlıkların hâlâ tamamlanmamış olması büyük bir
ihmaldir. Hazırlıktan sadece kent rantları üretmeye dönük hâle gelen kentsel
dönüşüm çalışmalarını anlayan yaklaşım sorunun büyüklüğünü idrak edememek ya da
ihmalde ısrar etmek anlamına gelecektir. Bu nedenle, olası bir depreme karşı
gerekli ve yeterli hazırlıklar süratle yapılmalı, önlemler alınmalı ve
vatandaşlarımızın bilinç düzeyi artırılmalıdır. 17 Ağustos 1999’u hatırlarken
yeni bir deprem ihtimali unutulmamalıdır. 
Bu
düşüncelerle, hepinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Aksu. 
Önergeyi
oylarınıza sunacağım... 
III.- YOKLAMA
(HDP
sıralarından bir grup milletvekili ayağa kalktı) 
ÇAĞLAR
DEMİREL (Diyarbakır) – Sayın Başkan, yoklama istiyoruz. 
BAŞKAN
– Yoklama talebi var. 
Sayın
Demirel, Sayın Kerestecioğlu, Sayın Paylan, Sayın Beştaş, Sayın Başaran, Sayın
Irmak, Sayın Taşdemir, Sayın Aydoğan, Sayın Baydemir, Sayın Yıldırım, Sayın
Konca, Sayın Kürkcü, Sayın Yıldırım, Sayın Toğrul, Sayın Gaydalı, Sayın Bilgen,
Sayın İrmez, Sayın Akdoğan, Sayın Zeydan, Sayın Öztürk. 
Yoklama
için iki dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19/4/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
11’inci maddesinin aşağıdaki şekilde değiştirilmesini arz ve teklif ederiz.
Saygılarımızla.
MADDE
11- 14/7/1965 tarihli ve 657 sayılı Devlet Memurları Kanununa ekli (IV) sayılı
Makam Tazminatı Cetvelinin 8 inci sırasının (b) bendi aşağıdaki şekilde
değiştirilmiştir.
"b)
En az dört yıl süreli yükseköğrenim veren fakülte veya yüksekokulları bitirmiş
ve birinci dereceli kadroya atanmış olmak şartıyla, 152 nci maddenin "Il-
Tazminatlar" kısmının "A- Özel Hizmet Tazminatı" bölümünün (ğ)
bendinde yer alanlardan merkez teşkilatına ait uzman unvanlı kadrolarda
bulunanlar 2000”
Erkan Aydın (Bursa) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) - Katılamıyoruz Sayın Başkan.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde Bursa Milletvekili Sayın Erkan Aydın konuşacak.
Buyurun
Sayın Aydın. (CHP sıralarından alkışlar)
ERKAN
AYDIN (Bursa) – Sayın Başkan, değerli milletvekilleri; 411 sıra sayılı Kanun
Tasarısı’nın 11’inci maddesi üzerine söz almış bulunmaktayım. 
Darbe
girişiminden bu yana yaklaşık bir aylık bir süre geçti. Bu süreçte tüm halkımız
demokrasi etrafında birleşti, Meclisimiz de bu darbenin engellenmesinde en
önemli rolü üstlendi. Mecliste ve kamuoyunda bir hoşgörü hâkim iken bu gelen
yasa tasarısıyla birlikte iktidar uzlaşmayı sona erdirdi ve gece saat 2’lerde
madde üzerinde görüşmekteyiz. 
Aklıma
şu geliyor: Bu tasarının yasalaşması hâlinde ortaya çıkacak vahim durumdan,
sonuçların altından gene “aldatıldık” mı diyeceğiz, merak ediyorum. Çünkü bu
hâliyle tasarı yasalaşırsa Türkiye Devlet Varlık Yönetimi AŞ, Türkiye’de şu ana
kadar kurulmuş en ayrıcalıklı, imtiyazlı şirket olacak. Öyle ki, örneğin,
yöneteceği varlık fonunun varlıkları haczedilemeyecek, üzerine ihtiyati tedbir
konulamayacak, keza, bu fon, kuracağı şirketler ve alt fonlarda gelir vergisi,
kurumlar vergisi, damga vergisi gibi bu vergilere döner sermaye bedelleri gibi
birçok maddeden muaf olacak. Peki, bu hak mı, adalet mi, bu bir devlet
ciddiyeti mi? Bunu sormak istiyorum. Siz, bu tasarının 11’inci maddesini, 2011
yılında yetkili kanunu Türkiye Büyük Millet Meclisini devre dışı bırakarak
yürürlüğe koymuştunuz. Ancak Anayasa Mahkemesi bunu iptal etmiş, demiş ki size:
“Ey Hükûmet, kendi yasal yetkilerini aşma, anayasal zorunluluklara uy, anayasal
çerçevenin dışına da çıkma.” Ama bugün tekrar geldi buraya. 
15
Temmuz sonrasında, olağanüstü hâl, ülkede demokrasiyi, temel hak ve
hürriyetleri ortadan kaldırmaya yönelik şiddet hareketleri olması gerekçesiyle
alındı. Çıkarılan kanun hükmünde kararnameler de buna uygun olmak zorunda. Ama
Hükûmet ilgili ilgisiz her konuyu kanun hükmünde kararname sepetinin içine
atıyor. Askerî liselerin kapatılması, askerî okullardan mezun olacak çocukların
durumları, öğretmenlerin durumları, hiçbir soruşturma yapılmadan iş akitlerinin
feshedilmesi… Olağanüstü hâlle ilişkilendirilip kanun hükmünde kararnameyle
işlerine son veriyor. Eminim ki bunlar da Anayasa Mahkemesinde kalın dosyalar
oluşturacak ve şu anda ele aldığımız 11’inci madde gibi bunlar da Anayasa
Mahkemesinden geri dönüp millet de hakkını burada arama imkânı bulacak. 
Hükûmetin
muhalefete kulak vermeyerek hata üzerine hata yapması eski bir Türk atasözünü
hatırlatıyor. “Hataları düzeltebilirsin ama bıraktığı izleri silemezsin.”
Gelinen noktada üzülerek görüyorum ki: Hükûmet hatalarını düzeltmiyor, ülkeye
bıraktığı izler daha da ağırlaşıyor, tıpkı bu çorba yasanın maddeleri gibi. 
Diğer
yandan, Hükûmetin uluslararası piyasalara bel bağlayarak böyle bir fon
oluşturulmasına girişmesini, tasarıyı hazırlayan bürokratlar alınmasınlar ama,
küresel ekonomik gelişmelerin doğru kavranmaması olarak görüyorum. Fonda
birikecek milyarlarca liralık kamu parasının bu piyasalarda batırılması, buna
karşılık bu işlemlerden bazı çevrelerin komisyon, işlem payı, yönetim ücreti
adı altında ciddi gelirler elde etmesi hiç de sürpriz olmayacaktır. Keşke,
istikrarsız uluslararası piyasalardan sağlayacağı finansman yerine ülkemiz
insanı ve ekonomimiz yararına olabilecek projeler hazırlayabilselerdi. Keşke,
ülke ekonomisinin ve bölgenin gerçek ihtiyaçlarının yerinde belirlenip
kararların yerinden verilmesini mümkün kılan bir uluslararası ya da bölgesel
yatırım bankası aracılığıyla bu kararlar hayata geçirilebilseydi. Hâlâ geç
sayılmaz, hatadan dönmek de bir erdemdir. Gelin, ülke kaynaklarını heba edecek
bir düzenlemeden vazgeçin. Bu kez sesimizi dinleyin, maceraya girmeyin, daha
sonra da “aldatıldık” demeyin. Çünkü bu tür düzenlemeler 12 Eylül sonrasında da
denendi ancak hiçbir getirisi olmadı. Bir kez daha hata yapmayın diyorum.
Gelin, uzlaşacağımız bir yasa tasarısını hep birlikte hazırlayalım. Milletin
bir aydır kamuoyundaki o güzel birliktelik havasını bozmayalım, bundan sonra da
milletin karşısına daha rahat gidelim diyorum.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Aydın.
Önergeyi
oylarınıza sunacağım.
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Sayın Başkan, yoklama talebimiz var.
BAŞKAN
– Yoklama talebi var.
Sayın
Demirel, Sayın Kerestecioğlu, Sayın Paylan, Sayın Danış Beştaş, Sayın Acar
Başaran, Sayın Irmak, Sayın Taşdemir, Sayın Aydoğan, Sayın Baydemir, Sayın
Yıldırım, Sayın Konca, Sayın Kürkcü, Sayın Gaydalı, Sayın Toğrul, Sayın
Yıldırım, Sayın Akdoğan, Sayın Botan, Sayın İrmez, Sayın Zeydan, Sayın Doğan,
Sayın Bilgen.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Sayın
milletvekilleri, tasarının 11’inci maddesinin oylamasının açık oylama şeklinde
yapılmasına dair bir istem vardır, okutup istem sahibi sayın milletvekillerinin
adlarını tespit edeceğim.
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 11’inci maddesinin
oylamasının açık oylama şeklinde yapılmasını arz ve teklif ederiz.
BAŞKAN
– Filiz Kerestecioğlu Demir? Burada. 
Osman
Baydemir? Burada.
Çağlar
Demirel? Burada.
Dirayet
Taşdemir? Burada.
Nihat
Akdoğan? Burada.
Meral
Danış Beştaş? Burada.
Abdullah
Zeydan? Burada.
Garo
Paylan? Burada.
Berdan
Öztürk? Burada.
Behçet
Yıldırım? Burada.
Besime
Konca? Burada.
Mahmut
Toğrul? Burada.
Ertuğrul
Kürkcü? Burada.
Adem
Geveri? Burada.
Nursel
Aydoğan? Burada.
Ayşe
Acar Başaran? Burada.
Ahmet
Yıldırım? Burada.
Mahmut
Celadet Gaydalı? Burada.
Müslüm
Doğan? Burada.
Ayhan
Bilgen? Burada.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için iki dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN – Sayın
milletvekilleri, 411 sıra sayılı Kanun Tasarısı’nın 11’inci maddesinin açık
oylama sonucunu okuyorum: 
“Kullanılan oy
sayısı : 197
Kabul : 193
Ret : 4 (x)
 Kâtip
Üye  Kâtip Üye
 Fehmi
Küpçü  Elif Doğan Türkmen
 Bolu
 Adana”
Böylelikle
11’inci madde de kabul edilmiş oldu. 
12’nci maddede
üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 12’nci maddesinin birinci fıkrasında
yer alan “herhangi bir hak, bedel ve tazminat talebinde bulunamazlar"
ibaresinin “bütün hak, bedel ve tazminatlarını talep edebilirler"
şeklinde, ikinci fıkrasında yer alan "her türlü davada da uygulanır"
ibaresinin, "her türlü davada hak sahibi lehine sonuçlandırılır"
şeklinde değiştirilmesini arz ve teklif ederiz.
 Çağlar Demirel  Abdullah
Zeydan Nihat Akdoğan
 Diyarbakır Hakkâri Hakkâri
 Besime Konca Saadet
Becerekli Ferhat Encu
 Siirt Batman Şırnak
Türkiye Büyük Millet Meclisi Başkanlığına
Görüşülmekte
olan 411 sıra sayılı “Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19/04/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifinin
(2/571)" 12'nci maddesinin aşağıdaki şekilde değiştirilmesini arz ve teklif
ederiz.
Saygılarımızla.
 Musa Çam  Mehmet
Bekaroğlu Kadim Durmaz
 İzmir İstanbul Tokat
 Selin Sayek Böke  Bihlun
Tamaylıgil Utku Çakırözer
 İzmir İstanbul Eskişehir
MADDE 12-
20/7/1966 tarihli ve 775 sayılı Gecekondu Kanunu’na aşağıdaki geçici madde
ilave edilmiştir.
“GEÇİCİ MADDE
10- Gaziantep İli, Şahinbey ilçesi sınırları içerisinde bu maddenin yürürlüğe
girdiği tarihten önce bu Kanuna göre ilgili idarelerce yapılan arsa veya konut
tahsis işleminin gerçekleştirilememesi halinde; arsa veya konut tahsisi için
ödenen bedeller, ilgili idarece yapılacak tebligatı müteakip en geç üç ay
içerisinde, ödeme gününden itibaren hesaplanacak kanuni faizi ile birlikte hak
sahiplerine veya kanuni mirasçılarına ödenir. Hak sahipleri bunun dışında
ilgili idareden herhangi bir hak, bedel ve tazminat talebinde bulunamazlar. 
Bu maddenin
birinci fıkrası hükmü; bu maddenin yürürlüğe girdiği tarihten önce hak
sahipleri tarafından, ilgili idarelerce yapılan arsa veya konut tahsis
işleminin gerçekleştirilememesi nedenleriyle arsa veya konutların adlarına
tescili, bedel veya tazminat ve benzeri taleplerle açılan ve henüz
kesinleşmeyen her türlü davada da uygulanır. Bu hükmün mahkemelerce uygulanması
nedeniyle reddedilen davaların yargılama giderleri davalı idare tarafından
ödenir. Bu madde kapsamında kalan davalarda mahkeme harçları ile her türlü
vekalet ücreti maktu olarak belirlenir.”
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 12’nci maddesinin tasarı metninden
çıkarılmasını arz ve teklif ederiz.
 Mustafa Kalaycı Erhan
Usta Mehmet Günal
 Konya Samsun Antalya
 Erkan Haberal Kadir
Koçdemir Mehmet Necmettin Ahrazoğlu
 Ankara Bursa Hatay
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN –
Hükûmet? 
KÜLTÜR VE TURİZM
BAKANI NABİ AVCI (Eskişehir) – Katılmıyoruz Sayın Başkan. 
BAŞKAN – Önerge
üzerinde Hatay Milletvekili Sayın Mehmet Necmettin Ahrazoğlu konuşacaklar. 
Buyurun
Sayın Ahrazoğlu. (MHP sıralarından alkışlar)
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; 411 sıra
sayılı Kanun Tasarısı’nın 12’nci maddesi üzerinde Milliyetçi Hareket Partisi
tarafından verilen önerge hakkında grubumuz adına söz almış bulunuyor, yüce
heyetinizi saygıyla selamlıyorum. 
Değerli
milletvekilleri, bu kanun tasarısı AKP’nin klasiği hâline gelen ve “Bir daha
torba düzenlemesi getirmeyeceğiz.” sözü verilmiş olmasına rağmen “torba”
denilen düzenlemeyle gelmeye devam etmektedir; bunun da sonu görülmemektedir.
(Gürültüler)
BAŞKAN
– Sayın milletvekilleri, lütfen…
MEHMET
NECMETTİN AHRAZOĞLU (Devamla) – Anayasa’ya aykırı, özel nitelikte, adrese
teslim hatta çıkar sağlamaya yönelik bazı maddeler torba kanunlar içerisine
sıkıştırılmaktadır. 
Ayrıca,
yasama işleri düzensiz, özensiz, eksik ve ciddiyetsiz bir şekilde
yürütülmektedir. Bu tasarı da çok dağınık ve ciddiyetsiz hazırlanmış olup
defalarca önergelerle düzeltilmeye çalışılmıştır. 
BAŞKAN
– Sayın milletvekilleri…
MEHMET
NECMETTİN AHRAZOĞLU (Devamla) – 15 Temmuzda darbe girişiminden sonra oluşan
uzlaşma zeminine aykırı bir şekilde muhalefetin önergeleri dikkate
alınmamıştır. 
Sayın
milletvekilleri, bu kanun tasarısı hazırlanırken 39 ayrı kanunda değişiklik
yapılmaya gidilmiştir ancak bu kanun tasarısını ilgilendiren 9 komisyon yani
Adalet Komisyonu, Sağlık, Aile, Çalışma ve Sosyal işler Komisyonu, Bayındırlık,
imar, Ulaştırma ve Turizm Komisyonu gibi komisyonların görüşü maalesef
alınmamıştır. Bu durumda da bu kanun tasarısında yapılan değişiklikler, kısa
zaman sonra yeniden düzenlenme yapmak için yeni bir torba yasayla tekrar
gündeme getirilecektir. 
Sayın
milletvekilleri, tasarının 12’nci ve diğer maddelerinde vatandaşın hak ve
alacaklarının kısıtlanması hatta el konulması, hak arama hürriyetlerinin
engellenmesi, orman alanlarının kılıf uydurularak talanına yol açılması, tarım
arazilerinin elden çıkarılması, mahkemelerce ihtiyati tedbir ve yürütmenin
durdurulması kararları gibi yargıya müdahale niteliğinde düzenlemeler yapılması
Anayasa'ya aykırı bir durumdur. İlgili dairelerce yani Gaziantep Şahinbey
Belediyesinin, 775 sayılı Kanun uygulaması çerçevesinde yapmış bulunduğu arsa
dağıtım faaliyetlerini zamanında yerine getirmemesi nedeniyle ilgili idare ve
vatandaş arasında ortaya çıkan ve bir kısmına yargının da dâhil olduğu
sorunların çözülmesi için söz konusu madde hükmüyle çözülmeye çalışılmaktadır.
Bu noktada, yasama ile yargı karşı karşıya getirilmekte, söz konusu problem
özel bir hükümle çözülmeye çalışılmaktadır. Bu durum da Anayasa’ya aykırıdır.
Bu yasa maddesiyle vatandaşın bütün yargı yolları kanunla kapatılmak
istenmektedir. O nedenle de genel olması gereken kanunların tamamı özel
kanunlara indirgenmektedir. Kuvvetler ayrılığı ilkeleri çerçevesinde başka
organlar tarafından yapılmış hatalar, yine aynı organlar tarafından hukukun
üstünlüğü ilkesi çerçevesinde çözülmesi gerekirken onların yerine, maalesef,
Türkiye Büyük Millet Meclisinde torba yasa yöntemiyle çözülmeye
çalışılmaktadır. 
Kendi
seçim bölgem olan Hatay Kırıkhan Belediyesi de 1991 yılında evi olmayanlar için
arsa tahsisi yapmıştı. Zaman içerisinde arsa tahsisiyle ilgili, vatandaşlar o
günün şartlarıyla altın bileziklerini bozdurarak veyahut da kıt imkânlarıyla bu
arsayı almaya çalıştılar ve belediyeye birtakım ödemeler yaptılar. Ancak, o
günkü yapılan ödemeler neticesinde yapılan toplam ödeme 2.750 liradır. Bugünkü
karşılığı altın olarak değerlendirildiğinde 6.985 liradır. Bugün bu para yasal
faiziyle ödense bile arsa değerini karşılayamamaktadır. 
6183
sayılı Amme Alacakları Kanunu’na göre yasal faiz yüzde 13’tür ancak bugünkü
piyasalara bakıldığında yasal faizler, banka faizleri yüzde 22-yüzde 24
aralığındadır. Enflasyon yıllara göre hesaplandığında yine vatandaşın
mağduriyeti bu şekilde önlenemeyecektir. Yasal faiz yüzde 9 olarak hesaplanarak
geçen zaman dâhil de edilse vatandaş hâlâ mağdur edilmiş olacaktır. 
(Mikrofon
otomatik cihaz tarafından kapatıldı) 
MEHMET
NECMETTİN AHRAZOĞLU (Devamla) – Onun için bu kanun maddesinin tasarıdan
çekilmesini istiyor ve bu konuda da yüce Meclisi adaletli davranmaya davet
ediyor, hepinize saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Ahrazoğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19/04/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifinin (2/571)
12'nci maddesinin aşağıdaki şekilde değiştirilmesini arz ve teklif ederiz.
Saygılarımızla.
MADDE
12- 20/7/1966 tarihli ve 775 sayılı Gecekondu Kanunu’na aşağıdaki geçici madde
ilave edilmiştir.
“GEÇİCİ
MADDE 10- Gaziantep İli, Şahinbey ilçesi sınırları içerisinde bu maddenin
yürürlüğe girdiği tarihten önce bu Kanuna göre ilgili idarelerce yapılan arsa
veya konut tahsis işleminin gerçekleştirilememesi halinde; arsa veya konut
tahsisi için ödenen bedeller, ilgili idarece yapılacak tebligatı müteakip en
geç üç ay içerisinde, ödeme gününden itibaren hesaplanacak kanuni faizi ile
birlikte hak sahiplerine veya kanuni mirasçılarına ödenir. Hak sahipleri bunun
dışında ilgili idareden herhangi bir hak, bedel ve tazminat talebinde
bulunamazlar. 
Bu
maddenin birinci fıkrası hükmü; bu maddenin yürürlüğe girdiği tarihten önce hak
sahipleri tarafından, ilgili idarelerce yapılan arsa veya konut tahsis
işleminin gerçekleştirilememesi nedenleriyle arsa veya konutların adlarına
tescili, bedel veya tazminat ve benzeri taleplerle açılan ve henüz
kesinleşmeyen her türlü davada da uygulanır. Bu hükmün mahkemelerce uygulanması
nedeniyle reddedilen davaların yargılama giderleri davalı idare tarafından
ödenir. Bu madde kapsamında kalan davalarda mahkeme harçları ile her türlü
vekalet ücreti maktu olarak belirlenir.”
Musa Çam (İzmir) ve
arkadaşları
BAŞKAN
– Okunan önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde Gaziantep Milletvekili Sayın Mehmet Gökdağ konuşacak.
Buyurun
Sayın Gökdağ. (CHP sıralarından alkışlar) 
Bayağı
bol bir alkış aldınız Sayın Gökdağ.
MEHMET
GÖKDAĞ (Gaziantep) – Sayın Başkan, değerli milletvekilleri; görüşülmekte olan
yasa tasarısının 12’nci maddesi üzerine söz almış bulunmaktayım. Genel Kurulu
saygıyla selamlıyorum. 
Değerli
milletvekilleri, tasarının bu maddesi, 775 sayılı Gecekondu Kanunu’na geçici
bir madde eklenmesini öngörüyor. Şimdi bu yasayı, maddeyi daha iyi anlayabilmek
için maddeyi okumak istiyorum. Madde şöyle diyor: “Gaziantep İli, Şahinbey
İlçesi sınırları içerisinde bu maddenin yürürlüğe girdiği tarihten önce bu
Kanuna göre ilgili idarelerce yapılan arsa veya konut tahsis işleminin gerçekleştirilememesi
halinde; arsa veya konut tahsisi için ödenen bedeller, ilgili idarece yapılacak
tebligatı müteakip en geç üç ay içerisinde, ödeme gününden itibaren
hesaplanacak kanuni faizi ile birlikte geri ödenir.” İkinci fıkrasında da şunu
söylüyor: “…bu maddenin yürürlüğe girdiği tarihten önce hak sahipleri
tarafından, ilgili idarelerce yapılan arsa veya konut tahsis işleminin
gerçekleştirilememesi nedeniyle arsa veya konutların adlarına tescili, bedel
veya tazminat ve benzeri taleplerle açılan ve henüz kesinleşmeyen her türlü
davada da uygulanır.”
Şimdi,
değerli arkadaşlar, gördüğünüz gibi madde sadece Gaziantep Şahinbey ilçesi
sınırları içerisinde tasarruflar için düzenleniyor. Yani adrese teslim bir
madde. Şimdi, bunu düşününce neden Gaziantep Şahinbey’de ne olmuş da böyle
genel olarak çıkartılması gereken yasa, özel ve yasa çıkarma tekniğine aykırı
bir şekilde çıkarılıyor? Bakın, ben size bunu açıklayayım. Seçim bölgem olan
Gaziantep Şahinbey ilçesinde Cumhuriyet Halk Partili belediye tarafından 2003
yılında dar gelirli vatandaşları ev sahibi yapma amacıyla bir proje
başlatılıyor. Projenin adı Nüve Konutları Projesi. 1.700 kişilik, yani 1.700
aileyi, yani 1.700 dar gelirli aileyi ev sahibi yapmak için başlatılan proje
devreye giriyor. Aileler belediyeye ödeme yapıyor ve ev sahibi olacakları günü
umutla bekliyorlar. Bu arada, 2004 yılında yapılan yerel seçimde seçimi kazanan
AKP’li belediye iş başına geliyor. AKP’li belediyenin yaptığı iş hemen 7/7/2005
tarihinde projenin gerçekleşeceği arsanın imar planını değiştiriyor ve dar
gelirli aileleri ev sahibi yapma projesi ortadan kaldırılıyor.
1.700
dar gelirli ailenin ev sahibi olma hayallerini yıkan bu imar değişikliği
sonrasında hak sahiplerinin bir kısmı -bize gelen bilgilere göre 250 kişi-
konuyu yargıya taşıyor. Bunlar kendilerine yaşatılan hak kaybı nedeniyle
zararlarının tazminini istiyorlar. Yıllar süren hukuk mücadelesinin sonunda
mahkeme, sözleşmenin yerine getirilmemesinden dolayı hak sahiplerinin uğradığı
zararın Şahinbey Belediyesi tarafından ödenmesine karar veriyor. Bu karar
Yargıtay süreçlerinden geçiyor, onanıyor ve hatta Yargıtay Genel Kurulunda da
bu kararın doğruluğuna dair karar çıkıyor. 
Bu
kararla hak sahipleri 60 bin ile 80 bin lira arasında bir hak kazanıyor. İşte
tam da burada henüz bitmeyen davalar var, bitip de kesinleşmeyen davalar var.
Tam bu noktada, işte bu Şahinbey adresli madde torba yasa tasarısının içerisine
konuyor. 
Bu
maddeye göre ödeme yapılırsa, değerli arkadaşlar, yargının 60 bin ile 80 bin
arasında ödenmesine karar verdiği miktar 8-10 bin liraya düşecek. Eğer bu madde
kabul edilirse ev sahibi olma hayalleri yıkılan dar gelirli aileler tam
anlamıyla mağdur edilecek hem de Anayasa’ya aykırı, hukuk devletine aykırı ve
sosyal devlet ilkesine aykırı bir düzenlemeyle. Şahinbey Belediyesinin yargı
kararıyla ödemek zorunda kaldığı ve kalacağı tazminatı Anayasa’ya aykırı bir
düzenlemeyle ortadan kaldırıyorsunuz. 
Değerli
arkadaşlar, gecenin bu saatinde ne yapıyoruz biliyor musunuz? Saat ikide ne
yapıyoruz biliyor musunuz? O dar gelirli aileleri daha fazla mağdur etmenin
yasal zeminini hazırlıyoruz. 
Değerli
arkadaşlarım, hep söyledik, yine söylüyoruz: Biz, halkın iradesinin temsil
edildiği Türkiye Büyük Millet Meclisinde vatandaşların haklarını, çıkarını
savunmak için buradayız ve bunun için yasalar çıkarmak için varız. Vatandaşın
mağduriyetine yol açacak bir düzenleme yapmak bu Meclisin görevi olmamalı.
Vakit erken, henüz her şey bitmiş değil. Bu düzenlemeyi bu yasa tasarısından,
bu torbadan çekin ve adaleti sağlayalım. 
Hepinize
teşekkür ediyorum.(CHP sıralarından alkışlar)
BAŞKAN
– Teşekkür ederiz Sayın Gökdağ. 
Önergeyi
oylarınıza sunacağım…
lll.- YOKLAMA
(HDP
sıralarından bir grup milletvekili ayağa kalktı) 
ÇAĞLAR
DEMİREL (Diyarbakır) – Sayın Başkan, yoklama istiyoruz. 
BAŞKAN
– Yoklama talebi var. 
Sayın
Demirel, Sayın Kerestecioğlu, Sayın Paylan, Sayın Beştaş, Sayın Başaran, Sayın
Taşdemir, Sayın Aydoğan, Sayın Baydemir, Sayın Yıldırım, Sayın Konca, Sayın
Kürkcü, Sayın Doğan, Sayın Bilgen, Sayın Gaydalı, Sayın Toğrul, Sayın Yıldırım,
Sayın Akdoğan, Sayın Irmak, Sayın Zeydan, Sayın İrmez, Sayın Öztürk, Sayın
Botan.
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi'nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. (CHP sıralarından alkışlar)
Kabul
edilen önerge doğrultusunda madde yeniden düzenlendiğinden diğer önergeyi
işlemden kaldırmak zarureti hasıl olmuştur. 
Şimdi,
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Birleşime
beş dakika ara veriyorum.
Kapanma Saati: 02.10
ON İKİNCİ OTURUM
Açılma Saati: 02.13
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Elif Doğan TÜRKMEN
(Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 126’ncı Birleşiminin
On İkinci Oturumunu açıyorum.
411
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon?
Yok.
Ertelenmiştir.
88
sıra sayılı Tasarı’nın görüşmelerine başlıyoruz.
2.- Avrupa Konseyi Bakanlar Komitesinin Kültür
Yollarına İlişkin Genişletilmiş Kısmi Anlaşmayı Tesis Eden Kararına
Katılmamızın Uygun Bulunduğuna Dair Kanun Tasarısı (1/373) ve Dışişleri
Komisyonu Raporu (S. Sayısı: 88)
BAŞKAN
– Komisyon? Yok. 
Ertelenmiştir.

Bugünkü
gündemimizde başka bir iş bulunmamaktadır. 
Alınan
karar gereğince, kanun tasarı ve teklifleriyle komisyonlardan gelen diğer
işleri görüşmek için 18 Ağustos 2016 Perşembe günü saat 14.00’te toplanmak
üzere birleşimi kapatıyorum. 
Sayın
milletvekilleri ve Türkiye Büyük Millet Meclisinin bütün çalışanlarına iyi
geceler diliyorum. 
Kapanma Saati: 02.14




(x) 411 S. Sayılı Basmayazı 16/8/2016
tarihli 125’inci Birleşim Tutanağı’na eklidir.


(X) Bu bölümde hatip tarafından Türkçe
olmayan kelime ifade edildi.





(x) Açık oylama kesin sonuçlarını
gösteren tablo tutanağa eklidir.


(X) Açık oylama kesin sonuçlarını
gösteren tablo tutanağa eklidir.


(x) Bu bölümlerde hatip tarafından Türkçe
olmayan kelimeler ifade edildi.








(x) Açık oylama kesin sonuçlarını gösteren
tablo tutanağa eklidir.


(X) Açık oylama kesin sonuçlarını
gösteren tablo tutanağa eklidir.


(x) Açık oylama kesin sonuçlarını
gösteren tablo tutunağa eklidir.


(x) Açık oylama kesin sonuçlarını gösteren
tablo tutanağa eklidir.


(x) Açık oylama kesin sonuçlarını
gösteren tablo tutanağa eklidir.




