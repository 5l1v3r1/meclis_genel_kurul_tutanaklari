






DÖNEM : 22





DÖNEM
: 22 CİLT : 44 YASAMA YILI : 2



T. B. M. M.
TUTANAK DERGİSİ


67 nci Birleşim
31 Mart 2004
Çarşamba


İ
Ç İ N D E K İ L E R
   Sayfa 


 I.- GEÇEN TUTANAK
ÖZETİ
II.- GELEN KÂĞITLAR
III.-
BAŞKANLIĞIN GENEL KURULA SUNUŞLARI
A)
GÜNDEMDIŞI KONUŞMALAR
1.- Ankara Milletvekili Remziye
Öztoprak'ın, 28 Mart mahallî idareler seçimleri ve sonuçları ile 8 Mart Dünya
Kadınlar Gününe ve Yaşlılar Haftasına ilişkin gündemdışı konuşması
2.- İstanbul Milletvekili Nusret
Bayraktar'ın, 28 Mart mahallî idareler seçimleri ile Yerel Yönetimler Yasasında
değişiklik yapılması gereken konulara ilişkin gündemdışı konuşması
3.- Çorum Milletvekili Agâh Kafkas’ın,
çalışma hayatının bazı güncel sorunlarına ilişkin gündemdışı konuşması
B)
TEZKERELER VE ÖNERGELER
1.- Spor Müsabakalarında Şiddet ve
Düzensizliğin Önlenmesine Dair 5100 sayılı Kanunun bazı maddelerinin bir kez
daha görüşülmek üzere geri gönderildiğine ilişkin Cumhurbaşkanlığı tezkeresi
(3/504)
2.- TBMM Başkanı Bülent Arınç'ın, Suriye
Halk Meclisi Başkanı Mahmoud Al Abrash'ın resmî davetine beraberinde bir
Parlamento heyetiyle icabetine ve heyete katılacak milletvekillerine ilişkin
Başkanlık tezkeresi (3/505)
3.- Çalışma ve
Sosyal Güvenlik eski Bakanı Yaşar Okuyan hakkındaki Meclis soruşturması
açılması ile ilgili dosyaya ilişkin Başkanlık tezkeresi (3/506) 
4.- Adana Milletvekili Kemal Sağ'ın
(6/902) esas numaralı sözlü sorusunu geri aldığına ilişkin önergesi (4/152)
5.- Kars Milletvekili Selami Yiğit'in
(6/958) esas numaralı sözlü sorusunu geri aldığına ilişkin önergesi (4/153)
6.- Ardahan Milletvekili Ensar Öğüt
hakkında tanzim edilen soruşturma dosyasının geri gönderilmesine ilişkin
Başbakanlık tezkeresi (3/507)
7.- (9/3) esas numaralı Meclis
Soruşturması Komisyonu Başkanlığının süre uzatımına ilişkin tezkeresi (3/508)
8.- TBMM Başkanı Bülent Arınç'ın, Fas
Temsilciler Meclisi Başkanı Abdelwahad Radi'nin resmî davetine beraberinde bir
Parlamento heyetiyle icabetine ilişkin Başkanlık tezkeresi (3/509)
9.- Belediyeler Kanunu Tasarısı (1/766),
İl Özel İdareleri Kanunu Tasarısı (1/767) ve Büyükşehir Belediyeleri Kanunu
Tasarısının (1/768) Avrupa Birliği Uyum Komisyonuna da havale edilmesine
ilişkin Komisyon Başkanlığı tezkeresi (3/510) 
10.- Devlet Bakanı Kürşad Tüzmen'in,
Kiev'de yapılan Türkiye-Ukrayna Karma Ekonomi Komisyonu dördüncü dönem
toplantısına katılmak üzere Ukrayna'ya yaptığı resmî ziyarete katılmaları uygun
görülen milletvekillerine ilişkin Başbakanlık tezkeresi (3/511)
11.- Millî Eğitim Bakanı Hüseyin Çelik'in,
görüşmelerde bulunmak üzere bir heyetle birlikte Avusturya'ya yaptığı resmî
ziyarete katılmaları uygun görülen milletvekillerine ilişkin Başbakanlık
tezkeresi (3/512)
C) GENSORU,
GENEL GÖRÜŞME, MECLİS SORUŞTURMASI VE MECLİS ARAŞTIRMASI ÖNERGELERİ
1.- Kocaeli Milletvekili İzzet Çetin ve 25
milletvekilinin, Seka Balıkesir İşletmesinin özelleştirilmesi konusunda Meclis
araştırması açılmasına ilişkin önergesi (10/175)
2.- CHP Grubu adına Grup Başkanvekilleri;
İstanbul Milletvekili Ali Topuz, İzmir Milletvekili K. Kemal Anadol ve Samsun
Milletvekili Haluk Koç'un, bilgilenme hakkı ve basının sorunları konusunda
genel görüşme açılmasına ilişkin önergesi (8/11)
IV.-
ÖNERİLER
A) DANIŞMA
KURULU ÖNERİLERİ
1.- Gündemdeki sıralamanın yeniden
düzenlenmesine ilişkin Danışma Kurulu önerisi 
V.- SORULAR
VE CEVAPLAR
A) SÖZLÜ
SORULAR VE CEVAPLARI
1.- Iğdır Milletvekili Yücel Artantaş'ın,
dış temsilciliklere gönderilen bir genelgeye ilişkin Dışişleri Bakanı ve
Başbakan Yardımcısından sözlü soru önergesi (6/449)
2.- İstanbul Milletvekili Onur Öymen'in,
Almanya'nın bir eyaletinde vatandaşlığa geçecek Türkler için yapılacak
uygulamaya ilişkin Dışişleri Bakanı ve Başbakan Yardımcısından sözlü soru
önergesi (6/453)
3.- Bursa Milletvekili Mehmet
Küçükaşık'ın, Bursa İlinde yapılan bazı atamalara ilişkin Sağlık Bakanından
sözlü soru önergesi (6/456) 
4.- Diyarbakır Milletvekili Muhsin
Koçyiğit'in, Diyarbakır-Ergani'deki Çayönü antik yerleşim birimindeki kazı
çalışmalarının ne zaman başlatılacağına ilişkin Kültür ve Turizm Bakanından
sözlü soru önergesi (6/458) 
5.- Adana Milletvekili Atilla Başoğlu'nun,
beyin göçüne ilişkin Başbakandan sözlü soru önergesi (6/459) 
6.- Şanlıurfa Milletvekili Mehmet Vedat
Melik'in, Başbakanlık Sosyal Yardımlaşma ve Dayanışmayı Teşvik Fonundan burs
alan öğrencilere ilişkin Başbakandan sözlü soru önergesi (6/460) ve Millî
Eğitim Bakanı Hüseyin Çelik'in cevabı 
7.- Adana Milletvekili Atilla Başoğlu'nun,
bir yakınının atanmasına ilişkin Devlet Bakanından sözlü soru önergesi (6/487)
ve Millî Eğitim Bakanı Hüseyin Çelik'in cevabı 
8.- Adıyaman Milletvekili Mahmut
Göksu'nun, Aralık 2001- Aralık 2002 tarihleri arasındaki TRT yayınlarına
ilişkin Devlet Bakanından sözlü soru önergesi (6/513) ve Millî Eğitim Bakanı
Hüseyin Çelik'in cevabı 
9.- Iğdır Milletvekili Dursun Akdemir'in,
Iğdır Kâzım Karabekir Tarım İşletmesinin düşük kapasitede çalıştırılmasına
ilişkin Tarım ve Köyişleri Bakanından sözlü soru önergesi (6/462) 
10.- Mersin Milletvekili Hüseyin Güler'in,
özelleştirme aşamasındaki Taşucu SEKA Akdeniz İşletmesinde çalışan personele
ilişkin Maliye Bakanından sözlü soru önergesi (6/464)
11.- Ankara Milletvekili Yakup Kepenek'in,
basında çıkan öğretmenevleriyle ilgili bazı iddialara ilişkin Millî Eğitim
Bakanından sözlü soru önergesi (6/465) ve Millî Eğitim Bakanı Hüseyin Çelik'in
cevabı 
12.- Denizli Milletvekili Mustafa
Gazalcı'nın, Kurum İdare Kurulu kararlarının uygulanıp uygulanmadığına ilişkin
Millî Eğitim Bakanından sözlü soru önergesi (6/469) ve Millî Eğitim Bakanı
Hüseyin Çelik'in cevabı 
13.- Eskişehir Milletvekili Fahri
Keskin'in, tıpta uzmanlık sınavına ilişkin Millî Eğitim Bakanından sözlü soru
önergesi (6/470) ve Millî Eğitim Bakanı Hüseyin Çelik'in cevabı 
14.- Niğde Milletvekili Orhan Eraslan'ın,
Niğde-Çiftlik İlçesinin okul ve derslik ihtiyacına ilişkin Millî Eğitim
Bakanından sözlü soru önergesi (6/476) ve Millî Eğitim Bakanı Hüseyin Çelik'in
cevabı 
15.- Niğde Milletvekili Orhan Eraslan'ın,
Niğde-Çiftlik İlçesinin öğretmenevi ve halk eğitim merkezi ihtiyacına ilişkin
Millî Eğitim Bakanından sözlü soru önergesi (6/477) ve Millî Eğitim Bakanı
Hüseyin Çelik'in cevabı 
16.- Muğla Milletvekili Fahrettin
Üstün'ün, sekiz yıllık eğitim için alınan vergi ve katkı payı miktarına ilişkin
Milli Eğitim Bakanından sözlü soru önergesi (6/481) ve Millî Eğitim Bakanı
Hüseyin Çelik'in cevabı 
17.- İstanbul Milletvekili Ali Rıza
Gülçiçek'in, yurtdışında bulunan Sivas olayı sanıklarının iadesiyle ilgili
girişimde bulunulup bulunulmadığına ilişkin Başbakandan sözlü soru önergesi
(6/467)
18.- Niğde Milletvekili Orhan Eraslan'ın,
Niğde Çiftlik İlçesinin Emniyet Amirliği binası ihtiyacına ilişkin İçişleri
Bakanından sözlü soru önergesi (6/471)
19.- Niğde Milletvekili Orhan Eraslan'ın,
Niğde-Çiftlik İlçesinin Hükümet Konağı inşaatının ne zaman tamamlanacağına
ilişkin İçişleri Bakanından sözlü soru önergesi (6/472) 
20.- Niğde Milletvekili Orhan Eraslan'ın,
Niğde Kültür Merkezi inşaatının ne zaman tamamlanacağına ilişkin Kültür ve
Turizm Bakanından sözlü soru önergesi (6/473) 
21.- Niğde Milletvekili Orhan Eraslan'ın,
Niğde-Çiftlik İlçesinin PTT ve Telekom binası ihtiyacına ilişkin Ulaştırma
Bakanından sözlü soru önergesi (6/474) ve Ulaştırma Bakanı Binali Yıldırım'ın
cevabı
VI.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER
1.- Adlî Yargı İlk Derece Mahkemeleri ile
Bölge Adliye Mahkemelerinin Kuruluş, Görev ve Yetkileri Hakkında Kanun Tasarısı
ve Adalet Komisyonu Raporu (1/521) (S. Sayısı: 146) 
2.- Hukuk Usulü Muhakemeleri Kanununda
Değişiklik Yapılmasına İlişkin Kanun Tasarısı ve Adalet Komisyonu Raporu
(1/523) (S. Sayısı: 152) 
3.- Çanakkale Milletvekilleri Mehmet Daniş
ve İbrahim Köşdere'nin; Gelibolu Yarımadası Tarihî Millî Parkı Kanununa Geçici
Bir Madde Eklenmesine Dair Kanun Teklifi (Kamu İhale Kanununa Geçici Madde
Eklenmesine Dair Kanun Teklifi) ile Plan ve Bütçe Komisyonu Raporu (2/212) (S.
Sayısı: 305)
4.- Kamu Yönetiminin Temel İlkeleri ve
Yeniden Yapılandırılması Hakkında Kanun Tasarısı ile İçişleri, Plan ve Bütçe ve
Anayasa Komisyonları Raporları (1/731) (S.Sayısı: 349)
5.- Türkiye Cumhuriyeti Hükümeti ile
Moğolistan Hükümeti Arasında Uluslararası Karayolu Taşımacılığı Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/713) (S. Sayısı: 391)
6.- Geçici İthalat Sözleşmesinin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/679) (S. Sayısı: 353)
7.- Türkiye Cumhuriyeti Hükümeti ile
Moldova Cumhuriyeti Hükümeti Arasında Gümrük Konularında İşbirliği ve
Karşılıklı Yardımlaşma Anlaşmasının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/666) (S. Sayısı: 357)

I. - GEÇEN
TUTANAK ÖZETİ
TBMM Genel Kurulu saat 15.00'te açılarak
iki oturum yaptı.
Elektronik cihazla yapılan yoklamalar
sonucunda Genel Kurulda toplantı yetersayısı bulunmadığı anlaşıldığından, 31
Mart 2004 Çarşamba günü saat 15.00'te toplanmak üzere, birleşime 15.31'de son
verildi.
  



İsmail Alptekin



















Başkanvekili










Suat Kılıç 





Yaşar Tüzün







Samsun 





Bilecik







Kâtip Üye 





Kâtip Üye







    No. : 101
II. - GELEN KÂĞITLAR
31 Mart 2004 Çarşamba
Yazılı Soru Önergeleri
1.- Antalya Milletvekili
Hüseyin Ekmekçioğlu'nun, kültür mantarı üreticiliğine ilişkin Tarım ve
Köyişleri Bakanından yazılı soru önergesi (7/2230) (Başkanlığa geliş tarihi:
17.3.2004)
2.- Mersin Milletvekili
Mustafa Özyürek'in, TPAO Genel Müdürlüğünün personel alım sınavına ilişkin
Enerji ve Tabiî Kaynaklar Bakanından yazılı soru önergesi (7/2231) (Başkanlığa
geliş tarihi : 24.3.2004)
Genel Görüşme Önergesi
1. - CHP Grubu adına Grup
Başkanvekilleri, İstanbul Milletvekili Ali Topuz, İzmir Milletvekili K. Kemal
Anadol ve Samsun Milletvekili Haluk Koç'un, bilgilenme hakkı ve basının
sorunları konusunda Anayasanın 98 inci,
İçtüzüğün 102 ve 103 üncü maddeleri uyarınca bir genel görüşme açılmasına
ilişkin önergesi (8/11) (Başkanlığa geliş tarihi : 4.3.2004)
Meclis Araştırması Önergesi
1.- Kocaeli Milletvekili
İzzet Çetin ve 25 Milletvekilinin, Seka Balıkesir İşletmesinin özelleştirilmesi
konusunda Anayasanın 98 inci, İçtüzüğün 104 ve 105 inci maddeleri uyarınca bir
Meclis araştırması açılmasına ilişkin önergesi (10/175 ) (Başkanlığa geliş
tarihi : 4.3.2004)


BİRİNCİ OTURUM
Açılma Saati : 15.00
31 Mart
2004 Çarşamba
BAŞKAN :
Başkanvekili İsmail ALPTEKİN
KÂTİP
ÜYELER : Suat KILIÇ (Samsun), Yaşar TÜZÜN (Bilecik)

BAŞKAN - Türkiye Büyük Millet Meclisinin
67 nci Birleşimini açıyorum.
Toplantı yetersayısı vardır; görüşmelere
başlıyoruz.
Sayın milletvekilleri, gündeme geçmeden
önce, üç değerli arkadaşımıza gündemdışı söz vereceğim.
Gündemdışı ilk söz isteği, yerel yönetim
seçimleri ve sonuçlarıyla ilgili olarak, Ankara Milletvekili Sayın Remziye
Öztoprak'a aittir.
Buyurun Sayın Öztoprak. (AK Parti
sıralarından alkışlar)
Süreniz 5 dakika.
III.-
BAŞKANLIĞIN GENEL KURULA SUNUŞLARI
A)
GÜNDEMDIŞI KONUŞMALAR
1.- Ankara
Milletvekili Remziye Öztoprak'ın, 28 Mart mahallî idareler seçimleri ve
sonuçları ile 8 Mart Dünya Kadınlar Gününe ve Yaşlılar Haftasına ilişkin
gündemdışı konuşması
REMZİYE ÖZTOPRAK (Ankara) - Sayın Başkan,
değerli milletvekilleri; geçirdiğimiz 28 Mart mahallî idareler seçimleriyle
ilgili gündemdışı söz almış bulunmaktayım; hepinizi saygıyla selamlıyorum.
Bilindiği gibi, 28 Mart 2004 tarihinde,
mahallî idareler seçimleri yapıldı. Bu seçimlerde, il, ilçe, belde belediye
başkanları ile il genel meclisi üyeleri, belediye meclisi üyeleri,
muhtarlarımız seçildi ve beş yıl süreyle hizmet vermek üzere göreve başladı.
Kendilerine başarılı çalışmalar diler, bu seçimlerin milletimize hayırlı
olmasını temenni ederim.
Bu seçimlerdeki yoğun çalışmalarımızın
ardından, Adalet ve Kalkınma Partisi, 3 Kasım seçimlerinde olduğu gibi, başarısını
artırmış, seçimden yüzakıyla çıkmıştır; oy yüzdesini artırarak, çoğunluğun
partisi olduğunu da göstermiştir. Elde edilen başarı, hepimiz için gurur
kaynağıdır. Seçimlerin ardından ortaya çıkan diğer bir konu ise, seçim
sonuçlarının, hem yeni seçilen belediye başkanlarının hem de Parlamentoda görev
yapan milletvekillerinin ve hükümetimizin sorumluluğunu bir kat daha artırmış
olmasıdır. Ülkemiz sorunlarını çözmedeki kararlılığımız, azmimiz ve çalışma
isteğimizle, bu sorunların altından da alnımızın akıyla kalkacağımızdan eminiz.

İktidarımız döneminde, bugüne kadar,
Parlamentoda çıkarılan yasalarla, birçok acil soruna çözüm sağlanmıştır. Bu
dönemde ise, yapılacak çok iş vardır. Meclis gündeminde yer alan tasarılardan
biri de, yerel yönetimler yasası tasarısıdır. 1970'li yıllardan beri üzerinde
konuşulan, tartışılan; fakat, ne yazık ki, bugüne kadar Meclis gündemine bir
türlü gelemeyen bu çok önemli yasa tasarısının kanunlaşmasıyla şu an
belediyelerin yaşadığı sorunların büyük ölçüde çözüme kavuşacağına inanıyoruz. 
Yerel yönetimler yasası tasarısının,
belediyelerin daha etkin hizmet vermesini sağlarken, sorunların mahallinde
çözümüyle Ankara'nın yükünü büyük ölçüde hafifleteceğine inanıyoruz; yani,
yerinden yönetimle illeri, ilçeleri rahatlatırken, merkezin daha önemli
çalışmalara yönelmesini sağlayacağına inanıyoruz; hatta, Meclisteki biz
milletvekillerinin dahi aslî görevini daha iyi yapmasına imkân sağlayacağına
inanıyoruz. 
Bu yıl, 8 Mart Dünya Kadınlar Günü ve
Yaşlılar Haftası, seçim çalışmaları dolayısıyla Meclis tatiline denk geldiği
için, Meclis kürsüsünde bu konuyla ilgili konuşma imkânı olmamıştır. 
Kadınlarımızın eğitim düzeyi arttıkça
toplumdaki konumunun olumlu yönde gelişeceğine inanıyoruz. Ayrıca, sosyal
faktörler nedeniyle de kadınlarımızın çok daha fazla çalışması gerektiğine
inanıyoruz. Toplumun çeşitli kesimlerinde, farklı alanlarda başarıyla hizmet
veren çok sayıda kadın olduğu halde mahallî idareler seçimlerinde kazananlar
arasında çok az sayıda kadının olması, bir kadın ve bir parlamenter olarak beni
çok üzmüştür. 
Kadın sorunlarının ve kadının toplumda
karar mekanizmalarında etkin yer alamamasının tartışılmasının sadece 8 Mart
tarihiyle sınırlandırılmasının yanlış olduğunu düşünüyorum. Bu konuda en büyük
isteğim, başta Parlamento olmak üzere, tüm çalışma alanlarında kadınların daha
fazla katılımının sağlanmasıdır. Bu konuda üzerime düşen görevleri yerine
getirmek istiyorum. 
Toplumumuzun çok önemli bir bölümünü
oluşturan yaşlılarımızın da Yaşlılar Haftasını kutluyor, onlara en derin sevgi
ve saygılarımı sunuyorum. 
Yeni çalışma dönemimizde Meclisimize
hayırlı çalışmalar diliyorum. (AK Parti sıralarından alkışlar)
BAŞKAN - Teşekkür ederim Sayın Öztoprak.
İkinci gündemdışı söz isteği, yerel
yönetimler yasası tasarısı hakkında, İstanbul Milletvekili Sayın Nusret
Bayraktar'a aittir.
Buyurun Sayın Bayraktar. (AK Parti
sıralarından alkışlar)
Süreniz 5 dakikadır.
2.- İstanbul Milletvekili Nusret
Bayraktar'ın, 28 Mart mahallî idareler seçimleri ile Yerel Yönetimler Yasasında
değişiklik yapılması gereken konulara ilişkin gündemdışı konuşması
NUSRET BAYRAKTAR (İstanbul) - Sayın
Başkan, saygıdeğer milletvekilleri; 28 Mart yerel yönetim seçimleri ve Yerel
Yönetimler Yasasıyla ilgili gündemdışı söz almış bulunuyorum; bu vesileyle,
Yüce Heyetinizi saygıyla selamlıyorum. 
1946 yılından bu yana 12 kez yerel, 15 kez
ise genel seçimler yapılmış olup, son seçim 28 Mart yerel yönetimler
seçimleridir. Bu seçimler beklendiği gibi, demokratik bir şekilde, birkaç
müessif olay dışında sakin ve başarılı geçmiştir. Halkımızın ve seçmenlerin hür
iradeleriyle oluşan seçim sonuçlarının, halkın yüzde 30'unun seçimlere
katılmamasına rağmen, ülkemiz için, halkımız için, iktidar ve muhalefet
partileri için önemli mesajlar içerdiğini hissediyor ve bu konuda birkaç
cümleyle sizlerle duygularımı, düşüncelerimi paylaşmak istiyorum. 
Sayın Başkan, sayın milletvekilleri; seçim
sonuçları il il, ilçe ilçe hatta belde belde, köy köy, mahalle mahalle, bölge
bölge, ayrıca detaylı olarak irdelenmeli ve alınması gereken mesajlar mutlaka
iyi okunmalı, iyi değerlendirilmelidir. Özellikle İktidar Partisi olarak AK
Parti, seçimde elde ettiği başarının, sebep, istek, etki ve beklentilerini iyi
tahlil etmeli, Anamuhalefet Partisi olarak da Cumhuriyet Halk Partisi elde
ettiği neticeden gerekli sonuçları çıkarmalıdır. 
Vurgulanmasında fayda gördüğüm Kayseri,
Konya, Ankara, İstanbul, Gaziantep, Kocaeli, Antalya, İzmir, Ordu, Trabzon,
Elazığ gibi illerin; Şişli gibi ilçelerin; Güneydoğu ve Doğu Anadoludaki
illerin, seçimlerde elde edilen neticeler itibariyle çok detaylı bir şekilde
tahlil edilmesinin öneminin altını çizmek istiyorum. 
AHMET IŞIK (Konya) - Özellikle Konya...
NUSRET BAYRAKTAR (Devamla) - Bütün bunları
detaylı olarak inceleme imkânımız, fırsatımız yok; bunları zaman içerisinde
irdeleyeceğiz. 
Tespit edebildiğim, alınması gereken dört
önemli mesajı sizlerle paylaşmak istiyorum:
1 - Seçmen ve halk, istikrarı istediğini
göstermiş, tercihini AK Partiden yana kullanarak iktidara olan güvenini bir kez
daha tazelemiştir. 
2 - Halk, kavgadan değil, barıştan,
uzlaşmadan, konsensüsten yana olduğu, böylece içte ve dışta itibar kazanmak
suretiyle elde edilebilecek neticelerin neler olduğu hususunda mesaj vermiştir.
3 - Statüko ve merkezî hantal yapıyı
istemeyerek, değişimden yana tavrını koymuştur.
4 - Halkımız, etkin, süratli ve verimli
hizmetlerin bir an önce gerçekleştirilmesini istiyor; bana göre en önemlisi bu.
Bunun yanında, iş istiyor, aş istiyor, mal ve can güvenliği konusunda alınması
gereken tedbirlerin zaman kaybetmeden devletçe alınmasını istiyor. Bu
hizmetlerin hızlandırılarak verilebilmesi için, Türkiye Büyük Millet Meclisi ve
kamuoyu gündeminde olan Kamu Yönetimi Temel Kanunu Tasarısının ve yerel
yönetimlerle ilgili değişikliklerin halkın beklediği şekilde hayata
geçirilmesini istiyor. Bunun için de desteğini ve mesajını, bir kez daha
Türkiye Büyük Millet Meclisine ve kamuoyuna takdim etmiş oluyor. 
1923 yılında 436 olan belediye sayısı
bugün 3 125'e yükselmiştir. Bunların 16'sı büyükşehir belediyesi, 65'i il
belediyesidir. 1950 yılında bu belediyeliklerde yaşayan halkın oranının, yüzde
27,5; 2000 yılında yüzde 79, şimdi ise yüzde 85'lere doğru tırmanmakta olduğunu
gördüğümüz bu dönemde, halk, altyapı, ulaşım, sosyal güvenlik, iş, istihdam,
imar ve mülkiyet konularının çözümü ve daha mutlu bir yaşam standardını
yakalayabilmek için, yerel yönetimlerden ciddî destek ve hizmet beklemektedir.
Sayın Başkan, değerli milletvekilleri;
belediyelerin, bir insanın, do-ğumla başlayıp ölümle biten dünya hayatında
mutlu olabilmesine ve onu gece-gündüz en yakın hizmet müessesesi olarak
görmesine paralellik arz edecek tarzda yetki ve kaynaklarının yeterli olmadığı
herkesin malu-mudur. Mahallî idareler, gayri safî millî hâsılanın yüzde 4,4'ünü
kullanmakta, bunun yarısının da merkezî idareden aktarıldığını görmekteyiz.
Oysa, çağdaş, demokratik ülkelerin çoğunda, mahallî idarelerin toplam kamu
harcamaları içerisindeki payı yüzde 50'leri aşarken, Türkiye'de bu oranın yüzde
20'nin çok altında olduğunu görmekteyiz. 
(Mikrofon otomatik cihaz tarafından
kapatıldı)
BAŞKAN - Sayın Bayraktar, sözlerinizi
tamamlayın efendim.
Buyurun.
NUSRET BAYRAKTAR (Devamla) - Sayın
Başkanım, teşekkür ediyorum; tamamlıyorum.
Sonuç olarak, ülkemizde, belediyelerin ve
mahallî idarelerin, özerkliğinin gerektirdiği bağımsız karar alma, açıklık ve
katılımı sağlama mekanizmalarına sahip olmadıklarından, demokratik
nitelikleri zayıf kurumlar haline
geldiğini görmekteyiz. İhtiyaçların mahallî idarelerce karşı-lanacağının hükme
bağlanmış olduğu Anayasanın 127 nci maddesinin aksine bir gelişme gördüğümüz bu
dönemde, kamuoyunun süratle beklediği kamu reformu yasasının çıkarılması ve
Belediye Yasasının bir an önce değiştirilerek -il özel idareleri de dahil-
halkın, doğduğu yerde do-yamadığı, doyma arzu ve ihtiyaçları içerisinde
bulunduğu büyük kentlere göç ederek, belediyelerden elde etmek istediği
hizmetlere daha etkin ve süratli bir şekilde kavuşabilmesi için, Türkiye Büyük
Millet Meclisindeki iktidar ve muhalefet partilerinin, mutlaka, daha fazla
zaman kaybetme-den, halkın seçimlerde vermek istediği asıl mesaja paralel
olarak hizmeti alabileceği tarzda, Anayasa, yasa, yönetmelik ve uygulama
değişikliklerini süratle yapmaları gerektiğini tekrarlıyor, bu gerekli
değişikliklerin yapılacağı ümidiyle, seçimlerden başarıyla çıkan başkanları, il
genel meclisi üyelerini, belediye meclisi üyelerini ve muhtarlarımızı tebrik
ediyor, bu yeni dönemde başarılı hizmet sunabilmeleri hususunda kendilerine
Allah'tan başarılar dilerken, hepinize saygılar sunuyorum. (Alkışlar)
BAŞKAN - Teşekkür ediyorum Sayın
Bayraktar.
Sayın milletvekilleri, Genel Kuruldan bir
ricam var; kürsüde değerli hatip konuşurken Genel Kurulda ciddî manada uğultu
var. Evet, hepimiz seçimden döndük, söyleyecek çok şeyimiz var; ama, hatibi
dinlemenizi rica ediyorum. 
Gündemdışı üçüncü söz isteği, çalışma
hayatının güncel sorunlarıyla ilgili söz isteyen Çorum Milletvekili Sayın Agâh
Kafkas'a aittir.
Buyurun Sayın Kafkas. (AK Parti
sıralarından alkışlar)
Süreniz 5 dakika.
3.- Çorum
Milletvekili Agâh Kafkas’ın, çalışma hayatının bazı güncel sorunlarına ilişkin
gündemdışı konuşması
AGÂH KAFKAS (Çorum) - Sayın Başkan, değerli arkadaşlarım; çalışma
hayatının güncel sorunlarından birkaçının altını çizmek üzere karşınızdayım. 
Çalışma hayatımızda yeni düzenlemelere
şiddetle ihtiyaç var. Bildiğiniz gibi, 4857 sayılı İş Kanununu sosyal
tarafların büyük bir uzlaşısı içerisinde hayata geçirdik ve hayata geçiş süreci
içerisinde, baktığımız zaman, işçi-işveren kesimlerinin haklı olarak dile
getirmeye çalıştıkları endişelere yer olmadığını bu on aylık dönem içerisinde
müşahede ettik. Ayrıca, Çalışma ve Sosyal Güvenlik Bakanlığımızca hazırlanan
yönetmelikler süratle tamamlanmak üzeredir. Bu noktada Sayın Bakandan, üçlü
danışma kurulunu bir an önce toplayarak, bu yönetmelikler çıktıktan sonra
yasanın uygulamasında aksaklıklar varsa bunların tespitinin bir an önce
yapılmasını bekliyoruz. 
Diğer taraftan, çalışma hayatını tümüyle
yenileme iddiasıyla çıkmıştık; İş Kanununu çıkardık, 2821 sayılı Sendikalar
Kanunu, 2822 sayılı Toplu İş Sözleşmesi, Grev ve Lokavt Kanunuyla ilgili
düzenlemeleri de yapmak durumundayız. Bu konuda yine üçlü bir bilim heyeti
-profesörler- tarafından hazırlanan taslaklar Çalışma ve Sosyal Güvenlik
Bakanlığı tarafından sosyal taraflara iletilmiştir; ama, maalesef, hazırlanan
taslak günümüzün ihtiyaçlarını tamamıyla karşılayacak durumda değildir. Bu
noktada, ILO normları, Avrupa Sosyal Şartı ve Avrupa Birliği direktifleri
çerçevesinde sosyal kesimlerle bir diyalog içerisinde bir an önce bu yasayı
çıkararak, toplusözleşme düzeninin önündeki barajları ve engelleri kaldırmamız
gerektiğine inanıyorum. 
Diğer taraftan, 4688 sayılı Kamu
Görevlileri Sendikaları Kanununun uygulanmasında yaşanan sıkıntılar vardır;
yaşanan sıkıntılar, bu kanunda yeni düzenlemeleri ve değişiklikleri zorunlu
kılmaktadır. Yapılacak değişikliklerle, halen devam eden personel reformu
çalışmalarıyla birlikte ele alınarak, işçi, memur ve çalışan kavramının yeniden
düzenlenmesi, böylece uluslararası çalışma normlarına memurlarla ilgili
kanunumuzun da uydurulması gerektiğine inanıyoruz.
Diğer taraftan, bu yıl, hem
belediyelerimizde hem de özel sektörümüzde yoğun bir şekilde toplusözleşme
dönemi içerisindeyiz. Ben inanıyorum ki, sosyal tarafların, Türkiye
gerçeklerini, işçi ve işveren gerçeklerini gözönüne alarak, bugüne kadar olduğu
gibi, uzlaşı sağlayacaklarına inanıyorum; ancak, burada hükümetimizin de, grev
ertelemesi konusunda daha hassas olması gerektiğine inanıyorum; çünkü,
tarafların uzlaşmasına, bu, engel teşkil etmektedir. 
Çalışma hayatındaki sorunlarımızdan önemli
olan bir başka boyut, özelleştirme nedeniyle mağdur olan, emekliliğine hak
kazanmadığı halde işini kaybeden çalışanlarımız vardır ve bunlar mağdurdur; bu
konudaki gerekli yasal çalışmalar sürdürülmekteydi. Bu konuda, Başbakan
Yardımcımız Sayın Mehmet Ali Şahin'in başkanlığında bir çalışmanın
sürdürüldüğünü memnuniyetle öğrenmiş bulunuyorum. İlgili kamu kuruluşlarının
ihtiyaçları tespit edilmek üzere yazı yazılmıştır. Bu konudaki çalışmaların hem
Başbakanlıkça hem de ilgili kamu kuruluşlarınca hızlandırılması gerektiğine
inanıyoruz; çünkü, bu mağduriyet had safhaya varmıştır. Bu, bugüne kadarki
özelleştirmeden doğan mağduriyetleri önleyecektir ve bundan sonra özelleştirme
nedeniyle mağdur olacakların da mağduriyetlerini gidermesi ve özelleştirmenin
önünün açılması konusunda da çok önemlidir diye düşünüyorum. 
Değerli milletvekili arkadaşlarım, bir
başka önemli konu da, önemli sorunlarımızdan bir tanesi de istihdam, işsizlik
sorunudur. Bunun önünde, engel olarak, bir taraftan, yatırımların teşvik
edilmesi meselesi vardır, diğer taraftan da istihdam vergilerinin ağırlığı söz
konusudur. Devlet İstatistik Enstitüsü tarafından 2000 yılı için tespit edilen
gayri safî millî hâsıladan fert başına düşen yıllık millî gelir miktarı
ortalama 1 500 doların altında olan illere, istihdamı ve üretimi teşvik
konusunda bir yasa çıkarılmıştır; bu yasa, mutlaka, revize edilmelidir. Bu,
bölgeler arasındaki dengesizliği gidermeyecek, bölgeler arasındaki dengesizliği
ortadan kaldırmayacaktır; sadece belli bölgelerdekilerin yararlanmasını
sağlayacaktır. Özellikle, burada, 1 500 doların çok altında olan doğu ve
güneydoğu illerinden başlamak üzere, bu teşvikin, hem ithal ve ihraç ürünlerine
hem de bölgeler arasında kademeli olarak yapılması gerektiğine inanıyoruz.
Bunun bir an önce düzenlenmesi lazım.
İkinci bir konu da, Bağ-Kur ve SSK
primleri konusunda çok ciddî anlamda sıkıntı vardır. Bu sorunun çözülmesi
noktasında, öncelikle, devlet, sosyal devlet olarak, sosyal güvenlik sistemine
prim katkısını birinci öncelik olarak ortaya koymak durumundadır.
(Mikrofon otomatik cihaz tarafından
kapatıldı)
BAŞKAN - Sayın Kafkas, tamamlar mısınız;
süreniz bitti.
AGÂH KAFKAS (Devamla) - Sayın Başkanım,
toparlıyorum.
Bugüne kadar, bu primler, bütçe açığı ya
da sosyal güvenlik kurumlarının açığı olarak finanse edilmekteydi; oysaki,
sisteme, doğrudan devleti katıp, SSK ve Bağ-Kur primlerini makul hale getirerek
kayıtdışını önleme konusunda bir mücadele başlatılması lazım. 
Maliye Bakanlığımız tarafından, bu yıl,
kayıtdışı ekonomiyi önleme konusunda hamle yılı olarak ilan edilmiştir. Bunu
desteklemek için, prim miktarlarının makule indirilerek kaçağın ve kayıtdışının
önlenmesi konusunda gayret gösterilmelidir; çünkü, bugün, küçük esnafımız
Bağ-Kur primlerini ödeyemez noktaya gelmiştir. Bu, Bağ-Kurlunun, sistemin
dışına kaçışına neden olmaktadır. O nedenle, sosyal güvenlik sistemimizin bu
boyutuyla yeniden gözden geçirilmesi gerektiğinin altını çiziyor, Heyeti
saygıyla selamlıyorum. (AK Parti sıralarından alkışlar)
BAŞKAN - Teşekkür ediyorum Sayın Kafkas.
Sayın milletvekilleri, Başkanlığın Genel
Kurula diğer sunuşları vardır. 
Sayın milletvekilleri, kâtip üyenin,
sunuşları oturduğu yerden yapması hususunu oylarınıza sunuyorum: Kabul
edenler... Etmeyenler... Kabul edilmiştir. 
Cumhurbaşkanlığının bir tezkeresi var;
okutup, bilgilerinize sunacağım. 
B) TEZKERELER VE ÖNERGELER
1.- Spor
Müsabakalarında Şiddet ve Düzensizliğin Önlenmesine Dair 5100 sayılı Kanunun
bazı maddelerinin bir kez daha görüşülmek üzere geri gönderildiğine ilişkin
Cumhurbaşkanlığı tezkeresi (3/504)
 15.3.2004
Türkiye Büyük Millet Meclisi Başkanlığına
Türkiye Büyük Millet Meclisi Genel
Kurulunca 2.3.2004 gününde kabul edilen 5100 sayılı Spor Müsabakalarında Şiddet
ve Düzensizliğin Önlenmesine Dair Kanun incelenmiştir: 
İncelenen Yasanın, 
23 üncü maddesinin ikinci fıkrasının
ikinci tümcesinde, 17 nci maddenin ikinci fıkrasına aykırı davranan ve ceza
gören kişi kulübün ya da bir taraftar derneğinin mensubu ise, suçun yinelenmesi
durumunda mensubu bulunduğu kulüp ya da derneğe üç milyar lira, 
24 üncü maddesinin ikinci fıkrasının
ikinci tümcesinde, karşılaşmanın yapıldığı spor alanında zarara neden olan
taraftarın mensubu bulunduğu kulübe, zarar tutarı kadar, 
25 inci maddesinde de, karşılaşma yapılan
spor alanlarında gerçekleşen şiddet olayları nedeniyle ilgili kulübe,
belirlenen yöntemle bulunacak tutarda,
idarî para cezası verileceği
belirtilmiştir. 
1- 20 nci Yüzyılın ikinci yarısından
başlayarak süren bilim ve teknolojideki hızlı gelişmeler ülkelerin gönencini
artırmış, sosyal yaşamda spora daha çok önem verilmesi sonucunu doğurmuştur. Ne
var ki, spor dünyasında yaşanan gelişmeler çeşitli sorunları da birlikte
getirmiştir. 
Sporcuların ve diğer ilgililerin
haklarının korunması ve spor alanlarında görülen düzensizlik ve şiddet
olayları, basit güvenlik sorunlarının ötesinde, kamusal düzen bağlamında ele
alınması gereken konulardır. 
Spor alanlarında, hakem, sporcu ve diğer
ilgililere karşı eylemli ve sözlü saldırıların önlenmesi ve bu kişilerin
cangüvenliğinin sağlanması yalnız ulusal bazda değil, uluslararası alanda da
sporun temel sorunu olarak algılanmaya başlanmıştır.
Bu nedenle, uluslararası düzlemde
sorunların çözümü için Sportif Karşılaşmalarda ve Özellikle Futbol Maçlarında
Seyircilerin Şiddet Gösterilerine ve Taşkınlıklarına Dair Avrupa Sözleşmesi
25.9.1986 gününde Strasbourg'da imzalanmış, ülkemizde de 3608 sayılı Yasayla
sözleşmenin onaylanması uygun bulunmuştur. 
Özellikle futbolda ve taraftar
kitlelerince izlenen diğer spor dallarında, yöneticilerin ve medyanın olumsuz
tutumundan kaynaklanan, sporcuların ve diğer ilgililerin kişilik haklarının
ihlali, kimi zaman da ortadan kaldırılması sonucunu doğuran saldırılar, ulusal
bazda da bu tür eylemlerin engellenmesine yönelik kamusal önlemlerin ve cezaî
yaptırımların yaşama geçirilmesini gerektirmiştir. 
Ancak, Anayasanın 2 nci maddesindeki
"hukuk devleti" ilkesi ve 11 inci maddesinde yer verilen yasaların
Anayasaya aykırı olamayacağı kuralı karşısında, yapılan düzenlemenin anayasal
kurallara uygun olması zorunludur.
2- Anayasanın "Suç ve cezalara
ilişkin esaslar" başlıklı 38 inci maddesinin yedinci fıkrasında, ceza
sorumluluğunun kişisel olduğu belirtilmiştir. 
Böylece, ceza hukukunun temel
kurallarından olan "cezaların kişiselliği" ilkesine, idarî ceza-adlî
ceza ya da para cezası-hürriyeti bağlayıcı ceza ayırımı yapılmadan Anayasada
yer verilmiştir. 
Bu ilkeyle, suçu kim işlemişse cezanın
yalnız ona hükmedilip uygulanması, başkalarının cezalandırılmaması
amaçlanmıştır. 
Başka bir anlatımla, cezaların kişiselliği
ilkesi, herkesin, ancak kendi eyleminden sorumlu tutulmasını, suç işlemedikçe
ya da işlenmesine katılmadıkça kimseye ceza sorumluluğu yükletilmemesini
gerektirmektedir.
Suçlunun cezalandırılmasının yakınlarını
da maddî ve manevî yönden etkilemesi kaçınılmazdır. Özellikle para cezalarının
suçlu kadar aile bireylerini de etkileyeceği yadsınamaz. Ancak, bu, cezanın
çoğu kez önleme olanağı bulunmayan dolaylı sonucudur.
Oysa, incelenen Yasanın 23 ve 24 üncü
maddelerinin ikinci fıkralarının ikinci tümceleri ile 25 inci maddesinde, suçu
işleyen kişilerin mensubu oldukları kulüp ya da derneklere, nesnel sorumluluk
gereğince idarî para cezası verilmesi öngörülmüştür.
1982 Anayasasının 38 inci maddesinde
olduğu gibi "cezaların kişiselliği" ilkesine yer verilen 1961
Anayasasının 33 üncü maddesinin gerekçesinde,
"İnsanları, başkalarının fiilinden
dolayı cezalandırmaya cüret edebilen totaliter rejimlerin insanlığa getirdiği
acı tecrübelerden sonradır ki, kimsenin yalnız kendi fiili veya ihmalinden
sorumlu olabileceği esasının anayasalarda yer alması lüzumu bilhassa
hissedilmektedir. Esasen, bu kaidenin Anayasaya konulması sayesinde, basın
davalarında yazı ve karikatürün müellifinden başkasının (gazete sahip ve yazı
işleri müdürlerinin) rasgele cezalandırılmasını derpiş eden kanun hükümleri
bertaraf edilmiş olacaktır."
1982 Anayasasının 38 inci maddesinin
gerekçesinde de,
"... ceza sorumluluğunun şahsî
olduğu; yani, failden gayri kişilerin bir suç sebebiyle cezalandırılamayacağı
hükmünü getirmektedir. Bu ilke dahi, ceza hukukuna yerleşmiş ve 'kusura dayanan
ceza sorumluluğu' ilkesine dahil, terki mümkün olmayan bir temel kuraldır"

denilerek, ceza hukuku yönünden nesnel
sorumluluğun kabul edilmediği belirtilmiş ve ceza sorumluluğunun kişiselliği
ilkesinin, herkesin kendi eyleminden sorumlu olması anlamına geldiği
vurgulanmıştır.
Cezalandırma, devlete özgü bir hak ve
yetkidir. Devletin bu egemenliğinin sınırları da anayasalarda belirlenmiştir.
"İnsan onuruyla bağdaşmayan cezaların verilemeyeceği",
"kimsenin, işlendiği zaman yürürlükte bulunan yasanın suç saymadığı bir
eylemden dolayı cezalandırılamayacağı", "ceza sorumluluğunun
kişiselliği" gibi ilkeler söz konusu sınırların örnekleridir. 
Yasa koyucunun, ceza alanında yasama
yetkisini kullanırken, Anayasanın temel kurallarına ve ceza hukukunun ana
ilkelerine bağlı kalmak koşuluyla, toplumda belli eylemlerin suç sayılıp
sayılmaması, suç sayılırsa hangi tür ve ölçüdeki ceza yaptırımıyla
karşılanmaları gerektiği, hangi durum ve davranışların ağırlaştırıcı ya da
hafifletici öğe olarak kabul edileceği konularında takdir yetkisinin bulunduğu
tartışmasızdır. 
Bu durumda, incelenen Yasanın 23 ve 24
üncü maddelerinin ikinci fıkralarının ikinci tümceleri ile 25 inci maddesinde,
taraftarın eyleminden dolayı, mensubu bulunduğu kulüp ya da dernekler için
idarî para cezası öngörülmesi, Anayasanın 38 inci maddesindeki "cezaların
kişiselliği" ilkesine aykırı düşmektedir. 
Yayımlanması yukarıda açıklanan
gerekçelerle uygun görülmeyen 5100 sayılı Spor Müsabakalarında Şiddet ve
Düzensizliğin Önlenmesine Dair Kanun, 23, 24 ve 25 inci maddelerinin Türkiye
Büyük Millet Meclisince bir kez daha görüşülmesi için, Anayasanın değişik 89 ve
104 üncü maddeleri uyarınca ilişikte geri gönderilmiştir. 
 Ahmet Necdet Sezer
 Cumhurbaşkanı
BAŞKAN - Bilgilerinize sunulmuştur. 
Türkiye Büyük Millet Meclisi Başkanlığının
2 adet tezkeresi vardır; ayrı ayrı okutup, bilgilerinize sunacağım. 
Birinci tezkereyi okutuyorum. 
2.- TBMM Başkanı Bülent Arınç'ın, Suriye Halk
Meclisi Başkanı Mahmoud Al Abrash'ın resmî davetine beraberinde bir Parlamento
heyetiyle icabetine ve heyete katılacak milletvekillerine ilişkin Başkanlık
tezkeresi (3/505)
 29.3.2004
Türkiye Büyük Millet Meclisi Genel Kuruluna
Türkiye Büyük Millet Meclisi Başkanı
Bülent Arınç'ın, Suriye Halk Meclisi Başkanı Mahmoud Al Abrash'ın davetine
icabetle, beraberinde bir Parlamento heyetiyle, Suriye'ye resmî ziyarette
bulunması, Türkiye Büyük Millet Meclisinin Dış İlişkilerinin Düzenlenmesi
Hakkındaki 3620 sayılı Kanunun 11 inci maddesi uyarınca, 15 Mart 2004
tarihinde, TBMM Başkanı başkanlığında siyasî parti grup temsilcileriyle yapılan
toplantıda kabul edilmiştir. 
Anılan kanunun 2 nci maddesi uyarınca,
heyetimizi oluşturmak üzere siyasî parti gruplarınca bildirilen isimler Genel
Kurulun bilgilerine sunulur.
 Bülent Arınç
 Türkiye Büyük Millet Meclisi 
 Başkanı 
İsim Listesi : 
Kemal Demirel  Bursa Milletvekili
Sadullah Ergin  Hatay Milletvekili
Enver Yılmaz  Ordu Milletvekili
Mahmut Kaplan  Şanlıurfa Milletvekili
BAŞKAN - Bilgilerinize sunulmuştur. 
İkinci tezkereyi okutuyorum.
3.- Çalışma ve Sosyal Güvenlik eski Bakanı
Yaşar Okuyan hakkındaki Meclis soruşturması açılması ile ilgili dosyaya ilişkin
Başkanlık tezkeresi (3/506) 
Türkiye
Büyük Millet Meclisi Genel Kuruluna
Çalışma ve Sosyal Güvenlik eski Bakanı
Yaşar Okuyan hakkında, Bakanlığı sırasında Sosyal Sigortalar Kurumu Başkanlığı
bünyesinde yaptırılan bazı iş ve işlemlerde devleti zarara uğratan mevzuata
aykırı uygulamalar yapıldığı iddiası konusunda Başbakanlık Teftiş Kurulu
Başkanlığı tarafından hazırlanan inceleme raporu, Başbakanlığın 26.2.2004
tarihli ve B.02.O.TKB.090-0345 sayılı yazısına ekli olarak Anayasanın 104 üncü
maddesine göre gereği yapılmak üzere Başkanlığımıza intikal ettirilmiştir. 
Bilindiği gibi, Anayasanın 100 üncü
maddesine göre, Meclis soruşturması açılması, Türkiye Büyük Millet Meclisi üye
tamsayısının en az onda 1'inin (55) vereceği önergeyle istenebilmektedir. 
Böyle bir önerge olmadan, Türkiye Büyük
Millet Meclisi Başkanlığının, söz konusu dosyayla ilgili olarak Meclis
soruşturmasına ilişkin bir işlemi resen yürütmesi mümkün bulunmadığından, daha
önce yapılan uygulamalar doğrultusunda konunun Genel Kurula sunulması ve anılan
dosyanın milletvekillerinin tetkik ve takdirlerine açılması Başkanlığımızca
uygun mütalaa edilmiştir.
Bu tezkere okutulup Genel Kurulun
bilgisine sunulduktan sonra, Başkanlığımızda bulunan dosya, sayın
milletvekillerinin tetkik ve değerlendirmelerine açılacaktır.
Yüce Heyetin bilgilerine sunulur.
 Bülent Arınç
 Türkiye Büyük Millet Meclisi 
 Başkanı 
BAŞKAN - Bilgilerinize sunulmuştur.
Sayın milletvekilleri, sözlü soruların
geri alınmasına dair 2 adet önerge vardır; okutuyorum:
4.- Adana Milletvekili Kemal Sağ'ın (6/902)
esas numaralı sözlü sorusunu geri aldığına ilişkin önergesi (4/152)
 19.3.2004
Türkiye Büyük Millet Meclisi Başkanlığına
Gündemin "Sözlü Sorular"
kısmının 402 nci sırasında yer alan (6/902) esas numaralı sözlü soru önergemi
geri alıyorum.
Gereğini saygılarımla arz ederim.
 Kemal Sağ

 Adana
BAŞKAN - Sözlü soru önergesi geri verilmiştir.
5.- Kars Milletvekili Selami Yiğit'in (6/958)
esas numaralı sözlü sorusunu geri aldığına ilişkin önergesi (4/153)
 16.3.2004
Türkiye Büyük Millet Meclisi Başkanlığına
Gündemin "Sözlü Sorular"
kısmının 454 üncü sırasında yeralan (6/958) esas numaralı sözlü soru önergemi
geri alıyorum.
Gereğini saygılarımla arz ederim.
 Selami Yiğit

 Kars
BAŞKAN - Sözlü soru önergesi geri verilmiştir.
Sayın milletvekilleri, bir Meclis
araştırması önergesi vardır; okutuyorum:
C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ
1.- Kocaeli
Milletvekili İzzet Çetin ve 25 milletvekilinin, Seka Balıkesir İşletmesinin
özelleştirilmesi konusunda Meclis araştırması açılmasına ilişkin önergesi
(10/175)
Türkiye Büyük Millet Meclisi Başkanlığına
1981 yılında üretime alınan, 100 000
ton/yıl gazete kâğıdı ve 82 000 ton/yıl termomekaniksel odun hamuru üretim
kapasitesine sahip Türkiye Selüloz ve Kâğıt Fabrikaları AŞ (SEKA) Balıkesir
İşletmesi, 13. 5.2003 tarihli ve 2003/25 sayılı Özelleştirme Yüksek Kurulu
kararı ile 1 100 000 ABD Doları bedelle Albayrak Turizm Seyahat İnşaat Ticaret
AŞ'ye satılmıştır.
Satış işleminin gerçekleşmesinden bugüne
kadar bu satışa ilişkin pek çok iddia gündeme gelmiş ve tartışmalar
yaşanmıştır. Bu iddialardan en önemlilerini, SEKA Balıkesir İşletmesinin
değerinin çok altında bir bedelle satıldığı ve işletmeyi satın alan firmanın
Başbakan Sayın Recep Tayyip Erdoğan'a yakınlığı oluşturmaktadır.
İşletmenin değer tespitine yönelik olarak
Özelleştirme İdaresi Başkanlığı tarafından 1 Eylül 1999 tarihli Balıkesir
İşletmesi Değerleme Raporunun eki olarak hazırlanan Revize Değerleme Raporunda
üç ayrı yöntemle yapılan değerlemenin her birinde farklı değerler elde
edilmiştir. 
Örneğin, Amortize Edilmiş Yenileme Değeri
yöntemiyle 55 995 000 ABD Doları değer belirlenirken, bir diğer yöntem olan
Piyasa Kapitalizasyonu yöntemiyle 52 200 000 ABD Doları değer tespit
edilmiştir. Yine aynı raporda işletmenin yeniden kurulma değeri 242 000 000 ABD
Doları olarak belirlenmiştir. 
1 255 942 m2 arazisi, içerisinde 201 adet
lojmanı, çalışır vaziyette 47 adet iş makinesi ve depolarında 4 trilyon TL
tutarında yedek parçanın bulunduğu belirtilen bu işletmenin 1 100 000 ABD
Doları gibi büyük kentlerde bazı semtlerdeki neredeyse bir daire fiyatına satılmış
olması, ka-muoyunda bu konuda rahatsızlık yaşanmasına neden olmuştur. İşletmeye
dahil olan ve arızalı durumda bulunan enerji türbininin SEKA tarafından
Almanya'da 1 570 000 euro bedelle tamir ettirildiği bilinmektedir. Bu tamir
bedeli bile işletmenin satış bedelinden çok yüksektir. Yine satış be-deli,
işletmenin sadece lojmanlarının rapordaki değerini bile karşılamaktan uzaktır.
Emsal satışlar baz alınarak yapılan hesaplamalarda lojmanların değeri 1 321 000
ABD Doları olarak tespit edilmiştir. 
Nitekim, Bursa 2. İdare Mahkemesi 2003/791
esas nolu kararında, piyasa değeri 51 200 000 ABD Doları olan işletmenin 1 100
000 ABD Dolarına satılması işleminde kamu yararına ve özelleştirmenin amacına
uygunluk bulunmadığı gerekçesiyle yürütmenin durdurulmasına karar vermiştir. Bu
kararın kaldırılması için Özelleştirme İdaresi Başkanlığı, Bursa Bölge İdare
Mahkemesine itiraz etmiş; ancak, itiraz mahkeme tarafından reddedilmiştir. 
Ayrıca, Başbakan Sayın Recep Tayyip
Erdoğan'a yakınlığıyla bilinen, Sayın Başbakanla birlikte ihaleye fesat
karıştırmak suçundan yargılanarak hapis ve para cezasıyla bir yıllık ihaleden
men cezası alan Albayraklara böyle bir işletmenin bu fiyata satılması, kamuoyu
tarafından, işletmenin bu gruba hediye edildiği şeklinde algılanmıştır. 
SEKA Balıkesir İşletmesinin
özelleştirilmesi işleminde satışın gerçek değerinin çok altında
gerçekleşmesiyle, Başbakan Sayın Recep Tayyip Erdoğan'ın, işletmeyi alan
Albayrak Turizm Seyahat İnşaat Ticaret AŞ'yle olan yakınlığının bu satış
üzerinde bir etkisinin olup olmadığının tespit edilmesi, satış işlemine ilişkin
yapılan ihalede bir kusur ya da eksikliğin bulunup bulunmadığının, özelleştirme
işleminin kamu yararına olup olmadığının belirlenmesi amacıyla, Anayasanın 98
inci, Türkiye Büyük Millet Meclisi İçtüzüğünün 104 ve 105 inci maddeleri
gereğince bir Meclis araştırması açılmasını arz ve teklif ederiz.



1.- İzzet Çetin





(Kocaeli)




2.- Orhan Sür





(Balıkesir)




3.- Sedat Pekel 





(Balıkesir)




4.- Ali Kemal Deveciler





(Balıkesir)




5.- Ali Kemal Kumkumoğlu 





(İstanbul)




6.- Ali Oksal





(Mersin)




7.- Yılmaz Kaya





(İzmir)




8- Atila Emek





(Antalya)




9.- Hüseyin Ekmekcioğlu





(Antalya)




10.- Nuri Çilingir





(Manisa)




11.- Kemal Kılıçdaroğlu





(İstanbul)




12.- Osman Kaptan





(Antalya)




13.- Nail Kamacı





(Antalya)




14.- Sıdıka Sarıbekir





(İstanbul)




15.- Nurettin Sözen





(Sivas)




16.- Yakup Kepenek





(Ankara)




17.- Salih Gün





(Kocaeli)




18.- Engin Altay





(Sinop)




19.- Atilla Başoğlu





(Adana)




20.- Gökhan Durgun





(Hatay)




21.- Mustafa Sayar





(Amasya)




22.- Ferit Mevlüt Aslanoğlu





(Malatya)




23.- Mevlüt Coşkuner





(Isparta)




24.- Mehmet Kartal 





(Van)




25.- V. Haşim Oral 





(Denizli)




26.- Mehmet Mesut Özakcan





(Aydın)



BAŞKAN - Bilgilerinize sunulmuştur.
Önerge gündemde yerini alacak ve Meclis
araştırması açılıp açılmaması konusundaki öngörüşmeler, sırası geldiğinde
yapılacaktır.
Bir genel görüşme önergesi vardır;
okutuyorum:
2.- CHP Grubu adına Grup Başkanvekilleri;
İstanbul Milletvekili Ali Topuz, İzmir Milletvekili K. Kemal Anadol ve Samsun
Milletvekili Haluk Koç'un, bilgilenme hakkı ve basının sorunları konusunda
genel görüşme açılmasına ilişkin önergesi (8/11)
Türkiye Büyük Millet Meclisi Başkanlığına
Hükümetin, halkın bilgilenme hakkını
engellemeye yönelik girişimleri ve basının sorunları hakkında Anayasanın 98 ve
İçtüzüğün 102 ve 103 üncü maddeleri uyarınca, TBMM CHP Grubu adına genel
görüşme açılmasını arz ve teklif ederiz.






Ali Topuz


K. Kemal Anadol


Haluk Koç







İstanbul


İzmir


Samsun







CHP Grup Başkanvekili


CHP Grup Başkanvekili


CHP Grup Başkanvekili



Gerekçe: 
Anayasanın 26 ncı maddesinde düşünceyi
açıklama ve yayma özgürlüğü güvence altına alınmış ve "Basın
hürriyeti" başlıklı 28 inci maddeyle de "basın hürdür, sansür
edilemez" hükmüne yer verilmiştir. Anayasamız devlete, basın ve haber alma
hürriyetlerini sağlayacak tedbirleri alma ödevini yüklemiştir. Anayasada temel
haklar kapsamında değerlendirilen basın özgürlüğünün korunması, devletin olduğu
kadar medya kuruluşlarının da görevidir. Bu anlamda, bugün yaşananlar, halkın
gerçekleri öğrenme hakkına ilişkin sorumluluğun iki aktör tarafından da zaman
zaman zedelendiği bir sürecin yaşandığını ortaya koymaktadır. 
2000 yılında yaşanan ekonomik kriz,
siyaset-medya ilişkilerinin de yeniden şekillenmesi sonucunu beraberinde
getirmiştir. Medya gücünü elinde bulunduran kuruluşların, medyadışı
faaliyetlerinden dolayı ekonomik krizle birlikte düştükleri zorluklar, bu
kuruluşlarımızı kamu otoritesinin kararlarına bağımlı kılmıştır. Bu durum,
Star-TV ve Star Gazetesine Bankacılık Düzenleme ve Denetleme Kurulu tarafından
el konulmasından ve benzer gelişmelerin diğer medya gruplarının sahiplerini de
kapsayarak devam edeceğine ilişkin hükümetin yaptığı tehditlerle, basın
özgürlüğünü zedeleyecek noktaya ulaşmıştır. Bu gelişmenin ardından Basın
Konseyi, hükümeti "yasal bahaneler kullanarak iletişim özgürlüğünü boğmayı
amaçlamakla" suçlamıştır. Benzer tepkiler, Türkiye Gazeteciler Cemiyeti
gibi diğer meslek kuruluşları tarafından da dile getirilmiştir. Yaşananlara
Uluslararası Gazeteciler Federasyonu da tepki göstererek, 29 Ocak 2004
tarihinde Başbakan Erdoğan'a gönderdikleri mektupla, hükümete basın özgürlüğüne
yönelik sorumluluklarını hatırlatmak durumunda kalmıştır.
Bu durum, medya kuruluşları üzerinde
yasalardan kaynaklanmayan, ancak, meslek mensuplarının kendi içlerinde
otosansür uygulamalarını beraberinde getirmiştir. AKP'nin iktidara gelmesinden
sonra hükümetle paralel düşünmeyen birçok basın çalışanının, işini kaybettiği,
yazı yazdığı köşesinin ya da programının kaldırıldığı bir süreç yaşanmaya
başlanmıştır. Yaşanan bu süreci, AKP'nin basın üzerinde kurduğu baskıdan ayrı
düşünmenin olanağı yoktur. 
Hükümetin, kamu olanaklarını kullanarak
uyguladığı baskılar, son dönemde örtülü sansür taleplerinin açıkça dile
getirilmesine kadar varmıştır. Başbakan Recep Tayyip Erdoğan, 25 Şubat 2004
tarihinde gazete ve televizyonların genel yayın yönetmenleri ve Ankara
temsilcileriyle yaptığı toplantıda, KKTC Cumhurbaşkanı Rauf Denktaş'ın
açıklamaları için "bizce, KKTC ve Türkiye medyası kendi içinde bunu
tartışmalı ve sansür etmeli" diyerek, açıkça, basın kuruluşlarına örtülü
sansür uygulamaları için baskı yapmıştır. Başbakanın bu açıklaması, Türkiye
Gazeteciler Cemiyeti, Basın Konseyi ve diğer meslek kuruluşları tarafından
kınanmıştır. Kıbrıs gibi ulusal bir davada halkın bilgi edinme özgürlüğünün gasbı
anlamına gelen bu girişim, müzakereleri yürüten Rauf Denktaş'ın, Türk tarafının
çıkarlarını korumak için gösterdiği çabaların da zayıflatılması sonucunu
doğurmaktadır. 
Başbakanın bu tutumu, sadece temel hak ve
özgürlüklerin başında gelen basın özgürlüğünün ihlali değil, ulusal konularda
özel toplantılarda yaptığı taahhütleri yerine getirmek amacıyla, II.
Meşrutiyetle birlikte kaldırılan sansürü bile geri getirmekten kaçınmayan bir
anlayışın da göstergesidir. Bu nedenlerle, gerek medya kuruluşlarının ekonomik
krizin ardından yaşadıkları sorunların gerekse bu sorunların yarattığı
baskılarla görev yapmak zorunda bırakılan basın çalışanlarının sorunlarının ve
basına örtülü sansür uygulaması için baskı yapan Başbakanın tutumunun Türkiye
Büyük Millet Meclisinde ele alınmasını demokrasinin gereği olarak görmekteyiz.
BAŞKAN- Bilgilerinize sunulmuştur.
Önerge gündemde yerini alacak ve genel
görüşme açılıp açılmaması konusundaki öngörüşme, sırası geldiğinde
yapılacaktır.
Sayın milletvekilleri, Başbakanlığın bir
tezkeresi vardır; okutuyorum:
B)
TEZKERELER VE ÖNERGELER (Devam)
6.- Ardahan Milletvekili Ensar Öğüt hakkında
tanzim edilen soruşturma dosyasının geri gönderilmesine ilişkin Başbakanlık
tezkeresi (3/507)
 23
Mart 2004
Türkiye Büyük Millet Meclisi Başkanlığına
İLGİ: a) Adalet Bakanlığının 1.8.2003 tarihli ve 36697 sayılı
yazısı.
b) 12.9.2003 tarihli ve
B.02.0.PPG.0.12-310-13914 sayılı yazımız.
c) Adalet Bakanlığının 5.3.2004 tarihli ve
10703 sayılı yazısı.
Halkı suç işlemeye tahrik etmek suçunu
işlediği iddia olunan Ardahan Milletvekili Ensar Öğüt hakkında tanzim edilen
soruşturma dosyası Adalet Bakanlığının ilgi (a) yazısı ekinde alınarak,
Anayasanın 83 üncü maddesine göre gereği yapılmak üzere ilgi (b) yazımızla
sunulmuştu.
Ancak, Adalet Bakanlığının ilgi (c) yazısı
eki Ardahan Cumhuriyet Başsavcılığının 9/2/2004 tarihli ve 2003/B-1238-7 sayılı
yazısıyla soruşturma evrakının, adı geçenin 29 Haziran 2003 tarihinde Meclis
Genel Kurulunda yaptığı konuşma tutanaklarının
tasdikli suretiyle beraber tekrar değerlendirilmek üzere iadesi talep
edilmektedir.
Gereğini arz ederim.
 Recep Tayyip Erdoğan
 Başbakan
BAŞKAN - Anayasa ve Adalet Komisyonları
üyelerinden kurulu karma komisyonda bulunan dosya hükümete geri verilmiştir.
Bakanlıkları sırasında ilgili kuruluşların
raporlarının gereğinin yapılmasını geciktirerek ve gerekli tedbirleri zamanında
almayarak görevlerini yerine getirmemek suretiyle Türkiye Halk Bankasının
zarara uğratılmasına sebep oldukları, usulsüz işlemlerin yapılmasına imkân
sağladıkları gerekçesiyle Devlet eski Bakanı ve Başbakan Yardımcısı Hüsamettin
Özkan ile Devlet eski Bakanı Recep Önal hakkında kurulan (9/3) esas numaralı
Meclis Soruşturması Komisyonu Başkanlığının, komisyonun çalışma süresinin
uzatılmasına dair bir tezkeresi vardır; okutuyorum:
7.- (9/3)
esas numaralı Meclis Soruşturması Komisyonu Başkanlığının süre uzatımına
ilişkin tezkeresi (3/508)
Türkiye Büyük Millet Meclisi Başkanlığına
Bakanlıkları sırasında ilgili kuruluşların
raporlarının gereğinin yapılmasını geciktirerek ve gerekli tedbirleri zamanında
almayarak görevlerini yerine getirmemek suretiyle Türkiye Halk Bankasının
zarara uğratılmasına sebep oldukları, usulsüz işlemlerin yapılmasına imkân
sağladıkları gerekçesiyle Devlet eski Bakanı ve Başbakan Yardımcısı H.
Hüsamettin Özkan ile Devlet eski Bakanı Recep Önal haklarında kurulan (9/3)
esas numaralı Meclis Soruşturması Komisyonumuz; 3.3.2004 tarihinde yapılan
toplantısında; Komisyon çalışmalarını süresinde tamamlayamadığı için,
Anayasanın 100 üncü ve İçtüzüğün 110 uncu maddesine göre, 29.3.2004 tarihinden
itibaren iki aylık eksüre istenmesine karar vermiştir.
Eksüre verilmesi hususunu takdirlerinize
arz ederim.
Saygılarımla.
 Mehmet Ergün Dağcıoğlu
 Tokat
 Komisyon Başkanı
BAŞKAN - Sayın milletvekilleri, bu
komisyon, daha önce iki ay süre kullanmıştır. Anayasanın 100 üncü ve İçtüzüğün
110 uncu maddeleri, soruşturmasını iki ay içinde bitiremeyen komisyona iki
aylık yeni ve kesin bir süre verilebileceği hükmünü içermektedir. 
Bu nedenle, komisyona, 29.3.2004
tarihinden geçerli olmak üzere, iki aylık yeni ve kesin süre verilmiştir.
Türkiye Büyük Millet Meclisi Başkanlığının
bir tezkeresi vardır; okutup oylarınıza sunacağım.
8.- TBMM Başkanı Bülent Arınç'ın, Fas
Temsilciler Meclisi Başkanı Abdelwahad Radi'nin resmî davetine beraberinde bir
Parlamento heyetiyle icabetine ilişkin Başkanlık tezkeresi (3/509)
Türkiye Büyük Millet Meclisi Genel Kuruluna
Türkiye Büyük Millet Meclisi Başkanı
Bülent Arınç'ın, Fas Temsilciler Meclisi Başkanı Abdelwahad Radi'nin davetine
icabet etmek üzere, beraberinde Parlamento heyetiyle, Fas'a resmî ziyarette
bulunması hususu Türkiye Büyük Millet Meclisinin Dış İlişkilerinin Düzenlenmesi
Hakkındaki 3620 sayılı Kanunun 6 ncı maddesi uyarıca Genel Kurulun tasviplerine
sunulur.
 Bülent Arınç
 Türkiye Büyük Millet Meclisi
 Başkanı
BAŞKAN - Tezkereyi oylarınıza sunuyorum:
Kabul edenler... Kabul etmeyenler... Tezkere kabul edilmiştir. 
Sayın milletvekilleri, Avrupa Birliği Uyum
Komisyonu Başkanlığının, Belediyeler Kanunu, İl Özel İdareleri Kanunu ve
Büyükşehir Belediyeleri Kanunu Tasarıları hakkında, İçtüzüğün 34 üncü maddesi
uyarınca verilmiş bir tezkeresi vardır; okutuyorum:
9.- Belediyeler Kanunu Tasarısı (1/766), İl
Özel İdareleri Kanunu Tasarısı (1/767) ve Büyükşehir Belediyeleri Kanunu
Tasarısının (1/768) Avrupa Birliği Uyum Komisyonuna da havale edilmesine
ilişkin Komisyon Başkanlığı tezkeresi (3/510) 
 18.3.2004
Türkiye Büyük Millet Meclisi Başkanlığına
Başkanlığınızca 4.3.2004 tarihinde esas
komisyon olarak Plan ve Bütçe Komisyonuna, tali komisyon olarak da İçişleri
Komisyonuna havale edilmiş olan Belediyeler Kanunu Tasarısı (1/766), İl Özel
İdareleri Kanunu Tasarısı (1/767) ve Büyükşehir Belediyeleri Kanunu Tasarısı
(1/768), ülkemizde yerel yönetimler alanında reform yapmaktadır.
Avrupa Birliğine üye ülkelerde yerel
yönetimlerin kuruluş ve işleyişi konusunda belirli standartlar bulunmaktadır.
Komisyonumuzca, Avrupa Birliğine üye ülkelerdeki düzenlemelerin tasarılara
yansıtılması amacıyla, söz konusu tasarılara ilişkin görüş belirtilmesi
kararlaştırılmıştır. İçtüzüğümüzün 34 üncü maddesinin üçüncü fıkrası uyarınca,
tasarıların Komisyonumuza da havale edilmesini müsaadelerine saygılarımla arz
ederim. 
 Yaşar Yakış
 Düzce
 Komisyon Başkanı
BAŞKAN - Sayın milletvekilleri, okunmuş
bulunan tezkeredeki Avrupa Birliği Uyum Komisyonunun talebi, Plan ve Bütçe
Komisyonunca da uygun bulunduğundan, bu istem, İçtüzüğün 34 üncü maddesinin
dördüncü fıkrası uyarınca, Başkanlığımızca yerine getirilmiştir.
Başbakanlığın Anayasanın 82 nci maddesine
göre verilmiş iki tezkeresi vardır; ayrı ayrı okutup, oylarınıza sunacağım:
10.- Devlet Bakanı Kürşad Tüzmen'in, Kiev'de
yapılan Türkiye-Ukrayna Karma Ekonomi Komisyonu dördüncü dönem toplantısına
katılmak üzere Ukrayna'ya yaptığı resmî ziyarete katılmaları uygun görülen
milletvekillerine ilişkin Başbakanlık tezkeresi (3/511)
 15.3.2004
Türkiye Büyük Millet Meclisi Başkanlığına
Devlet Bakanı Kürşad Tüzmen'in, Kiev'de
yapılan Türkiye-Ukrayna Karma Ekonomi Komisyonu 4 üncü dönem toplantısına
katılmak üzere bir heyetle birlikte 24-27 Şubat 2004 tarihleri arasında adı
geçen ülkeye yaptığı resmî ziyarete, Samsun Milletvekili Ahmet Yeni'nin de
iştirak etmesi uygun görülmüş ve bu konudaki Bakanlar Kurulu Kararının sureti
ilişikte gönderilmiştir. 
Anayasanın 82 nci maddesine göre gereğini
arz ederim.
 Recep Tayyip Erdoğan
 Başbakan
BAŞKAN - Tezkereyi kabul edenler... Kabul
etmeyenler... Kabul edilmiştir.
İkinci tezkereyi okutuyorum:
11.- Millî Eğitim Bakanı Hüseyin Çelik'in,
görüşmelerde bulunmak üzere bir heyetle birlikte Avusturya'ya yaptığı resmî
ziyarete katılmaları uygun görülen milletvekillerine ilişkin Başbakanlık
tezkeresi (3/512)
 15.3.2004
Türkiye Büyük Millet Meclisi Başkanlığına
Millî Eğitim Bakanı Doç. Dr. Hüseyin
Çelik'in, görüşmelerde bulunmak üzere bir heyetle birlikte 7-10 Mart 2004
tarihlerinde Avusturya'ya yaptığı resmî ziyarete, Gümüşhane Milletvekili Temel
Yılmaz'ın da iştirak etmesi uygun görülmüş ve bu konudaki Bakanlar Kurulu
Kararının sureti ilişikte gönderilmiştir.
Anayasanın 82 nci maddesine göre gereğini
arz ederim.
 Recep Tayyip Erdoğan
 Başbakan
BAŞKAN - Kabul edenler... Kabul
etmeyenler... Kabul edilmiştir.
Sayın milletvekilleri, Danışma Kurulunun
bir önerisi vardır; okutup, oylarınıza sunacağım:
IV. -
ÖNERİLER
A) DANIŞMA
KURULU ÖNERİLERİ
1.-
Gündemdeki sıralamanın yeniden düzenlenmesine ilişkin Danışma Kurulu önerisi 
Danışma Kurulu Önerisi
No: 70    Tarihi: 31.3.2004
Gündemin "Kanun Tasarı ve Teklifleri
ile Komisyonlardan Gelen Diğer İşler" kısmının 44 üncü sırasında yer alan
kanun tasarısının bu kısmın 5 inci sırasına, 31 ilâ 43 üncü sıralarında yer
alan kanun tasarılarının ise 18 ilâ 30 uncu sıralarına alınması ve diğer
işlerin sırasının buna göre teselsül ettirilmesinin, Genel Kurulun onayına
sunulması Danışma Kurulunca uygun görülmüştür.
 



Bülent Arınç
















Türkiye Büyük Millet Meclisi










Başkanı







Salih Kapusuz 


Haluk Koç







AK Parti Grubu Başkanvekili 


CHP Grubu Başkanvekili



BAŞKAN - Öneriyle ilgili söz isteği?..
Yok.
Öneriyi oylarınıza sunuyorum: Kabul
edenler... Kabul etmeyenler... Kabul edilmiştir.
Sayın milletvekilleri, kamu vakıfları ile kamu bünyesinde kurulan
dernek ve yardımlaşma sandıkları konusunun araştırılarak bu oluşumlardan
kaynaklanan sorunların çözümü için alınması gereken önlemlerin belirlenmesi
amacıyla kurulan (10/12) ve (10/28) esas numaralı Meclis Araştırması
Komisyonuna seçilmiş bulunan sayın üyelerin, 31 Mart 2004 Çarşamba günü, yani bugün saat 17.00'de
Halkla İlişkiler Binası (B) Blok, 2 nci kat, 4 üncü Bankoda bulunan Meclis
Araştırması Komisyonları Toplantı Salonunda toplanarak, başkan, başkanvekili,
sözcü ve kâtip üye seçimini yapmalarını rica ediyorum.
Komisyonun toplantı yer ve saati ayrıca
ilan tahtasına asılmıştır.
Sayın milletvekilleri, hem aranızda sohbet
etmemenizi rica ediyorum hem de sohbetin çok yüksek sesle yapılmamasını rica
ediyorum.
HALİL TİRYAKİ (Kırıkkale) - Başkan, sen
şurayı biliyor musun; yürek yanıyor, yürek! (AK Parti sıralarından gülüşmeler)
Derdimi kime diyeyim Başkan, kime?!..
BAŞKAN - Sayın milletvekilleri, Millî
Eğitim Bakanımız Doç. Dr. Sayın Hüseyin Çelik, sözlü soruların 6; 28 ve 49 uncu
sıralarında yer alanlarını Devlet Bakanımız Sayın Atalay adına; 21, 46 ve 55
inci sıralarında yer alan soruları Bayındırlık Bakanı Sayın Ergezen adına ve 9,
11, 12, 18, 19 ve 23 üncü sıralarında yer alan soruları da, bizzat Bakanlığı
adına şahsen toplu olarak cevaplandırmak istediğini Başkanlığımıza yazılı
olarak bildirmiş olduğundan, sorular bu şekilde üç bölümde Sayın Bakan
tarafından cevaplandırılacaktır, Genel Kurula arz ediyorum.
Gündemin "Sözlü Sorular" kısmına
geçiyoruz.
V. - SORULAR VE CEVAPLAR
A) SÖZLÜ
SORULAR VE CEVAPLARI
1.- Iğdır
Milletvekili Yücel Artantaş'ın, dış temsilciliklere gönderilen bir genelgeye
ilişkin Dışişleri Bakanı ve Başbakan Yardımcısından sözlü soru önergesi (6/449)

BAŞKAN - Soruyu cevaplandıracak Sayın
Bakan?.. Yok. 
Bu önerge, üç birleşim içinde
cevaplandırılmadığından, İçtüzüğün 98 inci maddesinin son fıkrası uyarınca
yazılı soruya çevrilecektir; önerge gündemden çıkarılmıştır. 
2.- İstanbul Milletvekili Onur Öymen'in,
Almanya'nın bir eyaletinde vatandaşlığa geçecek Türkler için yapılacak
uygulamaya ilişkin Dışişleri Bakanı ve Başbakan Yardımcısından sözlü soru
önergesi (6/453)
BAŞKAN - Soruyu cevaplandıracak Sayın Bakan?.. Yok. 
Bu önerge de, üç birleşim içinde
cevaplandırılmadığından, İçtüzüğün 98 inci maddesinin son fıkrası uyarınca
yazılı soruya çevrilecektir; önerge gündemden çıkarılmıştır. 
3.- Bursa Milletvekili Mehmet Küçükaşık'ın,
Bursa İlinde yapılan bazı atamalara ilişkin Sağlık Bakanından sözlü soru
önergesi (6/456) 
BAŞKAN - Soruyu cevaplandıracak Sayın
Bakan?.. Yok. 
Soru ertelenmiştir.
4.-
Diyarbakır Milletvekili Muhsin Koçyiğit'in, Diyarbakır-Ergani'deki Çayönü antik
yerleşim birimindeki kazı çalışmalarının ne zaman başlatılacağına ilişkin
Kültür ve Turizm Bakanından sözlü soru önergesi (6/458) 
BAŞKAN - Soruyu cevaplandıracak Sayın
Bakan?.. Yok. 
Soru ertelenmiştir. 
5.- Adana
Milletvekili Atilla Başoğlu'nun, beyin göçüne ilişkin Başbakandan sözlü soru
önergesi (6/459) 
BAŞKAN - Soruyu cevaplandıracak Sayın
Bakan?.. Yok.
Soru ertelenmiştir.
6.-
Şanlıurfa Milletvekili Mehmet Vedat Melik'in, Başbakanlık Sosyal Yardımlaşma ve
Dayanışmayı Teşvik Fonundan burs alan öğrencilere ilişkin Başbakandan sözlü
soru önergesi (6/460) ve Millî Eğitim Bakanı Hüseyin Çelik’in cevabı
7.- Adana
Milletvekili Atilla Başoğlu'nun, bir yakınının atanmasına ilişkin Devlet
Bakanından sözlü soru önergesi (6/487) ve Millî Eğitim Bakanı Hüseyin Çelik’in
cevabı
8.-
Adıyaman Milletvekili Mahmut Göksu'nun, Aralık 2001- Aralık 2002 tarihleri
arasındaki TRT yayınlarına ilişkin Devlet Bakanından sözlü soru önergesi
(6/513) ve Millî Eğitim Bakanı Hüseyin Çelik’in cevabı
BAŞKAN - Bu üç soru önergesini Sayın Bakan
müştereken cevaplandıracaktır.
Şimdi, soru önergelerini okutuyorum:
Türkiye Büyük Millet Meclisi Başkanlığına
Aşağıdaki sorularımın
Anayasanın 98 inci maddesi ve TBMM İçtüzüğünün 96 ncı ve devamı maddeleri
uyarınca Başbakan Sayın R. Tayyip Erdoğan tarafından sözlü yanıtlanmasını
saygıyla dilerim.  8.5.2003
 M. Vedat Melik
 Şanlıurfa
Sorular :
1- Başbakanlık Sosyal Yardımlaşma ve
Dayanışmayı Teşvik Fonundan geçtiğimiz yıl burs alan dargelirli üniversite
öğrencisi sayısı ne kadardır?
2- 2002-2003 yılında kaç öğrenciye burs
verilmesi kararlaştırılmıştır?
3- Bu yıl ve geçen yılki sayılar arasında
önemli bir fark var mıdır, varsa nereden kaynaklanmaktadır, kriterlerde
değişiklik var mıdır?
4- Bu yıl burs almaya hak kazanan yabancı
uyruklu öğrenci sayısı geçen yıla göre artmış ya da azalmış mıdır, uyruklarına
göre dağılımı nasıldır?
Türkiye Büyük Millet Meclisi Başkanlığına
Aşağıdaki sorumun Devlet Bakanı Sayın
Beşir Atalay tarafından sözlü olarak cevaplandırılması hususunu saygılarımla
arz ederim. 
 Atilla Başoğlu
 Adana
Soru : 
Yeğeniniz İbrahim Atalay, soru önergemizin
Türkiye Büyük Millet Meclisine verildiği tarih itibariyle hangi görevde
bulunmaktadır? Adı geçen şahsın ataması hangi tarihte, hangi meziyetleri
gerekçesiyle yapılmıştır? 
Türkiye
Büyük Millet Meclisi Başkanlığına
Aşağıdaki sorularımın, delaletlerinizle
Devlet Bakanı Sayın Beşir Atalay tarafından sözlü olarak cevaplandırılması için
gereğinin yapılmasını arz ederim. 
 Mahmut Göksu
 Adıyaman
TRT, Aralık 2001 ile Aralık 2002 arasında;

1- Toplam kaç kanaldan yayın yaptı?
2- Toplam kaç saat haber programı ve
siyasî içerikli program yaptı? 
3- 2001 Aralık ayında TBMM'de olan ve
olmayan partilere ayrı ayrı ve toplam ne kadar yer verdi? 
4- 2002 Aralık ayında TBMM'de olan ve
olmayan partilere ayrı ayrı ve toplam ne kadar yer verdi? 
5- 1999 Aralık ayında iktidara ve
anamuhalefete ayrılan süre ne kadardır? 
6- 2002 Aralık ayında iktidara ve
anamuhalefete ayrılan süre ne kadardır? 
BAŞKAN - Sayın Bakanım, size, üç soru
önergesi için toplam 15 dakikalık süre veriyorum. 
Buyurun. 
MİLLÎ EĞİTİM BAKANI HÜSEYİN ÇELİK (Van) -
Sayın Başkan, değerli milletvekilleri; sözlü sorulara cevap vermeden önce, 28
Martta yapılan yerel seçimlerde belediye başkanı olarak seçilen, belediye
meclis üyesi olarak seçilen, il genel meclisi üyesi olarak seçilen, muhtar
olarak seçilen bütün vatandaşlarımızı huzurlarınızda tebrik ediyorum. 28 Mart
seçimleri sonuçlarının demokrasimiz, milletimiz, ülkemiz için hayırlı olmasını
diliyorum. 
Değerli milletvekilleri, Devlet Bakanımız
Sayın Beşir Atalay'a sorulan soruya -daha doğrusu, burslarla ilgili soru Sayın
Başbakana sorulmuştur; fakat, Sosyal Yardımlaşma ve Dayanışmayı Teşvik Fonuyla
Sayın Beşir Atalay ilgilendiği için, onun sorumluluğunda bir kurum olduğu için,
onun cevaplandırması gereken soruya- ben, huzurlarınızda cevap vereceğim;
hepinizi en derin saygılarımla selamlıyorum. 
Şanlıurfa Milletvekili Sayın Mehmet Vedat
Melik'in, Başbakanlık Sosyal Yardımlaşma ve Dayanışmayı Teşvik Fonundan burs
alan öğrencilere ilişkin, Sayın Başbakanın cevaplandırması talebiyle vermiş
olduğu sözlü soru önergesini cevaplıyorum. 
Birinci sorunun cevabı: Başbakanlık Sosyal
Yardımlaşma ve Dayanışmayı Teşvik Fonundan -bu tevcih tarihi itibariyle
kastedilen- 2001-2002 öğretim yılında, toplam 264 984 yükseköğrenim
öğrencisine, 107 071 065 000 000 Türk Lirası burs ödemesi yapılmıştır. Burs
miktarı, o dönem itibariyle 45 000 000 Türk Lirası idi. 
İkinci sorunun cevabı: Fondan, 2002-2003
öğretim yılında ise, toplam 234 008 öğrenciye, dokuz ay süreyle burs ödemesinde
bulunulmuştur. Bursiyerlere, 2002-2003 öğretim yılında aylık burs tutarı olarak
65 000 000 Türk Lirası (özürlü öğrencilere 75 000 000 Türk Lirasıdır) ödeme
yapılmıştır. Yıl boyunca ödenen burs tutarı ise 134 000 000 000 000 Türk Lirası
olarak gerçekleşmiştir. 
Üçüncü sorunun cevabı: Burs için, sadece
üniversiteye yeni kayıt yaptıran öğrenciler -ki, açıköğretim fakültesi
öğrencileri ile özel üniversitelerin öğrencileri hariçtir- başvuru yapabilmektedirler.
Başvurular, öğrenci ailesinin gelirine göre, alt sınır belirlenerek düzenlenen
puanlama tablosuna göre değerlendirilmektedir. 
Puanlama, anne babanın işi ve aylık
geliri, anne babanın sağ veya ölü olup olmadığı, kanunen ayrı olup olmadığı,
anne babanın özürlü olup olmadığı, öğrencinin, ailesinin ikamet ettiği yer
dışında okuyup okumadığı ve kendisi dahil okuyan kardeş sayısı gibi kıstaslar
esas alınarak yapılmaktadır. 
Bilgisayar ortamında yapılan bu puanlama
sonucunda, başvurular, en düşük puan alandan en yüksek puan alan öğrenciye
doğru sıralanmakta ve burs tahsisleri, yine bilgisayar ortamında yapılan
sıralamaya göre gerçekleştirilmektedir. Burs, şehit çocuğu, özürlü ve
yetiştirme yurdunda kalan öğrencilere şartsız olarak verilmektedir. 
Yıllar itibariyle yeni bursiyer sayısı
kaynaklar ölçüsünde planlanmakta olup, burs verilen toplam öğrenci sayılarında
önemli sapmalar bulunmamaktadır. Dikkat edilirse, ödenen burs miktarı ve toplam
miktar, bir önceki yıla göre oldukça yüksektir.
Dördüncü sorunun cevabı: Yabancı uyruklu
öğrencilere yapılan burs ödemeleriyle ilgili herhangi bir sıkıntı
bulunmamaktadır. 
Burs verilen yabancı uyruklu öğrencilerin
çoğunluğunu, Türk cumhuriyetlerinden gelen öğrenciler oluşturmaktadır. 2001 -
2002 öğretim yılında 1 608, 2002- 2003 öğretim yılında 1 640 yabancı uyruklu
öğrenciye burs verilmiştir. 2002 - 2003 öğretim yılında burs verilen yabancı
öğrenciler ve uyrukları uzun bir liste; bunu da huzurlarınızda okumak
istiyorum: Afganistan 28, Almanya 5, Arnavutluk 187, Avustralya 1, Avusturya 1,
Azerbaycan 150, Bangladeş 1, Bosna - Hersek 103, Brezilya 1, Bulgaristan 257,
Burundi 1, Cezayir 52, Çeçenistan 34, Çin 42, Estonya 1, Filistin 11, Güney
Afrika Cumhuriyeti 24, Gürcistan 34, Hırvatistan 3, İngiltere 4, Irak 39,
İsrail 2, İtalya 1, İran 75, Kamboçya 1, Kazakistan 213, Kenya 11, Kırgızistan
158, Kolombiya 1, Kore Cumhuriyeti 3, Kuzey Kıbrıs Türk Cumhuriyeti 18, Kuzey
Kore 1, Litvanya 3, Lübnan 19, Madagaskar 1, Makedonya 46, Malawi 1, Martinique
1, Moğolistan 83, Moldova 26, Nepal 1, Nijerya 2, Özbekistan 163, Pakistan 13,
Romanya 8, Rusya 88, Senegal 2, Sırbistan 1, Sudan 1, Suriye 47, Suudî
Arabistan 2, Tanzanya 19, Tacikistan 31, Tataristan 8, Tayland 2, Tunus 1,
Türkmenistan 362, Ukrayna 47, Ürdün 10, Yunanistan 97.
Öte yandan, yıllar itibariyle burs verilen
öğrencilerin dökümünü de ifade etmek istiyorum: 1996 - 1997 öğretim yılında 10
907; 1997 - 1998 öğretim yılında 3 576; 1998-1999 öğretim yılında 1 610,
1999-2000'de 1 436, 2000-2001'de 1 584, 2001-2002'de 1 608, 2002-2003'te ise 1
640 yabancı öğrenciye burs verilmiştir.
Bu vesileyle, 2003-2004 öğretim yılında
başlattığımız yeni burs-kredi uygulama sisteminden de kısaca -bu, aynı zamanda
benim Bakanlığımı ilgilendirdiği için- bahsetmek istiyorum.
Bu öğretim yılında, hem kaynakları daha
tasarruflu kullanmak hem de mükerrerliği, birden fazla yerden burs ve kredi
almayı önleyerek, daha çok sayıda öğrenciye ve daha yüksek miktarda burs ve
kredi vermek için, Devlet Bakanlığı ile Kredi ve Yurtlar Kurumu arasında işbirliği
yapılmıştır. Bu yıl ilk defa, önceki yıllardan farklı olarak, Yüksek Öğrenim
Kredi ve Yurtlar Kurumuyla işbirliği yapılarak, burs başvuruları, kredi ve yurt
başvurularıyla birlikte alınmıştır. 
Kredi ve Yurtlar Kurumundan öğrenim
kredisi almak için müracaat eden ve başvurusuna ilişkin belgelerini gönderen
235 000 öğrenciyle ilgili bilgiler alınarak yapılan değerlendirme sonucunda,
ara sınıf, özel üniversite, açıköğretim fakültesi ve yüksek lisans öğrencisi
olanlar çıkarıldıktan sonra, kalan 169 661 öğrenciden, ailesinin geliri en
düşük olan 54 757 öğrenciye burs verilmiştir, diğer bütün başvuru sahibi
öğrencilere de kredi verilmiştir. Böylece, burs veya kredi talep eden, ihtiyaç
sahibi bütün öğrencilere, ya kredi ya da burs verilmiştir. Sadece ailesinin
geliri en düşük olan öğrencilere, Sosyal Yardımlaşma ve Dayanışmayı Teşvik
Fonundan karşılıksız burs, geliri nispeten daha iyi olanlara ise Kredi ve
Yurtlar Kurumu tarafından kredi verilmektedir. Bu işbirliği sayesinde, açıkta
kalan ihtiyaç sahibi öğrenci bulunmamaktadır.
Burs ve kredi miktarı bu yıl 90 000 000
Türk Lirasına çıkarılmıştır; yani, 1 yıl içerisinde, 45 000 000'dan 90 000
000'a çıkarılmıştır. 2003 yılı sene sonu enflasyonu yüzde 18,5 olarak
gerçekleşmesine rağmen, öğrenci burslarında, Hükümetimiz tarafından, yüzde 100
artış sağlanmıştır. Burs ve kredi miktarı bu yıl 90 000 000 Türk Lirasına
çıkarılmıştır; şehit ailesi çocuğu ve
özürlü öğrenciler için ise bu miktar 100 000 000 Türk Lirasıdır. 
Diğer taraftan, Devlet Bakanımız Sayın
Beşir Atalay'a, Adana Milletvekili Sayın Atilla Başoğlu tarafından tevcih
edilen sözlü soru önergesine cevap vermek istiyorum. Sayın Başoğlu, soru
önergesinin verildiği tarihte Kültür Bakanlığı Müsteşar Yardımcısı olan Sayın
İbrahim Atalay'ın buraya nasıl atandığı, hangi kıstaslara göre atandığı
şeklinde bir soru tevcih etmiştir. 
Sayın Bakan bana, kendisiyle ilgili,
kendisine bağlı bir kurumda olmadığı için buna cevap vermenin kendi işi
olmadığı, dolayısıyla, kendi tasarrufu olmadığına dair bir doküman vermiştir; ancak,
Sayın İbrahim Atalay'ı Kültür Bakanlığında Müsteşar Yardımcılığına atayan kişi
ben olduğum için, huzurlarınızda, bu atamanın çok isabetli bir atama olduğunu
ifade etmek istiyorum. Sayın İbrahim Atalay'ın, Kültür Bakanlığında çeşitli
kademelerde yirmibeş yıl boyunca çalışmış, tecrübeli, kalifiye bir eleman
olduğu için ataması yapılmıştır ve üçlü kararnameyle atanmıştır. Sayın
Cumhurbaşkanı tarafından ataması tasdik edilmiştir. Kültür ve Turizm
Bakanlıkları birleştikten sonra da yurtdışına kültür ataşesi olarak
gönderilmiştir. Sayın İbrahim Atalay'ın, sadece Sayın Beşir Atalay'ın akrabası
olduğu için, hak ettiği bir pozisyona atanmaması gibi bir tercih söz konusu
olamazdı; bu, yanlış olurdu. Ataması yönünde de Sayın Beşir Atalay'ın bir telkini
olmamıştır. Bunu huzurlarınızda ifade etmek isterim. 
Yine, sözlü soruların 49 uncu sırasında
bulunan ve Adıyaman Milletvekili Sayın Mahmut Göksu'nun sormuş olduğu soruya
cevap vermek istiyorum. Sayın Göksu, Aralık 2001-Aralık 2002 tarihleri
arasındaki TRT yayınlarına ilişkin Sayın Devlet Bakanına bir sözlü soru
önergesi tevcih etmiştir. Burada, TRT'nin iktidara ve muhalefete geçmiş
yıllarda ve bu dönemde ne kadar yer verdiği şeklinde bir soru sorulmaktadır.
Bunu huzurlarınızda cevaplandırmak istiyorum.
TRT, haber bültenlerinde ve haber
programlarında hükümet icraatları ve siyasî parti faaliyetlerine, TRT Kanununun
5 inci maddesinin (k) bendinde yer alan "haberlerin toplanması, seçilmesi
ve yayınlanmasında tarafsızlık, doğruluk ve çabukluk ilkeleri ile çağdaş habercilik
teknik ve metotlarına bağlı olmak", (l) bendinde yer alan "haberler
ile yorumları ayırmak ve yorumların kaynaklarını açıklamak", (m) bendinde
yer alan "kamuoyunun sağlıklı ve serbestçe oluşabilmesi için kamuoyunu
ilgilendirecek konularda yeterli yayın yapmak; tek yönlü, taraf tutan yayın
yapmamak ve bir siyasî partinin, grubun, çıkar çevresinin, inanç veya
düşüncenin menfaatlarına alet olmamak" ve 20 nci maddede yer alan "bu
Kanunda belirtilen yayın esaslarına uymak ve diğer siyasî partilere cevap hakkı
doğuracak bir unsur taşımamak kaydıyla; Hükümetin ve Türkiye Büyük Millet
Meclisinde grubu bulunan siyasî partilerin açıklama ve faaliyetlerinin
yayınlanması, bunların haber değeri ve niteliği taşıması şartına bağlıdır.
Türkiye Radyo-Televizyon Kurumu, hükümet veya bir siyasî parti açıklama ve
faaliyetlerini yayınladıktan sonra bunu dengelemek maksadıyla hemen ardından
veya aynı bülten içerisinde karşı görüşleri almak için çaba harcamak ve
yayınlamak zorunda değildir" hükümleri çerçevesinde yer vermektedir.
TRT, Aralık 2001-Aralık 2002 tarihleri
arasında toplam 7 kanalda TV yayını yapmıştır. Bu tarihler arasında;
a) Aile kanalı olan TRT1'den günde 24 saat
süreyle - 8 760 saat,
b) Bilgi kanalı olan TRT2'den günde 24
saat süreyle - 8 760 saat,
c) TRT3'ten, zaman paylaşımlı olarak, TRT
GAP, Türkiye Büyük Millet Meclisi Televizyonu ve spor yayınlarıyla günde 8
saat, toplam 2 955 saat, 
d) TRT GAP'ta 3 565 saat,
e) Eğitim kanalı olan TRT4'ten 7 343 saat,
f) TRT INT'ten günde 24 saat süreyle, 8 760 saat,
g) TRT TÜRK'ten günde 16 saat süreyle, 4
651 saat yayın yapılmıştır.
Aralık 2001-Aralık 2002 tarihleri arasında
toplam haber program süresi ise, TRT1'de 42 saat, TRT2'de 362 saattir. Söz
konusu haber programlarının bir kısmı TRT INT ve TRT TÜRK'te de tekrar
edilmiştir. 
3 üncü ve 5 inci sorulara birlikte cevap
veriyorum: 3984 sayılı Radyo ve Televizyonların Kuruluş ve Yayınları Hakkında
Kanunun "Düzeltme ve Cevap Hakkı" başlıklı 28 inci maddesinin ikinci
fıkrası uyarınca, televizyon yayınlarımızın yayın kopyaları, yayınının ardından
bir yıl süreyle saklanmaktadır. Bu nedenle, 1999 ve 2001 yılları aralık
aylarına ait yayın kayıtları kurumda bulunmadığından -yani TRT'de
bulunmadığından- Türkiye Büyük Millet Meclisinde olan ve olmayan partiler ile
iktidar ve muhalefete ayrılan süreler tespit edilememiştir. 
4 üncü ve 6 ncı soruların cevabı ise
şöyle: 2002 Aralık ayında, Türkiye Büyük Millet Meclisinde olan ve olmayan
partilere ayrı ayrı ve toplam yer verilen süreler ile 2002 Aralık ayında
iktidara ve anamuhalefete ayrılan sürelerin çıkarılabilmesi için, çok sayıda
personelin aylarca çalışarak tüm yayınları dakika bazında tasnif etmesi
gerekmektedir. Bu nedenle, bu ayrıntıda bilginin çıkarılabilmesi mümkün
görülmemektedir.
Saygılarımla arz ederim. (AK Parti
sıralarından alkışlar)
BAŞKAN - Teşekkür ediyoruz Sayın Bakan.
ATİLLA BAŞOĞLU (Adana) - Sayın Başkan... 
BAŞKAN - Soruyla mı ilgili? 
ATİLLA BAŞOĞLU (Adana) - Bakanımızın
vermiş olduğu cevaba bir görüş bildirmek istiyorum. 
BAŞKAN - Buyurun. 
ATİLLA BAŞOĞLU (Adana) - Sayın Beşir
Atalay'a "yeğeniniz, siz göreve geldiğinizde nerede görevde
bulunuyordu" diye soru sormuştuk. Sayın Bakan, vermiş olduğu cevapta
"Bakanlığımın personeli değildir" diyor. 
Sayın Millî Eğitim Bakanımızın
cevaplarına, ben, teşekkür ediyorum; o, açıkyüreklilikle yanıtladı. Millî
Eğitim Bakanımıza söyleyeceğimiz bir şey yok; ama, Sayın Beşir Atalay, herhalde
yapmış olduğu işlem doğru bir işlem olmadığı için, kamuoyuna bunun cevabını
veremeyeceğine inandığı için, tahmin ediyorum, cevap veremedi; çünkü, bu yakın
akraba atamaları, bana göre, pek etik bir işlem değil Sayın Başkanım. 
Teşekkür ediyorum. 
BAŞKAN - Teşekkür ediyorum.
Soru önergeleri cevaplandırılmıştır.
9.- Iğdır
Milletvekili Dursun Akdemir'in, Iğdır Kâzım Karabekir Tarım İşletmesinin düşük
kapasitede çalıştırılmasına ilişkin Tarım ve Köyişleri Bakanından sözlü soru
önergesi (6/462) 
BAŞKAN - Soruyu cevaplandıracak Sayın
Bakan?.. Yok.
Soru ertelenmiştir.
10.- Mersin
Milletvekili Hüseyin Güler'in, özelleştirme aşamasındaki Taşucu SEKA Akdeniz
İşletmesinde çalışan personele ilişkin Maliye Bakanından sözlü soru önergesi
(6/464) 
BAŞKAN - Soruyu cevaplandıracak Sayın
Bakan?.. Yok.
Soru ertelenmiştir.
11. -
Ankara Milletvekili Yakup Kepenek'in, basında çıkan öğretmenevleriyle ilgili
bazı iddialara ilişkin Millî Eğitim Bakanından sözlü soru önergesi (6/465) ve
Millî Eğitim Bakanı Hüseyin Çelik’in cevabı
12. - Denizli Milletvekili Mustafa Gazalcı'nın,
Kurum İdare Kurulu kararlarının uygulanıp uygulanmadığına ilişkin Millî Eğitim
Bakanından sözlü soru önergesi (6/469) ve Millî Eğitim Bakanı Hüseyin Çelik’in
cevabı
13.-
Eskişehir Milletvekili Fahri Keskin'in, tıpta uzmanlık sınavına ilişkin Millî
Eğitim Bakanından sözlü soru önergesi (6/470) ve Millî Eğitim Bakanı Hüseyin
Çelik’in cevabı
14. - Niğde
Milletvekili Orhan Eraslan'ın, Niğde-Çiftlik İlçesinin okul ve derslik
ihtiyacına ilişkin Millî Eğitim Bakanından sözlü soru önergesi (6/476) ve Millî
Eğitim Bakanı Hüseyin Çelik’in cevabı
15. - Niğde
Milletvekili Orhan Eraslan'ın, Niğde-Çiftlik İlçesinin öğretmenevi ve halk
eğitim merkezi ihtiyacına ilişkin Millî Eğitim Bakanından sözlü soru önergesi
(6/477) ve Millî Eğitim Bakanı Hüseyin Çelik’in cevabı
16. - Muğla
Milletvekili Fahrettin Üstün'ün, sekiz yıllık eğitim için alınan vergi ve katkı
payı miktarına ilişkin Millî Eğitim Bakanından sözlü soru önergesi (6/481) ve
Millî Eğitim Bakanı Hüseyin Çelik’in cevabı
BAŞKAN - Millî Eğitim Bakanı Sayın Hüseyin
Çelik, 9, 11, 12, 18, 19 ve 23 üncü sıralardaki sözlü soruları birlikte
cevaplandıracaklardır.
Soru önergelerini ayrı ayrı okutuyorum:
Türkiye Büyük Millet Meclisi Başkanlığına
Aşağıdaki sorumun Anayasanın 98 inci ve
İçtüzüğün 96 ve 98 inci maddeleri gereğince Millî Eğitim Bakanı tarafından
sözlü olarak yanıtlanmasını istiyorum.
Saygılarımla.
 Yakup Kepenek
 Ankara
Öğretmenevlerinin (a) bazılarında içki
yasağı uygulandığına; (b) kimilerinde Cumhuriyet Gazetesinin alınmasının
yasaklandığına ve (c) yine kimi öğretmenevlerinde, yemek ve oturma salonlarının
kadın-erkek ayırımına göre bölündüğüne ilişkin haberler basında yer almaktadır.

1- Bu uygulamalara hangi yasal yetkiye
dayanılarak ve hangi öğretmenevlerinde gidilmektedir?
2- Bakanlık olarak bu konuda ne yapmayı
düşünüyorsunuz?
Türkiye Büyük Millet Meclisi Başkanlığına
Aşağıdaki soruları sözlü olarak Millî
Eğitim Bakanı Sayın Hüseyin Çelik'in yanıtlamasını dilerim.
Saygılarımla.
 Mustafa Gazalcı
 Denizli
1- Millî Eğitim Bakanlığı işvereni olarak
imzaladığınız 13.1.2003 tarihli Kurum İdare Kurulu (KİK) kararlarının bugüne
kadar hangilerini uyguladınız?
2- Uygulamadıysanız niçin uygulamadınız?
3- Bu kararları uygulamamanız Anayasanın
ve adı geçen yasanın açık hükmüyle çelişmiyor mu? Bu durum, hukuk devleti
anlayışıyla bağdaşır mı?
4- Tutumunuz, ellerinde KİK kararlarından
başka bir yaptırımı olmayan kamu sendikalarını işlevsiz kılmıyor mu? Bu durum,
demokrasimizi zayıflatmaz mı?
5- 10.5.2003 tarihinde ülkemizin her
yerinden Ankara'ya gelen Eğitim-Senli öğretmenlerin KİK kararlarının
uygulanması için hazırladıkları dilekçeleri kabul etmediğiniz, size haber
verildiği halde Ankara dışına çıktığınız doğru mu? Bu tutumunuz dilekçe hakkını
ve eğitim barışını engellemiyor mu? Öğretmenlerin güvenini sarsmıyor mu?
Türkiye
Büyük Millet Meclisi Başkanlığına
Aşağıdaki sorularımın Millî Eğitim Bakanı
tarafından sözlü olarak cevaplandırılmasını arz ederim.
 Fahri Keskin
 Eskişehir
Tıpta uzmanlık sınavına (TUS) ilişkin
zaman zaman kamuoyunda rahatsızlık uyandıran değerlendirmeler yapılmaktadır.
Başta tıp fakültesi mezunları olmak üzere, kamu vicdanında bu konuların
açıklığa kavuşturulması gerektiği kanısındayız.
1- TUS soruları ve cevap anahtarı sınavdan
sonra neden açıklanmamaktadır? Sınava girenlerin doğru ve yanlışlarını öğrenme
hakkından mahrum bırakılma sebepleri nelerdir?
2- TUS soru ve cevaplarını hazırlayan
komisyonun aynı fakülte öğretim üyelerinden hatta aynı kişilerden teşekkül
ettiği iddiaları doğru mudur? Komisyonu belirleme kriterleri nelerdir? Komisyon
kimlerden oluşmaktadır?
3- Her sorunun birden fazla cevabının
olduğu, soruların bilgi ölçmekten ziyade, yanıltıcı nitelikte olduğu, sorularda
çelişkili şıklara sıkça rastlandığı, bu durumun TUS'a yönelik özel kurslar
tarafından da ispat edildiği iddialarına ne diyeceksiniz?
4- Bu soru hazırlama sisteminden
vazgeçilecek midir? Alternatif arayışlar söz konusu mudur?
Türkiye Büyük Millet Meclisi Başkanlığına
Aşağıdaki sorularımın Millî Eğitim Bakanı
Sayın Hüseyin Çelik tarafından sözlü olarak cevaplandırılması için gereğini arz
ederim.
Saygılarımla.
 Orhan Eraslan
 Niğde
Niğde İli Çiftlik İlçesinde ilköğretim
düzeyendeki öğrencilerin sınıfları kalabalık olup, yeni dersliklere ihtiyaç
duyulmaktadır. 
Yine, ilçe merkezi ve köylerinden,
pansiyonlu bir ilköğretim okuluna ihtiyaç ve talep vardır. 
Lise düzeyindeki öğrencilerin de, yeni bir
teknik liseye ihtiyaçları bulunmaktadır.
Soru 1: Çiftlik İlçesine bir pansiyonlu
ilköğretim okulu açılması düşünülmekte midir? Düşünülüyor ise, hangi program
dahilinde gerçekleştirilecektir?
Soru 2: Çiftlik İlçesinde ihtiyaç duyulan
okullara yeni derslikler eklenmesi düşünülmekte midir? Düşünülüyor ise, hangi
program dahilinde gerçekleştirilecektir?
Soru 3: Çiftlik İlçesine yeni bir teknik
lise açılması düşünülmekte midir? Düşünülüyor ise, hangi program dahilinde
gerçekleştirilecektir?
Türkiye Büyük Millet Meclisi Başkanlığına
Aşağıdaki sorularımın Millî Eğitim Bakanı
Sayın Hüseyin Çelik tarafından sözlü olarak cevaplandırılması için gereğini arz
ederim.
Saygılarımla.
 Orhan Eraslan
 Niğde
Niğde İli Çiftlik İlçesinde eğitim
kadrosunun giderek artması nedeniyle bir öğretmenevine ihtiyaç duyulmaktadır.
Ayrıca, halk eğitim faaliyetlerinin daha
verimli ve daha çok sayıda kişiye ulaşması bakımından yeni bir halk eğitim
merkezi hizmet binasına ihtiyaç vardır.
Soru 1: Çiftlik İlçesinde öğretmenevi
yapılması düşünülmekte midir? Düşünülüyor ise, hangi program dahilinde
gerçekleştirilecektir?
Soru 2: Çiftlik İlçesinde yeni bir halk
eğitim merkezi binası yapılması düşünülmekte midir? Düşünülüyor ise, hangi
program dahilinde gerçekleştirilecektir?
Türkiye Büyük Millet Meclisi Başkanlığına
Aşağıda belirttiğim soruların Millî Eğitim
Bakanı tarafından sözlü olarak cevaplandırılması hususunu arz ederim.
Saygılarımla.
 Fahrettin Üstün
 Muğla
1.- 8 yıllık eğitime geçişle birlikte
vatandaştan alınan 8 yıllık eğitime katkı payının ve toplanan vergilerin bugün
itibariyle miktarı ne kadardır?
2.- Toplanan bu paranın 8 yıllık eğitime
ne kadarı harcanmıştır?
3.- Toplanan bu paranın ne kadarıyla kaç
tane okul yapılmıştır?
BAŞKAN - Sayın milletvekilleri, 9, 11, 12,
18, 19 ve 23 üncü sıralardaki sorulara, müştereken, Millî Eğitim Bakanımız
Sayın Hüseyin Çelik cevap verecektir.
Buyurun Sayın Bakan. (AK Parti
sıralarından alkışlar)
MİLLÎ EĞİTİM BAKANI HÜSEYİN ÇELİK (Van) - Sayın Başkan, değerli
milletvekilleri; (6/465) esas numaralı, Sayın Yakup Kepenek tarafından
öğretmenevleriyle ilgili olarak sorulan soruya cevap veriyorum.
Öğretmenevleri, 20.8.1990 tarih ve 2319
sayılı Tebliğler Dergisinde yayımlanan Öğretmenevleri, Lokaller ve Eğitim
Merkezleri, Sosyal Tesisler Yönetmeliğinin 28 inci maddesi gereğince, kurum
müdürü ve valiliklerce oluşturulan 7 kişilik yönetim kurulunca yönetilmektedir.
Yönetim kurulları; 
a) İl ve ilçe millî eğitim müdürlüğünün
teklif ettiği üyeler arasından valilikçe seçilecek üyelerden, varsa 1 veya 2'si
bayan, 1'i emekli öğretmen olmak üzere 4 asil ve 2 yedek üyeden,
b) İl ve ilçe merkezindeki orta dereceli
okul müdürlerinin kendi aralarından seçecekleri 1 asil ve 1 yedek üyeden,
c) İl ve ilçe millî eğitim müdürlüklerinin
belirleyeceği 5 ilköğretim okulunun yönetici ve öğretmenlerinin kendi
aralarından seçecekleri 1'i yönetici, 1'i öğretmen olmak üzere 2 asil ve 2
yedek üyeden,
Bir takvim yılı için teşekkül ettirilir.
Anılan yönetmeliğin 30 uncu maddesine göre
de, kurumların faaliyetlerinin yakından ve sürekli olarak kontrol ve takip
edilmesini sağlamak için bir denetleme kurulu teşekkül ettirilir. Denetleme
kurulu, il ve ilçe millî eğitim müdürlüğünün teklif ettiği üyelerden
valiliklerce seçilecek en az 3 üyeden teşekkül eder. 
Öğretmenevlerinde, yönetim kurullarınca
oyçokluğuyla alınan kararlar doğrultusunda uygulama yapılmakta olup, her türlü
alım yönetim kurullarınca yapılmakta; günlük, haftalık, aylık yayınların alımı
da bu doğrultuda gerçekleştirilmektedir. 
Diğer taraftan, Bakanlığımıza,
öğretmenevlerinde söz konusu uygulamaların yapıldığına dair herhangi bir duyum
intikal etmemiştir. Mevzuata aykırı uygulamaların yapılması durumunda, şüphesiz
buna ilişkin yasaların gereği yerine getirilmektedir.
Arz ederim.
Denizli Milletvekili Sayın Mustafa Gazalcı
tarafından sorulan sorulara cevap veriyorum.
Kurum idare kuruluyla ilgili olarak Sayın
Gazalcı'nın 5 sorusu vardı; Divan tarafından okutuldu. Bunlara toplu olarak
cevap vermek istiyorum.
4688 sayılı Kamu Görevlileri Sendikaları
Kanununun 22 nci maddesi ve bu kanuna bağlı olarak çıkarılan 9.11.2001 tarih ve
24578 sayılı Resmî Gazetede yayımlanan yönetmeliğin 3, 4, 5 ve 6 ncı
maddelerindeki hükümler çerçevesinde oluşturulan Bakanlığımız kurum idare
kurulu, Ekim 2002 tarihinden itibaren, 13.1.2003 tarihli raporda belirtilen
çalışmaları yapmıştır. Söz konusu kurulun, 4688 sayılı Kanuna göre Bakanlığımız
veya personeli adına herhangi bir karar alma yetkisi bulunmayıp, her iki
tarafça yapılacak faaliyet veya alınacak kararlarda gözönünde bulundurulmak
üzere, tavsiye niteliğinde görüş ve önerilerde bulunabilmekle yetkilidir. Kurum
idare kurulunun 13.1.2003 tarihli söz konusu raporunda eğitim çalışanlarının
durumlarının iyileştirilmesine ve sorunlarının çözümüne yönelik görüş ve
önerilere yer verilmiş olup, bu görüş ve öneriler çerçevesinde eğitim
çalışanlarının Bakanlığımızca giderilebilecek sorunlarının çözümüne yönelik
çalışmalar sonuçlandırılma aşamasındadır. Bunun yanında, tüm kamu kurumlarının
personelini ortak olarak ilgilendiren, hangi alandaki mevzuatta ne yönde
değişiklik yapılması gerektiği konusunda hazırlanan rapor, 21.4.2003 tarihinde,
Başbakanlık Devlet Personel Başkanlığınca haziran ayında oluşturulacak yüksek
idarî kurulda görüşülmek üzere gönderilmiştir. 
Diğer taraftan, eğitim iş kolunda faaliyet
gösteren sendikalardan ve üyelerden gelen dilekçelerin Bakanlığımızca kabul
edilmemesi gibi bir durum söz konusu olmayıp, tümü kabul edilerek
değerlendirilmekte ve yasal süresi içerisinde cevaplandırılmaktadır. Ayrıca,
Bakanlığımızın sorumluluğunda bulunan görevlerin konuyla ilgili mevzuatta
belirtilen esas ve usuller çerçevesinde yürütüldüğü bilinmektedir. 
Eskişehir Milletvekilimiz Sayın Fahri
Keskin'in TUS sınavında, yani, tıpta uzmanlık sınavında sorulan soruların
kamuoyuna açıklanmamasıyla ilgili soru önergesine cevap veriyorum. 
Merkezî olarak test usulüyle yapılan sınav
sorularının sınavdan sonra yayımlanmaması, genel olarak kabul edilmiş bir
ilkedir. Bunun nedeni, testler uygulandıktan sonra sorular üzerinde
istatistiksel çalışmalar yapılması, soruların arşivlenmesi ve gerektiğinde bu
soruların tekrar kullanılması imkânına sahip olunmasıdır. Böylelikle çok
pahalıya mal olan test sorularının tekrar kullanılmasıyla daha ekonomik
olunacak, üzerinde çalışma yapılan soruların kullanılmasıyla da daha etkili
testler oluşturulabilecektir.
Yukarıdaki ilke gereğince Öğrenci Seçme ve
Yerleştirme Merkezinde geliştirilerek uygulanan tıpta uzmanlık eğitimi giriş
sınavı, yani, TUS; kamu personeli yabancı dil bilgisi seviye tespit sınavı,
KPDS; üniversitelerarası kurul yabancı dil sınavı, ÜDS; lisansüstü eğitim giriş
sınavı, LES; dikey geçiş sınavı, DGS ve kurum sınavlarının test soruları bugüne
kadar yayımlanmamıştır. Bu sorular, gelecekte ÖSYM'nin yararlanabileceği bir
arşiv oluşturmaktadır.
Her yıl yaklaşık 1 500 000 adayın girmiş
olduğu öğrenci seçme sınavının -yani, ÖSS- soruları ve onun tamamlayıcısı olan
yabancı dil sınavının -yani, YDS- soruları, 1974 yılından beri yayımlanmakta
olduğundan, ÖSS, yukarıda sözü edilen ilke dışında tutulmuştur.
Sayın Keskin'in ikinci sorusuna, yani
"TUS soru ve cevaplarını hazırlayan komisyonun aynı fakülte öğretim
üyelerinden, hatta, aynı kişilerden teşekkül ettiği iddiaları doğru mudur?
Komisyonu belirleme kriterleri nelerdir? Komisyon kimlerden oluşmaktadır"
sorusuna cevap veriyorum:
Öğrenci Seçme ve Yerleştirme Merkezinde
hazırlanan TUS ile ilgili soruların aynı fakülte öğretim üyeleri, hatta, aynı
kişiler tarafından hazırlandığı iddiası doğru değildir. Türkiye'de tıp
fakültesi bulunan her üniversite, ÖSYM'ce, TUS için soru yazmaya teşvik
edilmekte ve tıp fakültelerince hazırlanan sorular, ÖSYM'de incelenip
geliştirildikten sonra arşivlenmektedir. Ankara'da tıp fakültesi bulunan her
üniversitenin TUS sınavının oluşturulmasında katkıları vardır. ÖSYM, bu
uygulamalarla da yetinmeyerek, İstanbul'daki tıp fakültelerinin öğretim
üyelerinin de soru yazmaya teşvik edilmesi amacıyla bir büro kurmuş ve bu
büroyu faaliyete geçirmiştir. 
Yukarıda da değinildiği gibi, TUS'ta yer
alacak sorular, tıpta ilgili öğretim üyeleri tarafından hazırlanmaktadır.
Ankara'da bulunan tıp öğretim üyeleri, TUS sorularını, ÖSYM'ye gelmek suretiyle
yazmaktadırlar. ÖSYM'de yazılan ve Ankara dışından gelen sorular, ÖSYM'de tıp
bilimi ve ölçme tekniği yönünden incelenmekte ve arşivlenmektedir. TUS'taki
testler, arşivdeki sorulardan oluşmaktadır. TUS'ta yer alan soruların
gizliliğinin korunması ve ÖSYM'de çalışan öğretim üyelerinin üzerinde vaki
olacak baskının önlenmesi amacıyla bu üyelerin isimleri açıklanmamaktadır.
Niğde Milletvekili Sayın Orhan Eraslan'ın
sormuş olduğu iki soruya cevap veriyorum:
İlköğretim yatırımları, 222 sayılı
İlköğretim ve Eğitim Kanunu gereği, valiliklerce, mahallinde, ilköğretim
kurumları yapım programıyla gerçekleştirilmektedir. Bakanlığımızca, devlet
katkısı olarak, 2003 yılı için, Niğde İline, ilköğretim yatırımlarında
kullanılmak üzere, 2 trilyon lira tahsis edilmiştir. 
Niğde'nin 2003 yılı ilköğretim kurumları
yapım programında, Çiftlik İlçesinde pansiyonlu bir ilköğretim okulu yapımı
bulunmamaktadır. Anılan yatırım programında, söz konusu ilçenin Kula Köyü ve
Divarlı Kasabası ilköğretim okullarına 6'şar ek derslik yapımı yer almıştır;
ancak, ihale aşamasında uygun teklif olmadığından, ihale yetkilisi tarafından
ihale iptal edilmiş ve inşaat mevsiminin sonuna gelinmesi nedeniyle de tekrar
ihaleye çıkılamamıştır.
Sayın Eraslan, diğer sorusunda
"Çiftlik İlçesinde yeni bir teknik lise açılması düşünülmekte midir?
Düşünülüyorsa, hangi program dahilinde gerçekleştirilecektir?" demektedir.
Bakanlığımızca, yatırım teklifleri, her
yıl, Başbakanlık Devlet Planlama Teşkilatı Müsteşarlığınca hazırlanan Yatırım
Programı Hazırlama Esaslarına İlişkin Genelge çerçevesinde, bütçe imkânlarına
dayalı olarak, ilgili malî yıl içerisinde hazırlanmakta olup, Bakanlığımızın
2003 yılı yatı-rım programında, Niğde İlinin Çiftlik İlçesinde yeni bir teknik
lise binası yapımı yer almamıştır. 
Yine, Niğde Milletvekili Sayın Eraslan,
bir başka sorusunda "Çiftlik İlçesinde öğretmenevi yapılması düşünülmekte
midir? Düşünülüyor ise hangi program dahilinde gerçekleştirilecektir"
diyor. 
Kamu kurum ve kuruluşları, yürürlükte
bulunan bütçe kanunu ve uygulanmakta olan tasarruf tedbirleri nedeniyle, genel
bütçe kaynaklarından sosyal tesis hizmet binası yaptıramamaktadır. Bu nedenle,
Niğde İlinin Çiftlik İlçesinde öğretmenevi yapılması, 2003 yılı programında yer
almamıştır. Ayrıca, Valiliğince yaptırılan inceleme sonucu, mevcut
öğretmenevinin belediyeye ait başka bir binaya taşınması için belediyeyle
anlaşma sağlandığı ve hizmete açılması için gerekli düzenlemelerin yapılmakta
olduğu anlaşılmıştır. 
"Çiftlik İlçesinde yeni bir halk
eğitim binasının yapılması düşünülmekte midir; düşünülüyor ise hangi program
dahilinde gerçekleştirilecektir" şeklindeki soruya da şu cevabı veriyoruz:

"2003 yılı yatırım programında Niğde
Çiftlik İlçesinde yeni bir halk eğitim merkezi binası yapımı da yer almamıştır.
Hizmet binasının yapılabilmesi için, mahallen en az 3 000 metrekarelik bir
arsanın tahsis edilmesi ve tahsis edilen arsaya ait hukukî bilgi ve belgelerin
Bakanlığımıza intikal ettirilmesi gerekmektedir. Bu bilgiler Bakanlığımıza
ulaştığı takdirde 2004 yılı yatırım programı çalışmalarında diğer yatırım
teklifleriyle birlikte değerlendirmeye alınacaktır" denilmiş; ancak, bu
2004 yılıyla ilgili olarak da, gerekli program hazırlandığından, buna da
yetişmesi söz konusu değildir.
Muğla Milletvekilimiz Sayın Fahrettin
Üstün'ün "8 yıllık eğitime geçişle birlikte vatandaştan alınan 8 yıllık
eğitime katkı payının ve toplam vergilerin bugün itibariyle miktarı nedir"
diye bir sorusu vardır. Bu hazırlanan cevaplar birkaç ay öncesine ait
cevaplardır; bu şekilde değerlendirilmesi gerekiyor. İkinci sorusu ise
"toplanan bu paranın sekiz yıllık eğitime ne kadarı harcanmıştır"
şeklindedir. Birinci ve ikinci sorunun cevaplarını müştereken veriyorum: 
8 yıllık kesintisiz zorunlu ilköğretime
ilişkin 4306 sayılı Kanunun yürürlüğe girdiği 18 Ağustos 1997 tarihinden 18
Kasım 2003 tarihine kadar, bu kanuna göre "eğitim katkı payı" adı
altında toplanan verginin miktarı 1 903 606 653 863 000 Türk Lirasıdır.
Toplanan bağış ile nemaların miktarı ise 7 748 313 313 000 Türk Lirası olup,
toplam 1 911 353 967 176 000 Türk Lirasıdır. 
Bu paranın harcanmasıyla ilgili tablo da
şöyledir: Etüt proje için 412 158 770 000 Türk Lirası, kitap-kırtasiye için 20
588 656 110 000 Türk Lirası, taşımalı eğitim için 493 877 197 854 000 Türk
Lirası, donatım için 173 691 056 718 000 Türk Lirası, yapı tesis için 1 072 141
710 128 000 Türk Lirası, kamulaştırma transfer için 61 261 857 150 000 Türk
Lirası, borç ödeme için 2 203 445 220 000 Türk Lirası olmak üzere, toplam 1 824
176 081 950 000 Türk Lirası kullanılmıştır. 
Şimdi "toplanan bu paranın ne
kadarıyla kaç okul yapılmıştır"sorusuna cevap veriyorum: 222 sayılı
İlköğretim ve Eğitim Kanununun 76 ncı maddesine göre oluşturulan bütçeyle
gerçekleştirilen okullar da dahil olmak üzere, 1997 yılında, 960 okulda 12 103;
1998 yılında, 2 029 okulda 21 620; 1999 yılında, 1 981 okulda 26 745; 2000
yılında, 1 831 okulda 23 375; 2001 yılında, 1 559 okulda 20 133; 2002 yılında,
1 099 okulda 10 685 olmak üzere, toplam 9 459 okulda 114 661 derslik yapılmış
olup, 2003 yılında da, 222 sayılı İlköğretim ve Eğitim Kanununun 76 ncı maddesi
gereğince valiliklerce oluşturulan il yapım programları çerçevesinde, 1 240
okulda 13 137 dersliğin yıl sonu itibariyle hizmete açıldığını ifade etmek
isterim.
Saygılarımla arz ederim. (AK Parti
sıralarından alkışlar)
BAŞKAN- Teşekkür ediyoruz Sayın Bakan.
Sayın Gazalcı, kısa ve öz olmak üzere,
buyurun. 
MUSTAFA GAZALCI (Denizli)- Peki Sayın Başkanım.
Sayın Millî Eğitim Bakanına teşekkür
ediyoruz; ama, birazcık, böyle, çok hızlı ve genel yanıtlar verdi. Özellikle,
benim, kurum idare kurulu kararlarına ilişkin sorduğum somut ne gibi çözümler
üretilmiştir sorusuna karşılık, kurum idare kurulu kararlarının kesin bağlayıcı
niteliği olmadığını, tavsiye niteliği taşıdığını söyledi. Yani, dostlar
alışverişte görsün gibi, sendikalarla görüşüp kararlar alındığı izlenimi verdi.
Buna çok üzüldüm. Zaten, memur sendikacılığı öğretmen sendikacılığı,
toplusözleşme ve grev hakkından yoksun olduğu için, o yönetmelikte, kurum idare
kurulu kararları karşılıklı oturup alınıyor. Eğitim iş kolunda, Eğitim-Sen ile
Millî Eğitim Bakanlığı yetkilileri, günlerce uğraşarak, Sayın Bakanın da
söylediği gibi, 13.1.2003 tarihinde birtakım kararlar almış. Bu kararlar, hem
öğretmenlerin özlük haklarıyla ilgili hem de eğitimin niteliğinin
yükseltilmesiyle ilgili. 
Sayın Bakanım, beni dinlerseniz sevinirim.
Şimdi, bu kararlar içerisinde, aradan bir
yıl geçtiği halde, somut olarak, yani, kurum idare kurulu kararlarından
şunlar, şunlar, şunlar çözülmüştür;
ama, şunlar, şunlar, şunlar çözülememiştir yanıtını beklerken... Sayın Bakan,
örneğin, ekders ücretlerinin artırılmasına ilişkin bir karar alınmış; ama, bu
konuda bir adım atılmamış. Görev tazminatıyla ilgili, o kararlar içinde,
artırılmasına ilişkin karar var; yine, ektazminatla ilgili, günün koşullarına
göre düzenlenmesine ilişkin karar var; eğitim hizmetlileri için, fazla
çalıştığı takdirde, onlara bir ekgösterge verileceğine ilişkin bir şey var; o
konu da yok. Okulöncesi öğretmenlerinin aralarında farklı ders ücretleri var;
kimisi 12 saat alıyor, kimisi 24 saat. Bunlar karar altına alınmış, bunlarla
ilgili somut bir şey yok. 
Sayın Bakanım, yani, ilgili sendika
Eğitim-Sen ile sizin Bakanlığınızın mensupları oturmuşlar, bir karar almışlar;
bu, kitapçık haline gelmiş. Şimdi, ben size soruyorum; diyorum ki bu
kararlardan hangisini uyguladınız?.. Hepsini uygulayamamış olabilirsiniz; ama,
uygulayamadıklarınızı da niçin uygulayamadınız; bu konuda bir yanıt bekledim. 
Sayın Bakanım, benim bildiğim, 100'e yakın
karardan, bir tek -o da çok dişe dokunur bir şey değil- öğretmenlikte on yıl
süreyi aşmış, yeniden dönmek isteyenlerle ilgili koşul kaldırılıyor; onun
dışında, öğretmenlerin ekders ücretleriyle ilgili, tazminatlarıyla ilgili, hizmetlilerle ilgili, anaokullarıyla
ilgili, okulöncesiyle ilgili -belki, burada, sözlü olarak, birçok soruya birden
toptan yanıt verdiniz- sizden ayrıntılı bir yanıt bekliyoruz, kamuoyu bekliyor,
öğretmenler bekliyor, biz bekliyoruz. 
Siz, seçim sırasında Van'da dediniz ki,
işte "muhalefetin adam gibi bir icraatı yok." Yani, icraatı siz
yapacaksınız, biz denetleyeceğiz. Böyle şey olur mu?! İşte, bu, denetleme
görevi.
Çok teşekkür ederim Sayın Başkanım.
BAŞKAN - Teşekkür ediyorum Sayın Gazalcı.
MİLLÎ EĞİTİM BAKANI HÜSEYİN ÇELİK (Van) -
Cevap verebilir miyim?..
BAŞKAN - Tabiî Sayın Bakan.
İsterseniz kürsüden cevap verin.
Sayın Bakan, Sayın Gazalcı'nın açıklaması
üzerine söz almıştır.
Buyurun. (AK Parti sıralarından alkışlar) 
MİLLÎ EĞİTİM BAKANI HÜSEYİN ÇELİK (Van) - Sayın Başkan, değerli
milletvekilleri; Sayın Gazalcı'nın "yerine getirilmedi" dediği
hükümler, daha çok malî durumla ilgili hükümlerdir. Kaldı ki, bu, hüküm değil. 
Biraz önce ifade ettim; ilgili yasa
gereği, kurum idare kurulunun aldığı kararlar, tavsiye niteliğinde kararlardır.
Öğretmenlerin ekders ücretlerinin artırılması başta olmak üzere, bu meseledeki
karar, sadece Millî Eğitim Bakanlığının, Millî Eğitim Bakanının vereceği bir
karar değildir. Netice itibariyle, bu, bir bütçe meselesidir; Maliye
Bakanlığını ilgilendiren, bütün hükümetin alması gereken bir karardır; bütçe
yasası çerçevesinde, bütçeye konulması gereken bir paradır bu. 
Şimdi, şunu, muhalefet olarak çok rahat
söyleyebiliriz: "Öğretmenlerin ekders ücretini artıralım."
Biz, öğretmenlerin ekders ücretinin
artırılması için Başbakanlığa, Maliye Bakanlığına yazı yazdık, kurum idare
kurulunun aldığı bu tavsiye kararlarıyla ilgili, diğer tazminatlarla ilgili
yazılar yazdık; ama, dediğim gibi, yürütülen program sebebiyle ve öğretmen
sayımızın çok fazla olması sebebiyle, yapılan ufak artırımların büyük rakamlar
olarak bütçeye yansıması sebebiyle bunlar yerine getirilememiştir. Ancak, hemen
şunu söyleyeyim: Başta Sayın Başbakanımız olmak üzere, biz, her vesileyle şunu
ifade ettik: Ekonomideki iyileşmeler devam ettikçe, ekonomik dengeler rayına
oturdukça, maaşlarında, ders ücretlerinde, eködeneklerinde artırım yapacağımız,
durumlarını iyileştireceğimiz ilk sınıf arasında öğretmenler bulunmaktadır;
öğretmenlerin daha iyi ücret alması, daha iyi ders ücreti alması hepimizin
arzusudur; ama, tekrar ifade ediyorum, olmayan bir şeyi vermek Allah'a
mahsustur; dolayısıyla, olmayan bir parayı kimse talep edemez. Biz, netice
itibariyle, öğretmenlerimizin durumunu iyileştirmeyi sayın muhalefet kadar
arzuluyoruz, istiyoruz, inşallah, bunları yapacağız; ama, bir kez daha altını
çizeyim, kurum idare kurulunun kararları kesinlikle tavsiye kararlarıdır, bir
yaptırım gücü yoktur; ama, makul olanları zaten karar altına alınmaktadır ve
biz de, bunları, imkânlarımız ölçüsünde yerine getirmekteyiz.
Teşekkür ederim. (AK Parti sıralarından
alkışlar)
BAŞKAN - Teşekkür ediyorum Sayın Bakan. 
Böylece, 9, 11, 12, 18, 19 ve 23 üncü
sıralardaki sorular Sayın Bakan tarafından cevaplandırılmıştır. 
17.- İstanbul Milletvekili Ali Rıza
Gülçiçek'in, yurtdışında bulunan Sivas olayı sanıklarının iadesiyle ilgili
girişimde bulunulup bulunulmadığına ilişkin Başbakandan sözlü soru önergesi
(6/467)
BAŞKAN - Soruyu cevaplandıracak Sayın
Bakan?.. Yok.
Soru ertelenmiştir. 
18.- Niğde
Milletvekili Orhan Eraslan'ın, Niğde Çiftlik İlçesinin Emniyet Amirliği binası
ihtiyacına ilişkin İçişleri Bakanından sözlü soru önergesi (6/471)
BAŞKAN - Soruyu cevaplandıracak Sayın
Bakan?... Yok.
Soru ertelenmiştir.
19.- Niğde
Milletvekili Orhan Eraslan'ın, Niğde-Çiftlik İlçesinin Hükümet Konağı
inşaatının ne zaman tamamlanacağına ilişkin İçişleri Bakanından sözlü soru
önergesi (6/472) 
BAŞKAN - Soruyu cevaplandıracak Sayın
Bakan?.. Yok.
Soru ertelenmiştir.
20.- Niğde
Milletvekili Orhan Eraslan'ın, Niğde Kültür Merkezi inşaatının ne zaman
tamamlanacağına ilişkin Kültür ve Turizm Bakanından sözlü soru önergesi (6/473)

BAŞKAN - Soruyu cevaplandıracak Sayın
Bakan?.. Yok.
Soru ertelenmiştir.
21.- Niğde
Milletvekili Orhan Eraslan'ın, Niğde-Çiftlik İlçesinin PTT ve Telekom binası
ihtiyacına ilişkin Ulaştırma Bakanından sözlü soru önergesi (6/474) ve
Ulaştırma Bakanı Binali Yıldırım’ın cevabı
BAŞKAN - Sayın Bakan?.. Hazır.
Soruyu okutuyorum:
Türkiye Büyük Millet Meclisi Başkanlığına
Aşağıdaki sorularımın Ulaştırma Bakanı
Sayın Binali Yıldırım tarafından sözlü olarak cevaplandırılması için gereğini
arz ederim.
Saygılarımla.
 Orhan Eraslan
 Niğde
Niğde İli Çiftlik İlçe merkezinde,
hizmetlerin daha iyi yürütülmesi bakımından yeni PTT ve Telekom hizmet
binalarına ihtiyaç duyulmaktadır.
Söz konusu hizmet binaları için gereken
arsa tahsisinin yapılmış olmasına karşın bugüne kadar inşaatlarına
başlanamamıştır.
Bu itibarla:
Soru 1: Çiftlik İlçesinde 2003 yılında
yeni PTT ve Telekom hizmet binalarının inşaatına başlanacak mıdır?
Soru 2: Söz konusu binaların yapımı bu yıl
başlatılmayacak ise, ne zaman ve hangi program dahilinde gerçekleşecektir?
BAŞKAN - Soruyu, Ulaştırma Bakanımız Sayın
Binalı Yıldırım cevaplandıracaktır.
Buyurun Sayın Bakanım.
Süreniz 5 dakikadır.
ULAŞTIRMA BAKANI BİNALİ YILDIRIM
(İstanbul) - Sayın Başkan, değerli milletvekilleri; soruyu cevaplandırmadan
önce, 28 Martta yapılan yerel seçimlerin ülkemize hayırlı olmasını ve tüm yerel
yöneticilere başarılar diliyorum.
Niğde Milletvekilimiz Sayın Orhan
Eraslan'ın soru önergesini cevaplandırmak üzere söz almış bulunuyorum.
Çiftlik İlçesinde, 2003 yılında, yeni PTT
ve Telekom hizmet binası programımız yoktur, yapılmayacaktır. 
Başbakanlığın 2002/4 sayılı genelgesinde,
yatırım tekliflerinin hazırlanmasında, kuruluşların temel hedefleri, önceliği
ve yapılabilirliği, devam eden yatırımların öncelik ve tamamlanması
öngörüldüğünden, PTT ve Telekom binaları için yaptığımız bu teklif DPT'ce uygun
görülmemiştir. 2004 yılı yatırım programına konulamayan bu yatırımın önümüzdeki
yıllarda değerlendirilmesi mümkün olacaktır. Ancak, tabiî, bu arada, Niğde'nin
Çiftlik İlçe merkezinde, söz konusu PTT ve telekom hizmetleri kiralanan
mülklerde ifa edilmektedir ve şu an için ciddî bir sorun da yaşanması söz
konusu değildir. 
Durum bundan ibarettir. Bilgilerinize
sunuyorum.
Saygılar sunarım.
BAŞKAN - Teşekkür ediyorum Sayın Bakan.
Soru önergesi cevaplandırılmıştır.
Sayın milletvekilleri, birleşime 5 dakika
ara veriyorum.

Kapanma
Saati : 16.57


İKİNCİ
OTURUM
Açılma
Saati: 17.10
BAŞKAN :
Başkanvekili İsmail ALPTEKİN
KÂTİP
ÜYELER : Yaşar TÜZÜN (Bilecik), Suat KILIÇ (Samsun)
BAŞKAN - Sayın milletvekilleri, Türkiye
Büyük Millet Meclisinin 67 nci Birleşiminin İkinci Oturumunu açıyorum.
Sözlü soruların görüşülmesi için ayrılan
süre tamamlanmıştır; şimdi, görüşmelere devam ediyoruz.
Gündemin "Kanun Tasarı ve Teklifleri
ile Komisyonlardan Gelen Diğer İşler" kısmına geçiyoruz.
VI. - KANUN TASARI VE TEKLİFLERİ İLE
KOMİSYONLARDAN
GELEN DİĞER
İŞLER
1.- Adli Yargı İlk Derece Mahkemeleri ile
Bölge Adliye Mahkemelerinin Kuruluş, Görev ve Yetkileri Hakkında Kanun Tasarısı
ve Adalet Komisyonu Raporu (1/521) (S. Sayısı : 146) 
2.- Hukuk
Usulü Muhakemeleri Kanununda Değişiklik Yapılmasına İlişkin Kanun Tasarısı ve
Adalet Komisyonu Raporu (1/523) (S. Sayısı : 152) 
3.-
Çanakkale Milletvekilleri Mehmet Daniş ve İbrahim Köşdere'nin; Gelibolu
Yarımadası Tarihî Millî Parkı Kanununa Geçici Bir Madde Eklenmesine Dair Kanun
Teklifi (Kamu İhale Kanununa Geçici Madde Eklenmesine Dair Kanun Teklifi) ile
Plan ve Bütçe Komisyonu Raporu (2/212) (S. Sayısı : 305) 
BAŞKAN - Adlî Yargı İlk Derece Mahkemeleri
ile Bölge Adliye Mahkemelerinin Kuruluş, Görev ve Yetkileri Hakkında Kanun
Tasarısının, Hukuk Usulü Muhakemeleri Kanununda Değişiklik Yapılmasına İlişkin
Kanun Tasarısının ve Çanakkale Milletvekilleri Mehmet Daniş ve İbrahim
Köşdere'nin, Gelibolu Yarımadası Tarihî Millî Parkı Kanununa Geçici Bir Madde
Eklenmesine Dair Kanun Teklifinin geri alınan maddeleriyle ilgili komisyon
raporları henüz gelmediğinden, tasarıların ve teklifin müzakerelerini
erteliyoruz.
Kamu Yönetimi Temel Kanunu Tasarısının
müzakeresine kaldığımız yerden devam edeceğiz.
4.- Kamu Yönetiminin Temel İlkeleri ve
Yeniden Yapılandırılması Hakkında Kanun Tasarısı ile İçişleri, Plan ve Bütçe ve
Anayasa Komisyonları Raporları (1/731) (S. Sayısı : 349) 
BAŞKAN - Komisyon ve Hükümet?.. Yok.
Ertelenmiştir.
Türkiye Cumhuriyeti Hükümeti ile
Moğolistan Hükümeti Arasında Uluslararası Karayolu Taşımacılığı Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
raporunun müzakeresine başlıyoruz.
5.- Türkiye Cumhuriyeti Hükümeti ile Moğolistan
Hükümeti Arasında Uluslararası Karayolu Taşımacılığı Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/713) (S. Sayısı: 391) (x)
BAŞKAN - Komisyon ve Hükümet?.. Burada.
Komisyon raporu 391 sıra sayısıyla
bastırılıp, dağıtılmıştır.
Tasarının tümü üzerinde söz isteyen?..
Yok.
Tasarının tümü üzerindeki müzakereler
tamamlanmıştır.
Maddelerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.
1 inci maddeyi okutuyorum:
 
(x) 391 S. Sayılı
Basmayazı tutanağa eklidir.
TÜRKİYE
CUMHURİYETİ HÜKÜMETİ İLE MOĞOLİSTAN HÜKÜMETİ ARASINDA ULUSLARARASI KARAYOLU
TAŞIMACILIĞI ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1. - 2 Haziran 2002 tarihinde Ulan
Bator'da imzalanan "Türkiye Cumhuriyeti Hükümeti ile Moğolistan Hükümeti
Arasında Uluslararası Karayolu Taşımacılığı Anlaşması"nın onaylanması
uygun bulunmuştur.
BAŞKAN- Madde üzerinde söz isteği?.. Yok. 
1 inci maddeyi oylarınıza sunuyorum: Kabul
edenler... Kabul etmeyenler... 1 inci madde kabul edilmiştir. 
2 nci maddeyi okutuyorum:
MADDE 2. - Bu Kanun yayımı tarihinde yürürlüğe girer.
BAŞKAN- Maddeyi oylarınıza sunuyorum:
Kabul edenler... Etmeyenler... Kabul edilmiştir. 
3 üncü maddeyi okutuyorum:
MADDE 3. - Bu Kanun hükümlerini Bakanlar
Kurulu yürütür.
BAŞKAN- 3 üncü maddeyi oylarınıza
sunuyorum: Kabul edenler... Kabul etmeyenler... Kabul edilmiştir. 
Tasarının tümü açıkoylamaya tabidir.
Açıkoylamanın şekli hakkında Genel Kurulun
kararını alacağım.
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Etmeyenler... Kabul
edilmiştir.
Oylama için 5 dakikalık süre vereceğim. Bu
süre içerisinde sisteme giremeyen üyelerin teknik personelden yardım
istemelerini, bu yardıma rağmen de sisteme giremeyen üyelerin, oy pusulalarını,
oylama için öngörülen 5 dakikalık süre içerisinde Başkanlığa ulaştırmalarını
rica ediyorum.
Ayrıca, vekâleten oy kullanacak sayın
bakanlar var ise, hangi bakana vekâleten oy kullandığını, oyunun rengini ve
kendisinin ad ve soyadı ile imzasını da taşıyan oy pusulasını, yine, oylama
için öngörülen 5 dakikalık süre içerisinde Başkanlığa ulaştırmalarını rica
ediyorum.
Oylama işlemini başlatıyorum.
(Elektronik cihazla oylama yapıldı)
BAŞKAN - Sayın milletvekilleri, Türkiye
Cumhuriyeti Hükümeti ile Moğolistan Hükümeti Arasında Uluslararası Karayolu
Taşımacılığı Anlaşmasının Onaylanmasının Uygun Bulunduğuna Dair Kanun
Tasarısının açıkoylama sonucunu açıklıyorum :
Kullanılan oy sayısı : 185
Kabul  : 185 (x)
Böylece, kanun tasarısı kabul edilmiş ve
kanunlaşmıştır; hayırlı olsun.
Geçici İthalat Sözleşmesinin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
raporunun müzakeresine başlıyoruz.
6.- Geçici
İthalat Sözleşmesinin Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/679) (S. Sayısı : 353) (xx)
BAŞKAN - Komisyon ve Hükümet yerinde.
Komisyon raporu 353 sıra sayısıyla
bastırılmış ve sayın milletvekillerine dağıtılmıştır.
Tasarının tümü üzerinde söz isteği?.. Yok.
 
(x) Açıkoylama kesin
sonuçlarını gösteren tablo tutanağın sonuna eklidir.
(xx) 353 S. Sayılı
Basmayazı tutanağa eklidir.
Tasarının tümü üzerindeki müzakereler
tamamlanmıştır.
Tasarının maddelerine geçilmesini
oylarınıza sunuyorum: Kabul edenler... Kabul etmeyenler... Kabul edilmiştir.
1 inci maddeyi okutuyorum:
GEÇİCİ İTHALAT
SÖZLEŞMESİNİN ONAYLANMASININ UYGUN 
BULUNDUĞUNA DAİR KANUN TASARISI
MADDE 1. - Gümrük İşbirliği Konseyinin 26 Haziran 1990 tarihinde
İstanbul'da yapılan oturumunda
imzaya açılan, Ülkemiz
adına 28 Haziran 1990 tarihinde imzalanan ve İstanbul Sözleşmesi adıyla
anılan "Geçici İthalat Sözleşmesi"nin çekincelerle birlikte
onaylanması uygun bulunmuştur.
BAŞKAN - Madde üzerinde söz isteği?.. Yok.
1 inci maddeyi oylarınıza sunuyorum: Kabul
edenler... Kabul etmeyenler.. Kabul edilmiştir.
2 nci maddeyi okutuyorum:
MADDE 2. - Bu Kanun yayımı tarihinde
yürürlüğe girer.
BAŞKAN - Madde üzerinde söz isteği?.. Yok.
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.
3 üncü maddeyi okutuyorum: 
MADDE 3. - Bu Kanun hükümlerini Bakanlar
Kurulu yürütür.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Madde kabul edilmiştir.
Tasarının tümü açıkoylamaya tabidir.
Açıkoylamanın şekli hakkında Genel Kurulun
kararını alacağım.
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Oylama için 5 dakikalık süre vereceğim. Bu
süre içerisinde sisteme giremeyen üyelerin teknik personelden yardım
istemelerini, bu yardıma rağmen de sisteme giremeyen üyelerin, oy pusulalarını,
oylama için öngörülen 5 dakikalık süre içerisinde Başkanlığa ulaştırmalarını
rica ediyorum.
Ayrıca, vekâleten oy kullanacak sayın
bakanlar var ise, hangi bakana vekâleten oy kullandığını, oyunun rengini ve
kendisinin ad ve soyadı ile imzasını da taşıyan oy pusulasını, yine, oylama
için öngörülen 5 dakikalık süre içerisinde Başkanlığa ulaştırmalarını rica
ediyorum.
Oylama işlemini başlatıyorum.
(Elektronik cihazla oylama yapıldı) 
BAŞKAN - Sayın milletvekilleri, Geçici
İthalat Sözleşmesinin Onaylanmasının Uygun Bulunduğuna Dair Kanun Tasarısının
açıkoylama sonucunu açıklıyorum:
Kullanılan oy sayısı : 187
Kabul : 187 (x)
Böylece, kanun tasarısı kabul edilmiş ve
kanunlaşmıştır; hayırlı olsun.
Türkiye Cumhuriyeti Hükümeti ile Moldova Cumhuriyeti Hükümeti
Arasında Gümrük Konularında İşbirliği ve Karşılıklı Yardımlaşma Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
raporunun müzakeresine başlıyoruz.
7.- Türkiye
Cumhuriyeti Hükümeti ile Moldova Cumhuriyeti Hükümeti Arasında Gümrük
Konularında İşbirliği ve Karşılıklı Yardımlaşma Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu (1/666) (S.
Sayısı: 357) (xx)
 
(x) Açıkoylama kesin
sonuçlarını gösteren tablo tutanağın sonuna eklidir.
(xx) 357 S. Sayılı
Basmayazı tutanağa eklidir.
BAŞKAN - Komisyon ve Hükümet yerinde.
Komisyon raporu, 357 sıra sayısıyla
bastırılıp dağıtılmıştır.
Tasarının tümü üzerinde söz isteği?.. Yok.
Tasarının tümü üzerindeki müzakereler
tamamlanmıştır. 
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir.
1 inci maddeyi okutuyorum:
TÜRKİYE CUMHURİYETİ HÜKÜMETİ İLE MOLDOVA CUMHURİYETİ
HÜKÜMETİ ARASINDA GÜMRÜK KONULARINDA İŞBİRLİĞİ VE KARŞILIKLI YARDIMLAŞMA
ANLAŞMASININ ONAYLANMASININ UYGUN BULUNDUĞUNA DAİR
KANUN
TASARISI
MADDE 1. - 4 Haziran 2003 tarihinde
Ankara'da imzalanan "Türkiye Cumhuriyeti Hükümeti ile Moldova Cumhuriyeti
Hükümeti Arasında Gümrük Konularında İşbirliği ve Karşılıklı Yardımlaşma
Anlaşması"nın onaylanması uygun bulunmuştur.
BAŞKAN - Madde üzerinde söz isteği?.. Yok.
1 inci maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
2 nci maddeyi okutuyorum:
MADDE 2. - Bu Kanun yayımı tarihinde
yürürlüğe girer.
BAŞKAN - Madde üzerinde söz isteği?.. Yok.
2 nci maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
3 üncü maddeyi okutuyorum:
MADDE 3. - Bu Kanun hükümlerini Bakanlar Kurulu yürütür.
BAŞKAN - Madde üzerinde söz isteği?.. Yok.
3 üncü maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
Sayın milletvekilleri, tasarının tümü
açıkoylamaya tabidir.
Açıkoylamanın şekli hakkında Genel Kurulun
kararını alacağım. 
Açıkoylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Sayın milletvekilleri, oylama için 3
dakikalık süre vereceğim. Bu süre içerisinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin, oy pusulalarını, oylama için öngörülen 3 dakikalık süre içerisinde
Başkanlığa ulaştırmalarını rica ediyorum. 
Ayrıca, vekâleten oy kullanacak sayın bakanlar
var ise, hangi bakana vekâleten oy kullandığını, oyunun rengini ve kendisinin
ad ve soyadı ile imzasını da taşıyan oy pusulasını, yine, oylama için öngörülen
3 dakikalık süre içerisinde Başkanlığa ulaştırmalarını rica ediyorum. 
Oylama işlemini başlatıyorum.
(Elektronik cihazla oylama yapıldı)
BAŞKAN - Sayın milletvekilleri, Türkiye
Cumhuriyeti Hükümeti ile Moldova Cumhuriyeti Hükümeti Arasında Gümrük
Konularında İşbirliği ve Karşılıklı Yardımlaşma Anlaşmasının Onaylanmasının
Uygun Bulunduğuna Dair Kanun Tasarısının açıkoylama sonucunu açıklıyorum: 
Kullanılan oy sayısı:108 
Kabul :108 (x)
Böylece, toplantı yetersayısı
bulunamamıştır.
Birleşime 5 dakika ara veriyorum.
Kapanma
Saati : 17.42

 
(x) Açıkoylama kesin
sonuçlarını gösteren tablo tutanağın sonuna eklidir.

ÜÇÜNCÜ
OTURUM
Açılma
Saati : 17.48
BAŞKAN :
Başkanvekili İsmail ALPTEKİN
KÂTİP
ÜYELER : Yaşar TÜZÜN (Bilecik), Suat KILIÇ (Samsun) 
BAŞKAN - Sayın milletvekilleri, Türkiye
Büyük Millet Meclisinin 67 nci
Birleşiminin Üçüncü Oturumunu açıyorum. 
357 sıra sayılı kanun tasarısının
müzakerelerine devam ediyoruz.
VI. - KANUN TASARI VE TEKLİFLERİ İLE
KOMİSYONLARDAN
GELEN DİĞER
İŞLER (Devam)
7.- Türkiye
Cumhuriyeti Hükümeti ile Moldova Cumhuriyeti Hükümeti Arasında Gümrük
Konularında İşbirliği ve Karşılıklı Yardımlaşma Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu (1/666) (S.
Sayısı : 357) (Devam)
BAŞKAN - Komisyon ?.. Burada. 
Hükümet?.. Burada. 
357 sıra sayılı kanun tasarısının tümünün
açıkoylamasında toplantı yetersayısı bulunamamıştı. Şimdi, yeniden tasarının
açıkoylamasını yapacağım ve toplantı yetersayısını arayacağım.
Oylama için 3 dakikalık süre vereceğim. Bu
süre içerisinde sisteme giremeyen üyelerin teknik personelden yardım
istemelerini, bu yardıma rağmen de sisteme giremeyen üyelerin, oy pusulalarını,
oylama için öngörülen 3 dakikalık süre içerisinde Başkanlığa ulaştırmalarını
rica ediyorum. 
Ayrıca, vekâleten oy kullanacak sayın
bakanlar var ise, hangi bakana vekâleten oy kullandığını, oyunun rengini ve
kendisinin ad ve soyadı ile imzasını taşıyan oy pusulasını, yine, oylama için
öngörülen 3 dakikalık süre içerisinde Başkanlığa ulaştırmalarını rica ediyorum.

Oylama işlemini başlatıyorum. 
(Elektronik cihazla oylama yapıldı)
BAŞKAN - Sayın milletvekilleri, Türkiye
Cumhuriyeti Hükümeti ile Moldova Cumhuriyeti Hükümeti Arasında Gümrük
Konularında İşbirliği ve Karşılıklı Yardımlaşma Anlaşmasının Onaylanmasının Uygun
Bulunduğuna Dair Kanun Tasarısının açıkoylama sonucunu arz ediyorum:
Kullanılan oy sayısı : 118
Kabul : 118 (x)
Toplantı
yetersayısı
bulunamadığından, kanun tasarı ve tekliflerini sırasıyla görüşmek
için, 1 Nisan 2004 Perşembe günü saat 15.00'te toplanmak üzere, birleşimi
kapatıyorum.

Kapanma
Saati : 17.55




 
(x) Açıkoylama kesin
sonuçlarını gösteren tablo tutanağın sonuna eklidir.



