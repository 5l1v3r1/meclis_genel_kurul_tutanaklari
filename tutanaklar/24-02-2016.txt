



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 43’üncü
Birleşim
 24
Şubat 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Siirt Milletvekili Kadri Yıldırım’ın, 21 Şubat
Uluslararası Ana Dil Günü’ne ilişkin gündem dışı konuşması
2.- Osmaniye Milletvekili Mücahit Durmuşoğlu’nun,
Kadirli’nin düşman işgalinden kurtuluşunun 96’ncı yıl dönümüne ilişkin gündem
dışı konuşması
3.- İstanbul Milletvekili Mehmet Bekaroğlu’nun, 21
Şubat Uluslararası Ana Dil Günü’ne ilişkin gündem dışı konuşması

V.- AÇIKLAMALAR
1.- Bursa Milletvekili Erkan Aydın’ın, CLK Enerji
AŞ’nin işçi kıyımına hazırlandığına ve Çalışma ve Sosyal Güvenlik Bakanlığından
konuyu araştırmasını talep ettiğine ilişkin açıklaması
2.- Edirne Milletvekili Okan Gaytancıoğlu’nun,
Hükûmetin çiftçiyi yok sayan bir tarım politikası uyguladığına ilişkin
açıklaması
3.- İstanbul Milletvekili Didem Engin’in, İstanbul’un
yaşam kalitesi yönünden dünyada 122’nci, Avrupa’da sonuncu sırada yer aldığına
ve Mecliste İstanbul’un sorunlarına özel önem verilmesini talep ettiğine
ilişkin açıklaması
4.- Denizli Milletvekili Cahit Özkan’ın, milletle
beraber 28 Şubat postmodern darbesinin hesabını sorma sürecinde olduklarına
ilişkin açıklaması
5.- İstanbul Milletvekili Mahmut Tanal’ın, Çankırı’nın
sorunlarına ilişkin açıklaması
6.- Manisa Milletvekili Mazlum Nurlu’nun, Manisa’nın
Salihli ilçesinde kurulması planlanan hidroelektrik santralin tarımsal üretime
darbe vuracağına ve büyük bir ağaç katliamına neden olacağına ilişkin
açıklaması
7.- Manisa Milletvekili Tur Yıldız Biçer’in, Manisa’nın
Soma ilçesinde yapılan sulama barajının işletme hakkının Kırkağaç Belediyesine
devredilmesinin hukuksuzluk olduğuna ilişkin açıklaması
8.- Balıkesir Milletvekili Ahmet Akın’ın, Edremit Orman
İşletmesinin açtığı bazı ihalelere ilişkin açıklaması
9.- Konya Milletvekili Mustafa Hüsnü Bozkurt’un, Ankara
saldırısını sıradan bir terör olayı olarak görmenin yanlış olduğuna ve Meclis
olarak sorumluluk alınması gerektiğine ilişkin açıklaması
10.- Niğde Milletvekili Ömer Fethi Gürer’in, Niğde’nin
tarım ve hayvancılıkla ilgili sorunlarına ilişkin açıklaması
11.- Bursa Milletvekili Orhan Sarıbal’ın, doğa
mücadelesi sürdüren Artvin halkını desteklediğine, Orman ve Su İşleri ile Çevre
ve Şehircilik Bakanlarını istifaya davet ettiğine ilişkin açıklaması
12.- Adana Milletvekili İbrahim Özdiş’in, BAĞ-KUR
sigorta primlerindeki yüzde 35’lik artışın nedenini öğrenmek istediğine ilişkin
açıklaması
13.- İstanbul Milletvekili Gamze Akkuş İlgezdi’nin,
Uluslararası Af Örgütünün 2015 Yılı Raporu’ndaki Türkiye’ye ilişkin
değerlendirmelerin kaygı verici olduğuna ilişkin açıklaması
14.- Denizli Milletvekili Kazım Arslan’ın, akaryakıt ve
doğal gaz fiyatlarının düşürülüp düşürülmeyeceğini, 2000 yılından sonra emekli
olanların intibaklarının ne zaman yapılacağını ve üniversite öğrencilerinin
tümüne ne zaman yurt ve kredi verileceğini öğrenmek istediğine ilişkin
açıklaması
15.- Balıkesir Milletvekili Namık Havutça’nın,
Balıkesir’deki süt üreticilerinin sorunlarına ilişkin açıklaması
16.- İzmir Milletvekili Müslüm Doğan’ın, İzmir’de
demokratik tepkilerini dile getirmek isteyen sivil toplum örgütleri ile siyasi
partilerin etkinliklerinin engellendiğine ilişkin açıklaması
17.- İstanbul Milletvekili Sibel Özdemir’in, bölgedeki
yurttaşların TOKİ tarafından satışa çıkarılacak olan eski İstanbul Bakırköy
Kadın Doğum ve Çocuk Hastalıkları Eğitim ve Araştırma Hastanesinin arsa alanı
yerine yeni bir hastane inşa edilmesini talep ettiklerine ilişkin açıklaması
18.- Giresun Milletvekili Bülent Yener Bektaşoğlu’nun,
Artvin halkını doğal hayatı koruma adına ortaya koydukları kararlı mücadeleleri
nedeniyle selamladığına ve Giresun halkının da Artvinlilerin yanında olduğuna
ilişkin açıklaması
19.- Burdur Milletvekili Mehmet Göker’in, Burdur’daki
bazı esnafın Esnaf ve Sanatkârlar Odaları Birliği üyelerine verilen krediden
yararlanamamalarının sebeplerini öğrenmek istediğine ilişkin açıklaması
20.- Ankara Milletvekili Şenal Sarıhan’ın, 24/2/1942’de
Yahudi göçmenleri taşıyan Struma gemisinin Sovyet denizaltısı tarafından
torpillenmesi olayının yıl dönümüne ve ülkenin güneydoğusunda yaşanan sorunlara
karşı herkesin duyarlı olması gerektiğine ilişkin açıklaması
21.- İstanbul Milletvekili Ali Şeker’in, AKP’nin eski
hastanelerin bulunduğu yerleri AVM ve rezidans olarak değerlendirdiğine ve
halkın yaşadığı yerlerde sağlık tesisi bırakmadığına ilişkin açıklaması
22.- İstanbul Milletvekili Markar Eseyan’ın, HDP’li bir
milletvekilinin Ankara saldırısını gerçekleştiren saldırganın taziyesine
gitmesini kınadığına ve bu olayın Meclisi yöneten Başkan Vekili tarafından da
lanetlenmesi gerektiğine ilişkin açıklaması
23.- Uşak Milletvekili Özkan Yalım’ın, Zafer
Havaalanı’nın daha aktif hâle gelmesi için Uşak Havaalanı’ndaki uçuşların sık
sık iptal edildiğine ve Ulaştırma, Denizcilik ve Haberleşme Bakanından bu
konuda özel bir çalışma yapılmasını istediğine ilişkin açıklaması
24.- Hatay Milletvekili Mehmet Necmettin Ahrazoğlu’nun,
Diyarbakır’ın Sur ilçesindeki patlamada şehit olan Uzman Çavuş Yetkin Erşan’a
Allah’tan rahmet dilediğine ve Bakanlar Kurulunun (99/12354) sayılı Kararı’na
göre kaç kişinin işe yerleştirildiğini öğrenmek istediğine ilişkin açıklaması
25.- Kahramanmaraş Milletvekili Mehmet
Uğur Dilipak’ın, Meclis kürsüsünden PKK’ya “terör örğütü” diyemeyenlerin
barıştan bahsetmesinin inandırıcı olmadığına ve Ankara saldırısını
gerçekleştiren saldırganın taziyesine giden Van Milletvekili Tuğba Hezer
Öztürk’ün bu Meclise yakışmadığına ilişkin açıklaması
26.- Balıkesir Milletvekili Mehmet
Tüm’ün, PYD Eş Genel Başkanı Salih Müslim’in Türkiye ’ye ziyaretleriyle ilgili
bilgi almak istediğine ilişkin açıklaması
27.- Adıyaman Milletvekili Behçet
Yıldırım’ın, 21 Şubat Uluslararası Ana Dil Günü’ne ilişkin açıklaması
28.- Adana Milletvekili Elif Doğan
Türkmen’in, Adana’da parklarda belli bir saatten sonra uyuşturucu bağımlıları
bulunduğu için vatandaşların o parkları kullanamadıklarına ve Mansurlu-İnderesi
arasıdaki yol konusunda Hükûmetten bilgi almak istediğine ilişkin açıklaması
29.- İstanbul Milletvekili İsmail Faruk
Aksu’nun, 26 Şubat Hocalı katliamının 24’üncü yıl dönümüne ilişkin açıklaması
30.- Konya Milletvekili Ahmet Sorgun’un,
21 Şubat Uluslararası Ana Dil Günü’ne ilişkin açıklaması
31.- Kahramanmaraş Milletvekili Fahrettin
Oğuz Tor’un, Kobani’de çatışmalarda yaralanan YPG’liler veya sivillerin
Türkiye'de tedavi edilip edilmediklerini öğrenmek istediğine ilişkin açıklaması
32.- Zonguldak Milletvekili Faruk
Çaturoğlu’nun, ülkemizin kalkınabilmesi için yer altı ve yer üstü kaynaklarının
etkin ve verimli bir şekilde değerlendirilmesi gerektiğine ilişkin açıklaması
33.- Manisa Milletvekili Erkan Akçay’ın,
Artvin Cerattepe’de maden işletmesi açılması konusunda Artvinlilerin
görüşlerine başvurulması ve yer altı ve yer üstü kaynaklarının yolsuzluk
yapılmadan değerlendirilmesi gerektiğine, Danıştayın maden ruhsatı izinlerinin
doğrudan Başbakanın iradesine bağlanmasını hukuka aykırı bulduğuna ilişkin
açıklaması
34.- Diyarbakır Milletvekili İdris
Baluken’in, Parlamentonun talimatla çalıştırılan bir kurum hâline
getirilmesinin kabul edilemez olduğuna, Cumhurbaşkanının vatana ihanet dışında
diğer suçlardan da yargılanması için Meclise öneride bulunduklarına ve hukuk
dışı olarak uygulanan sokağa çıkma yasaklarını kınadığına ilişkin açıklaması
35.- Ankara Milletvekili Levent Gök’ün,
Cumhurbaşkanının vesayetçi anlayışına karşı Başbakan ile Meclis Başkanının
sorumluluğu olduğuna, bütçede ödenek devriyle ilgili Anayasa Mahkemesine
yaptıkları başvurunun bir an önce sonuçlanmasını beklediklerine ve devleti
yöneten bakanların gayriciddi tutumlarının Türkiye’yi bir ateş çemberine
ittiğine ilişkin açıklaması
36.- Aksaray Milletvekili İlknur
İnceöz’ün, Başbakan ve Cumhurbaşkanının haksız ve yersiz ithamlarla suçlanmasını
doğru bulmadığına, bütün partilerin terörle mücadele konusunda ortak bir dil
üretebilmesi gerektiğine, terör nedeniyle hayatını kaybedenlere Allah’tan
rahmet dilediğine ve sokağa çıkma yasaklarının vatandaşların yaşam hakkını
korumak için getirildiğine ilişkin açıklaması
37.- Diyarbakır Milletvekili İdris
Baluken’in, Aksaray Milletvekili İlknur İnceöz’e teyzesinin, Bülent Arınç’a
ağabeyinin ölümleri nedeniyle başsağlığı dileğinde bulunduğuna ilişkin
açıklaması
38.- Manisa Milletvekili Erkan Akçay’ın,
Aksaray Milletvekili İlknur İnceöz’e teyzesinin, Bülent Arınç’a ağabeyinin
ölümleri nedeniyle başsağlığı dileğinde bulunduğuna ilişkin açıklaması
39.- Ankara Milletvekili Levent Gök’ün,
Aksaray Milletvekili İlknur İnceöz’e teyzesinin, Bülent Arınç’a ağabeyinin
ölümleri nedeniyle başsağlığı dileğinde bulunduğuna ilişkin açıklaması
40.- Aksaray Milletvekili İlknur
İnceöz’ün, başsağlığı dilekleri için teşekkür ettiğine ve Bülent Arınç’a
ağabeyinin ölümü nedeniyle başsağlığı dileğinde bulunduğuna ilişkin açıklaması
41.- Diyarbakır Milletvekili İdris Baluken’in, Cizre’de
bir binanın bodrumunda mahsur kalarak hayatını kaybeden Demokratik Bölgeler
Partisi meclis üyesi Mehmet Yavuzel’in cenazesinin teşhis edildiğine ve aynı
şekilde hayatını kaybeden Mehmet Tunç ile Derya Koç’un şahsında oradaki bütün
yoldaşlarının anısı önünde saygıyla eğildiğine ilişkin açıklaması
42.- Adalet Bakanı Bekir Bozdağ’ın, Eskişehir
Milletvekili Cemal Okan Yüksel’in usul görüşmesiyle ilgili yaptığı
konuşmasındaki bazı ifadelerine ilişkin açıklaması
43.- Adalet Komisyonu Başkanı Ahmet İyimaya’nın,
Komisyonun, İç Tüzük’ün 88’inci maddesiyle kendilerine tanınan tasarıyı geri
çekme yetkisini kullanmayacağına ilişkin açıklaması
44.- Erzurum Milletvekili Mustafa Ilıcalı’nın, vefat
eden Mehmed Kırkıncı Hoca’ya Allah’tan rahmet dilediğine ilişkin açıklaması
45.- Tokat Milletvekili Kadim Durmaz’ın, ortak bir
akılla katkı sunarak yasaların çıkarılması gerektiğine ilişkin açıklaması
46.- Afyonkarahisar Milletvekili Burcu Köksal’ın,
Afyonkarahisar’ın Hocalar ilçesinin Çalca köyünden şehit Mustafa Hakan Kaçar’a
Allah’tan rahmet dilediğine ve ülke kan gölüne dönmüşken AKP’li bakanların
neden istifa etmediğini merak ettiğine ilişkin açıklaması
47.- Adalet Bakanı Bekir Bozdağ’ın, güvenlik güçlerinin
milletin huzuru, güvenliği ve barışı için gerekeni yapacağına ilişkin
açıklaması
48.- Çanakkale Milletvekili Bülent Turan’ın, Oturum
Başkanı TBMM Başkan Vekili Pervin Buldan’ın İç Tüzük’e ve adalete mugayir bir
yönetim tarzı sergilediğine ve bu tutumu kınadığına ilişkin açıklaması
49.- Diyarbakır Milletvekili Çağlar Demirel’in, Adalet
Bakanı Bekir Bozdağ ile Çanakkale Milletvekili Bülent Turan’ın yaptıkları
açıklamalarındaki bazı ifadelerine ilişkin açıklaması
50.- Manisa Milletvekili Özgür Özel’in, Gıda, Tarım ve
Hayvancılık Bakanı Faruk Çelik’in 6 sıra sayılı Kanun Tasarısı’nın 2’nci
maddesi üzerinde yapılan soru-cevap işlemi sırasındaki bazı ifadelerine ilişkin
açıklaması
51.- Gıda, Tarım ve Hayvancılık Bakanı Faruk Çelik’in,
İstanbul Milletvekili Mahmut Tanal’ın sataşma nedeniyle yaptığı konuşmasındaki
bazı ifadelerine ilişkin açıklaması

VI.- SATAŞMALARA İLİŞKİN KONUŞMALAR
1.- Diyarbakır Milletvekili İdris
Baluken’in, Aksaray Milletvekili İlknur İnceöz’ün yaptığı açıklaması sırasında
şahsına sataşması nedeniyle konuşması
2.- Aksaray Milletvekili İlknur
İnceöz’ün, Diyarbakır Milletvekili İdris Baluken’in sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
3.- Diyarbakır Milletvekili İdris
Baluken’in, Aksaray Milletvekili İlknur İnceöz’ün sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
4.- Diyarbakır Milletvekili İdris
Baluken’in, İstanbul Milletvekili Harun Karaca’nın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
5.- Muş Milletvekili Ahmet Yıldırım’ın,
İstanbul Milletvekili Harun Karaca’nın HDP grup önerisi üzerinde yaptığı
konuşması sırasında şahsına sataşması nedeniyle konuşması
6.- İstanbul Milletvekili Harun
Karaca’nın, Diyarbakır Milletvekili İdris Baluken’in sataşma nedeniyle yaptığı
konuşması sırasında şahsına sataşması nedeniyle konuşması
7.- İstanbul Milletvekili Mahmut
Tanal’ın, İstanbul Milletvekili Harun Karaca’nın HDP grup önerisi üzerinde
yaptığı konuşması sırasında şahsına sataşması nedeniyle konuşması
8.- Diyarbakır Milletvekili Altan Tan’ın,
İstanbul Milletvekili Harun Karaca’nın HDP grup önerisi üzerinde yaptığı
konuşması sırasında şahsına sataşması nedeniyle konuşması
9.- İstanbul Milletvekili Harun
Karaca’nın, İstanbul Milletvekili Mahmut Tanal’ın sataşma nedeniyle yaptığı
konuşması sırasında şahsına sataşması nedeniyle konuşması
10.- Ankara Milletvekili Levent Gök’ün, İstanbul
Milletvekili Mehmet Doğan Kubat’ın usul görüşmesiyle ilgili yaptığı konuşması
sırasında şahsına sataşması nedeniyle konuşması
11.- Eskişehir Milletvekili Cemal Okan Yüksel’in,
Adalet Bakanı Bekir Bozdağ’ın yaptığı açıklaması sırasında şahsına sataşması
nedeniyle konuşması
12.- Eskişehir Milletvekili Cemal Okan Yüksel’in,
Bitlis Milletvekili Mizgin Irgat’ın usul görüşmesiyle ilgili yaptığı konuşması
sırasında CHP Grubuna sataşması nedeniyle konuşması
13.- Diyarbakır Milletvekili İdris Baluken’in, Ankara
Milletvekili Levent Gök’ün yerinden sarf ettiği bazı ifadeleri sırasında HDP
Grubuna sataşması nedeniyle konuşması
14.- Manisa Milletvekili Erkan Akçay’ın, Diyarbakır
Milletvekili İdris Baluken’in sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşmsı
15.- Manisa Milletvekili Özgür Özel’in, Diyarbakır
Milletvekili İdris Baluken’in sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
16.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
17.- Diyarbakır Milletvekili İdris Baluken’in, Manisa
Milletvekili Erkan Akçay’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
18.- Ankara Milletvekili Levent Gök’ün, Manisa
Milletvekili Erkan Akçay’ın sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
19.- Osmaniye Milletvekili Ruhi Ersoy’un, Diyarbakır
Milletvekili İdris Baluken ile Ankara Milletvekili Levent Gök’ün sataşma
nedeniyle yaptıkları konuşmaları ve Amasya Milletvekili Mehmet Naci
Bostancı’nın yerinden sarf ettiği bazı ifadeleri sırasında Milliyetçi Hareket
Partisine sataşması nedeniyle konuşması
20.- Muş Milletvekili Ahmet Yıldırım’ın, Ankara
Milletvekili Levent Gök’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
21.- Tokat Milletvekili Coşkun Çakır’ın, Ankara
Milletvekili Levent Gök’ün usul görüşmesiyle ilgili yaptığı konuşması sırasında
Adalet ve Kalkınma Partisine sataşması nedeniyle konuşması
22.- Ankara Milletvekili Levent Gök’ün, Tokat
Milletvekili Coşkun Çakır’ın sataşma nedeniyle yaptığı konuşması sırasında
şahsına sataşması nedeniyle konuşması
23.- Manisa Milletvekili Özgür Özel’in, Tokat
Milletvekili Coşkun Çakır’ın sataşma nedeniyle yaptığı konuşması sırasında
şahsına sataşması nedeniyle konuşması
24.- Şanlıurfa Milletvekili Osman Baydemir’in, Aksaray
Milletvekili İlknur İnceöz’ün yerinden sarf ettiği bazı ifadeleri sırasında
şahsına sataşması nedeniyle konuşması
25.- Aksaray Milletvekili İlknur İnceöz’ün, Şanlıurfa
Milletvekili Osman Baydemir’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
26.- Şanlıurfa Milletvekili Osman Baydemir’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
şahsına sataşması nedeniyle konuşması
27.- Tokat Milletvekili Coşkun Çakır’ın, Şanlıurfa
Milletvekili Osman Baydemir’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
28.- İstanbul Milletvekili Mahmut Tanal’ın, Gıda, Tarım
ve Hayvancılık Bakanı Faruk Çelik’in 6 sıra sayılı Kanun Tasarısı’nın 2’nci
maddesi üzerinde yapılan soru-cevap işlemi sırasında şahsına sataşması
nedeniyle konuşması

VII.- BAŞKANLIĞIN GENEL KURULA SUNUŞLARI
A) Duyurular
1.- Başkanlıkça, 2016 Yılı Merkezi Yönetim Bütçe Kanunu
Tasarısı ile 2014 Yılı Merkezi Yönetim Kesin Hesap Kanunu Tasarısı’nın
görüşmelerinde uygulanacak söz kayıt işlemleri ve usullerine ilişkin duyuru

B) Meclis Araştırması Önergeleri
1.- İstanbul Milletvekili Mustafa Sezgin Tanrıkulu ve
28 milletvekilinin, çocuk cinayetleri ve çocukların uğradığı her türlü şiddet,
cinsel istismar, saldırı ve sömürü olaylarının araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/105)
2.- İstanbul Milletvekili Mustafa Sezgin Tanrıkulu ve
27 milletvekilinin, kamuda çalışan avukatların sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/106)
3.- İstanbul Milletvekili Mustafa Sezgin Tanrıkulu ve
27 milletvekilinin, bitkisel yağ sektörünün sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/107)

VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, Aksaray Milletvekili İlknur İnceöz’e teyzesinin, Bülent
Arınç’a ağabeyinin ölümleri nedeniyle başsağlığı dileğinde bulunduğuna ilişkin
konuşması
2.- Oturum Başkanı TBMM Başkan Vekili Pervin Buldan’ın,
Demokratik Bölgeler Partisi meclis üyesi Mehmet Yavuzel’e Allah’tan rahmet,
ailesine başsağlığı dilediğine ilişkin konuşması

IX.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili
Diyarbakır Milletvekili İdris Baluken tarafından, AKP Hükûmetleri boyunca belli
bazı şirketlere kamu eliyle sağlanan rantlar kapsamında ortaya çıkan ekolojik
tahribatlar ve rantiyer tipi sermaye süreçlerinin araştırılması amacıyla
24/2/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 24 Şubat 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
2.- CHP Grubunun, Antalya Milletvekili Çetin Osman
Budak ve 23 milletvekili tarafından, turizm sektöründe çalışan yurttaşların
çalışma koşullarından kaynaklanan sorunlarının araştırılması ve emekçilerin
haklarını koruyacak önlemlerin belirlenmesi amacıyla 5/1/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 24 Şubat 2016 Çarşamba günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi 

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Kişisel Verilerin Korunması Kanunu Tasarısı (1/541)
ve Adalet Komisyonu Raporu (S. Sayısı: 117) 
2.- Türkiye Cumhuriyeti Hükümeti ile Amerika Birleşik
Devletleri Hükümeti Arasında Genişletilmiş Bilgi Değişimi Yoluyla Uluslararası
Vergi Uyumunun Artırılması Anlaşması ve Eki Mutabakat Zaptının Onaylanmasının
Uygun Bulunduğuna Dair Kanun Tasarısı (1/310) ve Dışişleri Komisyonu Raporu (S.
Sayısı: 6)
3.- Türkiye Cumhuriyeti Hükümeti ile Bangladeş Halk
Cumhuriyeti Hükümeti Arasında Gümrük Konularında İşbirliği ve Karşılıklı Yardım
Anlaşmasının Onaylanmasının Uygun Bulunduğuna Dair Kanun Tasarısı (1/411) ve
Dışişleri Komisyonu Raporu (S. Sayısı: 85)

XI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Pervin Buldan’ın,
Avrupa Birliği müktesebatında kişisel verilerin korunmasıyla ilgili tüzüğün
henüz kabul edilmemesi nedeniyle 117 sıra sayılı Kanun Tasarısı’nın geri
çekilmesiyle ilgili talebi yerine getirmemesinin İç Tüzük hükümlerine uygun
olup olmadığı hakkında
2.- Oturum Başkanı TBMM Başkan Vekili Pervin Buldan’ın,
117 sıra sayılı Kanun Tasarısı’nın tali komisyonlarda görüşülmemesi nedeniyle
geri çekilmesiyle ilgili talebi yerine getirmemesinin İç Tüzük hükümlerine
uygun olup olmadığı hakkında

XII.- OYLAMALAR
1.- (S. Sayısı: 6) Türkiye Cumhuriyeti Hükümeti ile
Amerika Birleşik Devletleri Hükümeti Arasında Genişletilmiş Bilgi Değişimi
Yoluyla Uluslararası Vergi Uyumunun Artırılması Anlaşması ve Eki Mutabakat
Zaptının Onaylanmasının Uygun Bulunduğuna Dair Kanun Tasarısı’nın oylaması
24 Şubat 2016 Çarşamba
BİRİNCİ OTURUM
Açılma Saati: 14.04
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Özcan PURÇU
(İzmir)
----- 0 -----
BAŞKAN
– Türkiye Büyük Millet Meclisinin 43’üncü Birleşimini açıyorum. 
Toplantı
yeter sayısı vardır, görüşmelere başlıyoruz. 
Sayın
milletvekilleri, gündeme geçmeden önce üç sayın milletvekiline gündem dışı söz
vereceğim. 
Gündem
dışı ilk söz, Uluslararası Ana Dil Günü münasebetiyle söz isteyen Siirt
Milletvekili Sayın Kadri Yıldırım’a aittir.
Sayın
Yıldırım, buyurun. (HDP sıralarından alkışlar)
Süreniz
beş dakikadır.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Siirt Milletvekili Kadri Yıldırım’ın, 21 Şubat
Uluslararası Ana Dil Günü’ne ilişkin gündem dışı konuşması
KADRİ
YILDIRIM (Siirt) – “…”(x) Sayın Başkan, değerli
milletvekilleri… “…”(x) Sözlerime
başlarken hepinizi ana dilimle selamlıyorum ve hepinizin Dünya Ana Dili Günü’nü
kutluyorum. 
“…”(x) Halkların kardeşliğinin yolu dillerin
kardeşliğinden geçiyor. “…”(x) Örneğin,
Kürt âlimleri eserlerinde dillerin kardeşliğini yerine getirmişlerdir. “…”(x) Örneğin, Ahmedi Hani bir mülemmasında
Arapça, Farsça, Türkçe ve Kürtçeyi bir arada kullanmıştır. “…”(x) Biz de Hani’nin torunları olarak onun
adına Arap, Fars ve Türk devletlerinden Hani’nin dilini resmî eğitim dili
olarak kabul etmelerini istiyoruz. “…”(x)
Başbakan Sayın Ahmet Davutoğlu birkaç gün önce Mardin’de şöyle dedi: “Gelin,
Ahmedi Hani’nin ruhu etrafında bir araya gelelim.” “…”(x) Ben diyorum ki baş göz üstüne. Siz aynı
zamanda Ahmedi Hani’nin adaşısınız ve onun “Mem û Zin” adlı eserini Türkçeye
çevirtip Kültür Bakanlığı Yayınları arasında çıkardınız. “…”(x) Ahmedi Hani ve Mem û Zin aramızda hakem
olsun. “…”(x) Ahmedi Hani diyor ki Mem
û Zin’de: “Kürt diline resmiyet mührü vurulmalıdır. Bu mühür vurulmazsa bu
dilin pazarı hep kesat kalmaya devam edecektir.” Sizi Mem û Zin’in bu
içeriğiyle amel etmeye davet ediyorum. “…”(x)
Ve siz, Sayın Başbakan Davutoğlu, 25 Ocak 2015 tarihinde Diyarbakır’da dediniz
ki: “Ben güzel Türkçe gibi güzel Kürtçeyi de öğrenmek istiyorum.” “…”(x) Ben diyorum ki işte fırsat ayağınıza
geldi.
“…”(x) Ben, Meclisin çatısı altında resmî izinle
Kürtçe kursu açmak için bugün dilekçemi Meclis Başkanlığına verdim. “…”(x) Öyleyse, hem bu resmî iznin verilmesi
için yardımcı olmanızı hem de benim ilk kursiyerim olmanızı istiyorum ki öbür
milletvekilleri de sizi örnek alsınlar ve onlar da kursa katılsınlar. “…”(x) Kürtçe, Mecliste “x” ve “bilinmeyen dil”
olmaktan kurtulsun, hep birlikte kurtaralım.
(Mikrofon
otomatik cihaz tarafından kapatıldı) 
KADRİ
YILDIRIM (Devamla) – Sayın Başkan, bir dakika mümkün mü, toparlayayım?
BAŞKAN
– Tamam Sayın Yıldırım, tamamlamanız için bir dakika veriyorum.
Buyurun.

KADRİ
YILDIRIM (Devamla) – Sağ olun.
“…”(x) Mecliste Kürtçe bilen stenograflar da
görevlendirilsin ve Kürtçe söylenen kelimeler, konuşmalar tutanaklara bilinen
dil olarak geçsin. 
“…”(x) Her dil değer olarak, doğal olarak
yaradılıştan medenidir. “…”(x) Medeni
olan ve olmayan diller yoktur. “…”(x) Sahibi
olan diller vardır ve sahipsiz diller vardır. Ben dün gece… “…”(x) Pedagoglar ve dil bilimciler diyorlar ki
“Kişiler rüyalarını kendi ana diliyle görüyorlar.” 
(Mikrofon
otomatik cihaz tarafından kapatıldı) 
KADRİ
YILDIRIM (Devamla) – Ben de rüyalarımızı kendi ana dillerimizle görme ümidiyle
hepinizi saygıyla, sevgiyle selamlıyorum. (HDP sıralarından alkışlar) 
BAŞKAN
– Teşekkür ederiz Sayın Yıldırım. 
Gündem
dışı ikinci söz, Kadirli’nin düşman işgalinden kurtuluş yıl dönümü
münasebetiyle söz isteyen Osmaniye Milletvekili Sayın Mücahit Durmuşoğlu’na
aittir. 
Buyurun
Sayın Durmuşoğlu. (AK PARTİ sıralarından alkışlar) 
Süreniz
beş dakika. 
2.- Osmaniye Milletvekili Mücahit Durmuşoğlu’nun,
Kadirli’nin düşman işgalinden kurtuluşunun 96’ncı yıl dönümüne ilişkin gündem
dışı konuşması
MÜCAHİT
DURMUŞOĞLU (Osmaniye) – Sayın Başkan, değerli milletvekilleri; Kadirli’nin
düşman işgalinden kurtuluşunun 96’ncı yılı münasebetiyle söz almış
bulunmaktayım. Yüce heyetinizi saygıyla selamlıyorum. 
Osmaniye’nin
6 ilçesinden en büyüğü olan Kadirli, Çukurova’da hürriyet ve istiklal güneşinin
doğduğu yerdir. Kadirli, kurtuluş mücadelesinde destan yazan
Kuvayımilliyecileri yoğuran topraktır. Kadirli, katliamlara, zorbalığa, yağmaya
göğsünü siper ederek Çukurova’da kurtuluşa öncülük eden şehirdir. 
Kadirli’miz,
işgale uğradığında ecdadımızın maddi ve manevi yaraları çoktu ama onlar pes
etmek yerine, Mustafa Kemal’in Sivas’tan gönderdiği Osman Tufan Bey’in
önderliğinde kahramanca bir duruş sergilediler. Osman Tufan Bey’in ilk hedefi
Kadirli’nin Fransız işgalinden kurtarılmasıydı. Bu nedenle, Kadirli’nin ileri
gelenleriyle temas kurmak istedi ve önce Kadirli’de Tevfik Coşkun Bey’e gizli
bir mektup yazdı. Kadirli eşrafından Hasan Tekerek bu mektubu Kadirli’ye
getirdi ve Tevfik Coşkun’a teslim etti. 
Tevfik
Coşkun, bu mektubun içeriğine vakıf olduktan sonra Tufan Bey’le yüz yüze
görüşme talebinde bulundu. Keşiş Suyu’nun Ceyhan Nehri’ne döküldüğü yere yakın
işgal bölgesinin sınırındaki Bıyıklı Ali Ağa Durmuşoğlu’nun evi bu buluşma için
uygun bulundu. Kadirli-Andırın hududunda Durmuşsofular köyünde Bıyıklı Ali Ağa
Durmuşoğlu’nun evinde toplanmak üzere sözleştiler. Bıyıklı Ali Ağa
Durmuşoğlu’nun evine Osman Tufan Bey, Yaycıoğlu İbrahim Ağa, Hacı Zülfigaroğlu,
Musa Bayazıt, Tevfik Coşkun, Hasan Tekerek, Halil Tekerek, Latifoğlu Ahmet Paşa,
Hacı Bozdoğan Bey geldiler. Sivas’ta kurulan Anadolu ve Rumeli Müdafai Hukuk
Cemiyetinin benzeri bir cemiyet kurarak Ermenileri ve Fransızları Çukurova'dan
kovuncaya kadar müşterek mücadele etmeyi kararlaştırdılar. "Gücümüz millî
imanımızdır. Bu büyük kudreti ateşleyip halkı ayaklandıracağız ve düşmanı
mübarek yurdumuzdan kovacağız." düşüncesiyle yürütülen istişareler
sonucunda Çokak Bölüğü Kumandanlığına Latif oğlu Ahmet Paşa, Dağ Kolu Bölük
Kumandanlığına Halil Tekerek ve Bozdoğan Bölük Kumandanlığına da Hacı Bey
getirildi. Bu yola baş koyan dedelerimizi bütün Kadirli halkı destekledi.
Bu
sırada Fransız yönetimi zulüm ve şiddet uygulamakta, Ermeniler kin ve nefret
kusmaktaydı. Kilikya Ermeni Krallığı'nı ihya edeceklerini, Çukurova'da bağımsız
bir Ermeni devleti kuracaklarını her yerde haykırıyor, her gün ellerinde Ermeni
ve Fransız bayraklarını sallayarak halkı tahrik ediyorlardı. Bu korkunç tablo
içerisinde düşman “esaret” dedikçe ecdadımız “bağımsızlık” diye haykırdı,
düşman diş biledikçe ecdadımız kurtuluşa daha çok inandı, düşman bölmek
istedikçe ecdadımız safları daha da sıklaştırdı. İşte bunun için, 7 Mart
Kadirli'nin övünç günüdür, 7 Mart Kadirli'nin alnının akıdır, 7 Mart
Kadirli'nin gururudur. Sonsuza kadar bu gurur ve coşkuyla kutlanacağına emin olduğum
şanlı kurtuluşumuzun mimarları olan başta Gazi Mustafa Kemal olmak üzere,
canları pahasına bu vatanın kurtuluşu için o günden bugüne kadar mücadele veren
tüm şehitlerimizi ve gazilerimizi minnet, şükran ve saygıyla anıyorum.
Şu
an ekranları başında gözleri buğulu ama yürekleri gururlu bir şekilde bizleri
takip eden Kadirlili hemşehrilerimi saygıyla selamlıyor, Kadirli'nin
Kurtuluşu’nun 96’ncı yıl dönümünü yürekten kutluyorum.
Sözlerime
son verirken şunu özellikle belirtmek istiyorum: Ecdadımızdan öğrendiğimiz
gibi, birlik ve beraberlik içinde kalarak hem Kadirli'de hem de ülkemizin dört
bir yanında hedeflerimize ulaşacağımıza inancımız tamdır. Bu hedef
doğrultusunda kahraman ecdadımıza layık olmak için var gücümüzle çalışıyoruz,
çalışmaya da devam edeceğimizden hiç kimsenin şüphesi olmasın. 
Allah
vatanımızı, milletimizi, bayrağımızı ve namusumuzu sinsi ve kalleş düşmanın
şerrinden tarihte olduğu gibi bugün ve gelecekte de korusun. Vatandaşlarımızın
huzur içinde yaşaması için başta PKK, FETÖ ve DAEŞ terör örgütleri olmak üzere
iç ve dış düşmanlara karşı cansiparane bir şekilde mücadele eden tüm güvenlik
güçlerimizi de Allah muvaffak eylesin.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Durmuşoğlu.
Gündem
dışı üçüncü söz, Uluslararası Ana Dil Günü münasebetiyle söz isteyen İstanbul
Milletvekili Sayın Mehmet Bekaroğlu’na aittir.
Buyurun
Sayın Bekaroğlu. (CHP sıralarından alkışlar)
Beş
dakika süreniz var.
3.- İstanbul Milletvekili Mehmet Bekaroğlu’nun, 21
Şubat Uluslararası Ana Dil Günü’ne ilişkin gündem dışı konuşması
MEHMET
BEKAROĞLU (İstanbul) – “…”(x)
Sayın
Başkan, değerli milletvekilleri; muhtemelen tutanaklara “bilinmeyen bir dille”
diye geçecek, sizi Lazca selamladım. (CHP ve HDP sıralarından alkışlar) 
21
Şubat Uluslararası Ana Dil Günü münasebetiyle söz aldım. 21 Şubat Ana Dil Günü
UNESCO tarafından 17 Kasım 1999’da ilan edilmiştir, 21 Şubat 1952 anısına ilan
edilmiştir. 21 Şubat 1952’de Bangladeş’te Bengal dilinin konuşulmasını savunan
üniversite öğrencileri yaptıkları bir gösteride öldürülmüşler. İşte bu gün
onlar için ilan edilmiştir.
UNESCO’nun
bildirdiğine göre dünyada 7 binin üzerinde dil konuşulmaktadır. Bunların
2.500’ü çoktan ölmüş, bir o kadarı da ölüm tehlikesiyle karşı karşıya değerli
arkadaşlarım. Yine UNESCO’nun bildirdiğine göre, Türkiye’de 36 tane dil ve
lehçe var, bunların 18’inin bir kısmı ölmüş, bir kısmı da ölmek üzere.
Bunlardan bir tanesi de benim bölgem Rize’de yaygın konuşulan Lazca ve yine
yukarılarda konuşulan Hemşince dilidir. 
Konuşmamın
başında sizden yardım istedim, dedim ki “Laz dili, Lazuri ölmek üzeredir ve
Türkiye'de birçok dil ve lehçe ölmek üzeredir.” Bugün, Türkiye'de, 200 bini
bölgede -bölgede derken Doğu Karadeniz’i kastediyorum- diğerleri Türkiye'nin
değişik yörelerinde olmak üzere 500 bin civarında Laz var, bunların ancak 200
bini Lazca konuşabiliyor. 
Değerli
arkadaşlarım, benim dedem Lazca konuşuyordu, annem ve babam da Lazca
konuşuyordu, ben de Lazca konuşabiliyorum, çocuklarım sadece anlıyor,
torunlarım ise ne anlıyor ne de konuşabiliyor. Diğer diller için de
Türkiye'deki diğer lehçeler için de aynı şey geçerli. 
Niçin
böyle değerli arkadaşlarım? Niçin bu ülkenin bu zenginlikleri ölüyor? Bir dil
ne demek? Bir dilin ölmesiyle insanın ölmesi arasında ne fark var değerli
arkadaşlarım? Niçin ölüyor? Modernlik, şehirleşme, medya, televizyon, radyo ve
en önemlisi de bugüne kadar tekçi devlet uygulamaları dolayısıyla ölüyor bu
diller. Olan oldu. Evet, olan oldu ama iş işten geçmedi, geçmemeli de. Ana
dilimizi, analarımızın dilini öldürmemeliyiz. 
Şimdi,
burada, bu milletin Meclisinde siz milletin temsilcilerine sesleniyorum: Bu
ülkede yaşayan herkes millettir, milleti yapan unsurlardır. Birlikte yaşamaya
devam edelim. Bakın, bugün, bu ülkede bütün bunlar olupbitti ama hâlâ büyük bir
kutuplaşma yaşanıyor, büyük bir düşmanlaşma var; birimizin sevdiğini öbürü
sevmiyor, öbürünün sevmediğini bu seviyor. Ciddi bir kutuplaşma var. Gelin,
tekrar kucaklaşalım, tekrar millet olalım, daha güçlü bir şekilde tasada,
kıvançta bir millet olalım. 
Değerli
arkadaşlarım, elbette ortak dilimiz Türkçedir. Ortak dil olmazsa zaten millet
olmaz, ortak dil olmazsa eşit yurttaşlık da olmaz, ortak dil olmazsa Artvin’de
eğitim alan bir genç Çanakkale’deki bir pozisyona başvuramaz, eşitlik sağlanamaz.
Ortak dilin Türkçe olduğuna dair de hiç kimsenin bir endişesi yoktur ama diğer
dilleri de yaşatalım, tüm dilleri, tüm kültürleri, tüm farklılıkları yaşatalım,
hepimiz bu milletin eşit bileşenleri olalım, eşit yurttaşları olalım, ama
devlet bir haksızlığı, büyük bir adaletsizliği telafi etmek zorundadır. 
Değerli
arkadaşlarım, bir dil eğer yazılmıyorsa o dil unutulur. Dolayısıyla bu dilin
okullarda öğretilmesi gerekiyor. Evet, geçtiğimiz yıllarda bu konuda birtakım
ileri adımlar atıldı, seçmeli derslerle çocuklara ana dilleri öğretilmeye
başlandı. Bu Lazca için de söz konusudur. Ama öğretmen yetiştirecek bölümler
açılmadı değerli arkadaşlarım, televizyonlarda çizgi filmler yapılmıyor,
televizyon programları, radyo programları yapılmıyor. Bunlar devletin görevidir.
Eğer bunları yapmadan “Ne yapalım, evinizde konuşuyorsunuz, aranızda
konuşuyorsunuz. Bu konuda bir baskı yok. Bu ülke özgürlükler ülkesidir.”
derseniz yanlış yapmış olursunuz, inandırıcı olmazsınız, birliği bütünlüğü
sağlayamazsınız değerli arkadaşlarım. Bu nedenle, üniversitelerde -sadece Lazca
için söylemiyorum, diğer diller için de- bu dilleri öğretecek öğretmenler
yetiştirecek bölümlerin açılmasını talep ediyoruz. 
Ayrıca,
yer isimlerinin eski hâllerine iade edilmesini talep ediyoruz.
Son
cümlemi ifade ediyorum…
(Mikrofon
otomatik cihaz tarafından kapatıldı) 
MEHMET
BEKAROĞLU (Devamla) – Bir dakika Sayın Başkan…
BAŞKAN
– Tabii ki Sayın Bekaroğlu, toparlamanız için bir dakika…
MEHMET
BEKAROĞLU (Devamla) – Evet, bir dakika yeter.
Biz
bir milletiz. Bir millet olabilmemiz için bütün farklılıklarıyla herkesin
kendisini eşit yurttaş hissetmesi gerekiyor. O dönemler geçti, evet, bir ulus
inşa süreci yaşandı, oldu bitti. Ama bugün bütün farklılıkların kendisini ifade
edebileceği ama maddi bir şekilde bunun şartlarını hazırlayacağımız bir
toplumsal barış, özgürlükler sistemine ihtiyacımız var. Bunu biz yapabiliriz,
lütfen yapalım, ana diller ölmesin, Lazca ölmesin, torunlarımız, benim
torunlarım ve onların torunları Lazca konuşsunlar. Bu güzel ülkede hep birlikte
yaşayalım.
Saygılarımı
arz ediyorum. (CHP sıralarından alkışlar)
BAŞKAN
– Teşekkür ederiz Sayın Bekaroğlu.
Sayın
milletvekilleri, gündeme geçmeden önce, sisteme giren sayın milletvekillerine
İç Tüzük’ün 60’ıncı maddesine göre yerlerinden birer dakika söz vereceğim.
Talepleri doğrultusunda sayın grup başkan vekillerine de yerlerinden söz
vereceğim ama şu anda gördüğüm kadarıyla sisteme giren herhangi bir grup başkan
vekilimiz yok. Dolayısıyla önceliği sayın milletvekillerine tanıyorum. 
Sırasıyla,
Sayın Aydın…
V.- AÇIKLAMALAR
1.- Bursa Milletvekili Erkan Aydın’ın, CLK Enerji
AŞ’nin işçi kıyımına hazırlandığına ve Çalışma ve Sosyal Güvenlik Bakanlığından
konuyu araştırmasını talep ettiğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Artvin’de
doğa katliamına hazırlanan Cengiz, Limak ve Kolinin yer aldığı ortak girişim
tarafından kurulan CLK Enerji, işçi kıyımına hazırlanıyor. Şirketin çatısı
altındaki Akdeniz, Boğaziçi, Çamlıbel ve Uludağ Elektrik Dağıtım ve perakende
şirketlerinde asgari ücret artışı gerekçe gösterilerek seçim bölgem olan
Bursa’da da yaklaşık 400’e yakın işçiye ay sonunda işlerine son verilmek üzere
tebligat gönderilmiştir. Bu, çalışma hukukuna, vicdanlara aykırı bir durumdur.
Çalışma ve Sosyal Güvenlik Bakanlığının bir an önce konuyu araştırmasını ve
işten çıkarmaları durdurmaları için gerekli önlemleri almasını talep ediyorum.
Saygılarımla.
BAŞKAN
– Sayın Gaytancıoğlu…
2.- Edirne Milletvekili Okan Gaytancıoğlu’nun,
Hükûmetin çiftçiyi yok sayan bir tarım politikası uyguladığına ilişkin
açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Türkiye
tarımında bu kadar sorun varken AKP Hükûmeti çiftçiyi yok sayan bir politikayı
uygulamaya devam etmektedir. Kırmızı et fiyatlarındaki yükselişi durduramamış,
süt fiyatlarındaki düşüşü önleyememiştir. Türk tarımı bu kadar sorunlu iken
fakültelerden mezun olan binlerce ziraat mühendisi, veteriner, su ürünleri
mühendisi vardır.
Ayrıca,
yine, Tarım Bakanlığı 2015 yılı Ağustos ayı il içi tayinleri 2015/9 sayılı
Başbakanlık Genelgesi, 2016 tayinleri ise Gıda, Tarım ve Hayvancılık
Bakanlığının 2015/3 sayılı Genelgesi’yle yapılmamıştır. Türk tarımında bu kadar
sorunlar varken bu tayinler neden yapılmaz? Bunu sormak istiyorum.
BAŞKAN
– Sayın Engin…
3.- İstanbul Milletvekili Didem Engin’in, İstanbul’un
yaşam kalitesi yönünden dünyada 122’nci, Avrupa’da sonuncu sırada yer aldığına
ve Mecliste İstanbul’un sorunlarına özel önem verilmesini talep ettiğine
ilişkin açıklaması
DİDEM
ENGİN (İstanbul) – Teşekkürler Sayın Başkan.
Dün
uluslararası bir araştırma şirketi dünyadaki kentlerin yaşam kalitesine yönelik
araştırma sonucunu açıkladı. İstanbul ne yazık ki 122’nci sırada yer aldı.
Şubat ayı başında Avrupa Komisyonu da benzer bir araştırma yayımlamıştı ve 83
Avrupa kenti içinde İstanbul yaşam kalitesi konusunda en son sırada yer
almıştı.
İstanbul
bence dünyanın en güzel şehri. Bu güzel şehri yaşanabilir kılmak da Hükûmetin
ve İstanbul Büyükşehir Belediyesinin sorumluluğu. Fakat, ne yazık ki İstanbul
ve İstanbullular iktidardan hak ettikleri ilgiyi ve değeri göremiyorlar. Bu
güzel kente sadece imar ve rant bakış açısıyla yaklaşılıyor. Geçtiğimiz
haftalarda İstanbul’da yükselen hava kirliliği ve buna bağlı olarak da ortaya
çıkan sağlık sorunlarıyla ilgili bir araştırma önergesi sunmuştum Meclis
Başkanlığına fakat gündeme bile alınmadı. Ülkemizin nüfusunun beşte 1’inin
yoğunlaştığı bir kent olan İstanbul’un sorunlarına Mecliste özel önem
verilmesini ve önergelerimizin de gündeme alınmasını talep ediyorum.
Teşekkürler.

BAŞKAN
– Sayın Özkan…
4.- Denizli Milletvekili Cahit Özkan’ın, milletle
beraber 28 Şubat postmodern darbesinin hesabını sorma sürecinde olduklarına
ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Bilindiği
üzere, 28 Şubat postmodern darbesinin yapıldığı bir haftadan geçiyoruz. Yakın
tarihimizde inanç özgürlüğünden ifade hürriyetine kadar, ekonomik boyutlarına
kadar milletimize ağır bedeller ödettiren bir darbe süreciydi postmodern darbe.
Bu süreç içerisinde 11 bin öğretmen istifa etmek zorunda bırakılmıştır. 387
milyar dolara mal olmuştur. 600 bin başörtülü öğrenci okullara alınmamıştır.
1.635 askerî personel YAŞ kararlarıyla meslekten ihraç edilmiştir. 4.625 kişi
fişlenmiş, 2.500 kişi emekliye sevk edilmiştir. 3 milyar dolar kartel medyasına
kredi kullandırılmış, 26 banka 30 milyar dolar dolandırılmıştır. 1.732 Kur'an
kursu kapatılmıştır. Ve milletin vicdanından çıkmış, yüzde 22 oy almış Refah
Partisi kapatılmıştır. 
(Mikrofon
otomatik cihaz tarafından kapatıldı) 
CAHİT
ÖZKAN (Denizli) – İşte, milletimizle bu darbe sürecinin hesabını topyekûn sorma
sürecindeyiz.
Milletimizi
ve yüce Meclisi saygıyla selamlıyorum. 
BAŞKAN
– Sayın Tanal…
5.- İstanbul Milletvekili Mahmut Tanal’ın, Çankırı’nın
sorunlarına ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
Şu
anda Mecliste Hükûmet temsilcisi bir bakanımız var. Evet, ona sesleniyorum ben:
Çankırı ilimizde caddeler otopark olarak kullanılmakta. Belediyenin ücretsiz
otopark yapması gerekirken almış olduğu otopark ücretlerini otopark amacı
dışında harcaması yasa dışı bir husus. 
Çankırı’da
hayvancılık ve tarımla ilgili sorunlar var, istihdam sorunu var, göç sorunu var
ve taşımalı eğitimle ilgili Çankırı’nın sorunları var. Çankırı, aynı zamanda,
turizm açısından yeteri kadar tanıtılmamakta. Siyasi iktidarın bu tür
sorunlarla ilgili herhangi bir çalışması var mı yok mu? Bizi ve kamuoyunu
bilgilendirmesinde yarar var. 
Teşekkür
ediyorum. 
BAŞKAN
– Sayın Nurlu…
6.- Manisa Milletvekili Mazlum Nurlu’nun, Manisa’nın
Salihli ilçesinde kurulması planlanan hidroelektrik santralin tarımsal üretime
darbe vuracağına ve büyük bir ağaç katliamına neden olacağına ilişkin
açıklaması
MAZLUM
NURLU (Manisa) – Sayın Başkan, değerli milletvekilleri; Artvin halkının
Cerattepe mücadelesinin aynısını Turgutlu halkımız on yıldır Çal Dağı’ndaki
orman katliamı için vermektedir. Çal Dağı’nda sülfürik asitle nikel madeni
çıkarma uğruna bugüne kadar 250 bin ağaç kesilmiştir. Manisa şimdi yeni bir
çevre felaketiyle karşı karşıyadır. Salihli ilçemizde kurulması planlanan
hidroelektrik santrali için Bozburun, Kömürcü ve Kurşunlu derelerinin
birleştirilmesi düşünülmektedir. Kurulacak HES’in bölgeye etkilerinin
konuşulduğu Salihli’de yapılan geniş katılımlı toplantıda HES’i yapacak olan
şirketle işin bitirildiği anlaşılmıştır. Dünyaca ünlü ve tescilli Salihli
kirazının üretildiği bölgedeki meyve ağaçlarını sulamaya bile yetmeyen
derelerin suyunun HES için alıkonulması açıkça halkın su kullanım hakkının
gasbı olacaktır. Salihli bölgesinde tarımsal üretime darbe vuracak ve büyük bir
ağaç katliamına neden olacak HES’in kurulmasına karşı olduğumuzu buradan bir
kez daha ifade ediyor, Genel Kurulu saygıyla selamlıyorum.
BAŞKAN
– Sayın Yıldız Biçer…
7.- Manisa Milletvekili Tur Yıldız Biçer’in, Manisa’nın
Soma ilçesinde yapılan sulama barajının işletme hakkının Kırkağaç Belediyesine
devredilmesinin hukuksuzluk olduğuna ilişkin açıklaması
TUR
YILDIZ BİÇER (Manisa) – Sayın Başkan, sayın milletvekilleri; Manisa’da Soma
ilçemizde Bayat ve Karacakaş köylerinin tarımsal sulama ihtiyacını karşılamak
üzere tamamı Soma ilçesi sınırları içerisinde kalan tarımsal araziler Devlet Su
İşleri tarafından istimlak edilerek bir sulama barajı inşa edilmiştir. Baraj
inşaatı sırasında en verimli arazileri sular altında kalan, arazilerinin
üzerindeki tarımsal ürünleri dahi talep edemeyen Bayat ve Karacakaş köyü
sakinleri barajın işletme hakkını alabilmek için Bayat Sulama Kooperatifini
kurmuşlardır. Ancak barajın tamamı Soma ilçe sınırları içinde kalmasına rağmen,
baraja Kırkağaç Aydıncık Barajı ismi verilmiş, üstelik işletme hakkı da
nedenini hiç anlayamadığımız bir şekilde Kırkağaç Belediyesine devredilmiştir.
Bu hukuksuzluğun ve adaletsizliğin giderilerek Bayat ve Karacakaş köylerinin
mağduriyetinin giderilmesini istiyoruz.
BAŞKAN
– Sayın Akın…
8.- Balıkesir Milletvekili Ahmet Akın’ın, Edremit Orman
İşletmesinin açtığı bazı ihalelere ilişkin açıklaması
AHMET
AKIN (Balıkesir) – Sayın Başkan, teşekkürler.
Buradan
bir hususu Hükûmetin dikkatine sunmak ve uyarmak istiyorum.
Bilindiği
gibi, orman köylerimiz için orman işleri önemli bir geçim kaynağıdır. Edremit
Orman İşletmesi bazı orman işlerinin yapılması için her yıl ihale açıyor.
İhaleye gerçek kişilerin yanı sıra Mehmetalan Köyü Tarımsal Kalkınma
Kooperatifi de teklif veriyor ama her ne hikmetse kooperatif bir şekilde sudan
sebeplerle ihale dışı bırakılıyor ve bu iş on yıldır aynı kişiye ihale
ediliyor. Bu sene yapılan ihaleden önce kooperatif yöneticileri beni arayarak
uyardılar, “Yapılacak ihale on yıldan bu yana verilen aynı kişiye verilecek.”
dediler. Bana gelen bu bilgiyi Balıkesir Orman Müdürlüğünü arayarak ilettim ve
haberdar ettim ancak sonuç değişmedi, yine aynı kişi ihaleyi aldı. Sudan
sebeplerle, orman işlerinde birikimli olan ve daha düşük fiyat veren orman
kooperatiflerinin saf dışı bırakılmasına Orman idaresinin seyirci kalması kabul
edilemez.
BAŞKAN
– Sayın Bozkurt…
9.- Konya Milletvekili Mustafa Hüsnü Bozkurt’un, Ankara
saldırısını sıradan bir terör olayı olarak görmenin yanlış olduğuna ve Meclis
olarak sorumluluk alınması gerektiğine ilişkin açıklaması
MUSTAFA
HÜSNÜ BOZKURT (Konya) – Sayın Başkan, teşekkür ediyorum.
Özellikle
AKP’li arkadaşlarımın ve Hükûmetin dikkatine sunmak istediğim bir görüşüm var,
düşüncem var. Ankara saldırısını, artık ne yazık ki bütün ülkemizin
alıştırıldığı sıradan bir terör olayı gibi görmenin ve böyle değerlendirmenin
son derece yanlış olduğunu düşünüyorum. Ankara saldırısı, elbette, topyekûn
milletimize karşı ama özellikle devletin egemenliğine ve devletin aklına karşı,
devletin varlığına karşı bir saldırıdır. Arkasındaki terör örgütü kim olursa
olsun bir büyük aklın yaptığı eylem olarak görülmelidir. Ancak, ne yazık ki ne
Sayın Cumhurbaşkanının ne Sayın Başbakanın ne de dün Sayın İçişleri Bakanının
açıklamaları bunun böyle görülmediğini gösteriyor. Buna bu Meclisin topyekûn
karşı çıkması ve bir an önce Meclis olarak sorumluluk alıp bir araya gelmemiz
gerekiyor.
Teşekkür
ediyorum.
BAŞKAN
– Sayın Gürer…
10.- Niğde Milletvekili Ömer Fethi Gürer’in, Niğde’nin
tarım ve hayvancılıkla ilgili sorunlarına ilişkin açıklaması
ÖMER
FETHİ GÜRER (Niğde) – Teşekkür ediyorum Sayın Başkan.
Niğde
ili tarımın yanında hayvancılıkla geçinen bir ilimiz. Bu ildeki mera alanları
önemli çünkü hayvancılığın varlığını sürdürebilmesi için mera alanlarının
korunması gerekiyor. Ancak, son yıllarda mera alanlarının tahrip edilmeye
başlandığını görüyoruz. Son olarak Gümüşler kasabası ören mevkisi Atağılı
Yaylası’ndaki mera alanı, maden arama amaçlı mera olmaktan çıkarıldı, Bereke
köyünde de benzer bir durum yaşanmaya başlandı. Mera alanı olarak maden aramaya
açılan bölgede otlatılan hayvanlar nedeni belirsiz şekilde öldüler. Bu da
gösteriyor ki kullanılan bir kimyasalla maden araması yapılıyor, doğa tahrip
ediliyor. Niğde’nin ve Bor’un da üzerinde bir yükseklikte olan bölgenin, maden
arama amaçlı yapılacak kimyasal aramalarla geleceği de riske atılıyor. 
Mera
alanlarının tahrip edilmemesini diliyoruz, bu konuda hassas davranılmasının
gerekliliğine inanıyorum çünkü hayvancılık bölgenin tarımdan sonraki en önemli
geçim kaynağıdır.
BAŞKAN
– Sayın Sarıbal…
11.- Bursa Milletvekili Orhan Sarıbal’ın, doğa
mücadelesi sürdüren Artvin halkını desteklediğine, Orman ve Su İşleri ile Çevre
ve Şehircilik Bakanlarını istifaya davet ettiğine ilişkin açıklaması
ORHAN
SARIBAL (Bursa) – Teşekkür ederim Sayın Başkan.
Artvin
Cerattepe’de bir doğa mücadelesi sürmektedir. Ama, aslolan sadece doğa
mücadelesi değildir, Artvin halkının özgürlüğüdür, Artvin halkının
coğrafyasının özgürlüğüdür, faunasının, florasının özgürlüğüdür. Bu anlamda,
Artvin halkının göstermiş olduğu mücadeleyi sonuna kadar destekliyoruz. Tabii,
burada önemli olan, burada katledilmek istenen doğa ve orman sonrasında ne
olacağıdır. Biz biliyoruz ki doğa yeniden inşa edilemeyecektir ve onların
madenleri insanlar tarafından da yenmeyecektir. Ama, asıl ironi olan şudur: Bu
ülkenin birçok maden ocağını alan şirket maalesef orayı da yine almıştır ve iki
şey çok önemlidir: Bir, yamyamca yani karınları doydukça saldıran bir anlayışla
hareket etmektedirler. İki, barbarca bu ülkenin polisini, askerini Artvin
halkıyla karşı karşıya getirmektedirler ve ne yazık ki Orman Bakanı “Çevre
katliamı yok.” demiştir. Orman Bakanlığını ve Çevre Bakanlığını istifaya davet
ediyorum.
BAŞKAN
– Sayın Özdiş…
12.- Adana Milletvekili İbrahim Özdiş’in, BAĞ-KUR
sigorta primlerindeki yüzde 35’lik artışın nedenini öğrenmek istediğine ilişkin
açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Asgari
ücretin 1.300 TL olmasıyla 2016 yılında diğer sigorta primlerinde de düzenleme
yapılmıştır. 4/B kapsamında sigortalı olan BAĞ-KUR’luların 2016 yılı için en
düşük primi 568 TL olmuştur, 2015 yılında bu rakam 414 TL’ydi yani bir yıldaki
prim artışı yüzde 35. Resmî kurumlarca açıklanan 2015 yılı enflasyonunun yüzde
8,81 olduğu bir ülkede, BAĞ-KUR sigorta primlerine yüzde 35’lik artış kabul
edilemez. Esnafımız ciddi anlamda mağdur olmakta, her gün dükkânını açıp
kazancının ilk 20-25 TL’sini sigorta primi için ayırmak zorunda kalmaktadır. Bu
yüzde 35’lik artışın nedenini merak ediyorum. Vatandaş lehine bir düzenleme
bekliyoruz.
(Mikrofon
otomatik cihaz tarafından kapatıldı) 
BAŞKAN
– Sayın İlgezdi…
13.- İstanbul Milletvekili Gamze Akkuş İlgezdi’nin,
Uluslararası Af Örgütünün 2015 Yılı Raporu’ndaki Türkiye’ye ilişkin
değerlendirmelerin kaygı verici olduğuna ilişkin açıklaması
GAMZE
AKKUŞ İLGEZDİ (İstanbul) – Sayın Başkan, Uluslararası Af Örgütü 2015 yılı
Raporu’nu açıkladı. Rapor’da insan haklarının dünya çapında büyük tehdit
altında olduğu uyarısı yapılırken Türkiye’ye ilişkin değerlendirmeler ise
oldukça kaygı verici. Özellikle, basın özgürlüğüne yönelik “Türkiye’de
gazeteciler, eşi benzeri görülmemiş bir baskıyla karşı karşıya.” ifadesi içinde
bulunduğumuz durumu gözler önüne seriyor. Can Dündar ve Erdem Gül doksan bir
gündür tutuklu, suçları gazeteci olmak. Hakaret davaları aldı başını gidiyor.
Bugün öğreniyoruz ki Hasan Cemal ve Tuğçe Tatari hakkında terör soruşturması
başlatılmış. Anlaşılan, cezaevleri yayınevlerine dönüştürülmek isteniyor. Bu
tablo ülkemize yakışmıyor. 
BAŞKAN
– Sayın Arslan…
14.- Denizli Milletvekili Kazım Arslan’ın, akaryakıt ve
doğal gaz fiyatlarının düşürülüp düşürülmeyeceğini, 2000 yılından sonra emekli
olanların intibaklarının ne zaman yapılacağını ve üniversite öğrencilerinin
tümüne ne zaman yurt ve kredi verileceğini öğrenmek istediğine ilişkin
açıklaması
KAZIM
ARSLAN (Denizli) – Sayın Başkan, dünya petrol varil fiyatları 150 dolardan 30
dolarlara düşmüştür. Bu düşüş çerçevesinde akaryakıt ve doğal gaz fiyatlarını
düşürmeyi düşünüyor musunuz? 
İki:
Ülkemizde 2000 yılından sonra emekli olanların intibakları nasıl ve ne zaman
yapılacaktır?
Üç:
Üniversite öğrencilerimiz barınmakta ve günlük ihtiyaçlarını karşılamakta
zorluk çekiyorlar. Üniversite öğrencilerimizin tümüne ne zaman yurt ve kredi
vermeyi düşünüyorsunuz?
Teşekkür
ederim. 
BAŞKAN
– Sayın Havutça...
15.- Balıkesir Milletvekili Namık Havutça’nın,
Balıkesir’deki süt üreticilerinin sorunlarına ilişkin açıklaması
NAMIK
HAVUTÇA (Balıkesir) – Teşekkür ederim Sayın Başkan.
Dün
Balıkesir süt üreticilerimiz Türkiye Büyük Millet Meclisindeydi ve burada haklı
isyanlarını haykırarak Hükûmetin dikkatini çekmek ve sorunlarına çözüm bulmak
için aramızdaydılar. Dört aydır süt ücretlerini alamadıklarını ve böyle giderse
süt veren hayvanlarını kesmek zorunda kalacaklarını ifade ettiler. Bu sadece
onları ilgilendiren değil, aslında süt sektörünün ve sanayisinin ne kadar zor
durumda olduğunun somut bir göstergesi. Hükûmetten şunu bekliyorlar: TKİ’ye
verdiğiniz desteği kömüre nasıl veriyorsanız bugün süte de verin ve içinde
bulunulan bu krizin aşılmasına destek olun. Ve Hükûmetten Suriyeli mültecilere
verdiği desteğin yarısını kendilerine de vermesini talep ediyorlar. Bu
bakımdan, iflasların yaşanmaması için Hükûmetin derhâl süt sanayi sektörüne
destek olmasını talep ediyoruz, aksi hâlde bunun sorumlusu, iflasların
sorumlusu Hükûmet olacaktır. 
BAŞKAN
– Sayın Doğan...
16.- İzmir Milletvekili Müslüm Doğan’ın, İzmir’de
demokratik tepkilerini dile getirmek isteyen sivil toplum örgütleri ile siyasi
partilerin etkinliklerinin engellendiğine ilişkin açıklaması
MÜSLÜM
DOĞAN (İzmir) – Sayın Başkan, İçişleri Bakanının dikkatine sunulmak üzere, son
zamanlarda İzmir ilinde demokratik tepkilerini dile getirmek isteyen sivil
toplum örgütleri, çevre örgütleri, siyasi partilerin ortaya koyduğu etkinlikler
çok şiddetli bir şekilde engellenmekte ve gözaltılar yaşanmaktadır. Anayasa’nın
yurttaşlık haklarının engellenmesi anlamına gelen bu tür antidemokratik
uygulamalara son verilmesini, bu konuda valiliğin uyarılmasını ve demokratik
zeminlerin yaratılmasını istiyorum.
BAŞKAN
– Sayın Özdemir…
17.- İstanbul Milletvekili Sibel Özdemir’in, bölgedeki
yurttaşların TOKİ tarafından satışa çıkarılacak olan eski İstanbul Bakırköy
Kadın Doğum ve Çocuk Hastalıkları Eğitim ve Araştırma Hastanesinin arsa alanı
yerine yeni bir hastane inşa edilmesini talep ettiklerine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Seçim
bölgem olan İstanbul Bakırköy eski Kadın Doğum ve Çocuk Hastalıkları Eğitim ve
Araştırma Hastanesinin arsa alanı TOKİ Emlak Konut tarafından yarın arsa satışı
karşılığı gelir paylaşımı yöntemiyle ihaleye çıkarılacaktır. Bakırköylüler ve
bölgede yaşayan yurttaşlar -çevredeki tek SSK hastanesinin sağlık amaçlı olarak
değil- arsaya AVM yapılacağı endişesi taşımaktadırlar çünkü 2011 yılında yine
bu hastane TOKİ tarafından yapılan başka bir hastaneye taşınmış ve
hastanenin mülkiyeti hazine adına kayıtlıyken Mart 2013 tarihinde TOKİ’ye
devredilmiştir. İstanbul Büyükşehir Belediyesi plan değişikliğine giderek
bölgeyi ticari alana çevirmiştir. Çevre ve Şehircilik Bakanlığı tarafından onaylanan
planda da alışveriş merkezinden otele, katlı otoparktan özel sağlık tesisine
kadar hastanenin arsa alanı olarak tanımlanmıştır. Bölgede yaşayan yurttaşlar
sözü edilen hastanenin yerine yeni bir hastane inşa edilmesini talep
etmektedirler. Sahil yolunda Samatya’dan Silivri’ye kadar olan bölümde tek bir
hastanenin de olmadığı düşünüldüğünde bu talep haksız değildir.
BAŞKAN
– Sayın Bektaşoğlu…
18.- Giresun Milletvekili Bülent Yener Bektaşoğlu’nun,
Artvin halkını doğal hayatı koruma adına ortaya koydukları kararlı mücadeleleri
nedeniyle selamladığına ve Giresun halkının da Artvinlilerin yanında olduğuna
ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan. 
Artvin
halkını Cerattepe’deki açılacak olan maden ocağına karşı doğal hayatı koruma
adına ortaya koydukları kararlı mücadelesi nedeniyle bütün kalbimle
selamlıyorum. Yargı kararlarını, bilimsel raporları hiçe sayıp makineleri ocak
açılacak bölgeye götürmek için 6 ilden güvenlik güçlerini yöreye sevk ederek
halka gaz bombası, plastik mermi ve tazyikli suyla müdahale eden, âdeta
düşmanla savaşıyormuş gibi bir haftadan bu yana şiddet politikası uygulayan
anlayışı ise kınıyorum. Halkın istemediği bir şeyi yapma ısrarından
vazgeçilmesini istiyorum. 
Temsil
ettiğim ilim Giresun, Artvin halkının yanındadır çünkü aynı dert Giresun’un da
başındadır. Tıpkı Artvin’de olduğu gibi ormanlık alanda, millî park ve turizm
merkezi statüsündeki Giresun’un cennet yaylalarında sondaj çalışmaları
başlatılmıştır. Biliyoruz ki sondajdan bir süre sonra altın, bakır madeni için
ocak açılacak, ardından siyanürle ayrıştırma ve sonunda ölümler gelecek.
Birileri düğmeye bastı, güya turizm için açıldığı söylenen Yeşil Yol’un geçtiği
güzergâhta talan, rant ve doğa yağmalamaları başlatılıyor. Gözü dönmüş müteahhitler
“Karadeniz sahil yolu yapıyoruz.” diye denizimizi karaya, karayı paraya, HES
diye derelerimizi çalıp elektriğe çevirdiler; şimdi de altından daha değerli
yaylalarımıza…
(Mikrofon
otomatik cihaz tarafından kapatıldı)
BÜLENT
YENER BEKTAŞOĞLU (Giresun) – …ocak kurup altını oyacaklar. Karadeniz’in
rahatını bozmayın.
Teşekkür
ederim.
BAŞKAN
– Sayın Göker…
19.- Burdur Milletvekili Mehmet Göker’in, Burdur’daki
bazı esnafın Esnaf ve Sanatkârlar Odaları Birliği üyelerine verilen krediden
yararlanamamalarının sebeplerini öğrenmek istediğine ilişkin açıklaması
MEHMET
GÖKER (Burdur) – Sayın Başkan, Çalışma Bakanımız Sayın Süleyman Soylu’nun
dikkatine sunulmak üzere:
Bilindiği
üzere, 2016 yılında başlayan uygulamayla birlikte Esnaf ve Sanatkârlar Odaları
Birliği üyelerine gerekli şartları haiz olmak koşuluyla 30 bin TL faizsiz kredi
verilmektedir. Burdur ilimizde söz konusu krediden yararlanmak için
esnaflarımızın müracaat ettikleri ancak kredi başvurularının şartlara uymadığı
gerekçesiyle geri döndürüldüğüyle ilgili şikâyetler gelmektedir. Bu bağlamda,
Burdur’da bazı esnaflarımızın kredi başvurularının önüne kontenjan engeli
konulduğu iddiaları doğru mudur? İlimizden kredi kullanmak için kaç esnafımız
başvuruda bulunmuştur? Bunların kaç tanesine kredi verilmiştir? Kredi
verilmeyişinin sebeplerinden biri de bir sonraki seçimde kredi kullananların oy
kullanacak olması mıdır?
Saygılarımla.
BAŞKAN
– Sayın Sarıhan…
20.- Ankara Milletvekili Şenal Sarıhan’ın, 24/2/1942’de
Yahudi göçmenleri taşıyan Struma gemisinin Sovyet denizaltısı tarafından
torpillenmesi olayının yıl dönümüne ve ülkenin güneydoğusunda yaşanan sorunlara
karşı herkesin duyarlı olması gerektiğine ilişkin açıklaması
ŞENAL
SARIHAN (Ankara) – Değerli Başkan, bugün yine bir öldürümün yıl dönümü,
insanlık tarihi için acı olan bir günü yaşıyoruz. Anımsayacaksınız, 1942
yılının kış aylarında, İkinci Dünya Savaşı’nın sürdüğü koşullarda ülkesindeki
zulümden kaçan 768 Yahudi göçmeni taşıyan Struma adlı gemi Romanya’nın Köstence
Limanı’ndan hareket ederek İstanbul’a gelmiş ancak yetmiş gün boyunca açıkta
bekletilmiş, daha sonra da Karadeniz’in uluslararası sularında 24 Şubat 1942
tarihinde bir Sovyet denizaltısı tarafından torpillenerek 1’i dışında tümünün
yaşamının yitirilmesine neden olunmuştur. 
Bu,
halklar arasındaki şiddet ve nefret bugün ülkemizin güneydoğusunda da ciddi bir
sorun olarak devam etmektedir. Bu soruna karşı hepimizin duyarlı olması,
Türkiye'nin insanlık tarihine yeni acılar bırakmaması gerektiği inancındayım…
(Mikrofon
otomatik cihaz tarafından kapatıldı) 
ŞENAL
SARIHAN (Ankara) – Vatandaşlarımızı hassasiyete davet ediyorum. 
BAŞKAN
– Sayın Şeker…
21.- İstanbul Milletvekili Ali Şeker’in, AKP’nin eski
hastanelerin bulunduğu yerleri AVM ve rezidans olarak değerlendirdiğine ve
halkın yaşadığı yerlerde sağlık tesisi bırakmadığına ilişkin açıklaması
ALİ
ŞEKER (İstanbul) – Sayın Başkan, Bakırköy Yenimahalle Kadın Doğum ve Çocuk
Hastalıkları Eğitim ve Araştırma Hastanesi olarak yapılmış olan ve yıllardır
oraya hizmet veren hastanenin yerine bir AVM yapımı söz konusu. Buranın arsası
yarın TOKİ tarafından ihaleye çıkarılmış durumda. 
Hastanelerin
insanların yaşadığı bölgelerin ortasında olması gerekiyor. Hâlbuki, AKP, eski
hastanelerin bulunduğu yerlere değerli arsa muamelesi göstererek buradaki
arsaları AVM ve rezidans olarak değerlendiriyor ve halkın yaşadığı yerlerde
sağlık tesisi bırakmadı. Daha öncesinde, Cennet Mahallesi’nde SSK hastanesi
olarak ayrılan yeri de yine rezidans olarak başka bir firmaya vererek, bir
yandaş firmaya vererek yine orada da bir hastane yapılmasını engellemişlerdi.
Biz diyoruz ki: İnsanların yaşadığı yerlerde hastaneler olsun. Bir yandan da
Ruh ve Sinir Hastalıkları Hastanesinin olduğu koruluktaki ağaçları
işaretleyerek orada ağaç kesimiyle ilgili bir hazırlık var. Oradaki ağaç kesimi
sonrası yine oraya da bir rezidans yapılacağıyla ilgili ciddi şikâyetler var.
Bu konuda doğaya ve çevreye bu kadar saygısız bir yönetim daha fazla doğayı
tahrip etmesin diyorum.
Teşekkür
ederim.
BAŞKAN
– Sayın Eseyan…
22.- İstanbul Milletvekili Markar Eseyan’ın, HDP’li bir
milletvekilinin Ankara saldırısını gerçekleştiren saldırganın taziyesine
gitmesini kınadığına ve bu olayın Meclisi yöneten Başkan Vekili tarafından da
lanetlenmesi gerektiğine ilişkin açıklaması
MARKAR
ESEYAN (İstanbul) – Sayın Başkan, değerli milletvekilleri; geçen çarşamba günü
29 vatandaşımızın ölmesine yol açan saldırıyı gerçekleştiren saldırganın
taziyesine giden HDP milletvekilinin bu hareketi vatandaşlarımızın vicdanını
çok ciddi şekilde yaralamıştır. Ben, milletimizin bu hassasiyetini burada
tekrar gündeme getirirken bunun geçiştirilecek bir olay olmadığını, bizzat bu
Meclisi şu anda yöneten sizin tarafınızdan da mutlaka eleştirilmesi ve
lanetlenmesi gerektiğini, siyaseti anlamsızlaştıran, şiddeti böyle öven ve
destekleyen bir hareketin de -eğer HDP hâlâ siyasetten vazgeçmediyse- mutlaka
dışlanması ve protesto edilmesi gerektiğini düşünüyorum ve kendisini tekrar
burada şiddetle kınıyorum.
Teşekkürler.

BAŞKAN
– Sayın Yalım…
23.- Uşak Milletvekili Özkan Yalım’ın, Zafer
Havaalanı’nın daha aktif hâle gelmesi için Uşak Havaalanı’ndaki uçuşların sık
sık iptal edildiğine ve Ulaştırma, Denizcilik ve Haberleşme Bakanından bu
konuda özel bir çalışma yapılmasını istediğine ilişkin açıklaması
ÖZKAN
YALIM (Uşak) – Teşekkür ederim Başkan. 
Benim
konuşmam ve de isteğim Ulaştırma Bakanımıza olacak. 
Uşak
ilimizde bulunan Uşak Havaalanı Müdiresiyle yaptığım görüşmede, Uşak
Havaalanı’ndan İstanbul’a haftada 3 veya 4 sefer olduğunu biliyoruz ancak
bölgedeki daha sonra açılan Zafer Havaalanı’nın daha aktif hâle gelmesi için
sık sık uçuşların iptal edildiğini de gözlemliyoruz. Hem Müdire Hanım’ın
rahatsızlığı, benim de rahatsızlığım, Uşak Havaalanı’nı körleştirip Zafer
Havaalanı’nı ayakta tutmak adına Uşak Havaalanı’nı kapatma operasyonudur. Buna
izin verilmemesi gerektiği kanaatindeyim ve de Ulaştırma Bakanından bu konuda
özel bir çalışma istiyorum.
Aynı
zamanda ülke dışında çokça bulunan yurttaşlarımızın da yaz itibarıyla ülkemize
gelmesi için Uşak Havalimanı’na ülke dışından da seferler yapılması gerektiği
kanaatindeyim.
Teşekkür
ederim.
BAŞKAN
– Sayın Ahrazoğlu…
24.- Hatay Milletvekili Mehmet Necmettin Ahrazoğlu’nun,
Diyarbakır’ın Sur ilçesindeki patlamada şehit olan Uzman Çavuş Yetkin Erşan’a
Allah’tan rahmet dilediğine ve Bakanlar Kurulunun (99/12354) sayılı Kararı’na
göre kaç kişinin işe yerleştirildiğini öğrenmek istediğine ilişkin açıklaması
MEHMET
NECMETTİN AHRAZOĞLU (Hatay) – Teşekkür ederim.
8
Şubatta Diyarbakır Sur ilçesinde hain PKK’ya düzenlenen operasyonlarda
yaralanan ve tedavi için Gülhane Tıp Akademisine getirilerek burada şehit olan
Uzman Çavuş Yetkin Erşan bugün Hatay Payas’ta toprağa verilmektedir. Şehidimize
Allah’tan rahmet, ailesine ve milletimize başsağlığı diliyorum.
Ayrıca
terör nedeniyle Genelkurmay Başkanlığının talebi, Bakanlar Kurulunun kararıyla,
99/12354 sayılı Kararı’yla iş hükmüne dayalı terhisleri ertelenen askerlerden
bugüne kadar kaç kişi iş başvurusunda bulunmuştur? Kaç kişi bu konudan
yararlanmıştır? Vatana hizmet övünç belgesi verilmiş bu insanlardan işe
yerleştirilmeyenler işe yerleştirilecek mi? Bu konuda Hükûmetimizden cevap
bekliyoruz.
Teşekkür
ederim.
BAŞKAN
– Sayın Dilipak…
25.- Kahramanmaraş Milletvekili Mehmet
Uğur Dilipak’ın, Meclis kürsüsünden PKK’ya “terör örğütü” diyemeyenlerin
barıştan bahsetmesinin inandırıcı olmadığına ve Ankara saldırısını
gerçekleştiren saldırganın taziyesine giden Van Milletvekili Tuğba Hezer
Öztürk’ün bu Meclise yakışmadığına ilişkin açıklaması
MEHMET
UĞUR DİLİPAK (Kahramanmaraş) – Sayın Başkan, bu ülkede artık insanlar ya
siyaset yapmalı ya da siyasetle silah arasına mesafe koymalı. Bunun için her
gün kürsüden hamasi nutuklarla “Hesap vereceksiniz.” şeklinde milleti tahrik
etmek isteyenlere bu Meclis ve bu millet gereken cevabı verecektir. Kürsüden
bir kez dahi PKK terör örgütüne “Terör örgütüdür.” diyemeyenlerin bu ülke için
barıştan ve barış hamiliğinden bahsetmesi inandırıcı değildir. Ben diyorum ki:
IŞİD terör örgütüdür, PKK, PJAK, PYD terör örgütüdür. Yüreğiniz yetiyorsa
sizler de “PKK terör örgütüdür.” deyiniz. Diyemezsiniz çünkü böyle bir iradeniz
yoktur. İradesi olmayanların bu ülkede söyleyecek bir lafı olmadığını belirtir,
Ankara’nın kalbine bomba koyan teröristi ziyaret eden…
(Mikrofon
otomatik cihaz tarafından kapatıldı) 
MEHMET
UĞUR DİLİPAK (Kahramanmaraş) – …Hezer’in bu ülkede bu Meclise yakışmadığını
belirtir, Genel Kurulu saygıyla selamlarım.
BAŞKAN
– Sayın Tüm…
26.- Balıkesir Milletvekili Mehmet
Tüm’ün, PYD Eş Genel Başkanı Salih Müslim’in Türkiye ’ye ziyaretleriyle ilgili
bilgi almak istediğine ilişkin açıklaması
MEHMET
TÜM (Balıkesir) – Teşekkür ederim Sayın Başkan. 
Hepimizin
bildiği üzere, PYD Eş Genel Başkanı Salih Müslim, birçok kez, açık ve gizli
olarak, Hükûmetin davetlisi olarak Türkiye’ye gelmiştir. Kendisinden, Özgür
Suriye Ordusu’na destek vermesi telkin edilerek Esad güçlerine karşı savaşması
istenmiştir. Ancak gelinen noktada, Hükûmetin isteklerini yerine getirmeyen
PYD, terör örgütü ilan edilmiştir. Şimdi soruyorum: Eğer PYD, Esad’a karşı
savaşı kabul etmiş olsaydı yine terör örgütü olarak kabul edecek miydiniz?
Salih Müslim Türkiye’ye kaç sefer geldi? Bu ziyaretler kimin isteğiyle
gerçekleştirildi? Salih Müslim’i ağırlamak için devlet bütçesinden harcama
yaptınız mı? Bu harcama ne kadardır, hangi bütçe kaleminden yaptınız? Örtülü
ödenekten yaptıysanız bunu açıklayacak mısınız?
BAŞKAN
– Sayın Yıldırım...
27.- Adıyaman Milletvekili Behçet
Yıldırım’ın, 21 Şubat Uluslararası Ana Dil Günü’ne ilişkin açıklaması
BEHÇET
YILDIRIM (Adıyaman) – Teşekkürler Başkan.
“…”(x)
Ben
de Dünya Ana Dil Günü’nü kutluyorum.
Ana
dillerine sahip çıkmayan, gönüllü asimile olan, yeri geldikçe “Ben de Kürt’üm.”
diyen ama Kürt halklarından, coğrafyasından rahatsız olan vekil arkadaşları,
Allah’tan dillerine sahip çıkmaya, mazlum Kürt halkının yanında durmaya davet
ediyorum ya da Kürt halkına hakaret etmeyi bıraksınlar, biat ettikleri yerlere
gönülden bağlı olsunlar, mutlu olsunlar. “Ben de Kürt’üm ama” cümlelerinin
Kürtleri rahatsız ettiğini hatırlatmak istiyorum.
BAŞKAN
– Sayın Türkmen...
28.- Adana Milletvekili Elif Doğan
Türkmen’in, Adana’da parklarda belli bir saatten sonra uyuşturucu bağımlıları
bulunduğu için vatandaşların o parkları kullanamadıklarına ve Mansurlu-İnderesi
arasıdaki yol konusunda Hükûmetten bilgi almak istediğine ilişkin açıklaması
ELİF
DOĞAN TÜRKMEN (Adana) – Teşekkür ederim Başkanım.
Adana
merkez ilçelerde, parklarda belli bir saatten sonra uyuşturucu bağımlısı
vatandaşlar bulunduğu için diğer vatandaşlarımız o parkları
kullanamamaktadırlar. Bu konuda İçişleri Bakanlığı bir çalışma yapmayı
düşünmekte midir? Bu, birinci sorum.
İkinci
sorum: Yine, Adana Kozan ilçesinde, Mansurlu-İnderesi arasında yol sorunu
vardır ve vatandaşlar bu konuda, ne yazık ki, özellikle kışın büyük sıkıntılar
yaşamaktadırlar. Bu konuda da Bakanlık bir işlem yapmayı, bir girişimde
bulunmayı düşünmekte midir? 
Teşekkür
ederim.
BAŞKAN
– Sayın Aksu...
29.- İstanbul Milletvekili İsmail Faruk
Aksu’nun, 26 Şubat Hocalı katliamının 24’üncü yıl dönümüne ilişkin açıklaması
İSMAİL
FARUK AKSU (İstanbul) – Teşekkür ederim.
Türk
dünyası, 26 Şubat 1992’de tarihin en acı olaylarından birini yaşadı. Ermeniler,
Azerbaycan’ın Dağlık Karabağ bölgesindeki Hocalı kentine girerek insanlık
tarihine kara leke olarak geçen bir katliama imza attılar. Hocalı’da 83’ü
çocuk, 106’sı kadın olmak üzere 613 kişi hunharca katledildi. Türk milletine
soykırımcı yaftası vurarak iftiralarla ülkemizi uluslararası toplum nezdinde
zan altında bırakan Ermeni zihniyetinin gerçekleştirdiği cinayetlerin görmezden
gelinmesi insanlığın gördüğü en büyük çifte standartlardan birisidir. Hocalı katliamı
Ermeni mezaliminin ve acımasızlığının her devirde devam ettiğini
göstermektedir. 
Bu
menfur hadiseyi nefretle kınıyor, Ermeni saldırılarıyla hayatını kaybetmiş
ecdadımızı rahmetle yâd ediyorum. Dünyayı çifte standartlı yaklaşımdan
vazgeçmeye ve Türkiye’yi mahkûm etmeye çalıştıkları soykırım yalanına karşı
Hocalı’yla…
(Mikrofon
otomatik cihaz tarafından kapatıldı)
BAŞKAN
– Sayın Sorgun…
30.- Konya Milletvekili Ahmet Sorgun’un,
21 Şubat Uluslararası Ana Dil Günü’ne ilişkin açıklaması
AHMET
SORGUN (Konya) – Teşekkür ederim Sayın Başkanım. 
Ana
dil günü dolayısıyla ifade etmek isterim ki farklılıklarımız
zenginliklerimizdir yoksa ayrılık sebebi değildir. Bu konuda Cenab-ı Hak Rum
suresinde “Göklerin ve yerlerin yaratılması dillerinizin ve renklerinizin
farklı farklı olması da Allah’ın varlığının ve kudretinin delillerindendir.
Şüphesiz bunu da bilenler için elbette ibretler vardır.” buyuruyor. Sayın
Yıldırım, Ahmedi Hani’den alıntı yaptı. Ahmedi Hani buyurur ki: “Öfke ve
kavgayı değil, sabrı ve barışı tercih edin çünkü bu, birliği ve beraberliği
olgunlaştırır.” Yine, Hazreti Mevlâna buyurur ki: Aynı dili konuşanlar değil,
aynı duyguları paylaşanlar anlaşır.”
Saygıyla
selamlarım. 
BAŞKAN
- Sayın Tor…
31.- Kahramanmaraş Milletvekili Fahrettin
Oğuz Tor’un, Kobani’de çatışmalarda yaralanan YPG’liler veya sivillerin
Türkiye'de tedavi edilip edilmediklerini öğrenmek istediğine ilişkin açıklaması
FAHRETTİN
OĞUZ TOR (Kahramanmaraş) – Ben bu soruyu geçmişte de sormuştum, net bir
cevabını alamadım, kaçamak bir cevap aldım, tekrar sormak istiyorum: Kobani’de
çatışmalarda yaralanan YPG’liler veya siviller Şanlıurfa’da devlet veya özel
hastanelerde, ilçeler dâhil, tedavi edilmiş midir, edilmiş ise kaç kişi tedavi
edilmiştir? Tedavi altına alınan kişilerin kimlikleri belirlenmiş midir? Tedavi
gören YPG’liler tedavilerinin ardından tekrar sınır dışına çıkarılmış mıdır,
içeride kalan var mıdır? 
Teşekkür
ederim. 
BAŞKAN
– Sön söz Sayın Çaturoğlu…
32.- Zonguldak Milletvekili Faruk
Çaturoğlu’nun, ülkemizin kalkınabilmesi için yer altı ve yer üstü kaynaklarının
etkin ve verimli bir şekilde değerlendirilmesi gerektiğine ilişkin açıklaması
FARUK
ÇATUROĞLU (Zonguldak) – Sayın Başkan, ülkemizin kalkınabilmesi için yer altı ve
yer üstü kaynaklarımızın etkin ve verimli bir şekilde değerlendirilmesi
gerekmektedir. Ancak, bu konuda uluslararası bir dayatmayla karşı karşıyayız.
Altın,
gümüş, bakır gibi madenlerinizi işletmeyeceksiniz. Hidroelektrik, nükleer
santral, termik santral yapmayacaksınız. Elektrikler kesildiğinde de “Nerede bu
devlet, nerede bu millet?” diyeceksiniz ve ülkemizin de kalkınmasının önüne
engel koyacaksınız. Ağaç kesildiğinde eğer orada maden yoksa hiçbir etki, bir
eylem yapmayacaksınız, sadece madenler işletildiğinde bunu yapacaksınız; bu,
çok yaman bir çelişkidir ama ülkemiz bu badireleri atlatacak, kalkınacaktır.
Saygılar
sunuyorum.
BAŞKAN
– Teşekkür ederiz sayın milletvekilleri.
Sayın
grup başkan vekillerine bakıyorum, söz isteyen var sanıyorum.
İDRİS
BALUKEN (Diyarbakır) – Var, var, sisteme giremiyoruz. 
BAŞKAN
– Açtıralım hemen sistemi.
Sayın
Akçay’dan başlayalım ve sırayla söz verelim. 
33.- Manisa Milletvekili Erkan Akçay’ın,
Artvin Cerattepe’de maden işletmesi açılması konusunda Artvinlilerin
görüşlerine başvurulması ve yer altı ve yer üstü kaynaklarının yolsuzluk
yapılmadan değerlendirilmesi gerektiğine, Danıştayın maden ruhsatı izinlerinin
doğrudan Başbakanın iradesine bağlanmasını hukuka aykırı bulduğuna ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Artvin
Kafkasör Yaylası Cerattepe bölgesinde 38 hektar alandaki Bakır ve Açık Ocak
Altın İşletme Projesi’nde altın madeni açılmasına karşı bölge halkının tepkisi
ve karşı koyuşu bir kitle refleksine dönüşmüştür. Pek çok kentimizde bu olaya
ilişkin gösteriler yapılmıştır ve zaman zaman yapılmaktadır.
Vatandaşlarımızın
kendi yaşam alanlarına ilişkin söz söyleme hakkı vardır; demokrasinin ilk
önceliği budur. Cerattepe’de tepeden inmeci bir anlayışla, maden şirketinin
açılmasından ziyade, Artvinlilerin bu konudaki görüşlerine mutlaka başvurulması
ve itibar edilmesi gerekmektedir. Halka karşı, demokrasiye ve temel insan
haklarına aykırı davranışları kınadığımızı belirtmek istiyorum. 
Ancak,
dikkatimizden kaçmaması gereken bir başka husus daha vardır. Cerattepe'nin
altından bir malum, meşhur inşaat firması çıktı, halkın, Türkiye'nin “Cengiz
İnşaat” diye bildiği. Hani, şu 17-25 Aralık yolsuzluk olaylarına ilişkin
“tape”lerde millete ve vatandaşlara küfreden şirketin sahibi. AKP’li bir kısım
devletlilerin kasası niteliğindeki ve “havuzcu” olarak bilinen bu kişinin AKP
dönemindeki hızlı yükselişinden büyük projelerine baktığımızda, Eti Bakır'ı,
Eti Alüminyum'u, Oymapınar Barajı’nı, Ilısu Barajı ihalesini, Ordu Havalimanı
ihalesini, Maltepe sahil dolgu ihalesi, Akdeniz Bölgesi ve İstanbul Avrupa
yakası elektrik dağıtım ihaleleri, Ankara-Sivas hızlı tren hattı ihalesi…
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlayacağım Sayın Başkan. 
BAŞKAN
– Ek süre veriyorum Sayın Akçay.
Buyurun.

ERKAN
AKÇAY (Manisa) – Teşekkür ederim Sayın Başkan. 
…üçüncü
havalimanı ihalesi, Mersin Akkuyu Nükleer Santrali’nin liman ve liman altı
ihalesi...
Elbette
ki biz ülkemizin kalkınması için yer altı ve yer üstü kaynaklarının
değerlendirilmesini isteriz ancak bunun çevreye, doğaya ve insan yaşamına saygı
ve özen içerisinde olması ve yolsuzluk yapılmaması şartıyla. Bir diğer şartımız
da bu ihalelerin yandaş geliştirme faaliyeti olmasının ötesinde ülke
ekonomisine artı değer kazandırması gerekir. 
Bu
çerçevede maden ruhsatlarına ilişkin 16 Haziran 2012 tarihli ve 2012/15 sayılı
bir Başbakanlık genelgesini de hatırlamak gerekiyor. Erdoğan'ın imzasını
taşıyan bu genelgeyle maden ruhsatlarının izinlerinin verilmesi doğrudan
Başbakanın iradesine bağlanmaktadır. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Son cümlem Sayın Başkan. 
BAŞKAN
– Peki. 
Sayın
Akçay, lütfen tamamlayınız. 
ERKAN
AKÇAY (Manisa) – Böylece Başbakanın izin ve rıza göstermediği hiç kimse maden
işletemeyecektir. Erdoğan'ın rant dağıtım sisteminde bu genelge küçük bir
örnektir. Danıştayın Kasım 2015'te bu genelgeyi hukuka aykırı bulduğunu
biliyoruz. Ancak son durumda uygulama nedir? Maden sahaları halen bir rant
dağıtım aracı olarak görülmeye devam edecek midir?
Bu
sorulara cevap verecek bir Hükûmet üyesi bakan var mıdır diyorum ve sözlerimi
tamamlıyorum. 
Teşekkür
ediyorum. 
BAŞKAN
– Teşekkür ederiz Sayın Akçay. 
Sayın
Baluken, buyurun. 
34.- Diyarbakır Milletvekili İdris
Baluken’in, Parlamentonun talimatla çalıştırılan bir kurum hâline
getirilmesinin kabul edilemez olduğuna, Cumhurbaşkanının vatana ihanet dışında
diğer suçlardan da yargılanması için Meclise öneride bulunduklarına ve hukuk
dışı olarak uygulanan sokağa çıkma yasaklarını kınadığına ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, değerli milletvekilleri; Başkanlık Divanının hemen arkasındaki yazıda
“Egemenlik Kayıtsız Şartsız Milletindir” yazıyor. Ama uzun süredir egemenliğin
kayıtsız şartsız milletten alındığına, Parlamentonun talimatla çalıştırılan bir
kurum hâline getirildiğine tanıklık ediyoruz. İki gün önce Başbakan Davutoğlu,
yaptığı açıklamada Ankara patlamasının olduğu gün Türkiye Büyük Millet
Meclisine emir verdiğini ifade etmiştir. Biz, bu emrin kime verildiğini merak
ediyoruz. Bir Başbakan nasıl olur da Parlamentoya emir verecek bir haddi, bir
cüreti kendinde bulur, merak ediyoruz. Bu ülkede “güçler ayrılığı, kuvvetler
ayrılığı” kavramı birileri tarafından rafa kaldırılmış olabilir ama hâlâ mevcut
hukuki mevzuatta tanımlanan çerçeve içerisinde kuvvetler ayrılığıyla ilgili
tanım bellidir, ortadadır. 
Diğer
taraftan, bugün yine, aynı şekilde 78 milyonun Cumhurbaşkanı değil sadece
AKP’nin Cumhurbaşkanı olduğunu pratikleriyle ortaya koyan Recep Tayyip Erdoğan
da Parlamentoya talimat üstüne talimat yağdırmıştır; HDP’li milletvekilleri ve
HDP hakkında ağza alınmayacak hakaretlerde bulunmuştur. Öncelikle şunu ifade
edeyim: Kullandığı hakaretlerin tamamını misliyle kendisine HDP Grubu olarak
iade ediyoruz.
Diğer
taraftan, dokunulmazlıklarla ilgili, fezlekelerle ilgili Meclise talimat veren
bir anlayışın, kendisini halkın, toplumun, milletin iradesi üstünde gören bir
anlayışın asla…
(Mikrofon
otomatik cihaz tarafından kapatıldı)
BAŞKAN
– Ek süre veriyorum Sayın Baluken.
İDRİS
BALUKEN (Diyarbakır) - …kabul edilemez olduğunu, bu konuda HDP’nin duruşunun da
son derece net olduğunu ifade etmek istiyoruz. Defalarca kürsüden de ifade
ettik. 550 milletvekilinin tamamının dokunulmazlıklarının kaldırılmasıyla
ilgili sürece en başta öneri sunan partiyiz. Yine, bu talimatları yağdıran
Cumhurbaşkanının da vatana ihanet dışında diğer suçlardan da yargılanmasının
önünün açılması için Mecliste öneride bulunuyoruz. Buyurun gelsinler, herkesin
yargılanma yolunu açalım. Bizim düşünce, ifade ve örgütlenme özgürlüğü”
ekseninde yaptığımız bütün siyasi çalışmalarla ilgili tek bir tereddüdümüz
yoktur. Bedel ödemek gerekirse her birimiz o bedeli ödemeye de hazırız. Ama
yolsuzluk yapanların, hırsızlık yapanların, ihaleye fesat karıştıranların,
yandaşlarına rant sağlayanların da…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Toparlıyorum Sayın Başkanım. 
BAŞKAN
– Açıyoruz Sayın Baluken. 
Buyurun.

İDRİS
BALUKEN (Diyarbakır) - …aynı tavrı sergilemelerini beklediğimizi ifade etmek
istiyoruz. 
AKP’nin
Cumhurbaşkanına da buradan ifade etmek istiyorum: Ses tonunu yükseltmekle
korkutacağı bir tek grup ya da milletvekili zümresi varsa orada oturuyorlar.
HDP Grubu, asla, Erdoğan’ın ses tonunu yükseltmesiyle korkacak, sinecek, geri
adım atacak bir grup değildir. Ses tonunu her yükselttiğinde, biz, içerisine
girmiş olduğu suçluluk psikolojisinin ve duymuş olduğu korkunun da aynı şekilde
büyüdüğü kanaatindeyiz. 
Diğer
taraftan, Cizre’de, Silopi’de, Sur’da ve İdil’de devam eden hukuk dışı ve yasa
dışı sokağa çıkma yasaklarını, orada uygulanan terör uygulamalarını kınıyoruz.
Yasa maddesinde de bu sokağa çıkma yasaklarıyla ilgili var olan hak ihlallerini
anlatmaya devam edeceğiz. 
Teşekkür
ediyorum. 
BAŞKAN
– Teşekkür ederiz Sayın Baluken. 
Sayın
Gök, buyurun. 
35.- Ankara Milletvekili Levent Gök’ün,
Cumhurbaşkanının vesayetçi anlayışına karşı Başbakan ile Meclis Başkanının
sorumluluğu olduğuna, bütçede ödenek devriyle ilgili Anayasa Mahkemesine
yaptıkları başvurunun bir an önce sonuçlanmasını beklediklerine ve devleti yöneten
bakanların gayriciddi tutumlarının Türkiye’yi bir ateş çemberine ittiğine
ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, Türkiye’de kurumlar arasındaki giderek belirginleşen ayrışma ve
özellikle Cumhurbaşkanının her türlü konuda bir vesayetçi yaklaşımı,
Türkiye'nin, şu andaki kurallarının ve Anayasası’nın altüst olduğu bir dönemi,
bir süreci bizlere işaret ediyor. Cumhurbaşkanının, hemen her konuda tahakkümcü
ve özellikle Meclis üzerine ipotek koyan bir anlayışı ve elbette ki iktidar
partisini ağır baskı altına alan yaklaşımlarıyla Türkiye bir çıkmaza girmek
üzeredir. Türkiye süratle bu tutumdan kurtulmak durumundadır. Cumhurbaşkanının
bu vesayetçi anlayışına karşı Başbakanın ve Meclis Başkanının sorumluluğu vardır.
Onlar bu işin neresindedir ve -kendilerine verilen talimatları- bir
cumhurbaşkanının acaba anayasal sınırlar içerisinde görev yapmasını
hatırlatacak kadar cesurlar mıdır? Bu konuları onlardan bir kere bekliyoruz.
Sayın
Başkan, 26 Şubat Cuma günü bütçe görüşmelerine başlayacağız. Geçen yıl yapılan
bütçe çalışmalarında bütçe tasarısına konulan 6’ncı maddeyle, Meclisin hakkı
olan bütçede ödenek devri ya da bütçenin ödenek yapma yetkisi Maliye
Bakanlığına devredildi. Biz bu maddenin iptali için Anayasa Mahkemesine
başvurduk ama -şurada dört gün sonra bütçe görüşmelerine başlayacağız-
böylesine hukuksuz bir şekilde dercedilen, AKP’nin oylarıyla geçen bu madde
konusunda Anayasa Mahkemesi şu ana kadar bir karar vermedi; kuvvetler
ayrılığının bir parçası olan yasamanın da özellikle Türkiye’deki herkesi
ilgilendiren bütçe konusunda, hepimizin harcamalarının denetlenmesi ve
gerçekten gereğinin yerine getirilmesi konusundaki hassasiyetini gözeterek bu
konudaki kararını bir an önce vermesi gerekiyor. Yani Anayasa Mahkemesi
kararları geriye doğru yürümediği için geçen yılki bütçeye etkisi olmayacaktır
ama…
(Mikrofon
otomatik cihaz tarafından kapatıldı)
BAŞKAN
– Ek süre veriyorum Sayın Gök, buyurun. 
LEVENT
GÖK (Ankara) – Anayasa Mahkemesinin kararları geriye doğru yürümediği için
geçen yıl çıkartılan bütçeye bunun bir etkisi olmayacaktır ama bu yıl Şubat
ayının 26’sında başlayacak bütçe görüşmelerinde çok esas bir kriter olarak
hepimize yol gösterici olacaktır. Bu nedenle Anayasa Mahkemesinin de görevini
hatırlamasını ve bu konudaki iptal kararımızı bir an önce sonuçlandırmasını
bekliyoruz. 
Ayrıca
Sayın Başkan, dün İçişleri Bakanının gensoru görüşmeleri sırasında ben bizzat
kürsüden İçişleri Bakanının yüzüne karşı pek çok konuda iddia sergiledim,
onları ifade ettim ama İçişleri Bakanı yaptığı konuşmada hiçbir iddiamıza yanıt
vermemiştir, hiçbir iddiamıza inandırıcı bir gerekçeyle yanıt vermenin ötesinde
olayın vahametini de kavrayamadığını bir kez daha ortaya koymuştur. 
Tablo
Türkiye açısından çok kritiktir, çok sıkıntılıdır yani ülkenin gidişatının kötü
olduğu bu ortamda bir yandan Anayasa Mahkemesinin, bir yandan Cumhurbaşkanının…

(Mikrofon
otomatik cihaz tarafından kapatıldı)
BAŞKAN
– Lütfen tamamlayınız Sayın Gök.
Buyurun.
LEVENT
GÖK (Ankara) - …ve bir yandan da devleti yöneten bakanların bu gayriciddi
durumlarının Türkiye’yi bir ateş çemberine ittiğini biz üzülerek görüyoruz. Şu
anda herkesin silkinmesi ve gerçekten görevini layıkıyla yapması gereken bir zaman
dilimindeyiz. 
Teşekkür
ederim.
BAŞKAN
– Teşekkür ederiz Sayın Gök.
Sayın
İnceöz…
36.- Aksaray Milletvekili İlknur
İnceöz’ün, Başbakan ve Cumhurbaşkanının haksız ve yersiz ithamlarla
suçlanmasını doğru bulmadığına, bütün partilerin terörle mücadele konusunda
ortak bir dil üretebilmesi gerektiğine, terör nedeniyle hayatını kaybedenlere
Allah’tan rahmet dilediğine ve sokağa çıkma yasaklarının vatandaşların yaşam
hakkını korumak için getirildiğine ilişkin açıklaması
İLKNUR
İNCEÖZ (Aksaray) – Sayın Başkan, teşekkür ediyorum.
Ben
de öncelikle şunu belirtmek istiyorum ki egemenlik kayıtsız ve şartsız
milletindir, bilakayduşart milletindir. Burada her birimiz milletimizden yetki
aldık. 
Geçtiğimiz
hafta içerisinde buraya yakın bir yerde, 200 metre kadar ileride bir yerde
patlamanın meydana gelmesiyle birlikte Meclisin çalışması konusunda
milletvekillerimiz bir karar almıştır. Böyle, dışarıdan… Sayın Başbakanımıza,
Sayın Cumhurbaşkanımıza ithamlar ile eleştirilerin birbirinden ayırt edilmesi
gerekiyor, hakaretin birbirinden ayırt edilmesi gerekiyor. Bunlar doğru
nitelemeler olarak…
İDRİS
BALUKEN (Diyarbakır) – Başbakan, “Emir verdim.” dedi mi demedi mi, onu açıkla.
İLKNUR
İNCEÖZ (Aksaray) – O konuşmanın içeriğine çok iyi bakmak lazım, yani ne geçmiş,
ne söylenmiş, onlara çok iyi bakmak lazım. Burada bunun kararı birlikte verildi.
Böyle bir istişare yapılmış olması “emir verdim” anlamına gelmez. Bunun bununla
karıştırılmaması lazım. 
Artı,
Sayın Başbakanımızı ve Sayın Cumhurbaşkanımızı, her fırsatta, Parlamento
çalışmalarında, sözde “eleştiri özgürlüğü çerçevesi içerisinde” deyip de bu
kürsüde, milletimizin kürsüsünde, milletimizin bize verdiği yetki çerçevesinde,
haksız ve yersiz ithamlarla suçlamayı doğru bulmadığımı, artık bu siyasi
sıkışmışlıktan kurtulmak gerektiğini, özellikle yeni argümanlarla… Ülkemizin,
evet, böyle zor bir coğrafyada, hemen aşağıda Suriye’de olan gelişmeler,
Irak’ta olan gelişmeler ve oradaki gelişmelerden kendilerine rol çıkaran terör
örgütlerine karşı ülkemiz içerisinde, ülkemiz sınırları içerisinde birliğine,
beraberliğine, dirliğine kasteden terör örgütüne karşı bu kadar haklı, bu kadar
meşru bir mücadeleyi sürdürdüğümüz bir dönemde, bütün partilerin burada ortak
bir dil üretebilmesi terörle mücadele konusunda… Ama bir bakıyoruz ki… 
(Mikrofon
otomatik cihaz tarafından kapatıldı) 
BAŞKAN
– Ek süre veriyorum Sayın İnceöz.
İLKNUR
İNCEÖZ (Aksaray) – …tam böyle önemli bir konuda, ülkemizin birlik ve
beraberliğini ilgilendiren bir konuda, bütünlüğünü ilgilendiren bir konuda bir
ve beraber durmak yerine bu Parlamentoda çok farklı sesleri duyuyoruz. Artık o
siyasi sıkışmışlıktan öte, Parlamentoda, terörle mücadele konusunda milletten
yetki alan herkesin -bu Parlamentoda milletimizi temsil ettiklerini iddia
ediyorlarsa- birlik ve beraberlik içerisinde, konuları ve gündemleri
saptırmadan, yekvücut içerisinde buradaki duruşunun bir kere çok net ve sağlam
olması lazım. Teröre karşı bu mücadele sürdürülürken burada ayrı bir dil
kullanılmaması lazım. İnce ince kelime, belagat sanatıyla beraber, sözde
terörle mücadeleye karşı duruyormuş gibi durup da bir taraftan destek veren
açıklamaların da ne Parlamentoda ne başka bir yerde ne 780 bin kilometrekare
içerisinde de yapılmaması gerekmekte. Ülkemiz böylesine zorlu bir mücadelede
iken net ve sağlam bir duruşu olması gerekmektedir.
(Mikrofon
otomatik cihaz tarafından kapatıldı)
BAŞKAN
– Tamamlayınız Sayın İnceöz.
İLKNUR
İNCEÖZ (Aksaray) - Ben bu duygu ve düşüncelerle özellikle doğuda, güneydoğuda,
ülkemizin çeşitli yerlerinde terör nedeniyle ve dünyada da aynı şekilde
hayatlarını kaybedenlere tekrar Allah’tan rahmet diliyorum. O bölgede özellikle
şehir içerisinde, ilçelerimizde sokağa çıkma yasağı… Bunların hiçbirisi
keyfiyetten alınmadı. Bunların her birisinin alınma sebebi, buradaki sokağa
çıkma yasaklarının uygulanmasının önemli bir hassasiyeti vardır ki oradaki
sivil vatandaşlarımızın yaşam haklarını koruyabilmek, sivil vatandaşlarımızın
kayıplarını en aza indirgeyebilmek. 
Ben
burada mücadeleyi sürdüren polisimize, askerimize ve sivil vatandaşlarımıza da
-PKK terör örgütünün yanında durmayarak ülkenin birliğinden, beraberliğinden
yana da tavır aldıkları için- her birine mücadelelerinde şükranlarımı arz
ediyor, teşekkür ediyorum. (AK PARTİ sıralarından alkışlar)
BAŞKAN
– Teşekkür ederiz Sayın İnceöz.
İDRİS
BALUKEN (Diyarbakır) – Sayın Başkan…
BAŞKAN
– Buyurunuz Sayın Baluken.
İDRİS
BALUKEN (Diyarbakır) – Sayın Başkan, sayın grup başkan vekili açıklaması
sarısında Başbakana ve Cumhurbaşkanına haksız ve yersiz ithamlarda bulunduğumu
iddia etti, açıkça sataştı. Sataşmadan söz istiyorum.
BAŞKAN
– Buyurun Sayın Baluken.
İki
dakika sataşmadan söz veriyorum.
VI.- SATAŞMALARA İLİŞKİN KONUŞMALAR
1.- Diyarbakır Milletvekili İdris
Baluken’in, Aksaray Milletvekili İlknur İnceöz’ün yaptığı açıklaması sırasında
şahsına sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum. 
Haksız
ve yersiz hiçbir ithamda bulunmadım. Sormuş olduğum soruya cevap verme
yetkisine sahip olan da siz değilsiniz. O gün, o açıklamada bulunan Kabineden
bir bakan burada duruyor ve o açıklamada Başbakan açık bir şekilde: “Ben
Türkiye Büyük Millet Meclisine emir verdim.” diyor. Bu kadar açık ve net. Bir
Başbakan eğer “Parlamentoya emir verdim.” diyorsa o ülkede artık demokrasinin
kırıntısı bile kalmamış demektir. Bunu bizim kabul etmemiz mümkün değil. 
Diğer
taraftan, demin ifade ettim, AKP’nin Cumhurbaşkanı her hafta sanki bir
siyasetçiymiş gibi muhtarları toplayıp, mülki amirleri toplayıp onlara
görülmemiş bir eziyet edercesine ağzına gelen her şeyi söyleyerek toplumu
kutuplaştırıyor. 
İLYAS
ŞEKER (Kocaeli) – Sen niye rahatsız oluyorsun? Toplayacak tabii.
İDRİS
BALUKEN (Devamla) – HDP hakkında ağza alınmayacak hakaretlerde, ithamlarda
bulunuyor. Demin ifade ettim, tekrar kürsüden de söylüyorum, hakaretlerin
tamamını misliyle ona iade ediyorum. Onun orada Parlamentoya istikamet
belirlemesine, Parlamentoya talimat vermesine, fezlekelerle ilgili, HDP’li
milletvekillerinin dokunulmazlıklarının kaldırılmasıyla ilgili süreçlerin
tamamına burada dik duruş gösterecek HDP Grubu oturuyor, oturmaya da devam
edecek.
Hodri
meydan, 550 milletvekilinin tamamının ve Cumhurbaşkanının da vatana ihanet
dışındaki hırsızlık, yolsuzluk, yandaşa rant sağlama, ihaleye fesat karıştırma,
tüm bu suçları kapsayacak olan yargılamaların önünü açalım, bundan kaçan kimse
yok. Orada öyle algı yönetmek, toplumu belli bir algı üzerinden kutuplaştırmak
yerine, siz de o da çıkın bu ülkeyi nasıl kan gölüne çevirdiğinizin hesabını
verin. Bu ülkede -içeride de dışarıda da- yürütülen yanlış politikaların, akan
her damla kanın sorumluluğu Hükûmet olarak, iktidar olarak ve onların üstündeki
vesayetçi anlayış olarak sizde ve saraydadır. (HDP sıralarından alkışlar)
BAŞKAN
– Teşekkür ederiz Sayın Baluken.
İLKNUR
İNCEÖZ (Aksaray) – Sayın Başkan…
BAŞKAN
– Buyurunuz Sayın İnceöz.
İLKNUR
İNCEÖZ (Aksaray) – Ben de aynı şekilde… Biraz evvel, “Ülkeyi kan gölüne
çevirdi.” demek suretiyle iktidarımızı ve partimizi suçlayıcı bir konuşma
yapmıştır, bir.
İkincisi:
Geçen hafta gerçekleşen olay sırasında…
BAŞKAN
– Sesiniz az çıkıyor Sayın İnceöz.
İLKNUR
İNCEÖZ (Aksaray) – …terör saldırısı neticesinde “Meclisin, Parlamentonun
çalışması için Başbakan talimat vermiştir.” şeklinde bir söylemi de tekrar
tekrar söylüyorum ki haksız ve yersiz bir söylemdi. Bununla ilgili sataşmadan
dolayı müsaadenizle söz istiyorum.
İDRİS
BALUKEN (Diyarbakır) – Bakan orada, bakan cevap versin.
BAŞKAN
– Buyurun Sayın İnceöz.
İki
dakika size de söz veriyorum. (AK PARTİ sıralarından alkışlar)
2.- Aksaray Milletvekili İlknur
İnceöz’ün, Diyarbakır Milletvekili İdris Baluken’in sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri; ben, şu, artık, her
birimize talimat verir şekilde ve her birimizin, neyi, nasıl yapacağına,
özellikle iktidar partisinin milletvekillerine, grup başkan vekillerine yönelik
böyle bir tavrı hoş karşılamadığımı özellikle belirtmek istiyorum. 
Biraz
evvel konuşmanızın içeriği çok netti; neye, kimin, nasıl cevap vereceğini
bizler de milletvekili arkadaşlarımız da çok net biliyor. Biz talimatı sadece
ve sadece milletimizden alırız, sizin talimatlarınızla da ne yapacağımızı
burada belirleyecek değiliz, öncelikle bu hususu çok açık ve net bir şekilde
vurgulamak istiyorum. 
OSMAN
AŞKIN BAK (Rize) – Onlar Kandil’den alıyorlar, Kandil’den.
İLKNUR
İNCEÖZ (Devamla) – Bunun dışında, işte “Türkiye’yi savaş ortamına ittiniz, kan
gölüne çevirdiniz.” Yani, bu ithamlar gerçekten, artık… Siz söyledikçe biz de
burada tutanaklara geçsin diye, tarihe not düşülsün diye söylemeye devam
edeceğiz.
Bu
ülkede 20 Temmuzdan itibaren başlayan, işte, Suruç katliamıyla -yine çok yakın
zamanda burada hep birlikte yaşadık- Ankara’da gerçekleştirilen patlamalar,
saldırılar -hepsinin hedefi- Türkiye’nin birliğine, dirliğine, insanımızın can
ve mal güvenliğine, emniyetine karşı yapılmış terör saldırılarıydı. Bakın,
Fransa bunu bir kere yaşadı, hemen olağanüstü hâl ilan etti, giriş çıkışlarını
kapattı, ordu şehrin içine girdi, Paris’in içerisine girdi ve iktidarıyla
muhalefetiyle toplumun her kesimi, medyası da dâhil olmak üzere hep birlikte
yekvücut bir duruş sergiledi. Ama ne yazık ki bizim ülkemize geldiğimizde, bir
bakıyorsunuz bir taraftan STK’lar başka bir açıklama yapabiliyor, bir taraftan
akademisyenler kendince başka bir açıklama yapıyor ama hepsinden önemlisi
Parlamentoya geldiğimizde burada her birimizin ortak dili, milletimizin dili,
ülkemizin güvenliği ve birliğinin dili olması gerekiyor ve teröre karşı her
birimizin yek bir duruş sergilemesi gerekmekte, işte bizde eksik olan bu. Onun
için de terörle mücadele konusunda bu söylemlerle ülkemizin kamu güvenliğini,
düzenini sağlama konusunda yıldırılabileceğini, bu konuda durdurulabileceğini
düşünmeyin.
(Mikrofon
otomatik cihaz tarafından kapatıldı) 
İLKNUR
İNCEÖZ (Devamla) – Konuşmamı tamamlamak istiyorum Başkanım. 
BAŞKAN
– Buyurun. 
İLKNUR
İNCEÖZ (Devamla) – Ülkemizdeki terör unsurları elindeki silahlarını bırakana
kadar, silahlı unsurlar bu ülkeyi terk edene kadar ve her birimizin,
vatandaşımızın can, mal güvenliğini temin eden ve hepsinden önemlisi oradaki
kardeşlerimizin yaşam hakkını temin edebilmek için, buradaki terörle mücadele,
meşru sınırlar içerisinde, hukuki sınırlar içerisinde haklı bir şekilde
sürdürülecektir. Bu söylemlerle burada doğru şekilde tarihe not düşmemiz
gerekmektedir. Bu ülkenin kırk yıldır başına musallat olan bir terör meselesi
vardır. Paris’in bir kerede yaşadığı olayı görüyoruz, karşılığında sergilediği
tavrı görüyoruz ve bizim de -bu mücadelemizde- sonuna kadar, ülke
vatandaşlarımıza bu tehdit ortadan kalkana kadar, Orta Doğu’daki o
karışıklıklardan, birileri birilerinin adına rol almaktan, rol kapmaktan,
taşeron olmaktan, bunun da tehdidi olmaktan ülkemizi çıkarana kadar bu
mücadelemiz sürecektir. 
Teşekkür
ediyorum. (AK PARTİ
sıralarından alkışlar) 
İDRİS BALUKEN (Diyarbakır) – Sayın Başkan, sayın hatip
bizim tarihe yanlış not düştüğümüz ve yine konuşmasının içeriğinde de
birilerine taşeron olmak gibi suçlamalar yöneltti. Sataşmalara cevap vereceğim.

HALİS DALKILIÇ (İstanbul) – Nasıl olsa vereceksiniz,
yormayın Sayın Baluken’i, verin efendim. İzaha gerek yok, verin. 
BAŞKAN – Buyurun. 
Süreniz iki dakika Sayın Baluken. 
3.- Diyarbakır Milletvekili İdris
Baluken’in, Aksaray Milletvekili İlknur İnceöz’ün sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS BALUKEN (Diyarbakır) – Evet, teşekkür ediyorum. 
Sayın Başkan, değerli milletvekilleri; burada grup başkan
vekilinin yapmış olduğu hiçbir açıklamada iktidarlarının, Hükûmetlerinin sorumluluğuyla
ilgili tek bir cümle duymadık. Siz var olan bir sorunu silahla çözmek
isteyebilirsiniz, savaşarak son kişiyi imha edinceye kadar bir yöntem
belirleyebilirsiniz, son PKK’liyi imha edinceye kadar bir yöntem
belirleyebilirsiniz, dış politikada El Nusra’yla, IŞİD’le, Ahrar el- Şam gibi
terör örgütleriyle iş tutabilirsiniz ama bu yürüttüğünüz politikaların
neticesinde ortaya çıkacak olan bütün sonuçların sorumluluğunu taşımayı da
bilmelisiniz, bizim söylediğimiz şey budur. Siz, hem içeride hem dışarıda
yanlış politikalar yürüttüğünüz için, yanlış yöntemlerle meseleleri ele
aldığınız için bu halk her gün çok ağır bedeller ödüyor, her gün ağır faturalar
ödüyor. Kahin olmaya gerek yok, daha da kötü olacak, bu günleri de arar duruma
geleceğiz. Yarın öbür gün bu fatura daha da ağırlaştığında buraya çıkıp bir
siyasi partinin linci üzerinden bu işin içerisinden sıyrılma anlayışıyla
davranırsanız, kusura bakmayın, biz karşınızda
dururuz, sorumluluğunuzu hatırlatırız. Siz öyle bilmem Hükûmetiyle, İçişleri
Bakanıyla kınayan bir pozisyonla bu işin içinden sıyrılan bir pozisyonda
değilsiniz. Ahmet Hakan’ın nenesinin kınama pozisyonuyla aynı tavrı
sergileyemezsiniz. Hesap vereceksiniz.
ZEKERİYA
BİRKAN (Bursa) – Hesabı verdik biz zaten.
İDRİS
BALUKEN (Devamla) – Bu politikalarla bu patlamalar, bu katliamlar, bu bedeller,
bu faturalar niye geliyor, gelip bunun hesabını vereceksiniz. 
İLYAS
ŞEKER (Kocaeli) – Siz koruyorsunuz onları! Ankara’da patlamayı yapan teröristin
cenazesine gidiyorsunuz, taziyesine gidiyorsunuz teröristin, destek oluyorsunuz
onlara!
İDRİS
BALUKEN (Devamla) – Hani ilkbahara kadar bitecekti, hani Başbakan ilkbahara
kadar artık terör diye bir mesele kalmayacak diyordu, ne oldu? 
OSMAN
AŞKIN BAK (Rize) – Kim saldırdı ya! Kim polisleri şehit etti ya!
İDRİS
BALUKEN (Devamla) – Şimdi bütün bunların tamamının sorumluluğu ortadayken…
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Sayın Başkan, ek süre istiyorum.
BAŞKAN
– Tamamlayınız Sayın Baluken.
İLYAS
ŞEKER (Kocaeli) – İstediği kadar ver süre, fark etmez!
İDRİS
BALUKEN (Devamla) – Bütün bunların sorumluluğu ortadayken buraya gelip bir linç
kültürü, ilk gün üzerinden bilmem bir deklarasyon linci, işte, yalanlarınız
dünyada, iç kamuoyunda ortaya çıkınca bir taziye linci üzerinden bu işin
içinden çıkamazsınız. 
İLYAS
ŞEKER (Kocaeli) – Kaçıncı taziye, kaçıncı!
İDRİS
BALUKEN (Devamla) – Biz sizinle, yapmış olduğunuz bu uygulamalarla 450’nin
üzerinde sivil insan katleden bir Hükûmetle aynı deklarasyonun altına imza
atmak zorunda değiliz, atmayacağız, bundan sonra da atmayacağız. Önce bunların
hesabını vereceksiniz, önce çıkıp halktan özür dileyeceksiniz, önce bu yanlış
yöntemlerden, politikalardan vazgeçeceksiniz, sonra gelip HDP’den imza alma
durumuna burada kavuşacaksınız. 
İSHAK
GAZEL (Kütahya) – Gerek yok!
İLYAS
ŞEKER (Kocaeli) – İmza atma yetkiniz yok ki!
OSMAN
AŞKIN BAK (Rize) – Ya, gerek yok zaten, partiler attı, gerek yok ki ne
konuşuyorsun! Partiler attı, partiler birlik gösterdi burada, gerek yok ki! Sen
suçluluk psikolojisini atmaya çalışıyorsun! 
İDRİS
BALUKEN (Devamla) – Onun dışında, uygulanan terör yöntemleri arasında ikircikli
yaklaşmak, iki yüzlü yaklaşmak, sivil ölümler arasına ayrım koymak ancak size
yakışır. Biz de bunu asla kabul etmeyiz.
Teşekkür
ediyorum. (HDP sıralarından alkışlar) 
BAŞKAN
– Teşekkürler Sayın Baluken.
İLKNUR
İNCEÖZ (Aksaray) – Sayın Başkan…
BAŞKAN
– Buyurun Sayın İnceöz. 
OSMAN
AŞKIN BAK (Rize) – Bak, partiler imza attı, gerek yok ki size! İster at ister
atma!
HALİS
DALKILIÇ (İstanbul) – İmza atma iradeniz yok! İmza atma iradeniz olsa
atabilirdiniz!
BAŞKAN
– Sayın milletvekilleri, bir saniye…
İLKNUR
İNCEÖZ (Aksaray) – Tutanaklara geçmesi adına özellikle belirtmek istiyorum.
Biraz evvel grup başkan vekilinin söylediği ithamları kabul etmediğimizi, hiçbir
terör örgütüne biz ayrım yapmaksızın terör örgütüne terör örgütü dediğimizi,
senin terör örgütün iyi, benim terör… Bu tavır bize yakışmaz, bize uygun
düşmez. Bu, başkalarının tavrı olabilir. Başkalarıyla bizim tavrımızı da burada
karıştırmamak gerekiyor. Adı ister DEAŞ olsun, ister IŞİD olsun, ister KCK
olsun, ister PKK olsun, burada ismini sayamayacağım üç harfli bir sürü terör
örgütü ve türevleri dâhil olmak üzere terör örgütlerinin hedefi insanlıktır ve
insanlık suçu işlemektedirler. Dolayısıyla biz bu terör örgütlerinin hiçbirini
birbirinden ayırt etmeksizin terör örgütü ilan ettik. DEAŞ da belki gözünüzden
kaçıyor olabilir, Türkiye'yi, ne yazık ki, yani bunu üzülerek söylüyorum, kendi
ülkesini bir terör örgütüyle iş birliği yapıyormuş gibi göstermek hakikaten bu
bizim ülkemizin manzaraları olabilir ancak ve ancak. Bunu kabul etmemiz mümkün
değil, Türkiye, yüzde 99’una yakını Müslüman olan bir ülke olmasına rağmen,
bugün DEAŞ’a IŞİD’e üye olan ülkelere, insanlara, bireylere, teröristlere
baktığınız zaman bunun çok gerisindedir. IŞİD’le bizi bir araya koymak, DEAŞ’la
bizi bir araya getirmek hakikaten yakışmıyor. Türkiye DEAŞ’ı terör örgütü ilan
eden ilk ülkelerdendir ve buna ilişkin de mücadelesini sürdüren bir ülkedir.
Türkiye'yi, Türkiye Cumhuriyeti devletini, Hükûmetini bir terör örgütüyle iş
birliği yapıyormuşçasına göstermenin bir kez daha yakışmadığını özellikle
belirtiyorum. Hiçbir terör örgütü, iyi kötü, böyle bir şey yok, bu bizim
üslubumuz, usulümüz, yaklaşımımız asla ve kata olamaz. Baştan beri terörle
ilgili mücadele konusundaki tavrımız açık ve nettir. Eğer bu ülkede halka bedel
ödetmek isteyen varsa bu -PKK terör örgütünün saldırısı, tehdidi altında olan-
PKK terör örgütüdür, o halka zulmeden terör örgütüdür. Bunları birbiriyle
karıştırmamak lazım. Bu anlamda da bir tavır ortaya konulacaksa evet, bir
deklarasyonun altına imza atmamış olabilirsiniz…
İDRİS
BALUKEN (Diyarbakır) – Atmayız tabii, sizle hiçbir deklarasyonun altına imza
atmayız.
İLKNUR
İNCEÖZ (Aksaray) – …ama en azından terör örgütlerinin hepsine bu Parlamento
çatısı altında ve milletten yetki almış milletvekilleri olarak terör örgütünün
tavırlarına karşı net bir duruş sergilemek lazım ve terör dilini de bir kenara
bırakmak gerekir. (AK PARTİ sıralarından “Bravo” sesleri, alkışlar) 
BAŞKAN
– Sayın milletvekilleri, gündeme geçiyoruz. 
Başkanlığın
Genel Kurula sunuşları vardır.
VII.- BAŞKANLIĞIN GENEL KURULA SUNUŞLARI
A) Duyurular
1.- Başkanlıkça, 2016 Yılı Merkezi Yönetim Bütçe Kanunu
Tasarısı ile 2014 Yılı Merkezi Yönetim Kesin Hesap Kanunu Tasarısı’nın
görüşmelerinde uygulanacak söz kayıt işlemleri ve usullerine ilişkin duyuru
BAŞKAN
– Sayın milletvekilleri, 2016 yılı Merkezi Yönetim Bütçe Kanunu Tasarısı ile
2014 yılı Merkezi Yönetim Kesin Hesap Kanunu Tasarısı’nın Genel Kurulda görüşme
takvimine ilişkin Danışma Kurulu önerisi 41’inci Birleşimde kabul edilmişti. 
Bütçe
ve kesin hesap kanunu tasarılarının Genel Kuruldaki görüşme programı Türkiye
Büyük Millet Meclisi İnternet sitesinde yer alacak ve bastırılarak sayın
üyelere dağıtılacaktır. 
Bütçeler
üzerinde şahısları adına söz almak isteyen sayın üyelerin söz kayıt işlemleri,
25 Şubat 2016 Perşembe günü 10.00 ile 10.30 saatleri arasında Cumhuriyet Halk
Partisi Grup Toplantı Salonunda Başkanlık Divanı kâtip üyelerince yapılacaktır.
Söz kaydını her sayın üyenin bizzat yaptırması gerekmektedir. Başkası adına söz
kaydı yapılmayacaktır. Belirtilen saatler sonrasındaki söz kayıtları Kanunlar
ve Kararlar Başkanlığında yapılacaktır. 
Sayın
üyelerin bilgilerine sunulur.
Meclis
araştırması açılmasına ilişkin üç önerge vardır, ayrı ayrı okutuyorum:
B) Meclis Araştırması Önergeleri
1.- İstanbul Milletvekili Mustafa Sezgin Tanrıkulu ve
28 milletvekilinin, çocuk cinayetleri ve çocukların uğradığı her türlü şiddet,
cinsel istismar, saldırı ve sömürü olaylarının araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/105)
Türkiye Büyük Millet Meclisi Başkanlığına
"Çocuk
cinayetleri ve çocukların uğradığı her türlü şiddet, cinsel istismar, saldırı
ve sömürü olaylarının önlenmesi için alınması gereken acil tedbirlerin
belirlenmesi" amacıyla Anayasa’nın 98'inci, İç Tüzük’ün 104 ve 105'inci
maddeleri gereğince Meclis araştırması açılması için gereğini saygılarımla arz
ederim.
1) Mustafa Sezgin Tanrıkulu  (İstanbul)
2) Özgür Özel  (Manisa)
3) Namık Havutça  (Balıkesir)
4) Ahmet Akın  (Balıkesir)
5) Mahmut Tanal  (İstanbul)
6) Erkan Aydın  (Bursa)
7) Candan Yüceer  (Tekirdağ)
8) Gamze Akkuş İlgezdi  (İstanbul)
9) Gülay Yedekci  (İstanbul)
10) Sibel Özdemir  (İstanbul)
11) Musa Çam (İzmir)
12) Ali Haydar Hakverdi  (Ankara)
13) Zeynel Emre  (İstanbul)
14) Şerafettin Turpcu  (Zonguldak)
15) Gürsel Erol  (Tunceli)
16) Onursal Adıgüzel  (İstanbul)
17) Didem Engin  (İstanbul)
18) Melike Basmacı  (Denizli)
19) Özkan Yalım  (Uşak)
20) Burcu Köksal  (Afyonkarahisar)
21) Tekin Bingöl  (Ankara)
22) Ünal Demirtaş  (Zonguldak)
23) Kadim Durmaz  (Tokat)
24) Atila Sertel  (İzmir)
25) Zülfikar İnönü Tümer  (Adana)
26) Haydar Akar  (Kocaeli)
27) Devrim Kök  (Antalya)
28) Okan Gaytancıoğlu  (Edirne)
29) Aytuğ Atıcı  (Mersin)
Gerekçe:
Çocuklarımıza
yönelik korkunç şiddet olaylarıyla karşı karşıyayız. On iki yıldır iktidarda
bulunan Hükûmetin ve ilgili bakanlığın nerdeyse hiçbir tedbir almaması, almayı
planladığına dair herhangi bir beyanatta bulunmaması ise daha korkunç
tablolarla karşı karşıya kalacağımıza dair kaygıları artırmaktadır.
Adalet
Bakanlığının verilerine göre, 5237 sayılı Türk Ceza Kanunu'nun içinde çocuklara
yönelik tecavüz eylemine de yer verilen, "Çocukların cinsel
istismarı" başlıklı 103’üncü maddesi çerçevesinde açılan dava sayısı 2006
yılında 2.414 iken, 2011 yılında 16.827'ye yükselmiştir. Bu kapsamda açılan
davalarda yüzde 697'lik bir artış söz konusudur. Uluslararası Çocuk Merkezi'nin
verilerine göre ise Türkiye'de Ocak 2010 ile Kasım 2013 arasında 377 çocuk
cinsel istismara uğramıştır. Resmî olmayan istatistikler ise Türkiye'de her 3
kız çocuğundan 1’inin ve her 5 erkek çocuğundan 1’inin cinsel istismara maruz
kaldığını göstermektedir.
Son
günlerde çocuklarımızın maruz kaldığı şiddet olaylarına cinayetler de eklenmeye
başlamıştır. 2014 yılının başından bu yana 13 çocuğumuz ölü bulunmuştur. Bu
çocuklardan 4'ünün canice öldürüldüğü kesinleşirken, diğer çocuklardan 4'ünün
bedeni havuz ve su kuyularında, 3'ü dağlık alanda, 1’i ise inşaatta
bulunmuştur. Çocuk Hakları Merkezi'nin Türkiye'de Çocuğun Yaşam Hakkı 2013
Raporu'na göre 2013 yılında Türkiye'de devlet eliyle ya da ihmalinden 633 çocuk
ölmüş, iş kazaları nedeniyle ise 89 çocuk hayatını kaybetmiştir.
Öte
yandan, şu anda, sadece Jandarma sorumluluğundaki bölgelerde 1.449 çocuğumuzun
kayıp olduğu belirtilmektedir.
Son
dört yıl içinde resmî kayıtlara geçen çocuk gelin rakamlarının ise 181 bine
ulaştığı kaydedilmektedir.
Türkiye'de
çocuklar tecavüze uğrarken, canice cinayetlere kurban giderken, küçücük
bedenleriyle evlenmeye ve çalıştırılmaya zorlanırken ülke yönetimini tek başına
elinde bulunduran, Mecliste çoğunluğa sahip iktidar partisinin hiçbir girişimde
bulunmaması beklenemez, kabul edilemez.
Anayasa'nın
41’inci maddesinde devlete, açık şekilde, her türlü istismara ve şiddete karşı
çocukları koruyucu tedbirleri alma görevi verilmiştir. Ayrıca, ülkemiz adına 25
Ekim 2007 tarihinde imzalanan ve 25 Kasım 2010 tarihinde 6084 sayılı Kanun’la
onaylanan Avrupa Konseyi Çocukların Cinsel Sömürü ve İstismara Karşı Korunması
Sözleşmesi uyarınca taraf ülkeler çocukların cinsel sömürü ve istismarını
engellemek ve bununla mücadele etmek, cinsel sömürü ve istismara maruz kalan
mağdurların haklarını korumak ve bu alanda ulusal ve uluslararası iş birliğini geliştirmek için
etkin tedbirler almakla yükümlüdürler.
Bu tablo
karşısında, çocuk cinayetleri ve çocukların uğradığı her türlü şiddet, cinsel
istismar, saldırı ve sömürü olaylarının önlenmesi için alınması gereken acil tedbirlerin
belirlenmesi için hiç vakit kaybetmeden bir Meclis araştırması açılması hayati
önem taşımaktadır. 
2.- İstanbul Milletvekili Mustafa Sezgin Tanrıkulu ve
27 milletvekilinin, kamuda çalışan avukatların sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/106)
Türkiye Büyük Millet Meclisi Başkanlığına
Kamuda çalışan
avukatların uzun zamandır giderilemeyen statü, teminat, mali ve özlük haklar,
yasal mevzuat, teftiş ve denetleme, vekâlet ücreti sorunlarının belirlenmesi ve
çözümlerinin araştırılması amacıyla Anayasa’nın 98'inci, İç Tüzük’ün 104 ve
105'inci maddeleri gereğince Meclis araştırması açılması için gereğini arz
ederim.
1) Mustafa
Sezgin Tanrıkulu (İstanbul)
2) Namık Havutça (Balıkesir)
3) Mahmut Tanal (İstanbul)
4) Ahmet Akın (Balıkesir)
5) Mustafa
Tuncer (Amasya)
6) Gülay Yedekci (İstanbul)
7) Atila Sertel (İzmir)
8) Erkan Aydın (Bursa)
9) Ali Haydar
Hakverdi (Ankara)
10) Candan
Yüceer (Tekirdağ)
11) Şerafettin
Turpcu (Zonguldak)
12) Gürsel Erol  (Tunceli)
13) Zeynel Emre  (İstanbul)
14) Musa Çam (İzmir)
15) Gamze Akkuş
İlgezdi (İstanbul)
16) Didem Engin (İstanbul)
17) Melike
Basmacı (Denizli)
18) Özkan Yalım (Uşak)
19) Burcu Köksal (Afyonkarahisar)
20) Tekin Bingöl (Ankara)
21) Yaşar Tüzün (Bilecik)
22) Ünal
Demirtaş (Zonguldak)
23) Kadim Durmaz (Tokat)
24) Zülfikar
İnönü Tümer (Adana)
25) Haydar Akar (Kocaeli)
26) Devrim Kök (Antalya)
27) Okan
Gaytancıoğlu (Edirne)
28) Aytuğ Atıcı (Mersin)
Gerekçe:
Ülkemizde kamuda
çalışan ve sayıları 3 bine yakın kamu avukatı olduğu tahmin edilmektedir. Kamu
kurumlarının yoğun iş yükünün bir parçasını da göğüsleyen kamu avukatları
çalışma koşulları ve aldıkları ücretlerle büyük bir mağduriyet yaşamaktadır.
Kamuda çalışan avukatların sorunları bağlı oldukları meslek kuruluşları
vasıtasıyla örgütlü olarak çeşitli toplantılarda belirtilmektedir. Kamuda
çalışan avukatların başlıca sorunları statü, teminat, mali ve özlük haklar,
yasal mevzuat, teftiş ve denetleme, vekâlet ücreti gibi sorunlardan
oluşmaktadır. Yıllardır kamuda çalışan farklı meslek grupları için yapılan
sayısız düzenlemeye rağmen, kamuda çalışan avukatlar için düzenlemeler
yapılamamıştır.
Kamuda
çalışan avukatlar görevleri gereği devleti mahkeme salonlarında temsil etmekte
ve kimi zaman milyon liralık davalarda, kimi zaman ise insan-devlet ilişkisinde
uzlaşma sağlayacak davalarda görev almaktadırlar. Davaların önemi ve büyüklüğü
göz önüne alındığında normal mesai saatleri içinde hazırlanılmasının mümkün
olmadığı görülecektir. Mesai kavramı olmayan, klasik deyimle eve iş getiren
kamuda çalışan avukatlar, yardımcı personel eksikliği yüzünden davalara
hazırlık sürecinde de sorunlar yaşamaktadırlar. Kamuda çalışan bir avukat
emeklilik hakkını kazandığı zaman yıllardır harcadığı emeğin karşılığını ek
göstergelerinin düşük olması nedeniyle alamamaktadır.
Hâkim
ve savcılar için yapılan düzenlemelere rağmen, kamuda çalışan avukatlar için
düzenleme yapılmaması, devletin kendi avukatına verdiği değeri açıkça
göstermektedir. Kamuda çalışan avukatların "Anayasa'da yer alan yargı
erkinin iddia (savcı) ve hüküm makamı (hâkimlerle) birlikte kurucu unsuru olan
savunma görevini, kamu adına yürütmemize, aynı fakülteyi bitirmemize, sınavla
mesleğe başlamamıza rağmen, geçmişte yargıçlarla aynı olan maaşlarımız şimdi
yarısına düşmüş durumdadır." söylemi mali ve özlük haklarda yaşanan
sorunları tek başına anlatmaktadır.
Kamuda
çalışan avukatların temsil ettikleri devlet tarafından haklarının korunması ve
iyileştirilmesi, yaşadıkları sorunların ve çözüm önerilerine yönelik çalışmalar
yapılması için Türkiye Büyük Millet Meclisi araştırması elzemdir.
3.- İstanbul Milletvekili Mustafa Sezgin Tanrıkulu ve
27 milletvekilinin, bitkisel yağ sektörünün sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/107)
Türkiye Büyük Millet Meclisi Başkanlığına
Bitkisel
yağ sektöründe ham madde yetersizliği, ithalata bağımlılık, tağşiş yapılması,
teknik ve sınai amaçlı ithal edilen yağların amacına uygun kullanılmaması,
gümrük rejimi sorunlarının, ayçiçeği yağında yaşanan rekor fiyat artışının
nedenlerinin araştırılması, etkili ve sürekli çözüm önerilerinin getirilmesi ve
çiftçi-yağ sanayicisinin korunması amacıyla Anayasa’nın 98'inci, İç Tüzük’ün
104 ve 105'inci maddeleri gereğince Meclis araştırması açılması için gereğini
arz ederim.
1)
Mustafa Sezgin Tanrıkulu  (İstanbul)
2)
Namık Havutça (Balıkesir)
3)
Mahmut Tanal  (İstanbul)
4)
Ahmet Akın  (Balıkesir)
5)
Atila Sertel  (İzmir)
6)
Erkan Aydın  (Bursa)
7)
Ömer Fethi Gürer  (Niğde)
8)
Gülay Yedekci  (İstanbul)
9)
Şerafettin Turpcu  (Zonguldak)
10)
Ali Haydar Hakverdi  (Ankara)
11)
Candan Yüceer  (Tekirdağ)
12)
Zeynel Emre  (İstanbul)
13)
Gürsel Erol  (Tunceli)
14)
Onursal Adıgüzel  (İstanbul)
15)
Didem Engin  (İstanbul)
16)
Melike Basmacı  (Denizli)
17)
Özkan Yalım  (Uşak)
18)
Tekin Bingöl  (Ankara)
19)
Gamze Akkuş İlgezdi  (İstanbul)
20)
Yaşar Tüzün  (Bilecik)
21)
Musa Çam  (İzmir)
22)
Ünal Demirtaş  (Zonguldak)
23)
Kadim Durmaz  (Tokat)
24)
Zülfikar İnönü Tümer  (Adana)
25)
Haydar Akar  (Kocaeli)
26)
Devrim Kök  (Antalya)
27)
Okan Gaytancıoğlu  (Edirne)
28)
Aytuğ Atıcı  (Mersin)
Gerekçe:
Türkiye
yağlı tohum üretimi 2014 yılında 2 milyon 741 bin ton olarak gerçekleşmiştir.
Bunun 1 milyon 200 bin tonu ayçiçeği olup bir o kadarı da pamuk tohumudur. Bu
üretime karşılık 2014 yılında yağlı tohum ve türevleri ithalatı ise 6 milyon
241 bin ton olmuştur. 2001 yılında 503 milyon dolar olan yağlı tohum ve
türevleri ithalatı 2014'te 4 milyar 286 milyon dolara ulaşmıştır.
Bitkisel
Yağ Sanayicileri Derneğinin (BYSD) yaptığı açıklamada Türkiye'nin yağlı tohum
üretimini artırmak zorunda olduğu, gerekli tedbirler alınmazsa ileriki yıllarda
ham yağ bulmakta bile güçlük çekileceği, hatta rafine edilmiş ambalajlı
yemeklik bitkisel yağ ithal etmek zorunda kalınabileceği belirtilmektedir.
Türkiye
2014 yılında ithal ettiği 6 milyon 241 bin tonluk yağlı tohum ve türevleri için
tam 4 milyar 286 milyon dolar ödemiştir. Bu konuda on üç yıl önceki ithalat
rakamları Türkiye'nin yağlı tohumlarda dışa bağımlılığının hangi boyutlara
geldiğini gözler önüne sermektedir. Türkiye'nin 2001 yılı yağlı tohum
ithalatının parasal değeri sadece 503 milyon dolar civarındadır.
Sektör
temsilcilerinin yaptığı açıklamalar, Türkiye'de bitkisel yağ üretim-tüketim
ihtiyacına uygun olmayan gümrük rejiminin uygulanmasının piyasada haksız
rekabet ve dengesizlikler oluşturduğunu göstermiştir. Türkiye'de AKP
Hükûmetinin yanlış politikaları yağ sanayicisini ithalata yönlendirmekte,
sektörü dışa bağımlı kılmaktadır. Yerli üreticiyi korumak, yağlı tohum
üretimini artırmak, yağ piyasasında düzenleyici ve denetleyici rol üstlenmek
Hükûmetin görev ve sorumluluğundadır.
Bitkisel
yağ üretiminde ham madde yetersizliği, ithalatta yüksek vergiler ve dolar
artışı yağ fiyatlarının son bir yılda yüzde 35 artmasına neden olmuştur. Fiyat
artışı beraberinde tağşişi de artırmıştır. Sektör temsilcileri “Ayçiçek diye
kanola, keten, soya ya da pamuk karışımlı ürün tüketiyor olabilirsiniz.”
uyarısında bulunmuştur.
Teknik
ve sınai amaçlı kullanılan yağlarda (soya, keten yağı vb.) gümrük vergisi çok
fazla artırılırken sıfır gümrükle ayçiçek yağının ithalatının yapılması, AKP
Hükûmetinin bitkisel yağ sektörünü istismara açık hâle getiren yanlış
politikalarının göstergesidir.
Bitkisel
yağ sektöründe ham madde yetersizliği sorununun ithalatla çözülmek istenmesi
içeride ve dışarıda "fırsatçılığın" önünü açmaktadır. Ham ayçiçek
yağı ithalatında yüzde 65 gibi yüksek bir vergi oranının alınması, piyasada ham
madde yetersizliğinin yarattığı dengesizliği daha da artırmaktadır.
Teknik
ve sınai amaçlı sıfır gümrükle getirilen yağların piyasaya sürüldüğü, ayçiçek
yağına kanola, keten, soya ya da pamuk yağları karıştırılarak tağşiş yapıldığı
iddia edilmektedir.
Yerli
üreticinin yeterince korunmadığı, bitkisel yağlarda yanlış gümrük rejimi
politikasının düzeltilmediği, teknik ve sınai amaçlı ithal edilen yağlar ve
tağşişle ilgili gerekli denetimlerin yapılmadığı iddialarıyla ilgili Meclis
araştırması açılması elzemdir.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
Birleşime
on dakika ara veriyorum.
Kapanma Saati: 15.38 
İKİNCİ OTURUM
Açılma Saati: 16.00
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Özcan PURÇU (İzmir) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 43’üncü Birleşiminin İkinci
Oturumunu açıyorum.
VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, Aksaray Milletvekili İlknur İnceöz’e teyzesinin, Bülent
Arınç’a ağabeyinin ölümleri nedeniyle başsağlığı dileğinde bulunduğuna ilişkin
konuşması
BAŞKAN
– Sayın İnceöz, biraz önce, içerde, dün teyzenizin vefat ettiğini öğrendim. Dolayısıyla
size ve ailenize öncelikle başsağlığı dileklerimi ifade etmek istiyorum,
teyzenize de Allah’tan rahmet diliyorum. 
Ayrıca,
Sayın Bülent Arınç’ın iki gün önce vefat eden ağabeyinden dolayı kendisine de
başsağlığı dileklerimi ifade etmek istiyorum. 
İLKNUR
İNCEÖZ (Aksaray) – Teşekkür ediyoruz. 
İDRİS
BALUKEN (Diyarbakır) – Sayın Başkan, bu konuda çok kısa bizlere de söz
verebilirsiniz başsağlığı için. 
BAŞKAN
– Peki, sayın grup başkan vekillerine de yerlerinden, taziye mesajları için,
birer dakika söz veriyoruz. 
Buyurun
Sayın Baluken. 
V.- AÇIKLAMALAR (Devam)
37.- Diyarbakır Milletvekili İdris
Baluken’in, Aksaray Milletvekili İlknur İnceöz’e teyzesinin, Bülent Arınç’a
ağabeyinin ölümleri nedeniyle başsağlığı dileğinde bulunduğuna ilişkin
açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Başkanlık
Divanının ifade ettiği hususlar konusunda biz de Halkların Demokratik
Partisinin görüşünü iletmek üzere söz almış olduk. 
Hem
AKP Grup Başkan Vekili Sayın İlknur İnceöz’e hem de Sayın Bülent Arınç’a
başsağlığı dileklerimizi iletiyoruz. Allah’tan rahmet diliyoruz yaşamını
yitiren, vefat eden yakınlarına. Acılarını paylaştığımızı ifade etmek
istiyoruz. 
Teşekkür
ederim.
BAŞKAN
– Teşekkürler Sayın Baluken.
Sayın
Akçay, buyurun. 
38.- Manisa Milletvekili Erkan Akçay’ın,
Aksaray Milletvekili İlknur İnceöz’e teyzesinin, Bülent Arınç’a ağabeyinin
ölümleri nedeniyle başsağlığı dileğinde bulunduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Ben
de Milliyetçi Hareket Partisi Grubu olarak Adalet ve Kalkınma Partisi Grup
Başkan Vekili Sayın İlknur İnceöz’ün teyzesinin vefatı nedeniyle taziyelerimi
sunuyorum. Kendilerine sağlık sıhhat ve teyzesine de rahmet diliyorum.
Ayrıca,
Manisalı hemşehrim ve Değerli eski Bakan ve Türkiye Büyük Millet Meclisinin
Başkanlığını yapan Sayın Bülent Arınç’ın da kıymetli ağabeyi hayatını
kaybetmişti. Buradan Sayın Arınç’a, ailesine başsağlığı dileklerimi iletiyorum.

Teşekkür
ederim Sayın Başkan.
BAŞKAN
– Teşekkürler Sayın Akçay.
Sayın
Gök, buyurun.
39.- Ankara Milletvekili Levent Gök’ün,
Aksaray Milletvekili İlknur İnceöz’e teyzesinin, Bülent Arınç’a ağabeyinin
ölümleri nedeniyle başsağlığı dileğinde bulunduğuna ilişkin açıklaması
LEVENT
GÖK (Ankara) – Sayın Başkan, elbette her ölüm, yakınları ve sevenleri açısından
tarifsiz acılar ve kederler bırakıyor. Biz de anne yarısı olan teyzesini
kaybeden AKP Grup Başkan Vekili Sayın İlknur İnceöz’e başsağlığı diliyoruz.
Ölen teyzesi açısından da Allah’tan rahmet diliyorum.
Yine,
aynı şekilde, Meclisimizin eski Başkanlarından ve önceki hükûmet dönemlerinde
Başbakan Yardımcılığı yapan Sayın Bülent Arınç’ın da ağabeyini kaybetmiş
olmasının biz de üzüntüsünü paylaşıyoruz. Sayın Arınç ailesine de başsağlığı
dileklerimizi iletiyoruz.
BAŞKAN
– Teşekkürler Sayın Gök.
Sayın
İnceöz, buyurun.
40.- Aksaray Milletvekili İlknur
İnceöz’ün, başsağlığı dilekleri için teşekkür ettiğine ve Bülent Arınç’a
ağabeyinin ölümü nedeniyle başsağlığı dileğinde bulunduğuna ilişkin açıklaması
İLKNUR
İNCEÖZ (Aksaray) – Sayın Başkanım, ben başta şahsınız olmak üzere, tüm grup
başkan vekillerimize bu ince ve nazik başsağlığı dilekleri için çok teşekkür
ediyorum.
Partimizde
geçmiş dönemde uzun süre Bakanlık yapmış Manisa Milletvekilimiz Bülent Arınç
Bey ağabeyini kaybetmiştir. Ben de tekrar kendilerine başsağlığı dileklerimi
buradan iletmek istiyorum.
Çok
teşekkür ediyorum.
BAŞKAN
– Teşekkürler Sayın İnceöz.
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır. Okutup işleme alacağım ve
oylarınıza sunacağım:
IX.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili
Diyarbakır Milletvekili İdris Baluken tarafından, AKP Hükûmetleri boyunca belli
bazı şirketlere kamu eliyle sağlanan rantlar kapsamında ortaya çıkan ekolojik
tahribatlar ve rantiyer tipi sermaye süreçlerinin araştırılması amacıyla
24/2/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 24 Şubat 2016 Çarşamba günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
24/02/2016
Türkiye Büyük Millet Meclisi Başkanlığına
Danışma
Kurulu 24/02/2016 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 İdris
Baluken
 Diyarbakır
 Grup
Başkan Vekili
Öneri:
24
Şubat 2016 tarihinde Diyarbakır Milletvekili Grup Başkan Vekili İdris Baluken
tarafından (1179 sıra numaralı) AKP Hükûmetleri boyunca belli bazı şirketlere
kamu eliyle sağlanan rantlar kapsamında ortaya çıkan ekolojik tahribatlar ve
rantiyer tipi sermaye süreçlerinin araştırılması amacıyla Türkiye Büyük Millet
Meclisine verilmiş olan Meclis araştırma önergesinin Genel Kurulun bilgisine
sunulmak üzere bekleyen diğer önergelerin önüne alınarak 24/02/2016 Çarşamba
günlü birleşiminde sunuşlarda okunması ve görüşmelerin aynı tarihli
birleşiminde yapılması önerilmiştir.
BAŞKAN
- Halkların Demokratik Partisi Grubu önerisinin lehinde ilk konuşmacı
Diyarbakır Milletvekili Sayın Altan Tan. 
Buyurun.
(HDP sıralarından alkışlar)
Sayın
Tan, süreniz on dakika.
ALTAN
TAN (Diyarbakır) – Teşekkür ederim Sayın Başkan.
Sayın
Başkan, değerli arkadaşlar; biliyorsunuz, son günlerde Türkiye’nin yaşadığı
birçok elim hadisenin yanında Artvin’de de çok önemli bir halk direnişi cereyan
ediyor. Nedir bu? Çok kısa bir ifadeyle, Artvin’in Cerattepe mevkisinde bir
şirkete verilen maden ruhsatı ve maden çıkarma çalışması var. Bununla ilgili
olarak 50 binin üzerinde ağaç kesilecek, çevre tahrip edilecek; Artvin halkı da
AKP’lisiyle, CHP’lisiyle bu işin karşısında, direniyor ve biraz önce de
İnternet sitelerine düşen bir bilgiye göre bu maden arama faaliyeti durdurulmuş
bulunuyor. 
Şimdi,
değerli arkadaşlar, birkaç noktadan yaklaşacağız bu işe. Önce, neden halka
rağmen bu işleri yapıyor mevcut iktidar? Bunu defalarca sorduk ve şu an vermiş
olduğumuz bu Meclis araştırması önergesinin neredeyse bire bir aynısını,
benzerini bundan iki sene evvel yine benim kendi imzamla, “Altan Tan,
Diyarbakır Milletvekili” imzasıyla bu Meclise takdim etmişiz ancak iki yıl önce
de bununla ilgili iki milim bir mesafe kat edememişiz. Ve daha sonra, yine
benim üç yıl önce, 2013 yılında verdiğim bir soru önergesi var, yine bu
konularla alakalı ve aynı firmayla alakalı; onunla ilgili gelen cevapları da
sizlere arz edeceğim biraz sonra.
Değerli
arkadaşlar, Gezi olayında da böyle oldu. Ve sonra iş öyle bir noktaya getirildi
ki halkın çok masumane, içten duygularla karşı çıktığı Taksim Meydanı
düzenlemesi, neredeyse rejime bir isyan hareketi hâlinde değerlendirilir oldu.
Öyle bir noktaya geldi ki “Gezi” lafını ağzına alan, neredeyse lanetli
sayılmaya başlandı. 
Değerli
arkadaşlar, halkı bu kadar karşıya alma, halka rağmen aldığınız kararlı inadına
uygulama inan edin size de, bize de, memlekete de bir hayır getirmez. Benzer
şeyler bundan önce Edremit’te de yaşandı, Marmaris’te de yaşandı ve bunun çok
daha büyüğü Hasankeyf’i sular altında bırakacak Ilısu Barajı tartışmalarında
yaşandı. Ilısu Barajı yapılırken de dünyada ve Türkiye’de ne kadar tarihten,
kültürden, sanattan, arkeolojiden anlayan insan varsa dedi ki: “Bu proje,
yüzyıllık bir enerji ihtiyacının çok cüzi bir kısmını karşılayacak. Bir barajın
ömrü yüzyıl ve şu an hidroelektrik santrallerin ürettiği enerji de dünyada
üretilen enerjilerin içerisinde çok düşük bir yer elde ediyor. Çok daha farklı
enerji elde etme imkânları var dünyada, yapmayın bunu.” Israrla bu baraj da
yapıldı ve bu yıl sonunda su tutmaya başlayacak. 
Şimdi,
değerli arkadaşlar, halka rağmen halkçılık… Bu öyle bir şey de değil. Yani,
halka rağmen halkçılık yanlış. Bunu Türkiye’de denedik belli bir dönem,
Cumhuriyetin ilk yıllarında denedik. Bunun doğruluğu yanlışlığı ayrı bir şey
ama şu an yapılan halka rağmen halkçılık da değil, halkın tepkisine rağmen,
direncine rağmen belli bir kesimi kayırma, rant, hırsızlık ve yolsuzluk.
Değerli
arkadaşlar, bununla ilgili o kadar çok şey söylendi ki bu Meclis kürsüsünde,
hatta bir gün büyük tartışmalardan sonra bu Meclis saatlerce görüşmelerine ara
vermek zorunda kaldı.
Bir
firma var ortada, hangi taşın altını kaldırıyorsanız o firma çıkıyor: Cengiz
İnşaat. Ve bu inşaat firmasının sahibi Mehmet Cengiz Bey...
AHMET
YILDIRIM (Muş) – Küfürbaz.
ALTAN
TAN (Devamla) – ...bir gece VIP salonunda geldi önüme, diklendi, dedi ki:
“Altan Tan, benden ne istiyorsun?” “Kardeşim, senden hiçbir şey istemiyorum.
Sen bu kadar iş almışsın, bu kadar tesadüf üst üste gelir mi?” dedim.
Bakın,
şimdi, alınan işleri üst üste koyuyorsunuz, sadece bir işte, bir
konsorsiyumdaki rakam 22,1 milyar euro. İstanbul üçüncü havaalanı, Boğaziçi
Elektrik Dağıtım, Ilısu Barajı, Ankara-Sivas hızlı demir yolu projesi,
Hasankeyf üzerine yapılan yeni köprüler; sayıyorsunuz, sayıyorsunuz,
sayıyorsunuz bunları ve üst üste koyduğunuz vakit astronomik rakamlar çıkıyor.
İDRİS
BALUKEN (Diyarbakır) – Hepsini bir kişiye mi vermişler?
ALTAN
TAN (Devamla) – Aynı firma. 
Ve
şöyle bir savunma yaptı bana: “Ben otuz küsur yıllık şirket sahibiyim.” dedi
böyle biraz da kabadayılanarak. Dedim ki: “Kardeşim, ben de otuz beş yıllık
inşaat mühendisiyim. Benim babam tüccar müteahhit, dedem tüccar, dedemin babası
tüccar, dedemin dedesi tüccar. Halep kervanlarından, Musul’dan, İstanbul’dan
Kahire’ye kadar kervan kaldırıyorlardı. Bu kadar tesadüf üst üste gelir mi?” 
Peki,
üst üste geldi, kabul ettik, bunu da kabul ettik yani bir şirket, bir holding,
bir firma o memleketin en güçlü firmasıdır, en iyi iş yapan firmasıdır; bizim
gibiler beceriksiz kalmıştır, yetersiz kalmıştır. Otuz beş yıllık inşaat
mühendisidir Altan Tan ama 35 milyon dolarlık bir iş alamamıştır, bu, onun
beceriksizliğidir -tırnak içinde- kabul edelim. Aynı firmanın 422 milyon yani
eski parayla 422 trilyon vergi borcu sıfırlanıyor, sıfır.
İDRİS
BALUKEN (Diyarbakır) – Yazıklar olsun!
ALTAN
TAN (Devamla) – Sıfır yani azaltılma, indirme değil. Ve bu, indirildiği,
sıfırlandığı tarih itibarıyla 300 milyon dolara tekabül ediyor, bugünkü kurla
900 milyon, 900 trilyon.
İDRİS
BALUKEN (Diyarbakır) – Haram olsun, haram!
AHMET
YILDIRIM (Muş) – Onu havuza veriyor, havuza. 
ALTAN
TAN (Devamla) – Şimdi, bunu sormuşum ben. Ne zaman? 2013’te, işte soru önergem
burada. Maliye Bakanı -hemşehrim, yakın köylüm- Mehmet Şimşek’in de cevabı var.
Diyor ki: “Vergi takdir komisyonları belli kurallar içerisinde işler, bunun
belli bir mahremiyeti vardır, usulleri vardır. Bu 300 milyon dolar, bugünkü
kurla 900 trilyonluk bu indirimi biz size açıklayamayız.” 
Sayın
Mehmet Şimşek, sevgili köy komşum; vergi takdir komisyonunun usulleri nedir,
gel ben sana anlatayım. Benim babam kırk yıl evvel Diyarbakır’ın vergi takdir
komisyonunda bu işlere bakıyordu üye olarak, ticaret odasının temsilcisi
olarak, kırk yıl evvel. Gel ben sana anlatayım, ben bunları çocukluğumdan
biliyorum. 422 trilyon bu vergi eğer haksızsa niye verdin bu adama? Bugünkü
kurla -tekrar diyorum- 900 trilyon. Niye kestin bu cezayı adama? Yazık, günah!
Peki, haklı bir ceza kestin, bu nasıl sıfıra indi? İşte bunları sorduğumuz
zaman da adam geliyor, VIP’te önümüze çıkıyor, diyor ki: “Sen benden ne
istiyorsun?” Ve ondan sonra da çıkıp “Milletin nokta, nokta, nokta, bilmem
neyine ne edeyim.” diye laflar ediyorlar, dalga geçiyorlar. 
Değerli
arkadaşlar, mesele bu, mesele bu. Bunlara bir cevap vermeniz lazım. Bakın,
bunların hepsi evraklı, belgeli, kayıtlı, burada konuşulmuş, devletin kayıtları
var. “Efendim, biz yatırımcıya yardım edeceğiz…” 
Bakınız,
Türkiye Rus uçağının bombalanmasıyla ciddi bir turizm ve ihracat krizi yaşadı,
yaşıyor; feryat ediyor turizmci ve ihracatçı. Hemen Turizm Bakanlığı toplandı,
Maliye Bakanlığı toplandı, Başbakan Yardımcısı dedi ki: “Bütün turizmcilerin ve
-dün de- ihracatçıların mevcut bütün kredileri ertelenecek. İki, yeniden
yapılandırılacak; üç, yeni krediler verilecek.” 
Bölge
yanıyor şu an. Bir senedir bütün illerde, Diyarbakır’dan, Hakkâri’den Van’a
kadar ithalat durmuş, ihracat durmuş, müteahhitlik durmuş, sanayi durmuş; Habur
Kapısı durmuş, her şey durmuş. Kim haklı, kim haksız, niye oldu -aynen Rus
uçağının bombalanması gibi- bu siyasi bir konu. Ama sen bölgedeki vatandaşın
daha kredi borçlarını bile ertelemedin, yeni kredi vermedin, yeniden
yapılandırmadın; Diyarbakır Ticaret Odasına randevu vermiyorsun hâlâ,
bakanlardan bir aydır, iki aydır, üç aydır randevu istiyorlar, bu randevular
yok. Dert çok, vakit bitti. 
Saygılar
sunuyorum. (HDP sıralarından alkışlar) 
BAŞKAN
– Teşekkür ederiz Sayın Tan. 
Grup
önerisinin aleyhinde ilk söz, İstanbul Milletvekili Sayın Harun Karaca’ya
aittir. 
Buyurun.
(AK PARTİ sıralarından alkışlar)
Sayın
Karaca, süreniz on dakika. 
HARUN
KARACA (İstanbul) – Teşekkür ederim Sayın Başkan. 
Değerli
arkadaşlar, yüce Meclisimizi ve ekranları başında bizleri izleyenleri saygı ve
hürmetle selamlıyorum.
Buradan
da şehitlerimize rahmet, gazilerimize selamet, yaralılarımıza acil şifalar
dileyerek sözlerime başlamak istiyorum. 
Konu,
Cerattepe. Cerattepe’yle ilgili çok fazla bir şey söylemiyorum. Zira, zaten
Cerattepe’yle ilgili konuşmaya çıkan arkadaşlar da çok fazla bir şey söylemedi,
ihalelerle ilgili buradan bilgi verdi. Zaten Sayın Başbakanımızın bununla
ilgili şu anda toplantısı var. Medyaya düştüğü kadarıyla bildiğimizi buradan
ifade edeyim: Hukuki süreç tamamlanıncaya kadar işlemler durduruldu. Onun için
buradan Cerattepe’yle ilgili fazla bir şey söylemek istemiyorum. 
İkincisi,
Türkiye’de şöyle bir gariplik var: Biz hidroelektrik santraller yapmaya
kalktığımız zaman “Çevre kirliliği olur.” diyorlar ve saldırıyorlar. Nükleer
enerji santralleri yapmaya kalktığımız zaman, efendim “Patlar.” diyorlar,
saldırıyorlar. Rüzgâr enerjisi yapmaya kalktığımız zaman da aynen söylenen söz
şu: “Kuşlar ölür.” diyorlar. 
Arkadaşlar,
bakın…
ALTAN
TAN (Diyarbakır) – Rüzgâra, güneşe bir şey diyen yok.
HARUN
KARACA (Devamla) – Sabırlı ol, sabırlı ol; ben sizi dinledim.
Şimdi,
biz idare lambasıyla mı idare edeceğiz yahut da sanayiyi nasıl geliştireceğiz? 
AHMET
YILDIRIM (Muş) – Tezek.
HARUN
KARACA (Devamla) – Şimdi, bu iddiada bulunanlar, örneğin ben bir iki tane rakam
vereceğim, asıl konuma geçeceğim: Amerika’da 104 tane nükleer enerji santrali
var. Amerika’daki 104 tane nükleer enerji santraline karşılık oradaki
çevreciler, Greenpeace’ciler -şu anda hemen bilgisayarınızdan bakabilirsiniz,
orada 104 tane enerji santrali kurulmuş, devam ediyor- 250 milyon nüfuslu
Amerika’da ne yapmışlar? Sosyal medyada 150 bin kişi onları takip ediyor.
Türkiye’de daha bismillah demişiz, enerji santralinin temelini atmışız,
Türkiye’de 409 bin insan takip ediyor. Buradaki amaç ne, biliyor musunuz?
Türkiye kalkınmasın, Türkiye gelişmesin, sanayisi gelişmesin, yerlisi
gelişmesin, ihracatı gelişmesin vesair vesair vesair… 
Kusura
bakmayın arkadaşlar, siz isteseniz de istemeseniz de biz madenimizi de
çıkaracağız, enerjimizi de üreteceğiz ve Türkiye’yi kalkındıracağız.
Bakın,
biz 10 seçimdir bu milletin huzurundayız, 10 seçimdir ve 10 seçimin sonunda,
hamdolsun, 1 Kasım seçimlerinde en son yüzde 49,5 oy alarak bu milletin
huzurundan çıktık ve bu Parlamentoya geldik. Biz her girdiğimiz genel
seçimlerde 34,5-35’le girdik, en son seçimde yüzde 49,5’la çıktık.
BÜLENT
TURAN (Çanakkale) – Bravo!
HARUN
KARACA (Devamla) – Ve bu oyun ağırlığını her zaman taşıdık ve bundan sonra da
taşımaya devam edeceğiz. 
Hiçbir
zaman şunu yapmadık: Yüzde 49,5 oy aldık diye yüzde 50,5’u biz sorumlu
tutmadık. Ya? Sorumlu kendimizi tuttuk, dedik ki: Biz niye o insanların yüzde
50,5’inin oyunu alamadık? Ama siz, 7 Haziran seçimlerinde yüzde 13 oy aldınız,
bakın, beş ay o oyun ağırlığını taşıyamadınız. Niye? Ondan sonra millet
tokadını vurdu, yüzde 10’lara düştünüz ve bundan sonra bir seçim daha olsa,
millet en büyük tokadını atacaktır, bundan hiç şüpheniz olmasın. (AK PARTİ
sıralarından alkışlar)
İDRİS
BALUKEN (Diyarbakır) – Seçim sonuçlarını konuşmuyoruz, yandaş şirketleri
konuşuyoruz.
AHMET
YILDIRIM (Muş) – Bir de tezeği anlat, enerji politikaları…
HARUN
KARACA (Devamla) – Ve geliyorum özellikle dünkü gensoru meselelerine. Dünkü
gensoru meselesini de arkadaşlar, burada ibretle izledik. Bakın, şunu
söyleyeyim buradan, çok açık yüreklilikle söylüyorum: Biz şayet bu
operasyonları yapmasaydık 1 Kasım seçimlerinde millet bize gensoru verirdi ve
bizi millet Hükûmetten düşürürdü. Bilesiniz ki eğer İçişleri Bakanımız bu
operasyonları yapmasaydı, bu operasyonları yapmayan İçişleri Bakanına AK PARTİ
Grubu önergesini verir, gensorusunu verir İçişleri Bakanını düşürürdü. Onun
için buradan huzurlarınızda Hükûmetin başındaki Başbakanımızı da, İçişleri
Bakanımızı da, tebrik ediyorum, kutluyorum.
Şimdi,
“hendeğe destek partisi” denen bir parti var, HDP olarak geçiyor. Şimdi,
hendeğe destek partisi… Özellikle buradan arkadaşlar şunu ifade etmek istiyorum:
Lütfen herkes aklını başına alsın. Amerika’da 11 Eylül saldırıları oldu,
oradaki muhalefet ayağa kalkıp da iktidarı veyahut da bakanını istifaya
çağırmadı. Ya, ne yaptı? Hep birlikte kol kola girdiler ve Amerika’da bu
yapılan terör saldırısına karşı birlikte tek yumruk oldular. Paris saldırıları
oldu. Paris saldırısına karşı ne yaptılar arkadaşlar? Paris saldırısına karşı
da hep beraber omuz omuza verdiler. Biz burada 29 şehidin olduğu Ankara
saldırısından dolayı 3 siyasi parti bildiriyi imzalıyor, kınıyor, terörü
lanetliyor ama 1 siyasi parti var ki terörü lanetleyemiyor. 
Arkadaşlar,
buradan açık yüreklilikle söylüyorum, buradan da böyle bir gür seda, yürekli
bir ses istiyorum: DEAŞ da, IŞİD de, PYD de, PKK da, YPG de, hepsi de terör
örgütüdür. Buradan gür bir sedayla PKK’yı lanetlemenizi, terör örgütü olduğunu
ilan etmenizi de huzurlarınızda istiyorum çünkü bu millet sizden bunu bekliyor
arkadaşlar, orayı -ne bileyim- kan gölüne çevirmenizi beklemiyor. Vatana
ihanetin nedeni olmaz ama vatana ihanetin mutlaka ve mutlaka er ya da geç
bedeli olacaktır. (AK PARTİ sıralarından alkışlar) 
ERTUĞRUL
KÜRKCÜ (İzmir) – Amma uzattın ya!
HARUN
KARACA (Devamla) – Onun için bu bedeli bu millet mutlaka sizlere ödetecektir
ama erinde ama geçinde.
AHMET
YILDIRIM (Muş) – Bir de Mehmet Cengiz’i anlat, Mehmet Cengiz ne yapıyor? 
HARUN
KARACA (Devamla) – Mehmet Cengiz’le ilgili olan sorularınızın hepsine Hükûmet
yetkilileri verir.
Burada
şimdi Gezi Parkı’nı…
AHMET
YILDIRIM (Muş) – Sen neye çıktın o zaman? Sen neye çıktın?
HARUN
KARACA (Devamla) – Ben AK PARTİ Grubu adına çıktım, gerekirse onlara da tek tek
cevap veririm.
Gezi
Parkı olaylarını… 
İDRİS
BALUKEN (Diyarbakır) – Önergeyle ilgili konuş, önerge! Yolsuzluk var bir sürü,
hırsızlık var; hırsızlıkla ilgili konuş!
AHMET
YILDIRIM (Muş) – Cerattepe’yle ilgili konuş, Cerattepe!
BAŞKAN
– Sayın milletvekilleri, hatibi dinleyelim lütfen.
AHMET
YILDIRIM (Muş) – 422 milyon; hırsızlık, vergi kaçakçılığı 422 milyon!
HARUN
KARACA (Devamla) – Okudum, okudum, merak etmeyin, hepsini okudum, verdiğiniz
önergenin hepsini okudum, hepsini okudum. 
Boğaz
köprüsünden bahsediyorsunuz, ya Allah aşkına, hızlı trenden bahsediyorsunuz, ne
bileyim, üçüncü boğaz köprüsünden bahsediyorsunuz. Şöyle gurur duyabilirsiniz,
bakın -eskiden elli iki senede bu memlekette 2 tane boğaz köprüsü yapılmış-
şöyle düşünün ya: 2013 Mayıs ayında boğaz köprüsünün temelini atmışız, teşekkür
etmeniz lazım.
HİŞYAR
ÖZSOY (Bingöl) – Kimse ona bir şey demiyor. 
HARUN
KARACA (Devamla) – Üç yılda boğaz köprüsü bitiriyor artık bu memlekette bu
Hükûmet. Marmaray’ı bitiriyor, Avrasya Tüneli’ni bitiriyor, hızlı trenleri
bitiriyor, 20 bin kilometreye yakın duble yol bitiriyor, hastaneler bitiriyor. 
MERAL
DANIŞ BEŞTAŞ (Adana) – Cerahtepe’yi anlat, Cerrahtepe’yi! 
AHMET
YILDIRIM (Muş) – Hangi müteahhit bitiriyor, hangi müteahhit? Hangi müteahhit
bitiriyor?
HARUN
KARACA (Devamla) – Bakın, bir şey söyleyeyim size: Bugüne kadar… 
AHMET
YILDIRIM (Muş) – Hangi müteahhit, hangi müteahhit?
HARUN
KARACA (Devamla) – Sürem doluyor. Merak etmeyin, merak etmeyin…
BAŞKAN
– Sayın milletvekilleri…
HARUN
KARACA (Devamla) – …söyleyeceğiniz her şeyin cevabı var. Burada, gelirsiniz,
sataşırsınız, ben size cevabını veririm. 
BAŞKAN
– Sayın milletvekilleri…
HARUN
KARACA (Devamla) – Bundan hiç kimsenin şüphesi olmasın. 
Bakın,
arkadaşlar…
ERTUĞRUL
KÜRKCÜ (İzmir) – Halkın parasını müteahhitlerinize…
BAŞKAN
– Hatibi dinleyelim lütfen.
İDRİS
BALUKEN (Diyarbakır) – Hatip saygıyı hakeden bir hatip değil. Dünden beri bizim
hatipleri susturuyor.
AHMET
YILDIRIM (Muş) – Yarım katrilyon vergi borcu var. Ne kadarı havuza giriyor?
HARUN
KARACA (Devamla) – Bakın, buradan, bu kürsüden günlerdir bu Meclise, bu gruba
hakaret ediyorsunuz. Kusura bakmayın, biraz hazımlı olacaksınız, hazımlı olmayı
öğreneceksiniz. 
MAHMUT
TANAL (İstanbul) – Sayın Hatip…
HARUN
KARACA (Devamla) – Mahmut Tanal, seninle daha önce çok konuştuk. Onun için sana
bir şey söylemek istemiyorum.
BURCU
ÇELİK ÖZKAN (Muş) – Gerçekler zor geliyor, zor.
İDRİS
BALUKEN (Diyarbakır) – Sen hazımsız olduğun için sana laf atıyoruz. Sen
hazımsız olduğun için sana laf atıyoruz, sen oradan sürekli kürsüyü taciz
ettiğin için. Dün oradan sürekli kürsüye sataştığın için.
HARUN
KARACA (Devamla) – Ve evet, arkadaşlar, bakın, biz bölgeye yol götürdük,
hastane götürdük, okul götürdük, havalimanları götürdük vesair, vesair… 
ERTUĞRUL
KÜRKCÜ (İzmir) – Zaten yapacaksın ya! Görevin!
BURCU
ÇELİK ÖZKAN (Muş) – Öncelikle yaşam götürün oraya, yaşam.
HARUN
KARACA (Devamla) – Siz ne yaptınız? Gencecik çocukların eline silah verdiniz, zorla
dağa kaldırdınız ve onları ölüme terk ettiniz. 
ERTUĞRUL
KÜRKCÜ (İzmir) – Onu da biz mi yaptık?
HARUN
KARACA (Devamla) – Yazıktır, günahtır, Allah’tan korkun! (AK PARTİ sıralarından
alkışlar) 
ERTUĞRUL
KÜRKCÜ (İzmir) – Ya, yürü be yalancı!
HARUN
KARACA (Devamla) – Onun için, arkadaşlar, şundan endişeniz var, bakın, şundan
endişeniz var, endişeniz de şu: PKK terör örgütünün elindeki silahlar bitince o
milletin huzurunda gezemeyeceğiniz için korkuyorsunuz. 
ERTUĞRUL
KÜRKCÜ (İzmir) – Hadi ya!
HARUN
KARACA (Devamla) – Evet, aynen, öyle. (HDP sıralarından gürültüler) 
Bakın,
Kobani olayları sonrasında ben bölgeye gittim, bölgeyi de çok iyi bilirim. 
ÇAĞLAR
DEMİREL (Diyarbakır) – Siz şimdi gezemiyorsunuz.
İDRİS
BALUKEN (Diyarbakır) – Sen gel, Diyarbakır’a beraber gidelim.
AHMET
YILDIRIM (Muş) – Hadi beraber gidelim, gel beraber gidelim.
ÇAĞLAR
DEMİREL (Diyarbakır) – Hadi gidelim.
HARUN
KARACA (Devamla) – Hanımefendi, sakin, sabırlı ol. 
AHMET
YILDIRIM (Muş) – Ne zaman? Beş sene önce gitmişsin.
HARUN
KARACA (Devamla) – Kobani olayları sonrasında ne oldu arkadaşlar? Biz oraya
gittik. Oradaki vatandaş şunu söylüyordu: “Allah bu Hükûmetten razı olsun…”
ERTUĞRUL
KÜRKCÜ (İzmir) – Hadi ya!
ÇAĞLAR
DEMİREL (Diyarbakır) – Gel, yarın gidelim bakalım ne diyorlar?
HARUN
KARACA (Devamla) – “…otuz senedir bu meralar kapalıydı ama şimdi meralar açık
fakat bu meralarda PKK’ya haraç vermeden hayvanlarımı otlatmak istiyorum.” diye
bizden talebi vardı. 
AHMET
YILDIRIM (Muş) – Yahu sokak yasak, ne merası ya, sokak yasak! 
HARUN
KARACA (Devamla) – Evet, siz istediğiniz kadar bağırabilirsiniz. Buradan,
gelirsiniz, konuşursunuz. 
AHMET
YILDIRIM (Muş) – Sokağı yasaklamışsın, sen meradan bahsediyorsun. Sokağı
yasakladın.
HARUN
KARACA (Devamla) – Burası Türkiye Büyük Millet Meclisi. 
AHMET
YILDIRIM (Muş) – Sen niye dün oradan bağırıyordun, dün niye oradan
bağırıyordun? Dün bağırmasını biliyordun. 
İDRİS
BALUKEN (Diyarbakır) – Sen laf attığın için sana laf atıyoruz. Dün oradan
bağırıyordun ya, ondan dolayı. Saygıyı hak eden biri değilsin sen.
BAŞKAN
– Sayın milletvekilleri…
HARUN
KARACA (Devamla) – Zavallısınız, zavallı! Unutmayın.
AHMET
YILDIRIM (Muş) – Zavallısın sen, âciz âciz bağırıyorsun sen. 
İDRİS
BALUKEN (Diyarbakır) – Sen zavallısın, hem âcizsin hem zavallısın. 
HARUN
KARACA (Devamla) - Dünkü sözünüzü size iade ediyorum: Zavallısınız.
BAŞKAN
– Sayın milletvekilleri, lütfen…
AHMET
YILDIRIM (Muş) – Gündeme ilişkin üç cümlen yok senin. Mehmet Cengiz’i anlat!
Nasıl yaptı da trilyonluk havuzu…
HARUN
KARACA (Devamla) – Benim gündeme ilişkin bütün cümlelerim var, hiç merak
etmeyin. 
İDRİS
BALUKEN (Diyarbakır) – Saygıyı hak etmiyorsun sen!
HARUN
KARACA (Devamla) - Bakın arkadaşlar…
AHMET
YILDIRIM (Muş) – Gündeme gel, Mehmet Cengiz’e gel!
HARUN
KARACA (Devamla) - Niye, zoruna mı gitti?
AHMET
YILDIRIM (Muş) – Tabii, Mehmet Cengiz’le parayı kırıştırmayı biliyorsunuz.
BAŞKAN
– Sayın Yıldırım…
HARUN
KARACA (Devamla) - Her şeyi affedin ama vatana ihanet edenleri asla affetmeyin.
Ve biz de vatana ihanet edenleri asla affetmeyeceğiz. (AK PARTİ sıralarından
alkışlar)
AHMET YILDIRIM (Muş) – Ne kadar masumsun(!)
HARUN
KARACA (Devamla) - Sözlerimi bir cümleyle toparlıyorum. Çünkü, ben sizin gibi
Başkana emrivaki de yapmayacağım, “Başkan, uzat!” demeyeceğim. 
ERTUĞRUL
KÜRKCÜ (İzmir) – Ya, lafın yok burada, haydi!
İDRİS
BALUKEN (Diyarbakır) – Başkan talep edilince uzatıyor.
HARUN
KARACA (Devamla) - Eğer sizin elinizde yüzde 50’lik bir oy olsaydı neler
yapacağınızın işaretidir bunlar. 
Bakın
arkadaşlar, “Çakal gezen dağlarda, hain gezen dağlarda gez oğul…” 
BURCU
ÇELİK ÖZKAN (Muş) – Şair oldunuz vallahi(!)
HARUN
KARACA (Devamla) – Evet, bekleyin, sabredin!
İDRİS
BALUKEN (Diyarbakır) – Hele bir sen de git gez bakayım!
HARUN
KARACA (Devamla) – “Vatanımızın birliğine, bütünlüğüne göz dikenleri ez oğul,
tarihini şerefle yaz oğul.” diyorum ve buradan askerimize, polisimize,
milletimize, vatanın birliği ve bütünlüğü için çalışan bütün kardeşlerimize
dualarımı gönderiyorum. 
Allah’a
emanet olun. Sağ olun, var olun. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan…
AHMET
YILDIRIM (Muş) – Sayın Başkan…
ALTAN
TAN (Diyarbakır) – Sayın Başkan…
BAŞKAN
– Teşekkür ederiz Sayın Karaca.
Ben
kimsenin emriyle kimsenin süresini uzatmıyorum. 
HARUN
KARACA (İstanbul) – Tutanaklara bakın.
BAŞKAN
- Bu konuda bana haksızlık yaptığınızı özellikle ifade etmek istiyorum. 
AHMET
YILDIRIM (Muş) – Hadsiz, zavallı bir adam!
BAŞKAN
- Adalet ve Kalkınma Partisi, Cumhuriyet Halk Partisi, Halkların Demokratik
Partisi ve Milliyetçi Hareket Partisinin bütün milletvekillerine eşit süreleri
vermeye gayret ediyorum değerli arkadaşlar. Bu konuda hiç kimsenin kuşkusu
olmasın. Kimseden emir almıyorum, almayacağım da. Bu böyle bilinsin. 
ŞİRİN
ÜNAL (İstanbul) – Bir tek Kandil’den alıyorsunuz, Kandil hariç.
BAŞKAN
- Buyurun Sayın Baluken.
İDRİS
BALUKEN (Diyarbakır) – Sayın Başkan, “hendekleri destekleme partisi” demek
suretiyle grubumuza sataşmada bulunmuştur, söz istiyorum.
BÜLENT
TURAN (Çanakkale) – Yalan mı?
BAŞKAN
– Buyurun Sayın Baluken, sataşmadan iki dakika söz veriyorum.
VI.- SATAŞMALARA İLİŞKİN KONUŞMALAR (Devam)
4.- Diyarbakır Milletvekili İdris
Baluken’in, İstanbul Milletvekili Harun Karaca’nın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; burada “akrabaları kalkındırma partisi” adına
konuşan hatibin yapmış olduğu sataşma üzerine söz aldım.
HARUN
KARACA (İstanbul) – Taklit çok kötü bir şey, taklit çok kötü bir şey.
İDRİS
BALUKEN (Devamla) - Çok fazla isim üretilebilinir yani “adaleti ortadan
kaldıran parti”den tutalım da bahsettiğim tanımlamaya kadar onların hepsini…
ALİM
TUNÇ (Uşak) – “PKK’yı ortadan kaldıran parti” gibi.
İDRİS
BALUKEN (Devamla) - …siz bu düzeysizliği gösterdiğiniz için buradan ifade
ederiz. Bizim size karşı da özellikle dünkü yapmış olduğunuz saygısızlıktan
dolayı reaksiyonumuz oldu. Dün gün boyunca bu kürsüyü kullanmayıp kürsüye çıkan
hatiplerimize yönelik tacizlerde bulunduğunuz için oradan bizim sürekli sözlü
atışmalarımız oldu, yoksa onun dışında kürsüye çıkan bir hatibi dinleyip
kürsüden cevap vermeyi grup olarak yeğleriz.
Dikkat
ettiniz mi arkadaşlar, önergenin konusuyla ilgili iki tane cümlesi yok. Yani bu
Mehmet Cengiz’e, orada önergede ifade edilen şirketlere rantların sağlanması,
işte, bu yandaş şirketlere alan açılması, bunun için halkın tepkisine rağmen
ortaya konan ekolojik talanla ilgili iki tane cümlesi yok.
Hatibimiz
burada açık bir şey dile getirdi, ağır bir itham, çok ağır bir itham, 900 trilyonluk
bir borcun sıfırlandığından bahsetti, buna cevap istedi; bununla ilgili tek bir
cümle yok. Varsa yoksa “HDP”, işte, yok bilmem “bölücülük”, yok bilmem
“Bölünmeyiz.”, “Vatan millet Sakarya.” üzerinden hırsızlıkları meşrulaştırmaya
çalışıyorsunuz. Bunları meşrulaştıramazsınız.
ALİM
TUNÇ (Uşak) – De, de, “PKK” de. Söyle söyle, bir şey olmaz.
İDRİS
BALUKEN (Devamla) – Diğer taraftan, bu HDP'nin gençleri dağa gönderme
meselesine gelince, vallahi, şunu söyleyeyim: Otuz yıllık süre içerisinde sizin
kadar gençleri dağa gönderen bir parti olmadı. Sadece son bir ay içerisinde
Silopi’den 500 genç örgüte katıldı. Bütün bölgeden son iki ay içerisinde 4.500
genci bu “akrabaları kalkındırma partisi”nin terör uygulamaları dağa gönderdi
diyorum. 
Hepinizi
saygıyla selamlıyorum. (HDP sıralarından alkışlar) 
ALİM
TUNÇ (Uşak) – Hepsini indiririz, merak etme!
BAŞKAN
– Teşekkür ederiz Sayın Baluken.
AHMET
YILDIRIM (Muş) – Sayın Başkan, hatip şahsımı göstererek “zavallısın” diye hitap
etti, 69’a göre söz istiyorum sataşmadan.
BAŞKAN
– Sayın Yıldırım, isminizi anmadı.
AHMET
YILDIRIM (Muş) – Ama beni elle işaret ederek gösterdi..
İDRİS
BALUKEN (Diyarbakır) – İşaret ederek gösterdi.
BAŞKAN
– Sayın grup başkan vekili sataşmadan zaten söz aldı.
AHMET
YILDIRIM (Muş) – Benim şahsımı bizzat göstererek…
ALİM
TUNÇ (Uşak) – Yok, nereyi gösterdi ya?
MİHRİMAH
BELMA SATIR (İstanbul) – Ne alakası var ya?
İDRİS
BALUKEN (Diyarbakır) – “Zavallısın” dedi Sayın Başkan, hakaret de var.
MİHRİMAH
BELMA SATIR (İstanbul) – Sayın Başkan, bundan sonra 300 kişi söz isteriz, hep
“Bizi gösteriyorlar.” deriz. 
AHMET
YILDIRIM (Muş) – “Siz” demedi, “sen” diye hitap etti Sayın Başkan.
MİHRİMAH
BELMA SATIR (İstanbul) - Sayın Başkan, hazır olun, 300 kişi söz isteyeceğiz.
BAŞKAN
– Sayın Yıldırım, buyurun ama yeni bir sataşmaya mahal vermeyin lütfen.
İki
dakika.
MİHRİMAH
BELMA SATIR (İstanbul) – Sayın Başkan, bundan sonra 300’ün üzerinde söz
vereceksiniz böyle yaparlarsa, hazırlıklı olun lütfen.
BAŞKAN
– Peki Sayın Satır.
5.- Muş Milletvekili Ahmet Yıldırım’ın,
İstanbul Milletvekili Harun Karaca’nın HDP grup önerisi üzerinde yaptığı
konuşması sırasında şahsına sataşması nedeniyle konuşması
AHMET
YILDIRIM (Muş) – Bakın Beyefendi, size şunu söyleyeyim: Bizim şu birkaç aylık
Meclis pratiğinde ve deneyiminde şu AKP’den öğrendiğimiz çok iyi bir şey var… 
HÜSEYİN
BÜRGE (İstanbul) – Çok şey daha öğreneceksiniz.
AHMET
YILDIRIM (Devamla) - …sıkıştıkları anda gündem dışına çıkarak, gündemi
saptırarak çok güzel cevaplar üretmesini biliyorsunuz ama hırsızlığa,
yolsuzluğa, yandaşları kayırmaya dönük hiçbir sözünüz yok. Onun için,
çıktığınız andan itibaren “Ben araştırma önergesine dair bir şey
söylemeyeceğim.” diye itiraf ettiniz. Haftalardır, sadece parti grubumuz değil,
herhangi bir muhalefet partisinden biri çıktığı zaman orada mütemadiyen
avazınızın çıktığınca bağırıyorsunuz ve bizim grubumuzun bugünkü tepkisi, bu
nedenle, özellikle sizin o pratiğinize dönüktü, bunu iyi bilmenizi isterim.
ALİM
TUNÇ (Uşak) – Ciddi olmadığınız için.
AHMET
YILDIRIM (Devamla) - Bir diğer husus: Bakın, öyle bağırarak, yerinizden
çağırarak günlerdir ve dün de çok iyi sergilediğiniz üzere kendi demokratik
kalibrenizi ortaya koyuyorsunuz.
İLYAS
ŞEKER (Kocaeli) – Şu anda siz de bağırıyorsunuz ama.
AHMET
YILDIRIM (Devamla) - Hani bize diyorsunuz ya, bize az önce diyordunuz ya
“Gelin, kürsüden cevap verin.” diye. Peki, bunu hiç kendinize söyleyebiliyor
musunuz?
Bir
diğer husus: Konuşmanızda şunu çok iyi ifade ettiniz: “Nükleer santral
yapmayalım.”, “HES yapmayalım.” Bir de bugüne kadar şu kürsüden kimsenin ifade
etmediği bir iftirayı bütün Meclise attınız: Ben, bugüne kadar RES’lerle yani
rüzgâr enerji santraliyle ilgili “Yapmayın.” diyen birini görmedim. E, peki,
bunları yapmazsak ne yapalım? Uçak krizi sonrasında Cumhurbaşkanınız söyledi,
“Tezek yakarız.” dedi. Ufkunuz, kalibreniz, kapasiteniz, bakış açınız oradan
ifade edildi. Haydi gidin tezek yakın bakayım.
Saygılarımla.
(HDP sıralarından alkışlar)
HÜSEYİN
BÜRGE (İstanbul) – Sen zaten yakıyorsun.
ALİM
TUNÇ (Uşak) – Sen yakıyorsun zaten.
MAHMUT
TANAL (İstanbul) – Sayın Başkan…
BAŞKAN
- Buyurun Sayın Tanal.
MAHMUT
TANAL (İstanbul) – Teşekkür ederim Sayın Başkan.
Sayın
hatip benim adımı anarak…
İLYAS
ŞEKER (Kocaeli) – “İyi insan” dedi sana ya.
MAHMUT
TANAL (İstanbul) – …“Sizinle bu konuyu daha önce konuşmuştuk.” dedi. Bundan ne
söylemek istedi, bir açıklama isteriz. Eğer böyle yapmazsa sanki kendisiyle…
GÖKCEN
ÖZDOĞAN ENÇ (Antalya) – Tabii, tabii; andı Sayın Başkan, andı; 69’a göre
sataşmadan… 
MAHMUT
TANAL (İstanbul) – …gizli bir ittifak içerisine girmişim gibi, beni ima ederek
beni küçük düşürme açısından bir cümle sarf etti. Bu açıdan ben -sataşmadan
dolayı- bir açıklama istiyorum. Eğer açıklama getirirse ona göre ben de tavrımı
net belirleyeceğim.
BAŞKAN
– Sayın Karaca, bir açıklama yapmayı düşünüyor musunuz?
HARUN
KARACA (İstanbul) – Tabii, ben bitsin diye bekliyorum.
BAŞKAN
– Buyurun, size kürsüden iki dakika söz veriyorum. (AK PARTİ sıralarından
alkışlar)
6.- İstanbul Milletvekili Harun
Karaca’nın, Diyarbakır Milletvekili İdris Baluken’in sataşma nedeniyle yaptığı
konuşması sırasında şahsına sataşması nedeniyle konuşması
HARUN
KARACA (İstanbul) – Sayın Başkan, değerli milletvekilleri; öncelikle Mahmut
Bey’le ilgili olan kısmını söyleyeyim. Daha önce, sanıyorum bir buçuk sene
öncesinde falan öyle bir laf atma olmuştu, bir iddiasıyla ilgili karşılıklı
konuşma yapmıştık, onu kastetmiştim. O konu kapanmıştı, öncelikle onu buradan
ifade edeyim.
Sayın
Başkanla ilgili olan kısmında da ben şunu söyledim. Özellikle sayın…
MAHMUT
TANAL (İstanbul) – Nedir, o konu neydi? Ben anlamadım o konuyu.
HARUN
KARACA (Devamla) – Müsaade ederseniz… İkili de söyleyebilirim. Süremi
uzatırsanız hepsine cevap veririm. 
Daha
önceki yapmış olduğum konuşmada burada ön sırada oturuyordunuz. Bir laf
atmıştınız, sonra bazı belgeler sunmuştunuz, ben onu söylüyorsunuz zannettim
oradan çünkü tam ne söylediğinizi anlamadım. “Onu daha önce görüşmüştük.”
derken Meclisteki konuşmadan bahsetmiştim.
MAHMUT
TANAL (İstanbul) – İşte nedir o? Onu ben hatırlamıyorum, nedir o konu?
BAŞKAN
– Buyurun Sayın Karaca, siz hitap edin lütfen.
HARUN
KARACA (Devamla) – Hani, oradan, tutanaklardan bakarsınız. Yani bu konu
hallolmuştu, bu Mecliste görüşülmüştü, tutanaklardan bakarsınız.
Onun
dışında, Sayın Başkanla ilgili olan kısmında ben… Sayın Baluken’in buraya çıktığı
zaman, özellikle o iki dakikalık söz almalarda aynen şöyleydi tabiri, döndü
-onu ifade etmek için söyledim- “Başkan, sözümü uzatır mısınız?” dedi. Bakın
“Sözümü uzatır mısınız?”, bitmeden önce.
İDRİS
BALUKEN (Diyarbakır) – Tamam, talepte bulundum. Başkan talepte bulunanların
süresini uzatıyor.
HARUN
KARACA (Devamla) – Biz böyle bir talepte bulunmayacağız dedim, böyle bir şey
zaten bu Mecliste olmamıştı. Ben de buna atfen, eğer yüzde 50 oy alsanız kim
bilir neler yaparsınız dedim; ikincisi.
İDRİS
BALUKEN (Diyarbakır) – Dünden beri grup başkan vekilleriniz ek süre kullanıyor,
bu kadar mı yalan söylenir ya! Bu kadar aleni yalan mı söylenir ya!
HARUN
KARACA (Devamla) – Üçüncüsü: Herhâlde dağa çıkan PKK’lıların çetelesini siz
tutuyorsunuz galiba. Dağa çıkan PKK’lıların çetelesini siz tutuyorsunuz ki… 
ERTUĞRUL
KÜRKCÜ (İzmir) – Ya, devletin verdiği rakamlar!
HARUN
KARACA (Devamla) – Bakın, beyninizi kimseye kiraya vermeyin, iradenizi kimseye
kiraya vermeyin. 
İDRİS
BALUKEN (Diyarbakır) – Bizim irademiz burada, burada. Senin iraden yok! Sen
zavallı durumdasın!
HARUN
KARACA (Devamla) – Onun için, Cumhurbaşkanımızla ilgili olan kısmında… Bakın,
Cumhurbaşkanımız harbidir, ne söyleyeceğini hep millete karşı söyler.
Muhtarlarla ilgili toplantı yapıyor. Muhtarın partisi yok, purtusu yok.
Muhtarlara Türkiye'nin gündemiyle ilgili değerlendirme yapıyor, bundan niye
gocunuyorsunuz? Muhtarların partisi mi var?
BURCU
ÇELİK ÖZKAN (Muş) – Kimse kalmadı ki!
HARUN
KARACA (Devamla) – Müsaade edin, müsaade edin. Sözüm sizinle ilgili değil.
Muhtarlarla ilgili olan kısmında, eğer siz de bir şey söylerseniz size de cevap
veririm.
(Mikrofon
otomatik cihaz tarafından kapatıldı) 
HARUN
KARACA (Devamla) - Sözüm, bu taraftan geldiği için…
ERTUĞRUL
KÜRKCÜ (İzmir) - Süre istemiyorsun.
HARUN
KARACA (Devamla) - Şimdi, bunun dışında, demokrasinin…
İDRİS
BALUKEN (Diyarbakır) - Süre istemiyordun.
ERTUĞRUL
KÜRKCÜ (İzmir) - İstiyor musun, istemiyor musun?
BAŞKAN
- Ek süre veriyorum Sayın Karaca. 
Buyurun.
(HDP sıralarından gürültüler)
İDRİS
BALUKEN (Diyarbakır) - Hayır, hayır, “İstemiyorum.” dedin.
Yani,
böyle yalan mı olur ya? “İstemiyorum.” diyor…
HARUN
KARACA (Devamla) - Demokrasinin her türlü nimetinden istifade ederek, her türlü
nimetinden istifade ederek buraya gelip de teröristlere destek vermeye kimsenin
hakkı yoktur. (AK PARTİ sıralarından alkışlar)
ERTUĞRUL
KÜRKCÜ (İzmir) - Ya, yeter ya!
İDRİS
BALUKEN (Diyarbakır) - En büyük terörist destekçisi sizsiniz, siz.
HARUN
KARACA (Devamla) - Demokrasinin kalibresinden bahsedenler demokrasiyi istismar
edemezler. 
İDRİS
BALUKEN (Diyarbakır) - Siz teröristlerle ortaksınız, ortak. El Nusra
ortağısınız, IŞİD ortağısınız, El Kaide ortağısınız.
HARUN
KARACA (Devamla) - Onun için, kusura bakmayın, burada demokrasiden söz
etmeyecek bir grup varsa o da sizsiniz. 
ERTUĞRUL
KÜRKCÜ (İzmir) - Ya, hadi git artık ya!
İDRİS
BALUKEN (Diyarbakır) - Ahrar-uş Şam ortağısınız.
HARUN
KARACA (Devamla) - Onun için, burada, demokrasiye gerçekten inananlara
saygılarımı sunuyorum, sevgilerimi sunuyorum.
İDRİS
BALUKEN (Diyarbakır) - Bütün dünya sizin ortaklığınızı konuşuyor, petrol
kaçakçılığınızı konuşuyor, sınır ortaklığınızı konuşuyor. 
HARUN
KARACA (Devamla) - Tekrar hepinizi Allah’a emanet ediyorum. (AK PARTİ
sıralarından alkışlar)
BAŞKAN
- Teşekkürler Sayın Karaca.
MAHMUT
TANAL (İstanbul) - Sayın Başkan…
BAŞKAN
- Buyurun Sayın Tanal. 
MAHMUT
TANAL (İstanbul) - Şimdi, sayın hatip, tabii, açıklamasında bir şeyler anlattı
ama açık, net değildi. Beni töhmet altında bıraktı, sanki karanlık ilişkilerle
bir diyalog hâline girmişim diye…
ALTAN
TAN (Diyarbakır) - Pazarlık yapmışlar Sayın Başkan!
MAHMUT
TANAL (İstanbul) - Onun için, bu bir sataşmadır, bu bir küçük düşürmedir, bu
anlamda söz istiyorum.
ERTUĞRUL
KÜRKCÜ (İzmir) - Çok, çok haklı hatip ya!
BAŞKAN
- Peki Sayın Tanal, buyurun. 
Size
de iki dakika söz veriyorum.
MAHMUT
TANAL (İstanbul) - Teşekkür ederim.
İDRİS
BALUKEN (Diyarbakır) - Cerattepe’de mi anlaştınız?
MİHRİMAH
BELMA SATIR (İstanbul) - O kadar çok konuşuyorsunuz ki ne konuştuğunuzu
unutuyorsunuz.
MAHMUT
TANAL (İstanbul) - Buyurun, siz de konuşun Sayın Üstadım.
BAŞKAN
- Bir de Sayın Tanal açıklasın bakalım, neymiş.
Buyurun.
MİHRİMAH
BELMA SATIR (İstanbul) - O kadar çok konuşuyorsunuz ki ne konuştuğunuzu
unutuyorsunuz zaten.
7.- İstanbul Milletvekili Mahmut
Tanal’ın, İstanbul Milletvekili Harun Karaca’nın HDP grup önerisi üzerinde
yaptığı konuşması sırasında şahsına sataşması nedeniyle konuşması
MAHMUT
TANAL (İstanbul) - Değerli Başkan, değerli milletvekilleri; hepinizi saygıyla
selamlıyorum.
Tabii,
laf atılan dosyayı, AKBİL dosyasını bana açıklar mısınız dedim. AKBİL
dosyasıyla ilgili irtibatınız neydi, önce onu bir açıklayın dedim. AKBİL
dosyasında, o dönem berat kararını veren yargıç nerelere terfi oldu, hangi
dosyalardan dolayı? Artı, geçen sene belediyelerdeki yemek ihalelerini, koli
ihalelerini kimler almıştı? Bu hatibin o şirketlerle ne bağlantısı vardı? 
Temizlikten
bahsediyorlar, adaletten bahsediyorlar. Değerli arkadaşlar, ihalelerde bu
şekilde kul hakkıyla, kamunun hakkıyla zenginleşme olursa… Yüce Rabb’ime kurban
olayım, bu dua kabul edilir mi, edilmez mi, o da ayrı bir tartışma. Yani, her
şeyde inanç bu kadar istismar edilip kamunun her türlü imkânları kullanılarak
zenginleşilen bir dönemde, maalesef, durum çok kötü. O dönem o kararı veren
yargıç -gayet rahat, herkes bakarsa- AKBİL dosyasının yargıcı nerede? AKBİL
dosyasında milletvekillerinden kimler var, kimler yok; bakanlardan kimler var,
kimler yok, gayet rahat bunlara tek tek bakarsanız gerçekten net olur.
MUSTAFA
ILICALI (Erzurum) – Mahmut Bey, AKBİL çok yüksek teknoloji…
MAHMUT
TANAL (Devamla) – Anlayamadım, yüksek sesle söyler misiniz.
MUSTAFA
ILICALI (Erzurum) – Yüksek bir teknoloji projesidir. Bugün sizin belediyeler…
MAHMUT
TANAL (Devamla) – “AKBİL yüksek teknoloji projesidir.” diyor. Ben hırsızlıktan
bahsediyorum, atılan paraların nereye girdiğinden bahsediyorum değerli
kardeşim. Yani ben size AKBİL’in… Yani tabii yolsuzluk yüksek teknolojiyse ben
saygı duyarım, bunu da sayenizde öğrenmiş oluyoruz.
MUSTAFA
ILICALI (Erzurum) – Onu anlamak için de teknolojik bakış gerekiyor.
MAHMUT
TANAL (Devamla) - Teşekkür ediyorum, saygılarımı sunarım. (CHP sıralarından
alkışlar)
BAŞKAN
– Teşekkürler Sayın Tanal.
HARUN
KARACA (İstanbul) – Sayın Başkan, Altan Bey’in…
BAŞKAN
– Sayın Karaca, Sayın Altan Tan daha önce söz istemişti.
Buyurun.
ALTAN
TAN (Diyarbakır) – Sayın Başkan, AK PARTİ’li hatip konuşmasında “Bunlar Boğaz
Köprüsü’ne de karşı, rüzgâr santrallerine de karşı.” şeklinde söylemediğim
şeylerle beni suçladı. İzniniz olursa kısa bir cevap vermek istiyorum. 
BAŞKAN
– Peki, buyurun Sayın Tan.
İki
dakika süreniz.
Lütfen
yeni bir sataşmaya mahal vermeyin.
8.- Diyarbakır Milletvekili Altan Tan’ın,
İstanbul Milletvekili Harun Karaca’nın HDP grup önerisi üzerinde yaptığı
konuşması sırasında şahsına sataşması nedeniyle konuşması
ALTAN
TAN (Diyarbakır) – Değerli arkadaşlar, Mecliste doğru düzgün polemik yapılırsa
hakikaten tuzu biberidir sohbetlerin yani latife, espri, nükte, atasözü, deyim
bunlar da böyledir.
Şimdi,
tabii ki burada hepimiz aynı siyasi fikirlere sahip olsaydık hepimiz aynı
sıralarda otururduk, yan yana ama bugün farklı siyasi partiler var. Kürt
meselesinde de, Orta Doğu politikasında da, bugün Suriye’yle ilgili olarak da
çok farklı şeyler düşünebiliriz –tırnak içinde- birbirimizi hakarete varmamak
kayduşartıyla suçlayabiliriz, itham edebiliriz de deliliyle, evrakıyla,
belgesiyle. Ben bunlara girmek istemiyorum. 
Bugün
verdiğimiz Meclis araştırma önergesi gayet açık, seçik ve net, sınırlı. Bir
şaibe var, yolsuzluk var, bununla ilgili iki sene evvelden, üç sene evvelden de
yapılmış müracaatlar var. Benim bizzat var işte, getirdim, gösterdim sizlere;
2013’te, 2014’te var ve bu zatla da ilgili fiilî… Ankara’da, VIP salonunda
-nasıl girmiş, onu da bilmiyorum- sordum, dedi ki: “Bir AK PARTİ’li bakanla bu
gece hacca gidiyoruz.” Bir de böyle bir yanı var yani birinci kısmında bunu
anlatmadım.
AHMET
YILDIRIM (Muş) – Kesin devletin uçağıyla gitmişsinizdir.
İDRİS
BALUKEN (Diyarbakır) – Haram hac.
ALTAN
TAN (Devamla) - Vaktim, otuz yedi saniyem var. Mehmet Cengiz’in 300 milyon dolar
vergi borcunu niçin sildiniz, bugünkü kurla 900 trilyon? Mehmet Cengiz’in 300
milyon dolar, bugünkü kurla 900 trilyon vergi borcunu niçin sıfırladınız,
indirim değil sıfırlama? On altı saniye var, Mehmet Cengiz’in 300 milyon dolar
o günkü kurla, bugünkü parayla 900 trilyon vergi borcunu niçin sıfırladınız?
AHMET
YILDIRIM (Muş) – Altı saniye var. 
ALTAN
TAN (Devamla)- Ve son kez: 900 trilyon, 900 milyon, 300 milyon dolar vergi
borcunu niçin sıfırladınız? 
Saygılar
sunarım. (HDP sıralarından alkışlar)
BAŞKAN
– Teşekkürler Sayın Tan. 
HARUN
KARACA (İstanbul) – Sayın Başkan...
BAŞKAN
– Buyurun Sayın Karaca. 
HARUN
KARACA (İstanbul) – Açıklamama gerek var mı?
BAŞKAN
– Buyurun. 
İki
dakika…
BURCU
ÇELİK ÖZKAN (Muş) – Nasıl sıfırlandığını mı açıklayacaksınız? 
AHMET
YILDIRIM (Muş) – Ek süre de verebilirsiniz Başkan. 
ALTAN
TAN (Diyarbakır) – Sayın Başkan, bir şey demedim ki ona ben. 
9.- İstanbul Milletvekili Harun
Karaca’nın, İstanbul Milletvekili Mahmut Tanal’ın sataşma nedeniyle yaptığı
konuşması sırasında şahsına sataşması nedeniyle konuşması
HARUN
KARACA (İstanbul) – Sayın Başkan, öncelikle AKBİL dosyasıyla ilgili, doğrudur,
yargılandım, yaklaşık olarak 2 dosyayla ilgili. Burada 150 sanıklı dosyanın ne
kadar haksız olduğunu düşünün ki –avukatlar vardır içinizde- bir buçuk yıl gibi
kısa bir sürede önce İstanbul’daki hâkimler buna beraat kararını verdi. O
zamanki sizin HSYK’nız ve Yargıtayınız da bunu onayladı.
BURCU
ÇELİK ÖZKAN (Muş) – Sizin HSYK’nızdı onlar, onlar da sizin yargınızdı,
karıştırmayın. 
AHMET
YILDIRIM (Muş) – İşi iyi bağlamışsınız. 
HARUN
KARACA (Devamla) – Evet, o zamanki HSYK’nız ve Yargıtayınız da bunu onayladı.
Bakın, benim ne söylediğimi herkes gayet iyi anlıyor. Yani öyle, bir haksız
olarak açılmış bir dosyaydı, Sayın Cumhurbaşkanımız Recep Tayyip Erdoğan’ın
siyasi olarak önünün kesilmesiyle ilgili bir dosyaydı. Ama herkesin bir hesabı
var, Allah’ın da bir hesabı var; onu yapanların hesabı tutmadı, Rabb’imin
hesabı tuttu.
ERTUĞRUL
KÜRKCÜ (İzmir) – Nereden biliyorsun Allah’ın hesabını?
HARUN
KARACA (Devamla) – Nasıl ki Siirt’te bir şiir okuduğu için Siirt’te ceza
aldıysa Siirt’teki bir sandıktan dolayı da Allah’a hamdolsun bu memlekete
Başbakan olarak seçildi ve geldi. 
AKBİL’le
ilgili detaylı olursa... Ben çünkü mahkeme zabıtlarını falan da beyefendiye
vermiştim, onun için onların burada detaylarına girmeyeceğim. 
Onun
dışında, vergi borcuyla ilgili, bakın, cuma günü bismillah diyeceğiz, bütçeyi
görüşmeye başlayacağız. Bütçe görüşmelerinde Maliye Bakanı da burada olacak.
Ben Maliye Bakanı olmadığım için söylediğiniz soruyla ilgili bilgi sahibi
olmadığımdan dolayı bir şey söylemek istemiyorum.
İDRİS
BALUKEN (Diyarbakır) – Önceden hazırlansaydın ya, önergede yazıyor. Önergede
yazıyor, önceden hazırlansaydın, ne işe yarıyor?
HARUN
KARACA (Devamla) – Maliye Bakanına sorarsınız, oradaki haklı gerekçelerini
görürsünüz ve ondan sonrasıyla ilgili olan kısmında da cevabınızı alırsınız. 
Bakın
arkadaşlar, burada...
ALTAN
TAN (Diyarbakır) – Sordum, cevap vermedi. 
HARUN
KARACA (Devamla) – Altan Bey, siz ara sıra Meclise uğruyorsunuz, biraz daha sık
gelirseniz Maliye Bakanını görürsünüz, konuşursunuz. Tamam, onun için biz
burada her gün Meclisteyiz, merak etmeyin. 
Onun
dışında arkadaşlar, nükleerlerle, barajlarla ilgili, bunların hepsi bu Meclis
kürsülerinde konuşuldu. 
Ben
tekrar hepinize saygılar sunuyorum ve tekrar ifade ediyorum: Çok kısa bir
sürede o mahkemelerin 150’ye yakın sanıklı dava dosyası bitmiştir, Yargıtay da
onaylamıştır.
Teşekkürler.
BAŞKAN
– Teşekkürler Sayın Karaca.
MAHMUT
TANAL (İstanbul) - Sayın Başkan…
BAŞKAN
– Buyurun Sayın Tanal.
MAHMUT
TANAL (İstanbul) – Şimdi, Sayın Başkanım, sayın hatip “Sizin Yargıtayınız,
sizin HSYK’nız.” dedi. Bu açıdan ben…
BAŞKAN
– Bu sataşma değil Sayın Tanal.
MAHMUT
TANAL (İstanbul) – Efendim yani benim ne gücüm var?
BAŞKAN
– Yok, yok, bu sataşma değil Sayın Tanal, bundan dolayı söz vermeyeceğim size,
şimdi diğer konuşmacıyı kürsüye davet edeceğim.
Teşekkür
ederim.
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili
Diyarbakır Milletvekili İdris Baluken tarafından, AKP Hükûmetleri boyunca belli
bazı şirketlere kamu eliyle sağlanan rantlar kapsamında ortaya çıkan ekolojik
tahribatlar ve rantiyer tipi sermaye süreçlerinin araştırılması amacıyla
24/2/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 24 Şubat 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Grup önerisinin lehinde ikinci konuşmacı İzmir Milletvekili Sayın Zeynep
Altıok. 
Sayın
Altıok, süreniz on dakika.
Buyurun.
(CHP sıralarından alkışlar) 
ZEYNEP
ALTIOK (İzmir) – Sayın Başkan, değerli milletvekilleri; bugün burada kadın
cinayetlerinden, tecavüze uğrayan kız çocuklarından, eşit yurttaşlıktan,
hiçbiri adalete kavuşamamış sayısız faili meçhul cinayetten, insanlık
suçlarından, zaman aşımından, adaletsizlikten söz edebilirim ama bunların
hepsinin gündemi ve yeri başka, konumuz Cerattepe ve talan.
Kaçınız
Artvin’e gittiniz, bilmiyorum ama hemen hemen hepimizin bugünlerde özellikle
içinden geçtiğimiz acılı gündemde derin nefes alabileceğimiz akciğere ihtiyacı
var diye düşünüyorum, en azından bizim var. Birkaç gün önce biz, vekillerimizle
birlikte Artvin Cerattepe’deydik. Cerattepe nefes demek, akciğer demek. Artvin
halkıyla birlikteydik, Artvin halkı direniyor, Artvin’in güzel insanları
canları pahasına direniyorlar; çok şey istemiyorlar, şiddet uygulamıyorlar,
onlarınki kapris değil. Artvin halkı yirmi yıldır, topraklarına, doğasına,
kendisine ait olarak sahiplenmek istiyor. Onlar yaşam hakkı için, yaşam
kalitesi için ve çocuklarının geleceği için direniyorlar. “Madene hayır.”
diyorlar çünkü Artvin’in hemen sırtında yer alan ve eğimi yüzde 80 olan heyelan
bölgesinin tek dayanağı ağaçlar, kayma riskinin en önemli koruyucusu ağaçlar.
38 hektar alanın tamamı orman ve tamamı hedef alınmış ve yok edilmek üzere.
Bölge,
dünyanın ekolojik çeşitlilik açısından, flora ve fauna açısından en zengin ve
en tehdit altında kalan bölgesi. Üçüncü zamandan beri kesintisiz orman
varlığını sürdüren bu alan kuşların en önemli iki göç hattından biri; kesin
koruma altında olan, türleri tehdit altında olan hayvanların barınma alanı.
Madenlerin çalışma koşulları su kaynaklarını kirletecek, çok daha geniş bir
alanda hasar yaratacak, insanların sağlığı tehdit altında olacak. Yöre halkının
dile getirdiği ve yaşam faaliyetlerini sürdürdüğü üzere, kültür ve turizm
bölgesi olan alan, ciddi şekilde ekonomik anlamda da yaşamsal faaliyet
anlamında da zarar görecek. Bunları biz söylemiyoruz; Valilik Çevre Kurulu,
Kafkas Üniversitesi Artvin Orman Fakültesi, Artvin Orman Bölge Müdürlüğü, Maden
Tetkik Arama Enstitüsü, Türkiye Mimarlar ve Mühendisler Odası, çevre
dernekleri, Artvin halkı, Karadeniz halkı ve mahkeme kararı söylüyor. 2014
yılında, burada maden işletilmeyeceğine dair karar yerel mahkemeden çıktı ve
Danıştay tarafından onaylandı. Ne yaptılar peki? Şirket gitti, ikinci bir ÇED
süreci başlattı ve Bakanlık, Danıştayın burada maden işletilemeyeceğine dair
bir önceki kararına rağmen olumlu bir rapor verdi. Tüm bunlara rağmen ÇED
raporları yenilendi ve olumlu bir karar verildi. 
Cengiz
Holding “Ağaç kesmeyeceğiz.” diyor, 50.300 ağaç kesileceği ortaya çıkıyor.
“Kesilen ağaçların yerine yenileri dikilecek.” diyor, “Yer altında kapalı
sistemle çalışma yapacak maden ve tahribat olmayacak.” diyor. Bu ne cahilce ve
insanı aptal yerine koyan bir açıklama. Taksim Meydanı’na koyduğunuz gibi beton
saksılarla mı ağaç dikeceksiniz? O ağaçlar kaç yılda yeniden yetişecek? Üçüncü
zamandan beri orada orman olarak var olan ağaçlar yerine gelir mi, gelebilir
mi, kaç yılda gelecek? Orada barınan canlılar nereye gidecek, ölümleri yerine
getirmek mümkün olabilecek mi? Ve Hükûmet, millete açıkça küfür ederek meydan
okuyan şirketin koruyuculuğuna da soyunmuşçasına, tutmuş yaşam hakkı için
mücadele eden insanlara “terörist” diyor, Artvinlilere saldırıyor; biat
etmedikleri, boyun etmedikleri için; rant için, talan için şiddete başvuruyor.
Cerattepe’de olanları bizzat yaşadık, insanlara TOMA’larla, biber gazıyla,
orantısız şiddetle nasıl müdahale edildiğini gözlemledik. “Gözlem için bir
heyet oluşturalım, 10 kişilik bir kadın grubu bölgeye yürüsün.” diyen
insanlara, kadınlara ne şekilde şiddet uygulandığını gördük, hastanelere nişan
alanları gördük, kadınların yaralandığını, gözümüzün önünde acı çektiğini
gördük. 
Konuştuğumuz
gençler, “Yaşam, besin, nefes kaynağımız değil Artvin sadece, o alan bizim
sosyal hayatımız, bizim paylaşım alanımız, bizim neşemiz, aynı zamanda
eğlencemiz.” diye feryat ediyor, bölgenin kültür ve turizm alanındaki
zenginliklerinin yok olmasının hayatlarına nasıl mal olacağından söz ediyor. 
14
Martta yeniden keşif var ve bugün, mahkeme süreci olana kadar, bitene kadar
durdurma kararı alındı. O zaman bunca şiddete gerek var mıydı, bu kararı bugün
almaya, bütün bu çileleri yaşatmaya, oradaki bu üzüntüyü, o halkı esir etmeye
gerek var mıydı; neden bu telaş, neden bu acele, neden bu kadar hızlı ve
şiddetli bir şekilde buraya girilmesi gerekti? İnsanlar burada iki yüz elli
gündür 1.700 metre rakımda nöbet tutuyorlar, yirmi yıldır bunun mücadelesini
veriyorlar, görmüyor musunuz televizyonlardan? 25 bin kişilik kent merkezinde
15-20 bin insan sokağa çıkıyor, bütün kent geceleri ışıklarını söndürüp açıyor,
ses çıkarıyor, protesto ediyor, geceleri sabahlara kadar nöbet tutuyor; yaşam
hakkı için, nefes için, doğa için nöbet tutuyor. Niçin bu insanları karşınıza
alıyorsunuz? “Millî iradeye saygı” diye yasal ve özgür iradeyle gerçekleşen
seçimleri dahi yok saydınız, buyurun size millî irade, bundan âlâ millî irade
mi olur? Artvin’de millî irade size sesleniyor, “Topraklarımızdan elinizi
çekin, topraklarımızı ranta, talana teslim etmeyin.” diyor. Halkla
inatlaşmayın, Artvin halkı toprağını, ağacını, yeşilini savunuyor. Onlar bu
ülkenin yarınını savunuyor, nefes alma hürriyetini savunuyorlar, öz vatanlarını
savunuyorlar. Bir karar verin kimin Hükûmetisiniz, Artvin halkının mı,
şirketlerin mi bir karar verin? Yasal taleplere karşı şiddet, çatışma, savaş
çözüm getirir mi? Artvin’i rahat bırakın. Doğu Karadeniz’i, suyu, ağacı, ormanı
rahat bırakın. Ülkemizin topraklarını, masum insanlarını rahat bırakın. Artvin,
Artvinlilerindir, çiçeğindir, böceğindir, suyundur, ağacındır, yeşilindir.
Artvin, hepimizindir, millete küfreden şirketlerin değildir.
Sizleri,
insanlığı, yaşamı, yaşama hakkını korumaya davet ediyorum. Ülkemizin hiçbir
köşesi rant ve talana, şirketlere teslim edilemez. Ülkemizin tüm insanları, tüm
yurttaşlarımız, hepimizin geleceği için, nefes alma özgürlüğü için söz söyleme
ve protesto hakkına sahiptir. Bu hak, şiddet kullanılarak ellerinden alınamaz.
Unutmayın, sizin de nefese ihtiyacınız var. 
Az
önce, “Talimatı milletimizden alırız.” dediniz. Cerattepe milletin sizden
talimatıdır. Cerattepe’de milletin talimatı nettir, milletin talimatını
dinleyiniz, Cerattepe’yi serbest bırakınız; ranta, Cengiz Holdinge, paraya pula
teslim etmeyiniz. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederiz Sayın Altıok.
Grup
önerisinin aleyhinde…
İLKNUR
İNCEÖZ (Aksaray) – Sayın Başkanım…
BAŞKAN
– Buyurunuz Sayın İnceöz.
İLKNUR
İNCEÖZ (Aksaray) – Sayın Başkanım, tutanağa girmesi açısından buradan söz
istiyorum. 
Bir
kere, millî iradeye son derece saygılı olduğumuzu belirtmek istiyorum. Yani,
bütün seçim sonuçlarında milletimiz ne vermişse bu bizim kabulümüzdür ama 7
Haziran süreci sonrası 1 Kasıma giden süreçte… Bunlara girmeyeceğim. Süreçte ne
yaşandığını milletimiz gördü ve milletimizin vicdanında bu kabul gördü.
İkinci
olarak, Artvin Cerattepe’deki hassasiyete, o kadar oradaki milletimizin sesini
duymuş olmalıyız ki Sayın Başbakanımız bugün oranın bütün taraflarını toplayan
bir toplantı gerçekleştirdi. Biraz evvel mahkeme kararı söylendi, evet, mahkeme
yürütmeyi durdurma kararı verdi yani bizim orada “Böyle bir karar ver, verme.”
deme şansımız yok. Bu mahkemenin takdiriydi ve bir yürütme kararı verildi. Biz,
milletimizin sesine son derece hassasız ve duyarlıyız. Bugünkü tüm taraflarla
gerçekleştirilen toplantı da oradaki sorunun masaya yatırılmasıyla alakalıydı. 
Bir
vurgum da şununla alakalı olacak: Orada ağaç kesilmesi vesairesi... Yani ben
biliyorum ki kesilecek olan ağaçtan biz her defasında çok daha fazlasını
kesilen yerlerde dikmek suretiyle, büyütmek suretiyle bu konuda çevreye son
derece hassas bir politika izlediğimizi de belirtmek istiyorum. 
Teşekkür
ediyorum. 
BAŞKAN
– Teşekkür ederiz Sayın İnceöz. 
Grup
önerisinin aleyhinde ikinci ve son konuşmacı Erzurum Milletvekili Sayın Kamil
Aydın. (MHP sıralarından alkışlar) 
Sayın
Aydın, süreniz on dakika. 
KAMİL
AYDIN (Erzurum) – Sayın Başkan, değerli milletvekilleri; Milliyetçi Hareket
Partisi adına öneriyle ilgili konuşma yapmak üzere huzurlarınızdayım. Hepinizi
saygıyla selamlıyorum. 
Efendim,
bugün seri saray sohbetlerinden bir tanesini birazcık kulak kabartarak haber
kuşağında dinledim. Çok ilgimi çeken bir kavram var, burada da çok
kullanıyoruz: “Tarih tekerrürden ibarettir.”, “Tarih tekerrür eder.” Tabii,
terörle ilgili bağlamda bir şeyler söylüyor Cumhurbaşkanım -ama suçu tarihe-
tarihten birtakım çıkarımlar yaparak. 
Değerli
milletvekilleri, tarih fail değildir, tarih olaylara not düşmektir, kayıt
altına almaktır. Fail bizlerizdir; olayları, eylemleri, nedenleri bizlerizdir,
bizlerin yaptıklarıdır. Dolayısıyla “Tarih tekerrürden ibarettir.” ya da “Tarih
tekerrür eder.” diyerek suçu tarihe ya da mazereti tarihe yüklemek tarihe
haksızlıktır. Bizler, öncelikle, yaptıklarımızla veya yapmayı
planladıklarımızla sorumluluğumuzun bilincinde olmak zorundayız. 
Şimdi,
efendim, neler olmuştur? Biz diyoruz ki: İnsan, yaratılanların en şereflisidir;
bakın, rengi, dili, dini, ırkı, etnisitesi ne olursa olsun. Dolayısıyla
eşrefimahlukat olan bir varlığı sorunsallaştırırsanız onu değersizleştirmeye
çalışmış olursunuz. Dolayısıyla Kürt’ü sorunsallaştırırsanız ona hakaret etmiş
olursunuz. Çünkü böyle bir şey, böyle bir şeyi söyleme hakkımız yoktur. 
Şimdi
efendim, Hükûmetin icraatlarına bakıyoruz, şöyle bir gözden geçirelim bugüne
kadar yaşadıklarımızı. Bugün doğayla ilgili bir mevzuyu konuşuyoruz. Şimdi biz,
Milliyetçi Hareket Partisi olarak, muhafazakâr ve milliyetçi bir partiyiz ve
hiçbir zaman bundan da ödün vermedik. Adalet ve Kalkınma Partisi de muhafazakâr
olduğunu söyleyen bir siyasi hareket. Biz gelenek olarak, inanç olarak bir
ağacın dahi yaşatılması noktasında hassasiyetlerimizi bilen insanlarız çünkü
“Yaş kesen baş keser.” diyoruz değil mi? “Kıyamet anı dahi olsa elinizde bir
fide varsa dikiniz.” 
Şimdi,
neyi konuşuyoruz Allah aşkına? Artvin, sanki ilk defa Artvin’de yaşanan bir şey
Türkiye gündeminde yeni yaşanmış, daha önce hiç olmamış gibi. Türkiye’yi hangi
proje adı altında olursa olsun… Biraz önce hatipleri dinledim, biraz da notlar
çıkardım. Efendim, Türkiye’nin kalkınmasını kimse istemiyormuş, barajlar
yapılmasını istemiyormuş. Ne alakası var? Ekonomik olarak kalkınmayacakmışız.
Ne alakası var? Burada gündemde olan, Artvin özelinde bir zatımuhteremi
tartışıyoruz. Yani bütün ihalelerde başaktör, her zaman karşımıza çıkıyor.
17-25 Aralık sürecinde kulaklarımızın utandığı birtakım şeyleri duyduk ve bu
zatımuhterem yine gündemde. Artvin’de daha önce Murgul ve -biraz önce grup
başkan vekilim ifade ettiler- Türkiye’de birçok enerji ihalesini de almış,
maşallah, böyle yetenekli bir insanın son bir ihale sonucu, her şeye rağmen,
bütün ÇED raporlarına rağmen… Şimdi, bu ÇED raporlarına… Dedim ya, bir
kendimizi sorgulayacağız, geçmişte neler yaşadık? Türkiye’deki benim bölgemde
de, Erzurum’da da bizim Ödük Vadisi, Artvin’e uzanan çok güzel bir yeşil
kuşaktır orası. Orası gerçekten harika bir coğrafyadır. Yani tükenmekte olan
bitki ve canlı türleri var orada. Hatta bir ara kaçakçılığı yapıldı, bir iki
İsrailli kaçakçı yakalandı, yargıya götürüldü, çünkü endemik türlerin
yoğunlukta olduğu bir bölge; Uzundere, Ödük Vadisi, Yusufeli ve Artvin’in diğer
ilçeleri. Şimdi, orası, zaman zaman yol yapımı… 
Elbette
ki ihtiyacı karşılıyorsa eyvallah, ama şu ana meseleyi, efendim, feda etmeden,
biz canlılara riayet etmek, onların da yaşama haklarına riayet etmek
zorundayız. Bugüne kadar yapılan ihalelerde, efendim, “Üniversiteler dik duruş
sergiliyor…” Gerçekten, bilirkişi isteniyor. 
Bir
tane yaşadığım örnekten bahsedeceğim: 2009’da, yine istenmeyen bir bölgeye
Erzurum’da bir baraj yapıldı, suyu buradan getireceğiz şeyiyle, bu suyu
içireceğiz… Bütün raporlar, bütün bilirkişi raporlarında denildi ki: “Bu su,
efendim, altyapıyla, kanalizasyonla karışan bir su, bu suyu içiremezsiniz. Bu
suyun içeriği bozuk.” Efendim, Hıfzıssıhha raporlar hazırladı, üniversiteden
-hiç unutmuyorum- kimya mühendisliğinde bir arkadaşım grubuyla beraber projeye
dönüştürdü ve rapor olarak hazırladı ki “Bu su zehirli, katkı maddeleri fazla
olan, efendim, altyapının, kanalizasyonun karıştığı bir su, içilmez…” Ve o
arkadaşımız, inanın, baskıyla üniversiteden uzaklaştırıldı, ceza aldı. İçilmez
suya “içilir” dediler. 
Şimdi,
ÇED raporlarına bakıyoruz, olumsuz çıkan raporları tekrar mahkeme bozuyor, yeni
bir bilirkişi -Sayın Veysel Eroğlu bunları çok iyi biliyor çünkü onun hakkında
da bunlarla ilgili soruşturma önergeleri verildi- efendim, tekrar, yeniden
raporlar düzenleniyor, yeni bir kurul, bu sefer olumsuz olan ÇED raporları
olumluya dönüşüyor. Ya, Allah’tan korkun! 
MUSTAFA
ILICALI (Erzurum) – Hangi baraj? 
KAMİL
AYDIN (Devamla) – Bizim Palandöken içme suyu barajımız, 2009. 
Şimdi,
arkadaşlar, ne olur geçmişe bakalım. Bugüne kadar yaptığınız yanlışlardan ne
olur birazcık pay çıkaralım, bir nedamet getirelim öncelikle, bir öz eleştiri
yapalım. Burası deneme yanılma yolu değil. Bu millete hizmet ediyoruz. Olmadı,
pişman olduk, yanlış oldu. Bugüne kadar çıkardığınız birçok kanun… Aceleye
getiriyorsunuz. Efendim, olay sadece Artvin olayı değil. Bakın, Büyükşehir
Yasası’ndan artık siz de yavaş yavaş pişmansınız. Ne oldu? Çünkü çıkardığınız
Büyükşehir Yasası’yla, Allah korusun, iç savaşın eşiğine geldik neredeyse.
Bölgede her türlü hâkimiyeti terörün kucağına bıraktınız. Ee, şimdi niye
çıkardınız bunu? Çıkarılırken öngörümüz şuydu, diyorduk ki: “Yapmayın,Türkiye
buna hazır değil. Bölgesel kalkınma adına, bölgesel illegal güçleri
güçlendiriyorsunuz.” Bunları söyledik. Şimdi “HSYK” diyoruz “savcılarınız”
diyorlar ya! Allah’tan korkun! Yargıyı siyasallaştıran zihniyeti bir kendinizde
arayın, birazcık sorgulayın. 
Oradan
Artvin’e geçelim. Şimdi, bugün Artvin’de olanlara bakıyoruz, gerçekten içler
acısı. Artvin’de Türkiye’nin en kaliteli zeytini yetişirdi, artık o zeytini
tadamayacağız; en kaliteli üzüm türlerinden birisi yetişirdi, en endemik canlı
türleri vardı, artık olmayacak. Yusufeli sular altında artık, neyin
karşılığında ve kime, ne verme karşılığında?
Arkadaşlar,
biz biliyoruz Türkiye’de enerji politikaların nasıl olduğunu, hangi raporların
“hayır” dediğini ve bu raporlarda “hayır” diyenlerin hangi sıkıntıları
çektiğini çok iyi biliyoruz. 
Siyaset,
çözüm üretme sanatıdır; siyaset, yandaş kayırma sanatı değildir; birilerine
bütünü, bütüne de hiçbir şeyi verme değildir. Onun için, Artvin’de bugün
olanlar son bir ders olsun diyoruz. 
Biz
her zaman dedik ki: “Elbette ki insanın yaşama hakkı kadar doğanın da, çevrenin
de tahrip edilmeme hakkı vardır; yaşama, yaşanabilirlik ortamının devam
ettirilme hakkı vardır.” İşte, bütün serzenişimiz bu noktadadır; yoksa
baktığınız zaman basit bir direniş değildir. Artvin’de yapılan basit bir
direniş değil. Ben “direniş” adını da kullanmak istemiyorum, orada bir hak
arama vardır, orada… Sayın Bakanın geçen hafta “Efendim, halkı dinlemek lazım,
seçmene kulak vermek lazım, isteklerini dikkate almak lazım.” sözünden
hareketle diyorum ki, artık oradaki insanlara kulak verin çünkü orası onların
doğal mekânı. O doğal mekânına biz buradan ahkâm kesmeyelim, biz o doğal mekânı
doğal olmayan hâle getirmeyelim. Bunu onlara soralım. Yani Batı demokrasileri,
efendim, gemilerin ne renk boyanacağına dahi halka sorup karar verirken, biz
bir yöre insanını hiçe sayıp bir havuz medyası sponsorunun talebini yerine
getirme mercisi değiliz diyorum.
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Aydın.
MUSTAFA
ILICALI (Erzurum) – Başkanım, bir şey söyleyebilir miyim? 
Sayın
konuşmacı, benim de seçim bölgem olan Erzurum Palandöken Barajı’yla ilgili bir
bilgi verdi, onu düzeltmek istiyorum.
ERKAN
AKÇAY (Manisa) – Yerinden söz alsın efendim. Böyle bir usul yok.
KAMİL
AYDIN (Erzurum) – Efendim, 2009’da seçim bölgesi değildi ki. Ben belediye
başkanı adayıydım. Sizinle ne alakası var?
MUSTAFA
ILICALI (Erzurum) – Ama şu anda yeni bilgiyi aldım…
KAMİL
AYDIN (Erzurum) – Şu anda değil, 2009’da; diyorum ki, geçmişte bunu yaşadık. 
MUSTAFA
ILICALI (Erzurum) – Olsun. 2009’la ilgili bilgiyi vereceğim.
KAMİL
AYDIN (Erzurum) – Sakıncalı bir raporu yırtıp attılar. 
MUSTAFA
ILICALI (Erzurum) – Hayır. 
Şu
anda, Başkanım, kayıtlara geçmesi açısından söyleyeyim.
İDRİS
BALUKEN (Diyarbakır) – Sayın Başkan, böyle bir usul yok. Bunların İç Tüzük
okumaları lazım.
BAŞKAN
– Yerinizden, size, mikrofonu açalım.
ERKAN
AKÇAY (Manisa) – Sayın Başkan, Hükûmet versin cevabı.
MUSTAFA
ILICALI (Erzurum) – İlgilendirir beni.
BAŞKAN
– Bilgilendirme yapmak istiyor sayın vekil.
KAMİL
AYDIN (Erzurum) – Efendim, bilgilendiremez ki, o dönemde aday değil Erzurum’da
ya. 
BAŞKAN
– Buyurun.
MUSTAFA
ILICALI (Erzurum) – Efendim, çok teşekkür ederim. 
Ben
de 2007’de milletvekilliği -daha önce de- yapmıştım, 2007’den sonra da bölgemle
yakından ilgili birisiyim. Şu anda, Büyükşehir Belediye Başkanımızı aradım.
Sayın vekilimin söylediği, 2009 yılı itibarıyla TÜBİTAK, Hıfzıssıhha tüm
raporların uygun olduğunu ve bu konuda herhangi bir sorun olmadığını -zehirli
su olduğu zaman zaten tıbbi bir sorun olacağı açık bir gerçek- hiç böyle bir
olay yaşanmadığını… Ben de teknik bir vekil olarak burada bir düzeltme yapma
gereği duydum. Bu fırsatı verdiğiniz için teşekkür ederim.
Bir
de, son on üç yılda da 3,5 milyar fidan dikildiğini de buradan paylaşmak
isterim.
BAŞKAN
– Peki, teşekkür ederiz.
KAMİL
AYDIN (Erzurum) – Sayın Başkanım, yani bilgi tamamen gerçek dışı; tenzih
ediyorum, vekilimin söyledikleri doğru ama ben o dönemde belediye başkanı
adayıydım. Hıfzıssıhha müdürü ve alt kademede çalışanlar, maalesef, bunu
utanarak söylüyorum: “Hocam, yapacak bir şey yok. Biz de deney yapıyoruz, biz de
araştırma yapıyoruz, bozuk çıkıyor.” Ama Hıfzıssıhha, malum, yapı ta nereye
kadar uzanıyor? Sağlık Bakanına kadar uzandı. 
İDRİS
BALUKEN (Diyarbakır) – Erzurum’a kirli su içirildi. 
KAMİL
AYDIN (Erzurum) – Kirli su içirildi ve o sudan sonra müthiş bir salgın var. O
dönemdeki hastaneye, acile giriş yapanların istatistiğine bakarsa Mustafa Bey
görür. Erzurum’da yaşamadığı için, ben bire bir yaşadığım için biliyorum. 
Bu
raporu veren üniversitedeki kurulun, o Nuhi Bey’e -bakın, ismini dahi
veriyorum- o çocuğa yapmadıkları eziyet kalmadı -kadro masumiyeti dâhil- ve
gitti çocuk.
MEHMET
GÜNAL (Antalya) – Bir araştırsın öyle, bir dahaki oturumda konuşuruz.
KAMİL
AYDIN (Erzurum) - Anahtar kelimeleri verdim, araştırın.
BAŞKAN
– Peki, sözleriniz tutanaklara geçti.
MUSTAFA
ILICALI (Erzurum) – Sayın Başkan, belediye raporları göndermeye hazır yani.
BAŞKAN
– Peki, teşekkür ederiz.
MEHMET
GÜNAL (Antalya) – Tamam göndersin.
KAMİL
AYDIN (Erzurum) – Hıfzısıhhaya güvenmiyoruz efendim.
BAŞKAN
- Sayın milletvekilleri, Halkların Demokratik Partisi Grubunun önerisini
oylarınıza sunacağım…
III.- YOKLAMA
(CHP
sıralarından bir grup milletvekili ayak kalktı)
LEVENT
GÖK (Ankara) – Yoklama istiyoruz efendim.
BAŞKAN
- Yoklama istiyorsunuz. 
Evet,
20 milletvekilinde yoklama arayacağım.
Sayın
Gök, Sayın Tarhan, Sayın Arık, Sayın Kaplan, Sayın Durmaz, Sayın Gürer, Sayın
Altıok, Sayın Yedekci, Sayın Tüm, Sayın Özdemir, Sayın Yarkadaş, Sayın Bakan,
Sayın Usluer, Sayın Erdem, Sayın Emir, Sayın Kesici, Sayın Tanal, Sayın Yalım,
Sayın Özcan, Sayın Tuncay…
Sayın
milletvekilleri, yoklama için üç dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili
Diyarbakır Milletvekili İdris Baluken tarafından, AKP Hükûmetleri boyunca belli
bazı şirketlere kamu eliyle sağlanan rantlar kapsamında ortaya çıkan ekolojik
tahribatlar ve rantiyer tipi sermaye süreçlerinin araştırılması amacıyla
24/2/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 24 Şubat 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sayın
milletvekilleri, Cumhuriyet Halk Partisi Grubunun İç Tüzük’ün 19’uncu maddesine
göre verilmiş bir önerisi vardır, okutup işleme alacağım ve oylarınıza
sunacağım. 
2.- CHP Grubunun, Antalya Milletvekili Çetin Osman
Budak ve 23 milletvekili tarafından, turizm sektöründe çalışan yurttaşların
çalışma koşullarından kaynaklanan sorunlarının araştırılması ve emekçilerin
haklarını koruyacak önlemlerin belirlenmesi amacıyla 5/1/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 24 Şubat 2016 Çarşamba günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi 
24/02/2016
Türkiye Büyük Millet Meclisi Başkanlığına
Danışma
Kurulu 24/2/2016 Çarşamba günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Levent
Gök
 Ankara

 Grup
Başkan Vekili
Öneri:
Antalya
Milletvekili Çetin Osman Budak ve 23 Milletvekilinin, "Turizm sektöründe
çalışan yurttaşlarımızın çalışma koşullarından kaynaklanan sorunlarının
araştırılması ve emekçilerin haklarını koruyacak önlemlerin belirlenmesi"
amacıyla 05/01/2016 tarihinde Türkiye Büyük Millet Meclisi Başkanlığına
verilmiş olan Meclis araştırma önergesinin (116 sıra no.lu), Genel Kurulun
bilgisine sunulmak üzere bekleyen diğer önergelerin önüne alınarak, 24/02/2016
Çarşamba günlü birleşimde sunuşlarda okunması ve görüşmelerinin aynı tarihli
birleşiminde yapılması önerilmiştir.
BAŞKAN
– Cumhuriyet Halk Partisi Grubunun önerisinin lehinde ilk konuşmacı, Antalya
Milletvekili Sayın Çetin Osman Budak. (CHP sıralarından alkışlar)
Sayın
Budak, süreniz on dakika. 
ÇETİN
OSMAN BUDAK (Antalya) – Sayın Başkan, çok değerli milletvekilleri; turizm
sektöründe çalışanların sorunlarının araştırılması konulu araştırma önergemizin
gündeme alınmasıyla ilgili grup önerimiz üzerine söz aldım. Sizleri saygıyla
selamlıyorum. 
Efendim,
7 Haziran sonrası ülkemizde ciddi bir travma dönemi ve ciddi travmaların
yaşandığı bir dönem olarak görüyoruz. Türkiye 7 Hazirandan itibaren özellikle
terör olaylarıyla karşı karşıya. Aşağı yukarı 300 şehidimiz, 300’ün üzerinde
şehidimiz bugüne kadar gelmiş ve arka arkaya patlayan bombalarla ülkemizde,
Suruç’ta, Sultanahmet’te, ondan öncesinde Ankara’da ve şimdi de tekrar
Ankara'da geçtiğimiz hafta bombalar patlamış, burada da 175 vatandaşımızı
kaybetmişiz. 
Şimdi,
burada aslında bu zor, ağır koşullarda reel sektörden bahsetmenin de zorluğunu
bilerek söz aldım.
Efendim,
ben burada şehitlerimize, hayatını kaybeden vatandaşlarımıza Allah'tan rahmet
diliyorum. Terörü ve terörü destekleyenleri lanetliyorum. Bu ağır ortamda
özellikle büyük bir soruna da dikkatinizi çekmek istiyorum. Burada da özellikle
işsizlik sorunuyla ilgili tespitlerim olacak fakat tabii konu turizm ve
turizmde çalışanların işsizliği. 
Özellikle
bu son yaşanan terör olayları, 24 Kasımda düşürülen Rus uçağı ve bunun ardından
gelen birçok terör olayı… Şimdi, sadece olayın 24 Kasımda yaşanan Rus uçağının
düşürülmesi olayı olmadığının da burada bir altını çizeyim önce. 2015 yılında
özellikle Rusya’daki ekonomik krizden dolayı birtakım tedbirler ülkemiz
almıştı. Fakat, Türkiye'ye 4,5 milyon civarında 2014 yılında gelen turist
sayısının geçtiğimiz yılda 3 milyon 800 binler civarında kapandığını biliyoruz.
Buradaki kaybımız aşağı yukarı 1 milyona yakın turist ve geçtiğimiz yıllarda da
biz bunu söylemiştik, 2014 yılının başlarında demiştik ki: “Bu turizm bu
şekilde sürdürülemez.” Fakat, dikkate alınmadı ve geçtiğimiz günlerde,
pazartesi günü bir paket açıklandı. Bu pakete “Turizm Destek Paketi” dendi ama biraz sonra ben size
izah edeceğim; destek paketinin içinde neler var, nerelere destek veriliyor ve
nerelere destek verilmiyor, bunları anlatacağım.
Şimdi, bir kere, turizm sektöründe altı ay çalışan ve
altı ay da işsiz gezen çok büyük bir kitle var. Bu kitle 1 milyon 400 bin
seviyesindeki çalışan, emekçi tarafından bahsediyoruz, 1 milyon 400 bin kişi
Türkiye genelinde. Bunu nereden alıyoruz? Sosyal Sigortalar Kurumunda –ki bunun
da düzeltilmesi lazım- konaklama sektörü, restoranlar, kafe, bar kalemine
baktığınız zaman 1 milyon 400 bin kişiyi buluyorsunuz. Eğer turizmde
düşünüldüğü gibi, sektör mensuplarının söylediği gibi yüzde 25-30 civarında bir
kayıp söz konusu olursa buradaki aşağı yukarı tahminimiz 400 bin ila 500 bin
civarında insanın işsiz kalması, 400 bin-500 bin. Bakın, Türkiye'deki işsizlik
oranları da yüzde 10,5 seviyesinde. Yüzde 10,5 seviyesi de 3 milyon 125 bin
kişiye denk geliyor. Biz sadece rakam söyleyip geçiyoruz. Yani Türkiye'de 3
milyonun üzerinde insan işsiz ve bunlar evlerine ekmek götüremiyorlar. Bir de
bunun üzerine eğer turizmdeki krizden dolayı bir büyük işsiz ordusu da gelirse
ülkedeki sosyal sıkıntıları da değerlendirmeniz gerekiyor. 
Peki, Rusya krizi, 24 Kasımda uçağın düşürülmesi; sadece
sorun bu mu? Hayır. Bakın, Avrupa’dan ocak ayında gelen turist sayısında yüzde
45 eksi var. Sadece Antalya’da Rusya’dan gelen turist sayısında yüzde 81 azalma
var. Son on yılda Antalya’ya gelen turist sayısında hiç 100 binin altı ocak
ayında görülmemişti. 
Şimdi, bunu şöyle de değerlendirebilirsiniz arkadaşlar:
Bir kere, Türkiye'de hukuk ve demokrasiyle ilgili ciddi zaaf var, birincisi bu.
Terör olaylarının yarattığı bir algı var. Avrupa’dan Türkiye'ye bakıldığı zaman
-bunu ben söylemiyorum- biz Türkiye’den Suriye’yi nasıl görüyorsak oradaki
tatil yapacaklar ya da oradaki vatandaşların, halkın söylediği bu. Türkiye’de ağır bir tablo var, hukuk ve demokrasiyle
ilgili ciddi zaaflar var, özgürlüklerle ilgili ciddi zaaflar var ve Türkiye’yle
ilgili çekincelerini açıklıyorlar. 
Buradaki
önerim: Birincisi, hızla, dış politikayla ilgili Hükûmetimizin, bizi
yönetenlerin bu şiddet dilini, öfke dilini bir tarafa bırakması. Bu, burada iç
politika malzemesi yapılırken, burada siz iç politika malzemesi bunu yaparken
anında, on saniye sonra Avrupa ajanslarında, Amerika ajanslarında, dünyanın
bütün ajanslarında bu sözlerin oraya gittiğini düşüneceksiniz. Siz bu dili
kullandığınız sürece oradaki bakış da bu şekilde olmaya devam edecek. İlk
etkisini de tabii ki tatil düşüncesiyle hareket eden insanların üzerinde
göreceksiniz. 
O
yüzden, şimdi paketle ilgili eleştirilerimi şöyle açıklayacağım: Paketin ilk
iki maddesinde, birincisi 6 bin dolar uçak desteği var. 6 bin dolar uçak
desteği geçtiğimiz yıl da zaten verilen bir destekti çünkü ekonomik kriz vardı
Rusya’da, verilmişti. Şimdi, tabii ki olumlu, 6 bin dolar uçak desteğinin, uçak
yakıt desteğinin verilmesi olumlu. Fakat burada, şimdi, küçük gövdeli uçaklar
100 kişi getirirken büyük gövdeli uçaklar da 350 kişi getiriyor. Bakın, bir
hesap yapın: 6 bin doları 100 kişilik uçağa verdiniz, kişi başına 60 dolar
yapıyor; 300 kişilik bir uçakla yolcu getirdiler, kişi başına 20 dolara
düşüyor. Şimdi, bu özendirici değil bir kere. Ya boş koltuğa vereceksiniz ya
promosyon yapacaksınız. Yani 20 dolar, 30 dolar ya da euro, turiste bir hediye
çeki verseniz pazara gidecek bu. 
İkincisi,
kredi garanti fonu. Geçtiğimiz sene kredi garanti fonuyla ilgili zaten bir
destek verildi. Bakın, arkadaşlar, bir firma bundan faydalandı; bir tanesine de
yarım diyelim, iki firma yararlandı kredi garanti fonu desteğinden. Kredi
garanti fonunda teminat desteğidir. Şimdi, burada, yine 400 bin kişinin
üzerinde turist getiren seyahat acentelerine veriyorsunuz. E, 50 bin getiren ne
olacak, 100 bin kişi getiren ne olacak? Yani Türkiye’ye zaten 50 bin, 100 bin,
300 bin turist getirenlerle biz Türkiye’ye aşağı yukarı 40 milyon turisti
sağladık. O yüzden, burada da bir elin parmaklarını geçmeyecek sayıda acenteye,
tur operatörüne destek veriliyor.
Ben
çok uzatmayacağım, süre de daraldı. 
Biz,
peki, bu önerileri ne yaptık? Sayın Bakan da burada. Sayın Bakana da, ben, bu
bizim Cumhuriyet Halk Partisi olarak verdiğimiz raporu sunmuştum kendilerine. 
Birincisi,
istihdam üzerindeki etkiden bahsettik. İstihdam üzerinde 500 bin kişinin işsiz
kalma ihtimalinden bahsettik. Burada istihdam üzerindeki yüklerle ilgili en
ufak bir şey yapılmamış ve bunu önleyebilecek tedbirler değil buradaki
tedbirler. 2 madde böyleydi, alttaki 3 madde de… 
Eğer
kırk dokuz yıllığına otelleri kiralamış olanlar varsa, onlara bir destek
veriyorsunuz ama o destek de direkt bu yılı pas geçmiyorsunuz, üç yıla
dağıtıyorsunuz; o destek de değil. Tapulu olanlar ne yapacak? Bunlara da bir
destek yok.
Bir
üçüncüsü, Türkiye’de esnaf işsizliğinden bahsettik. Yıllardır bunu da dile
getiriyoruz. Esnaf işsiz. Esnaf eğer dükkânını kapatırsa hiçbir yerde iş bulamaz
değerli arkadaşlar ve şu ana kadar Türkiye’de aşağı yukarı bir on yıldır 350
bin esnaf dükkânını kapattı ve işsiz. 
Bakın,
sadece normal işsizlikten bahsetmiyoruz, esnaf da işsiz. Bunun sebebi de,
yıllarca üzerinde durduğumuz Perakende Ticareti Düzenleme Kanunu. En son
değiştiği şekliyle o da bir fayda olmadı. En az 8 defa kanun teklifi verdik
sivil toplum örgütleri olarak geçmişte ve Cumhuriyet Halk Partisi olarak. Esnaf
işsizliği burada hiç öngörülmemiş. Esnaflara bir destek yok. 
Özetle
ben buradaki desteği şöyle tanımlamaya çalışacağım: Tarım sektöründe faiz
destekleri veriliyor biliyorsunuz. Devletimiz faiz desteğini veriyor, Ziraat
Bankası kanalıyla düşük faizli kredi veriliyor. Esnafa da Halk Bankası
aracılığıyla düşük faizli bir kredi öngörülebilir; artı, bu yetmez, düşük
faizli kredi yetmez, aynı zamanda bir de kefalet sistemi getirilmesi lazım.
Esnafa kefalet sistemi. Esnafa bir kefalet vereceksiniz, bu büyük kâbus hâlinde
olan şu anki…
(Mikrofon
otomatik cihaz tarafından kapatıldı)
BAŞKAN
– Sayın Budak, bir dakika ek süre veriyorum, tamamlayınız lütfen.
ÇETİN
OSMAN BUDAK (Devamla) – Evet, konuyu ancak bu kadar özetleyebiliyorum. Sorun
çok derindir, çok ağırdır. Bu sorunla ilgili ben bu paketin içeriğini son
derece yetersiz buluyorum ve özellikle istihdamla ilgili bölümde bir çalışmanın
olduğunu umuyorum ve aynı zamanda da hiç düşünülmeyen tedarikçi tarafını
düşünmenizi, değerlendirmenizi istirham ediyorum. 
Önergemize
de destek vermenizi umuyorum. Saygılar sunuyorum. (CHP sıralarından alkışlar) 
BAŞKAN
– Teşekkür ediyoruz Sayın Budak.
İDRİS
BALUKEN (Diyarbakır) – Sayın Başkan…
BAŞKAN
– Buyurunuz Sayın Baluken.
İDRİS
BALUKEN (Diyarbakır) – İç Tüzük 60’a göre yerimden söz istiyorum.
BAŞKAN
– Açıyoruz Sayın Baluken.
Buyurun.
V.- AÇIKLAMALAR (Devam)
41.- Diyarbakır Milletvekili İdris Baluken’in, Cizre’de
bir binanın bodrumunda mahsur kalarak hayatını kaybeden Demokratik Bölgeler
Partisi meclis üyesi Mehmet Yavuzel’in cenazesinin teşhis edildiğine ve aynı
şekilde hayatını kaybeden Mehmet Tunç ile Derya Koç’un şahsında oradaki bütün
yoldaşlarının anısı önünde saygıyla eğildiğine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Az
önce aldığımız bir haberin bilgisini paylaşmak üzere, kamuoyunu, halkımızı
bilgilendirmek üzere bu talepte bulundum. 
Şırnak’ın
Cizre ilçesindeki vahşet bodrumunda bulunan ve süreç boyunca bizimle iletişim
hâlinde olan Demokratik Bölgeler Partisi meclis üyesi Mehmet Yavuzel
arkadaşımızın cenazesi teşhis edildi. Biraz önce aldığımız habere göre, ailenin
vermiş olduğu DNA örnekleriyle de birinci vahşet bodrumunda planlı ve
sistematik bir katliamın yapıldığı açık bir şekilde tescillenmiş oldu. 
Biz,
29 Ocak tarihinde Mehmet Yavuzel’le yaptığımız telefon görüşmelerinin
kayıtlarını da, ses kayıtlarını da kamuoyuyla paylaşmıştık. O ses kayıtları
esnasında patlama seslerini, silah seslerini ve “Bizi öldürüyorlar, bizi
katlediyorlar, infaz ediyorlar.” çığlıklarını bütün Türkiye kamuoyunun
bilgisine sunmuştuk. Bugüne kadar o ses kayıtlarını inkâr edenler, dün gensoru
görüşmesinde de yalan yanlış bilgilerle oradaki gerçeği çarpıtanlar, bir kez
daha Türkiye halklarının önünde, Türkiye kamuoyu önünde teşhir olmuştur,
maskeleri düşmüştür. Daha önce cehennem binasında iletişim hâlinde olduğumuz
Mehmet Tunç da aynı şekilde katledildi ve cenazesi teşhis edilmişti. Yine,
Milas Eş Başkanımız Derya Koç da bizimle iletişim hâlinde olmasına rağmen, ses
kayıtları elimizde olmasına rağmen, bu katliam süreciyle, maalesef, acımasız
bir infazla karşılaştı. 
Mehmet
Yavuzel, Mehmet Tunç ve Derya Koç şahsında, oradaki bütün yoldaşlarımızın anısı
önünde saygıyla eğiliyoruz. Her 3 arkadaşımızın şahsında, orada tarihin en
acımasız katliamıyla katledilen arkadaşlarımıza buradan seslenmek istiyoruz:
Sizden özür dilemiyoruz, her şeyi yaptık ama sizi kurtaramadık çünkü karşımızda
katliama karar vermiş bir Hükûmet ve devlet aygıtı vardı. Buna rağmen, sizden
özür dilemiyoruz; sizi katledenlerin insanlık önünde, tarih önünde mutlaka
hesap verecekleri sözünü burada yineliyoruz. Bu sürecin, mutlaka, bu katliamı
gerçekleştirenlerin insanlığın adaleti önünde yargılanacak bir şekilde
sonuçlanacağının sözünü, burada belirtmiş olduğum arkadaşlarım şahsında,
yaşamını yitiren, katledilen bütün arkadaşlarımıza veriyorum.
Teşekkür
ederim.
BAŞKAN
– Teşekkür ederiz Sayın Baluken.
VIII.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Pervin Buldan’ın,
Demokratik Bölgeler Partisi meclis üyesi Mehmet Yavuzel’e Allah’tan rahmet,
ailesine başsağlığı dilediğine ilişkin konuşması
BAŞKAN
– Ben de Demokratik Bölgeler Partisi Parti meclisi üyesi Mehmet Yavuzel’e
Allah’tan rahmet, ailesine başsağlığı diliyorum.
IX.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Antalya Milletvekili
Çetin Osman Budak ve 23 milletvekili tarafından, turizm sektöründe çalışan
yurttaşların çalışma koşullarından kaynaklanan sorunlarının araştırılması ve
emekçilerin haklarını koruyacak önlemlerin belirlenmesi amacıyla 5/1/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 24 Şubat 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Sayın milletvekilleri, Cumhuriyet Halk Partisi Grubu önerisi üzerinde ikinci
konuşmacı Antalya Milletvekili Sayın Mehmet Günal. (MHP sıralarından alkışlar) 
Sayın
Günal, süreniz on dakika.
MEHMET
GÜNAL (Antalya) – Değerli milletvekilleri, hepinizi saygıyla selamlıyorum.
Seçim
bölgemiz Antalya’yı da, yakınındaki illeri de, ülkemizi de yakından
ilgilendiren bir krizin yaratmış olduğu etkilerle ilgili bugün CHP Grubunun
önerisi üzerine konuşuyorum ama Sayın Bakanımız burada, Sayın Bakana da daha
geçtiğimiz hafta Plan ve Bütçe Komisyonunda bu sorunların bir kısmını iletmiş
idik. Bugün bu vesileyle bazı hususların altını çizmek istiyorum.
Öncelikle,
bu sorunumuz bugün kronik bir hâlde ortaya çıkmış durumda ama geçtiğimiz yılda
da yine Rusya’yla yaşanan ekonomik sıkıntılar, diğer sıkıntılar nedeniyle ve
ruble krizi nedeniyle zaten Rusya pazarında bir daralma vardı. 
Tabii,
bütün bu gelişmeler, Avrupa’da, diğer, bölgemizde yaşanan çatışmalar turizm
sektörünü doğrudan etkiliyor. Ama bizim sorunumuz sadece bu krizden
kaynaklanmıyor sektörüyle beraber. Maalesef burada bunları şimdi geniş
tartışacak zamanımız yok. Sayın Bakana da bazı hususları ilettik. Antalya’da da
arkadaşlarımızla beraber Sayın Budak da oradaydı, daha önce bu krizden
etkilenen tarım sektörümüzün sorunlarıyla ilgili de bütün vekillerimizin
katılımıyla, o gün orada bulunanlarla bir değerlendirme toplantısı yaptık Tarım
Konseyinin öncülüğünde ve orada kurmuş olduğumuz müteşebbis heyetle de hem
Sayın Budak hem ben hem Sayın Samani, her partiden birer milletvekili olarak…
Tarım Bakanımız da az önce buradaydı, Sayın Çelik buradaymış. Demek ki ilgili
şeylerin bir kısmı bakanlarımız burada. 
Benim
söylediğimin özeti şu: Sayın Şimşek’e de o heyetle beraber gittik oda
başkanlarımızla beraber, Sayın Çelik’le de görüştük. Sayın Bakan zaten kendisi
oraya -Kültür ve Turizm Bakanımız- gitmişti. Yani yerinde gördüler ama meseleyi
bizim gündeme getirmemiz, Sayın Bakanım, yetmiyor. Ne yapmamız lazım? Açıkçası,
açıklanan turizm eylem planı, evet, lazım olan hususlar var ama bunlar, bizim
bir finansal kriz çıktığı zaman, makro ihtiyati tedbirler diyoruz ya işte,
Merkez Bankası, BDDK “Harcayın, harcamayın, düşürelim.” Ama sanayiye
geçemediğimiz zaman olmuyor. Benzer şekilde, bunlar bize geçici olarak bir
nebze bu sezonda kısmi rahatlama, yani tam rahatlama değil bakın, kısmi
rahatlama sağlayan şeyler. 
Onun
için, yıllardır söylediğimiz bir şey var: Hâlâ Sayın Bakan da o sıkıntıyı
yaşıyor. Şimdi, gidiyor, bir örgütle ayrı konuşuyor, öbürüyle ayrı konuşuyor.
Diğerleri geliyor, başka bir şey söylüyor. Burada bir eksiklik var, samimiyetle
bunu çözmemiz lazım. Sadece turizmle ilgili değil değerli arkadaşlar, yani bir
an önce… Yapısal önlem dediğimiz bu. Benim burada söylemekten dilimde tüy
bitti. Geçen sefer, kaç sefer söyledim, Sayın Ertuğrul Günay bana geldi, sitem
etti ama çıkmadı. 
Sayın
Bakandan tek, en önemli istirhamımız şu: Bu turizm çerçeve kanununa bize
buradan… 
Yani
4 tane torba geçirdik Sayın Bakanım.
KÜLTÜR
VE TURİZM BAKANI MAHİR ÜNAL (Kahramanmaraş) – Beraber yaptık.
MEHMET
GÜNAL (Devamla) – Aynen aynen.
Geçici
bütçeden beri 4 tane torba geçirdik. Torba değil, 1 tane turizm çerçeve kanunu
istiyoruz içine. Şimdi burada koyduğunuz 9 tane maddede kısmen var ama bunun
içerisinde her şeyin olması lazım. Bunun içinde teşvik kanunu olacak.
KÜLTÜR
VE TURİZM BAKANI MAHİR ÜNAL (Kahramanmaraş) – Bunlar telafi edecek…
MEHMET
GÜNAL (Devamla) – Sayın Bakanım, sıkıntı yok. Ben diyorum ki bu krizi fırsata
çevirelim.
KÜLTÜR
VE TURİZM BAKANI MAHİR ÜNAL (Kahramanmaraş) – Eyvallah.
MEHMET
GÜNAL (Devamla) – Yani çünkü -yukarıda da arz ettim size, arkadaşlara da
söyledim- Çincede kriz hem fırsat hem tehdit işaretiyle gösteriliyormuş. Ben
Çince bilmiyorum ama uzmanlar öyle söylüyor. Şimdi bu krizi fırsata çevirelim
ve birikmiş sorunlarımızı çözmek için bir vesile olarak kullanalım. 
Sayın
Bakanım, biz burada bütün partileri temsil eden Antalya milletvekilleri olarak,
Mersin milletvekilleri olarak, Muğla milletvekilleri olarak, Aydın
milletvekilleri olarak hepimiz turizmden en fazla etkilenen, şu andaki krizden
ve ekonomisi turizme dayalı olan iller olarak arkanızdayız. Ama şunu da kabul
etmek lazım, bir an önce bunu çıkarmamız lazım. 
Yukarıda
söyledim, siz bunun üzerine gelen 3’üncü, 4’üncü bakansınız. Hepsine sırayla
söyledik, her sene burada söylüyoruz. Niye? 2007-2013 eylem planı bitti, 1’inci
maddesi örgütle ilgili kanundu, yapmadık. Niye? İşte şu kısır, sanal
çekişmeleri bırakın diyorum. Yani önce bir ekonomik, sosyal konularda çıkacak
kanunlar… 
İşte,
turizm çerçeve kanunu diyorum. Bunun için de başta bir turizm planlaması lazım.
Kim yapacak? Sadece Bakanlığın bunu yapma şansı yok. O paydaşlarla beraber
güzel söylüyorsunuz ama otelciler ayrı yerden bakıyor, tur operatörleri ayrı
açıdan bakıyor, birlikler ayrı açıdan bakıyor. Hepsini bir araya getirecek bir
üst, sizin tabirinizle, üst akıl diyorsunuz ya Sayın Bakan, yani bunu
sağlayacak bir şey… Hep söylüyoruz, lafta var. 
Diyorum
ya, eylem planına baktığım zaman ben onun yüzde 75’ine katılırım. İçinde belki
eleştireceğimiz, eksik olanlar olabilir ama zaten vardı ama yapılmadı.
2007-2013, bakın, bitti, 15, 16… Bunun içerisine kıyı kenar kanunu lazım, bunun
içerisine, az önce Sayın Budak’ın da bahsettiği istihdamla ilgili kısım var,
turizm sektörünün bizden talepleri var. Her sene ben kaç yıldır nisan ayının
başında turizm sezonunun açılışı diye burada gündem dışı söz alırım, bunlar da
tutanaklar da var, her seferinde de o talebimizi yenileriz. Gelin, bu sefer bu
krizi fırsata çevirelim, kışın, yazın. Turistik tesislerimizi sadece Antalya
olarak düşünmeyin, Uludağ’da da yazın boş kalıyor o oteller, örneğin Erzurum’da
yazın boş kalıyor. 
KAMİL
AYDIN (Erzurum) – Kışın da boş kalıyor.
MEHMET
GÜNAL (Devamla) - Az önce Sayın Hocam burada Erzurum’u söylüyordu, “Palandöken”
deyince, onlara da tam tersine yaz döneminde de onların istihdamına teşvik vermemiz
lazım, oraların açık kalabilmesi için alternatif toplantılar düzenlenmesi
lazım, sadece kayak turizmi için değil. Bizde de kışın bunların açık
kalabilmesi için istihdamla ilgili teşvik kanununda da düzenlemeler yapmamız
gerekiyor. 
Ama
benim çok daha muzdarip olduğum, herkesin de tam söyleyemediği bir husus daha
var: Çok plansız bir turizm yapılaşması görüyoruz yani bizim bölgemiz de dâhil
olmak üzere Bakanlığın bu hususlarda biraz daha seçici olması lazım. İşte, bu,
yapısal eksiklikten kaynaklanıyor, örgütsel eksiklikten kaynaklanıyor,
dolayısıyla bir arz planlamasını da yapmamız lazım. Bir taraftan pazar
planlaması yapıyoruz ama efendim, sadece deniz, kum olmasın, değişik alternatif
turizm yöntemlerini uygulamaya koyalım diyoruz. Peki, onu planlamazsak… 
Sayın
Muş, müsaade et de Sayın Bakana bir şey söylüyoruz yani senin acelen yok.
MEHMET
MUŞ (İstanbul) – Tamam, Genel Kurula hitap edin.
MEHMET
GÜNAL (Devamla) - Sayın Bakanım, bu planlama işine de lütfen bir konsept, bir
şeyler geliştirelim, herkes kafasına göre böyle çok farklı bina yapıyor yani
resmen konsept dışına çıkan çok fazla binalar var ki bir heyula gibi çıkıyor.
Belli bölgelerde belli konseptler geliştirip ona göre tip projeler geliştirmek
lazım ki… Veya teşviki verirken onlara verin, siz teşvik edin yani belli
standartlara uygun. 
Şimdi,
veriyoruz teşvik, güzel, içinde, enerjiyle ilgili söylüyorsunuz, atık suyla,
katı atıkla ilgili söylüyorsunuz. Güzel de kaç tanesi alabilecek durumda?
“Çevreye duyarlı olsun.” Kaçını öyle yaptırdınız Sayın Bakanım? Belgeyi siz
veriyorsunuz yani “Şimdi, bunu eğri oturup doğru konuşalım.” derler ya sektör
diyor ki: 4 bin civarında Bakanlık belgeli tesis var, bunun 250 tanesi ancak bu
sizin söylediğiniz enerji teşvikinden yararlanabilecek durumda. Niye? Çünkü ötekiler
yaparken çevreye duyarlı yapmamış veya standardını oraya getirememiş, özetini
söylüyorum. Bu hepimizin sorumluluğu. Hem teşvik ederken ona göre yapalım hem
bu yatırım belgesini, işletme belgesini verirken ona göre verelim hem de
bunları farklı konseptler, farklı bölgelerde oluşturarak alternatif turizm
kanallarını da böylece ülkemize yönlendirelim. 
Bunlarla
birlikte, yapmamız gereken en önemli şey de bu klasik, geçmişten beri eksik
devam eden tanıtım kısmını da ciddi anlamda bir gözden geçirmek gerekiyor Sayın
Bakan. Yani tanıtım kısmına, ciddi anlamda hem para hem zaman hem yeni bir
sistemle zaman ayırmamız lazım. Çünkü, yanlış bir şekilde “Türkiye markası
pazarlıyoruz.” diye bir sürü paralar harcadık. Değişik, alternatif turizm
türlerine göre değişik bölgeleri marka şehir hâline getirmemiz lazım. Bunu
niçin söylüyorum? Bunların tamamını, işte bu söylediğimiz çerçeve kanunda ne
yapılması gerekiyorsa oturalım bunları yapıcı bir şekilde… Diğer konularda da
ilgili bakan arkadaşlarımızla da konuştuk, komisyonda da söyledik herkes kabul
ediyor ama eyleme bir geçemiyoruz yani eylem planları çok yapılıyor; plan çok,
eylem yok. Lütfen bu sefer öyle olmasın. 
Sayın
Bakana, yeni başladığı heyecanıyla beraber bizler de burada destek sözü
veriyoruz. Çünkü, turizm sektörü Sayın Bakanım, tamamıyla yerli bir sektör.
Yabancılar gelir, döviz kazandırır ama kuruluştaki birtakım makine, teçhizat
hariç, sonra, kullanılan ithal içkiler hariç geri kalan bütün girdiler
yerlidir. Bir taraftan gelip hem diyorsunuz ki: “Tasarruf edelim, onu
artıralım, bunu artıralım.” ama öbür taraftan bunu sanki bir yabancı sektör
gibi görmeyelim. İnşallah bu kriz, bu sorunları tekrar gözden geçirmemize ve
yapısal önlemler almamıza vesile olur, ülkemizin gelişmesine, kalkınmasına
vesile olur. 
Biz
de bu vesileyle, bu dayanışma kültürünü, Antalya’da da örgütlediğimiz beraber
olma, bunu yapma kültürünü bu Meclise de ve Türkiye’ye de yansıtıp hep birlikte
sorunları çözeriz diyor, hepinize saygılar sunuyorum. (MHP ve AK PARTİ
sıralarından alkışlar)
BAŞKAN
– Teşekkür ederiz Sayın Günal.
Sayın
milletvekilleri, birleşime beş dakika ara veriyorum.
Kapanma Saati: 17.37
ÜÇÜNCÜ OTURUM
Açılma Saati: 17.49
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Özcan PURÇU (İzmir) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 43’üncü Birleşiminin
Üçüncü Oturumunu açıyorum.
Cumhuriyet
Halk Partisi Grubu önerisinin lehinde ikinci konuşmacı Kars Milletvekili Sayın
Ayhan Bilgen’dir.
Sayın
Bilgen, süreniz on dakika.
Buyurun.
(HDP sıralarından alkışlar)
AYHAN
BİLGEN (Kars) – Sayın Başkan, değerli milletvekilleri; aslında, bu trajik
durumu belki Nasrettin Hoca’nın fıkralarıyla falan ancak tarif etmek mümkün.
Biliyorsunuz, meşhur fıkralarının birisinde, Nasrettin Hoca evinin önündeki ay
ışığında, yerde yüzüğünü arıyor. Komşuları soruyorlar, “Hoca, yüzüğü burada mı
kaybettin?” diyorlar. “Yok ama burası aydınlık.” diyor. 
Şimdi,
bizim turizmi nerede kaybettiğimizi aslında herkes pekâlâ biliyor. Dolayısıyla
da atık suyla ilgili destekleme vererek turizmin kurtarılamayacağını, durumun
vahametinin düzeyini de bütün dünya gibi, Türkiye’de de birazcık bu işle ilgili
olanlar, birazcık rakamları bilenler, şu anda otellerdeki rezerve tablolarını
biraz bilenler çok net biçimde görüyorlar. Ama, gerçekle yüzleşmemek için,
aslında sorunun esasıyla yüzleşmemek ve esasa dair bir çözüm aramayı göze
alamadığımız için, sadece, yine Hoca’nın kendi tabiriyle “Dostlar alışverişte
görsün.” kabîlinden yaklaşımlarla, paketlerle turizmin sorunlarını çözmeye
çalışıyoruz. Oysa, bir an önce tam da sorunun kendisiyle yüzleşmeyi başarsak
yani neden Türkiye’de güvenlik olmadığı gerekçesiyle, kaygısıyla rezervasyonlar
iptal ediliyor, bununla yüzleşsek belki kısa vadede çözüm bulamayabiliriz ama
hiç olmazsa orta, uzun vadede bir adım atma imkânı olur. Sayın Başbakanın
paketi açıklarken kendi kullandığı tanımlama, kendi kullandığı ifadeler şöyle:
“Rusya’yla gerilim ve çevre ülkelerdeki gelişmeler nedeniyle sıkıntı
yaşıyoruz.” Rusya’yla gerilimin sebebi belli. Çevre ülkelerle ilişkiler
dediğimiz şey de galiba, tamamen bizim dışımızda, bize rağmen bir tablo değil;
bu gelişmelerde bizim de herhâlde bir payımız, bir dahlimiz var. 
Burada
çok yoğun biçimde terörle ilişki kurma üzerinden polemik yapılıyor ama birazcık
dış politikada deve kuşu anlayışından vazgeçsek yani kafamızı kumdan çıkarsak
ve dışarıda herkesin gördüğü cüssemizi, cesedimizi fark ederek aslında siyaset
yapsak şunu anlayacağız ki dünyada birçok ülke Türkiye’yi sadece güvenlik
kaygıları olan bir ülke olarak değil, doğrudan doğruya çevresinde güvenlik
kaygılarının artmasına sebep olacak politikaları destekleyen, besleyen ülke
olarak görüyor. 
En
son Bulgaristan tavır koydu, Yunanistan uluslararası çağrı yaptı, Orta Asya
cumhuriyetleri -Türkiye’nin en zor zamanlarında yanında olan ülkeler-
Türkiye’nin bu krizlerde ne kadar haksız olduğunu ortaya koydular, Irak Merkezî
Yönetimi’yle, İran’la ve Suriye’yle ilişkilerimiz de ortada. Başka bir komşu
yok zaten. Dolayısıyla, ya kendimize dünyada galiba başka bir yer arayacağız,
başka bir yer bulacağız ya da “Çevremizde neden bu kadar gerilim var? Bu
gerilimde bizim hiç payımız yok mu?” sorusuyla daha ciddi, daha samimi
yüzleşeceğiz. 
Türkiye
IŞİD’le ilgili uzun bir süre ayak sürüdü. Türkiye’nin müttefikleri IŞİD’le
ilgili dosyaları, mülteci kamplarında kalıp sonra Suriye’ye savaşa gidenlerin
resimlerini, isimlerini en sonunda Cumhurbaşkanının -dönemin Başbakanı
Erdoğan’ın- bir Amerika ziyareti sırasında önüne koydular ama Türkiye bunları
reddederek gerçeği değiştirecekmiş gibi siyaset yapmayı tercih etti. 
Türkiye’nin
birçok şehrinde davul zurnalarla sanki askere yolculanır gibi insanlar
Suriye’ye savaşmaya gittiler; Türkiye’nin istihbarat birimleri bunu görmedi,
duymadı. Resmî rakamlara göre, Türkiye’de 500 ila 2 bin kişi Suriye’deki
örgütlerde IŞİD’de, Ahrar-uş Şam’da, Nusra’da, Yavuz Selim Tugaylarında,
Abdülhamit Alaylarında savaşıyor. Bunlar Türkiye’nin kendi kurumlarının verdiği
rakamlar ama dünya pek bu rakamları da ciddiye almıyor ve bu rakamların sadece birkaç
şehir için geçerli olduğunu söylüyorlar. Yani, bunun yaklaşık 10 ila 20 katı
civarında Türkiye’den çıkmış, Suriye’ye cihat etmeye gitmiş, Suriye’de rejimi
değiştirmek için hayatını ortaya koyan bu örgütlerin içerisinde militan savaşçı
olduğu düşünülüyor ve biz dönüyoruz, bütün bunun sonuçlarını tartışırken
bunlarla yüzleşmek, bu politikanın bizi neden buraya getirdiğine dair açık
yüreklilikle bir tartışma yapmak yerine, burada polemik yaparak, burada
demagoji yaparak, burada sadece suçu muhalefete keserek, faturayı muhalefete
keserek bu işin içinden çıkmayı deniyoruz.
Kültür
ve Turizm Bakanı Türkiye’deki turizme yönelik baltalayıcı organize işlerin
sıralamasını yaparken en başa, işte biraz önce burada da adı anılan bir
cemaati, 130 ülkede, “Türkiye güvenilir ülke değil.” diye kampanya yürütmekle
suçluyor.
Şimdi,
iki soru sorarlar insana: Bir, bir grup, bir topluluk –hadi, sizin deyiminizle
ifade edelim- bir terör örgütü 130 ülkede örgütlenmiş ve Türkiye’yle ilgili bir
kampanya yürütebiliyor ve sizin bundan, ancak kriz çıktıktan sonra haberiniz
oluyor. Yani on yıl boyunca her açılışlarını teşrif ettiğiniz, her olimpiyat
etkinliklerinde boy gösterdiğiniz, her fırsatta Pensilvanya’ya selam
gönderdiğiniz bu grup bir anda terör örgütü oluyor ve 130 ülkede Türkiye
aleyhinde kampanya yürütebiliyor. Bundan, on yıl boyunca haberdar olmamanın
izahı yok.
İkincisi
de böyle bir yaygın kampanya yapacak bir organizasyonu sadece bir “terör
örgütü” diye tarif edip işin içinden çıkmaya çok imkân yok. 
Turizmcilerin
bu paketi ne kadar önemsediklerine dair, paketin teknik ayrıntısına dair zaten
sivil toplum örgütlerinin, meslek örgütlerinin çok net açıklamaları var.
Örneğin, teşvik verilecek ajansların kapasitesiyle ilgili Başbakanın pakette
açıkladığı rakamlar yani o düzeyde bir desteği hak edebilecek kuruluş sayısı
Ege Bölgesi’nde bir elin parmaklarını bulmuyor. Dolayısıyla da bu destekten, bu
teşvikten, gerçekten bu turizm krizinden etkilenecek ne kadar esnaf
faydalanacak, bunu, az çok herkes takdir edebilecek kabiliyette birikime zaten
sahip ama eğer terörle ilgili tartışmaları ve Türkiye’nin demokratikleşme
ihtiyacını, Türkiye’nin barış ihtiyacını, Türkiye’nin demokratikleşme
ihtiyacını bir an önce önümüze koymazsak ve bir dönem “baldıran zehri içmek”
diye tarif edilen bedeli ödemeyi göze alarak siyasal sorumluluk üstlenmezsek
bir süre sonra ne yazık ki turizmde bugünkü kadar bile umut içeren, bugünkü
kadar bile paket açıklama cesareti bulan bir ortamı yakalayamayacağız. Çok
açık, çok net bir tabloyla karşı karşıyayız. Türkiye içeride bir büyük
çatışmanın içerisinde, her gün cenazeler geliyor -kimin öldüğü, kimin
cenazesinin olduğundan bağımsız olarak ifade ediyorum- dışarıda ise çok daha
büyük bir maceraya, bir mezhep çatışmasına Türkiye adım adım sürükleniyor.
Suudi Arabistan’la birlikte hareket ederek Orta Doğu’da barışı tesis etme
iddiasına dünyada inanacak çok ülke yok. Ama işin garibi şurada ki Türkiye’nin
müttefiklerinden çok Türkiye’yle Suriye’de hesaplaşmak isteyenler, Türkiye’yi
bir büyük savaşın içine, mezhep çatışmasının içine çekmek isteyenler Türkiye’ye
tam da gel, gel yapıyorlar, buyur yapıyorlar, gel diyorlar, sen eğer Suudi
Arabistan uçaklarına güvenerek İncirlik’i açıyor ve Suriye siyasetine böyle
müdahil olmak istiyorsan gel bakalım, kim ne kadar bedel ödemeyi göze alıyor,
kim Orta Doğu’da daha çok sorumluluk ve belirleyici inisiyatif alma gücüne,
iktidarına sahip, bunu buyurun görelim diyorlar. Dolayısıyla, bu akıl
tutulmasını bir an önce terk etmek, turizmin sorunlarının da aslında Kürt
sorununun çözümünden geçtiğini, Türkiye’de Kürt sorunu çözülmezse ne turizmin
sorunlarının ne eğitimin ne sağlığın, hiçbir sorunun çözülemeyeceğini bir an
önce görmek ve bu kürsüde, bu platformda daha fazla aslında Cumhurbaşkanına da
Başbakana da kötülük yapmayıp gerçekleri ortaya koymak gerekiyor. Râvîsi zayıf
ama güzel bir hadis var, “Allah bir yöneticinin iyiliğini isterse ona kendisini
eleştiren yardımcılar verir.” deniyor. Yani, eğer burada Sayın Cumhurbaşkanını
memnun etmek, Sayın Başbakanın hoşuna giden sözler sarf etmek yerine, bu
gerçeği dikkate alan ve yapamayacağımız işleri konuşmayan, konuştuğumuz
şeylerin arkasında duran bir siyaset sergilersek…
(Mikrofon
otomatik cihaz tarafından kapatıldı) 
BAŞKAN
– Tamamlamanız için bir dakika süre veriyorum Sayın Bilgen.
AYHAN
BİLGEN (Devamla) – Bitiriyorum.
Yapamayacağımız
işleri söylemeyen ama söylediklerinin de arkasında duran bir siyaset
sergilersek hem ülkenin itibarı hem iç barışımız hem güvenliğimiz galiba daha
sağlıklı bir ortama kavuşur. Bu aktardığım son ifade Kur’an’dan bir ayet, Saf
Suresi’nin 3’üncü ayeti ve bu ayeti bazı mütercimler aktarırken diyorlar ki:
“Eğer yapamayacağınız işleri söylerseniz üzerinize büyük bir gazap gelir, büyük
bir felaket gelir.” 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Bilgen.
Grup
önerisi aleyhinde ikinci ve son konuşmacı, Antalya Milletvekili Sayın Gökcen
Özdoğan Enç. (AK PARTİ sıralarından alkışlar) 
Sayın
Enç, bu arada geçmiş olsun dileklerimi ifade etmek istiyorum size.
Buyurun,
süreniz on dakika.
GÖKCEN
ÖZDOĞAN ENÇ (Antalya) – Çok teşekkür ederim Sayın Başkanım, sağ olun.
Sayın
Başkan, kıymetli arkadaşlar; Cumhuriyet Halk Partisinin turizmde yaşanan
sıkıntılarla ilgili -ana başlığı böyle atabiliriz- vermiş olduğu grup
önerisiyle ilgili söz almış bulunmaktayım. Ben, iki tane kıymetli vekilimize,
Antalya milletvekillerimize, Sayın Çetin Osman Budak ve Mehmet Günal Bey’e
teşekkür etmek istiyorum. Gerçekten kenti ilgilendiren -özellikle Antalya
anlamında söylüyorum- güzel değerlendirmelerde bulundular. Turizm, aslında, çok
fazla bileşeni olan, tek bir bakış açısıyla değerlendirilemeyecek kadar büyük
bir sektör; daha önce meslek hayatında otel deneyimi olan bir kardeşiniz olarak
da söylüyorum bunları. Şu da bir gerçek: “24 Kasımda düşürülen Rus uçağı, işte,
Antalya’nın turizmine düştü.”, işte, “Turizme düştü.” gibi bizim çok
anlamlandıramadığımız, anlamlı bulamadığımız ifadeler kullanılmakta. 
Bir
kere, sektördeki kriz 2014 yılında zaten “Geliyorum.” dedi. Biraz evvel
Cumhuriyet Halk Partili milletvekili arkadaşımın da söylediği gibi, Rusya’daki
ruble krizi ve Batı Avrupa’daki sıkışmış ekonomi neticesinde, zaten ileri
tarihli rezervasyonlarda ciddi bir düşüş söz konusuydu. Bizim, Rusya’yla olan
ilişkiler kesinlikle uluslararası platformun da, NATO’nun da kabul ettiği gibi
angajman kuralları çerçevesinde yapılmış bir uygulama. 
Bu
arada, Türkiye’ye sadece Rusya’dan da turist gelmiyor. Antalya ölçeğinde
söyleyelim, en fazla turistin geldiği ülke Almanya. Evet, doluluk oranları…
Turizmde
iki sezon vardır; alçak sezon ve yüksek sezon. Bizim sıkıntımız, alçak sezonla
ilgili. Çetin Bey’in de ifade etmeye çalıştığı, grup önerisiyle araştırma
komisyonu kurulsun diye ifade etmeye çalıştığı şeyi de aslında bu minvalde
değerlendirmek gerekiyor. Turizmde altı ay çalışan işçimizi altı ay daha
istihdam edebilmek için turizmi çeşitlendirmemiz gerekiyor, bu otellerin açık
durması gerekiyor. Temel problemi çözmek için de golf turizminden tutun sağlık
turizmine, termal turizmine -efendime söyleyeyim- spor turizmine, kongre
turizmine kadar gerçekten çok ölçekli bir planlama yapmak gerekiyor. Bu noktada
da Milliyetçi Hareket Partili Milletvekilimiz Sayın Mehmet Günal’ın önerisine
kesinlikle katılıyorum ve bunun takipçisi olacağımı da söylemek istiyorum.
Turizmin tekrar tekrar gözden geçirilerek planlanması gerektiği kanaatimiz var.

Bu
arada, turizmle ilgili bir nokta da… Bu, siyasetin üstünde olan bir konu. Yani,
buraya gelen her girdi, döviz bizim ülkemize giriyor. O yüzden, bunun
Cumhuriyet Halk Partisi, MHP’si, AK PARTİ’si yok kıymetli arkadaşlar. Bakın,
bugün, İspanya’da ETA terör örgütü, eylemlerini yaparken İspanya’nın turizminde
ciddi bir düşüş olmadı. Neden olmadı? Çünkü, orada gerçekten hem medyası
-efendime söyleyeyim- hem üniversiteleri hem STK’ları millî bir duruş
sergiledi, meseleye sahip çıktı. Bu noktadan baktığınız zaman, ülkeyi
karalamaktan daha çok… Evet, sıkıntılarımız var mı? Var, bunu inkâr etmiyorum
ama millî bir duruş sergilersek eğer bu noktada, ülkemizi kötülemek yerine…
Belli birtakım terör örgütleri gibi -burada, reklam anlamına girmesin diye
isimlerini anmak istemiyorum- kendi İnternet sitelerinden “Türkiye’ye gitmeyin,
savaş var, eğer öldürülürseniz müsebbibi biz değiliz.” diye İngilizce mesajlar
atarak ülkeye gelecek olan turistleri engelleyen bir grubun da olduğunu
söylemek gerekiyor. 
Burada,
Çetin Osman Budak kardeşimin, arkadaşımın söylediği bir noktayı da kıymetli
buluyorum. Evet, teşvikler açıklandı. Sayın Başbakanımızın iki gün önce
açıkladığı 9 maddeden oluşan teşviklerde aslında dikkat etmemiz gereken birkaç
nokta daha var. Bu Turizm ve Kültür Bakanlığınca belgelendirilmiş tesislerin
yanına deniz turizm tesislerini de ilave ettik. Bunu, zannediyorum, söylemeyi
kendileri atladı; ki sadece yapılan teşvikler, konaklama tesisleriyle ilgiliydi,
şimdi, ona ilaveten denizi de eklemiş durumdayız. 
Ayrıca,
bu A grubu dediğimiz acentelere kredi kullandırmak da çok olumsuz bir şey
değil. Bunların borçlarında biliyorsunuz, bir yıl erteleme, üç yıl da
taksitlendirme söz konusu. Bence, bu da önemli bir destek. Tabii, bunların
yansımalarını önümüzdeki günlerde daha iyi alacağız. 
Çevreye
duyarlı konaklama tesislerine gelince, biz iktidara geldiğimiz zaman, 2002’de
mavi bayrak sayısı 127 taneydi tüm Türkiye’de. 2014 yılı itibarıyla 436 tane
mavi bayrağımız var ve dünya 2’ncisiyiz. Yani zannettiğiniz gibi, çevre
konusunda, çevreye duyarlı tesisleri… Atık su bedelleri ödenmeyecek, en düşük
fiyattan ödenecek, aradaki rakamı Hazine ödeyecek diye bir çalışma var. Bu
noktada da o çevreye duyarlı tesislerde de zannedildiği kadar kötü durumda
değiliz. 
Bir
müjde de geçen haftalarda Sayın Bakanımız da vermişti, Turizm Bakanlığı,
Antalya’da ilk defa bölge ofisini açıyor. İnşallah, ben, diğer milletvekili
arkadaşları davet ediyorum onun… 
TANJU
ÖZCAN (Bolu) – Konuyu biraz daha açar mısınız anlaşılması bakımından?
GÖKCEN
ÖZDOĞAN ENÇ (Devamla) – Anlamıyorum, özür dilerim.
TANJU
ÖZCAN (Bolu) - Mavi bayrak konusunu anlayamadık, açar mısınız?
GÖKCEN
ÖZDOĞAN ENÇ (Devamla) – Hayır, 2002’deki rakamı söyledim, şimdiki rakamı söyledim,
açacak başka bir şey yok, nasıl açılır başka, onu çok algılayamadım.
Bakanlık
ofisini açıyoruz, sizi de davet ediyoruz inşallah. Turizm çerçeve kanunu
konusunun -Antalya milletvekili arkadaşlarım adına da söylüyorum- takipçisi
olacağız. 
Bir
de dediğim gibi, turizm, gerçek anlamda hepimizin katkı koyması gereken… Yani
bu ülke çok kıymetli bir ülke, muhteşem güzellikleri var, doğasıyla,
tabiatıyla, deniziyle. Ama hepimizin ülkesi. Ne sadece Kürtlere ait bir ülke ne
Türklere ait bir ülke. Ülke kocaman, yüreğimiz de kocaman, hepimize yer var
diyorum.
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederim Sayın Özdoğan Enç.
Sayın
milletvekilleri, Cumhuriyet Halk Partisi Grubu önerisini…
III. – YOKLAMA
(CHP
sıralarından bir grup milletvekili ayağa kalktı)
LEVENT
GÖK (Ankara) – Yoklama istiyoruz efendim.
BAŞKAN
– Yoklama talebi var.
20
sayın milletvekilinin ismini okuyacağım:
Sayın
Gök, Sayın Altay, Sayın Yalım, Sayın Erdem, Sayın Göker, Sayın Yüksel, Sayın
Hürriyet, Sayın Arık, Sayın Tarhan, Sayın Çamak, Sayın Sarıhan, Sayın Özcan,
Sayın İrgil, Sayın Emir, Sayın Usluer, Sayın Akyıldız, Sayın Berberoğlu, Sayın
Özdiş, Sayın Tüm, Sayın Tanrıkulu.
Sayın
milletvekilleri, yoklama işlemini başlatıyorum, üç dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
IX.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Antalya Milletvekili
Çetin Osman Budak ve 23 milletvekili tarafından, turizm sektöründe çalışan
yurttaşların çalışma koşullarından kaynaklanan sorunlarının araştırılması ve
emekçilerin haklarını koruyacak önlemlerin belirlenmesi amacıyla 5/1/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 24 Şubat 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir.
Birleşime
on dakika ara veriyorum. 
Kapanma Saati: 18.13
DÖRDÜNCÜ OTURUM
Açılma Saati: 18.43
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Fehmi KÜPÇÜ (Bolu) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 43’üncü Birleşiminin Dördüncü
Oturumunu açıyorum.
Sayın
milletvekilleri, birleşime bir saat ara veriyorum.
Kapanma Saati: 18.44
BEŞİNCİ OTURUM
Açılma Saati: 19.59
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Fehmi KÜPÇÜ (Bolu)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 43’üncü Birleşiminin
Beşinci Oturumunu açıyorum.
Alınan
karar gereğince sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz.
1’inci
sırada yer alan, Kişisel Verilerin Korunması Kanunu Tasarısı ve Adalet
Komisyonu Raporu’nun görüşmelerine kaldığımız yerden devam edeceğiz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Kişisel Verilerin Korunması Kanunu Tasarısı (1/541)
ve Adalet Komisyonu Raporu (S. Sayısı: 117) (x)
BAŞKAN
– Komisyon? Burada.
Hükûmet?
Burada.
18
Şubat 2016 tarihli 41’inci Birleşimde İç Tüzük’ün 91’inci maddesine göre temel
kanun olarak görüşülen tasarının birinci bölümünde yer alan 5’inci maddesi
kabul edilmişti.
Şimdi,
6’ncı madde üzerinde önerge işlemlerine başlıyoruz.
LEVENT
GÖK (Ankara) - Sayın Başkan…
BAŞKAN
- Buyurun Sayın Gök.
LEVENT
GÖK (Ankara) - Sayın Başkanım, görüşmekte olduğumuz kanun tasarısı, Avrupa
Birliği müktesebatında, Avrupa Birliğine uyum açısından da önümüzde olan ve
değerlendirilmesi gereken bir yasadır. Böyle, kişisel verilerin korunmasına
ilişkin, gerçekçi ve gerçekten kişisel verileri koruyan ve hepimizin de
hukukunu gözeten bir yasaya ihtiyaç olduğu konusunda bir tereddüt yoktur.
Ancak, kanunun gerekçesinde “Avrupa Birliğiyle ilgili yapmış olduğumuz
görüşmelerde, Avrupa Birliği tam üyelik sürecinde müzakere fasıllarından dördü
doğrudan kişisel verilerle ilgilidir. Bu fasıllarla ilgili sürecin
ilerleyebilmesi için bu kanunun yürürlüğe girmesi gereklidir.” diye bir gerekçe
vardır. 
Şimdi,
tam da bu arada, Avrupa Birliğinde kişisel verilerin korunmasına ilişkin bir
tüzüğün, yönetmeliğin değerlendirilmesi aşamasına gelinmiştir. Dolayısıyla,
bizim Avrupa Birliğiyle olan müzakere sürecimizin yürüyebilmesi için, bizim
kanunumuzun, Avrupa Birliği tarafından kabul edilmiş olan bu tüzüğe,
yönetmeliğe -ona uygun kıstaslarla- uyması gerekir ki tam anlamıyla Avrupa
Birliğiyle ilgili müzakereleri sürdürebilelim. 
Şu
anda, Avrupa Birliğinin bu konudaki öngörüsü, bu tüzüğün önümüzdeki aylarda
kesinlik kazanacağı ve yürürlüğe gireceği yönündedir. Dolayısıyla, bizleri
ileride sıkıntıya sokmaması açısından, Avrupa Birliğiyle ilgili olan
müzakerelerin kesintiye uğramaması ve kanun çıktığı zaman Avrupa Birliği
tarafından bir itirazla karşılaşılmaması açısından bu tüzüğün kesinleşmesini
beklememiz gerekmektedir. Bu nedenle, çok da önemli bir maddeye geldiğimizde,
bu kanunun görüşülmesinin, o tüzüğün kesinleşmesinin beklenmesine kadar
ertelenmesi gerekmektedir. Sayın Başkanlığınız bu konuda iradesini
dercettiğinde, bu konudaki görüşlerimizi de ifade etmek istiyoruz çünkü
yapılacak olan eksik bir uygulama olacaktır, ihtiyacı karşılamayacaktır ve
Avrupa Birliği karşısında da bizi zor durumda bırakacaktır. Bu nedenle, bu
kanunun geri çekilmesi gerekmektedir ve müzakerelerin şu aşamada durdurulması
gerekmektedir. Bunu talep ediyoruz sizden. O yüzden de bu talebimizin Sayın
Başkanlığınızca değerlendirilmesini talep ediyoruz. Eğer Sayın Başkanlığınız
aksi düşüncede ise bir usul tartışması da açmak istiyoruz. 
BAŞKAN
– Sayın milletvekilleri, birleşime on dakika ara veriyorum. 
Kapanma Saati: 20.03
ALTINCI OTURUM
Açılma Saati: 20.14
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Fehmi KÜPÇÜ (Bolu)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 43’üncü Birleşiminin Altıncı
Oturumunu açıyorum.
117
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon
yerinde
Hükûmet
yerinde.
Tasarının
6’ncı maddesi üzerinde dört önerge vardır, okutacağım fakat okutmadan önce, İç
Tüzük’ün 88’inci maddesi, tasarı veya teklifin tümünün veya bazı maddelerinin
komisyona geri verilmesini esas komisyonun veya hükûmetin isteyebileceğini
düzenleyen özel bir hüküm getirmektedir. Bu özel hüküm gereği, esas komisyon
veya hükûmet dışında, milletvekillerinin tasarı veya teklifin komisyona geri
verilmesine yönelik önerge vermeleri mümkün bulunmamaktadır. Tasarı veya
teklifin komisyona geri verilmesine yönelik Meclis uygulaması da bu yöndedir.
Dolayısıyla, talebiniz hakkında bir işlem yapmam mümkün değildir Sayın Gök.
Bu
konuda bir usul tartışması talebiniz vardır. Ben usul tartışmasını açıyorum.
Lehte
ve aleyhte 4 konuşmacı belirleyeceğim.
YILMAZ
TUNÇ (Bartın) – Lehte…
MEHMET
DOĞAN KUBAT (İstanbul) – Lehte efendim…
LEVENT
GÖK (Ankara) – Aleyhte…
Süreyi
de beşer dakika tutarsak… Rica ediyoruz, süre en az beş dakika olursa
arkadaşlarımızın da anlatma şansı olur. Önemli, işin özü efendim, işin özünü
anlatacağız.
Sağ
olun.
ERKAN
AKÇAY (Manisa) – Aleyhte Sayın Başkan.
LEVENT
GÖK (Ankara) – Aleyhte söz istiyoruz biz de. Aleyhte Cemal Okan Yüksel
konuşacak bizden. 
MİZGİN
IRGAT (Bitlis) – Lehte…
BAŞKAN
– Sayın milletvekilleri, 2 lehte, 2 aleyhte…
OSMAN
BAYDEMİR (Şanlıurfa) – Lehte Sayın Başkan…
BAŞKAN
– Mizgin Hanım’ı yazdık ama… İsterseniz kendi aranızda anlaşabilirsiniz Sayın
Baydemir.
Her
konuşmacıya beş dakika süre vereceğim. 
Lehte
ilk konuşmacı Sayın Doğan Kubat. (AK PARTİ sıralarından alkışlar)
XI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Pervin Buldan’ın,
Avrupa Birliği müktesebatında kişisel verilerin korunmasıyla ilgili tüzüğün
henüz kabul edilmemesi nedeniyle 117 sıra sayılı Kanun Tasarısı’nın geri
çekilmesiyle ilgili talebi yerine getirmemesinin İç Tüzük hükümlerine uygun
olup olmadığı hakkında
MEHMET
DOĞAN KUBAT (İstanbul) – Sayın Başkanım, çok değerli milletvekili arkadaşlarım;
açılan usul görüşmesinde, Başkanlığımızın bu kanun görüşmelerine devam edilmesi
gerektiği noktasındaki görüşüne, tutumuna katıldığımı belirterek lehinde
görüşlerimi ifade etmek üzere söz almış bulunuyorum. Bu vesileyle yüce
heyetinizi saygılarımla selamlarım.
Değerli
arkadaşlar, 117 sıra sayılı Kişisel Verilerin Korunması Kanunu Tasarısı,
aslında hikâyesi çok eski bir tasarı. 1981’de uluslararası bir anlaşma
imzalanmış. Onun gereği olarak aslında bugüne kadar bu yasa çoktan, iç
mevzuatta, uyum yasası bağlamında çıkarılması gereken bir yasaydı. Bugüne kadar
kalmış. Aslında üç yıldır da Mecliste bekleyen bir kanundu bu. Şu anda, Avrupa
Birliğiyle gelinen son noktada, bu kanun, özellikle alandaki boşluğun da son
yıllarda birtakım suistimallere açık olmasından kaynaklı olarak, kişisel
verilerin korunması, bunların aktarılmasına yönelik hukuki güvenlik
tedbirlerinin alınması bakımından herhâlde bütün muhalefetimizin de mutlaka
çıkması gerektiği noktasında hemfikir olduğu bir kanun.
Şimdi,
Sayın Gök, bu tasarının Avrupa Birliğinin 1995 tarihli bir direktifine atıfla
hazırlandığından hareketle, yeni direktifin 2016’da çıkacağından bahisle kanun
görüşmelerinin o tarihe kadar ertelenmesini… Bunu ben aslında bir temenni
olarak kabul ederim. Bu, asla hukuki bir öneri olarak Anayasa ve İç Tüzük
bağlamında ele alınamaz. Çünkü Anayasa’nın 87’nci maddesine göre, kanun koymak,
değiştirmek, kaldırmak salt milletin temsilcilerinden oluşan Türkiye Büyük
Millet Meclisine aittir. Zaten egemenliğin de kayıtsız şartsız millete ait
olmasının anlamı, kanun gerekiyorsa millet adına temsilcilerin bu kanunu
istediği anda çıkarmasıdır. Anayasa Mahkemesinin kararlarına bakıldığı zaman da
“Yasa koyucu, düzenleme alanı sınırsızdır, kamu yararı olmak kaydıyla her
alanda düzenleme yapabilir.” denmektedir. 
Şimdi,
aslında bu direktifin, 2016’da çıkacak direktifin taslak metni muhalefet
temsilcilerinin elinde olduğu gibi, bizim Bakanlığımızın bu konulara derin
vukufiyeti olan bürokratlarının elinde de var. Zaten bu tasarı hazırlanırken
de, özellikle yeni önergelerle, biraz önce içeride muhalefet temsilcileriyle
yaptığımız görüşmeler neticesinde belli bir olgunluğa kavuşturduğumuz bu
önergelerle kanun daha da mükemmel hâle getiriliyor. Birkaç maddede aslında problem
var ve bunun önemli bir aşamasını geçmiş durumdayız. Şimdi, durum bu hâldeyken
kanunun görüşmelerine ara verilmesi İç Tüzük’e de aykırı. İç Tüzük’ün 75’inci
maddesine göre, hükûmet veya teklif sahibi ancak kanun tasarısı veya
tekliflerini gündeme alınmadan evvel Genel Kurula bilgi vererek geri alabilir,
ancak bu hâlde. 
İki:
Eğer gündeme alınmışsa, o zaman bu geri alma, tasarının tümünün çekilmesi,
belli maddelerin çekilmesi noktasındaki kararı Genel Kurula bırakmış.
Yine
88’inci maddeye göre, Hükûmet, esas Komisyon, bu tasarının tümünün veya birden
fazla maddesinin de çekilmesini yeniden görüşüp belki tezekkür etmek için
yeniden isteyebilir. Bu hâlde de uyulacak usul 88’inci maddede açık biçimde...
Ki burada da uygulamasını yaptık bunun, Sayın Gök de çok iyi biliyor.
Buna
ilaveten, İç Tüzük’ün 87’nci maddesi bağlamında bu tasarının Anayasa’ya aykırı
gördüğünüz yönleri varsa değişiklik önergesi, Anayasa’ya aykırılık önergeleri
verirsiniz, 84’üncü maddeye göre burada onları öncelikle görüşürüz, yüce Genel
Kurul ne takdir ederse ona göre işlem yapılır. 
Şimdi,
değerli arkadaşlar, Türkiye'nin bir iç hukuk normunu oluştururken çıkıp
çıkmayacağı belli olmayan bir genelgeye bu görüşmelerin talik edilmesini talep
etmek Anayasa’ya, bırakın Anayasa’yı, millî iradeye aykırılık teşkil eden bir
durumdur. Bu nedenle, Sayın Başkanımızın bu kanun görüşmelerinin devamına
yönelik tutumunun Anayasa’ya, İç Tüzük’e ve teamüllere uygun olduğunu
belirtiyor, yüce heyetinizi saygılarımla selamlıyorum. (AK PARTİ sıralarından
alkışlar) 
BAŞKAN
– Teşekkürler Sayın Doğan. 
LEVENT
GÖK (Ankara) – Sayın Başkan...
BAŞKAN
- Buyurun Sayın Gök. 
LEVENT
GÖK (Ankara) – Efendim, Sayın Kubat konuşmasında benim yapmış olduğum bu
önerinin ve talebin millî iradeye aykırılık ve saygısızlık teşkil ettiğini
ifade etti.
MEHMET
DOĞAN KUBAT (İstanbul) – Estağfurullah, saygısızlık değil, aykırılık. 
LEVENT
GÖK (Ankara) - Yani benim bir parlamenter olarak bunu kabul etmem mümkün
değildir. Sataşmadan dolayı söz istiyorum. 
BAŞKAN
– Size iki dakika sataşmadan söz veriyorum Sayın Gök.
Buyurun.
(CHP sıralarından alkışlar) 
VI.- SATAŞMALARA İLİŞKİN KONUŞMALAR (Devam)
10.- Ankara Milletvekili Levent Gök’ün, İstanbul
Milletvekili Mehmet Doğan Kubat’ın usul görüşmesiyle ilgili yaptığı konuşması
sırasında şahsına sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; önemli bir kanun
tasarısını görüşüyoruz. Geçtiğimiz haftalar içerisinde biz de gelen kanun
tasarı ve tekliflerinde, Cumhuriyet Halk Partisi olarak son derece yapıcı bir
üslupla, ülkemizin çıkarlarına uygun gördüğümüz konularda iktidar partisinin
getirmiş olduğu önerileri destekledik ve aslında çok daha uzun sürede çıkması
muhtemel olan kanunlar Cumhuriyet Halk Partisinin ve diğer muhalefet
partilerinin katkılarıyla bu Meclisten çıktı. 
Şimdi,
biz bir kanun yapmak istiyoruz ama kanunu yaparken, muhalefetin görüşlerini
dikkate almadan, uyarılarını dikkate almadan, onların “Acaba bunun arkasından
neler gelir?” şeklindeki değerlendirmelerini göz önüne almadan çıkarttığımız kanunların
başına her zaman yeni kanun yapmanız geldi Sayın Kubat. Örneğin, iki yıl önce
İnsan Hakları Kurumu Kanunu’nu çıkarttık, ben buradan yine anlattım o kanunun
son derece yanlış olduğunu. Şimdi, Meclis İnsan Hakları Komisyonundan yeni bir
kanun çıktı, değil mi? Bunu görüşeceğiz önümüzdeki günlerde. Ne söylediysek
hepsinin yanlış olduğu ortaya çıktı.
Ne
demek millî egemenliğe saygısızlık, millî iradeye saygısızlık ya da
kayıtsızlık? Yani, teessüf ederim, gerçekten beni üzdünüz. 
COŞKUN
ÇAKIR (Tokat) – Aykırılık!
LEVENT
GÖK (Devamla) – Şimdi, biz burada doğru düzgün bir kanun yapalım diyoruz.
Avrupa Birliğine girelim mi? Evet, girelim. Avrupa Birliği belli kıstaslar
saptamış, belli kıstaslar saptarken bazı görüşlerini değiştirmiş, bu
kesinleşmemiş. Şimdi, biz fasılları görüşürken bunları önümüze getirecekler,
önümüze koyacaklar, bu çıkarttığımız kanun bir müddet sonra kadük olacak
-haydi, tekrar Meclis toplansın- AKP’nin iradesi yönünde çıkan kanun
muhalefetin söylemlerine rağmen değişmediği için tekrar mesai harcayacağız.
Bunu kabul etmiyoruz. 
Biz
yapıcı uyarımızı yapıyoruz. Bu kanun geri çekilmelidir Sayın Bakan. Siz mi
çekersiniz, kim çekerse çeksin. Arkamızdan kovalayan mı var arkadaşlar? Bütçe
görüşmelerinden sonra oturur, bunu güzel bir şekilde değerlendirir, ülkemizin
menfaatlerine en uygun bir şekilde çıkartırız diyor, hepinizi saygıyla sevgiyle
selamlıyorum. (CHP sıralarından alkışlar)
BAŞKAN
– Teşekkür ederiz Sayın Gök. 
MEHMET
DOĞAN KUBAT (İstanbul) – Sayın Başkan, düzeltme amacıyla…
BAŞKAN
– Buyurun Sayın Doğan.
MEHMET
DOĞAN KUBAT (İstanbul) – Sayın Gök yanlış anlamış. Ben “aykırılık” sözcüğünü
kullandım, “saygısızlık” kelimesini asla kullanmadım.
ÖZGÜR
ÖZEL (Manisa) – “Millî iradeye aykırılık…”
MEHMET
DOĞAN KUBAT (İstanbul) – Millî iradeye aykırı bir tutum olduğunu belirttim,
“saygısızlık” kelimesini kullanmadım. Zabıtlara geçmesi için…
LEVENT
GÖK (Ankara) – Yani “aykırılık” da sataşmadır şimdi, ondan dolayı da söz
vermeniz lazım.
ÖZGÜR
ÖZEL (Manisa) – Bunun için ayrı konuşmamız lazım.
LEVENT
GÖK (Ankara) – Yani, ben nasıl aykırı davranabilirim Doğan Bey?
ÖZGÜR
ÖZEL (Manisa) – Darbecilikle suçluyor resmen. Böyle bir şey olur mu yani? 
LEVENT
GÖK (Ankara) – Bu dil sorunlu bir dildir. 
ÖZGÜR
ÖZEL (Manisa) – Şiddetle reddediyoruz. 
LEVENT
GÖK (Ankara) – Şimdi Doğan Bey’i tanımasam yani onu bir başka arkadaş söylese
çok daha fazla tırmandırırız bu tartışmayı ama bunun “aykırılık” olarak da
kabul edilmesi söz konusu değildir. 
Yani,
bizim yapmaya çalıştığımız, iyi bir yasa yapalım arkadaşlar. İyi bir yasa
yapmak, kaliteli bir yasa yapmak mutlaka muhalefetin önerilerini dikkate
almaktan geçer. Sayısal çoğunlukla her türlü kanunu çıkarabilirsiniz, bu iyi
bir kanun anlamına gelmez. 
MİHRİMAH
BELMA SATIR (İstanbul) – Sayın Başkan, hangi İç Tüzük maddesine gire devam
ediyoruz?
LEVENT
GÖK (Ankara) – Biz de katkı yapmak istiyoruz Sayın Başkan. Yapmak istediğimiz
katkı… Avrupa Birliği diyor ki: “Ben sizlerle müzakere edeceğim dört fasılda,
bu kanun bunun için gerekli. Ama ben yönetmeliğimi değiştirdim, o yönetmelik de
bir iki ay sonra belki çıkacak.” Ne yapacaksınız o zaman? Yani, “bekletici
mesele” diye hukukta bir deyim vardır, biz bekletici mesele yapmak
durumundayız. Sayın Bakan bunu eğer dikkate almıyorsa… Bakın, birkaç ay sonra
bu, Avrupa Birliğiyle müzakerede kendi iktidarlarının önüne, büyük bir sorun
olarak ortaya çıkar. Burada mahcup olursunuz daha sonra Sayın Bakan. 
ADALET
BAKANI BEKİR BOZDAĞ (Yozgat) – Biz onu hep dikkate aldık; aldık, aldık.
Okumamışsınız. Onları aldık, ona uyduk ama belli ki okumamışsınız.
LEVENT
GÖK (Ankara) – Burada bütün iktidar partisi mahcup olur. Ben son derece
uyarıcı, son derece yapıcı bir görüş ifade ediyorum. Birazcık muhalefeti
dinleyin. 
Bakın,
bugün, şundan da memnun oldum: Cerattepe’de günlerden beri eylemler var, direnişler
var; sonuçta bir noktaya gelindi. Bundan memnuniyet duyuyoruz. Yani,
ülkemizdeki bir gerginliğin tolere edilmesi bakımından, bundan da mutluluk
duyuyoruz ama işte böyle çalışılmalıdır. Yani, bu kanun yarın çıksa ya da öbür
gün çıksa ne olacak, üç hafta sonra çıksa ne olacak? Arzumuz Avrupa Birliğinin
reddetmeyeceği bir kanun çıkarmak. Anayasa Mahkemesinin reddetmeyeceği bir
kanun çıkarmak. Bu tablo içerisinde bu yapıcı muhalefetimizi “millî iradeye
aykırılık” olarak nitelendirmeyi asla kabul etmediğimi herkesin huzurunda ifade
ediyorum. 
Teşekkür
ederim.
BAŞKAN
– Peki, teşekkür ederiz Sayın Gök.
XI.- USUL HAKKINDA GÖRÜŞMELER (Devam)
1.- Oturum Başkanı TBMM Başkan Vekili Pervin Buldan’ın,
Avrupa Birliği müktesebatında kişisel verilerin korunmasıyla ilgili tüzüğün
henüz kabul edilmemesi nedeniyle 117 sıra sayılı Kanun Tasarısı’nın geri
çekilmesiyle ilgili talebi yerine getirmemesinin İç Tüzük hükümlerine uygun
olup olmadığı hakkında (Devam)
BAŞKAN
– Aleyhte siz mi konuşacaksınız Sayın Gök?
CEMAL
OKAN YÜKSEL (Eskişehir) – Ben konuşacağım.
BAŞKAN
– Sayın Yüksel, size de beş dakika veriyorum.
Buyurun.
(CHP sıralarından alkışlar)
CEMAL
OKAN YÜKSEL (Eskişehir) – Sayın Başkan, değerli milletvekilleri; Sayın Başkanın
tutumunun aleyhinde söz almış bulunuyorum. 
Esasen,
şu anda bu kürsüye her türlü siyasi düşünceden ari olarak, bir hukukçu olarak
çıktım ve söyleyeceklerim hiç kimseyi rencide etmek amacıyla da değil. Sayın
Kubat bizim hem hukukçu kişiliğinin hem beyefendiliğinin hakkını verdiğimiz ve
grup başkan vekili olarak da söyledikleri AKP Grubunu bağlayan bir
milletvekilimizdir.
Şimdi,
ilk önce şu açıdan çok teşekkür ediyorum: Bu kanunun birkaç maddesinde sorun
olduğunu söylemeniz gerçekten bunda bir paydaş olacağınız ve çözümüne katkı
sağlayacağınız anlamına geliyor fakat bir bilgi yanlışlığınızı da düzeltmek
isterim. Avrupa Birliği direktifleri üye ve aday ülkeleri bağlayan hukuki
metinlerdir yani sizin söylediğiniz gibi, genelge değildir. Nitekim, bu kanunun
gerekçesinde -aynen okuyorum- Sayın Bakanlık demiş ki: “Yine ülkemizle ilgili
olarak devam etmekte olan Avrupa Birliği tam üyelik sürecinde, müzakere
fasıllarından dördü doğrudan kişisel verilerle ilgilidir. Bu fasıllarla ilgili
sürecin ilerleyebilmesi için ülkemizde kişisel verilerin korunmasına ilişkin temel
bir kanunun yürürlüğe girmesi gerekmektedir.” Bunu diyerek aslında, Avrupa
Birliği tam üyelik süreciyle ilgili çıkardığınızı söylüyorsunuz.
Biraz
önce bir kelam ettiniz, dediniz ki: “Bu yeni direktif hepimizin elinde var.”
Ben bu yeni direktifin size bir hikâyesini anlatayım. Sayın Bakan, sizi rencide
etmek için söylemiyorum ama olmadıysa “Olmadı.” deyin buna, lütfen. Biz,
komisyon çalışmaları çok hızlı bir şekilde ilerleyince, alt komisyondan bir
buçuk günde bu kanun üst komisyona sevk edilince “Ne oldu?” diye baktık ve
araştırmamızda Avrupa Birliğinin bir basın açıklamasını bulduk. Bu basın
açıklaması elimde, Aralık 2015 tarihli ve diyor ki: “1995 tarihli direktif
güncelliğini yitirdi. Ben 2016’nın Mart ayında yeni bir tüzük hazırlıyorum.
Kanuni koruması olmayan üye ülkeler yeni tasarılarını, yeni kanunlarını buna
göre yapacak ama eğer bir kanun zaten varsa iki sene süreniz var.” Biz bu
tüzüğü ele geçiremedik. 
ADALET
BAKANI BEKİR BOZDAĞ (Yozgat) – Ama çarpıtıyorsun, ayıp, ayıp!
CEMAL
OKAN YÜKSEL (Devamla) – Komisyon toplantısında “Sayın Bakan, belki sizin de
haberiniz yok. Böyle bir tüzük varmış, bunu Avrupa Birliğinden getirelim,
tercüme ettirelim, inceleyelim.” dedik, Sayın Bakanın bürokratları
çantalarından çıkardılar, “Bizde bu tüzük var.” dediler. 
İDRİS
BALUKEN (Diyarbakır) – Saklıyorlar mı?
CEMAL
OKAN YÜKSEL (Devamla) – O zaman sen bunu Adalet Komisyonu üyelerinden niye
saklıyorsun? 
ALİ
ÖZKAYA (Afyonkarahisar) – Kanunu buna göre hazırladık.
CEMAL
OKAN YÜKSEL (Devamla) – Tüzüğü edindik, niye sakladıklarını anladık. Mesele
şudur, rencide etmek için söylemiyorum, yanlışsam lütfen düzeltin efendim.
ALİ
ÖZKAYA (Afyonkarahisar) – Yanlış.
CEMAL
OKAN YÜKSEL (Devamla) – Bakın, bu yeni tüzüğün yürürlüğünde şu deniliyor: “Ben
bu tüzükle 1995 tarihli direktifi yürürlükten kaldırıyorum.” Yani, elimizdeki
şu tasarı, yürürlükten kalkmış bir direktife uygun hazırlandı. Evet, Sayın
Kubat, pek tabii ki söylediğiniz gibi, biz yeniden bir yasal değişiklikle bunu
yapabiliriz, doğrudur ama doğrusunu yapmak varken niye eğrisini yapalım?
Şimdi,
çok önemli bir sınavla karşı karşıya AKP Grubu. Biz çıkıyoruz ve açıklıkla
diyoruz ki: Bu kanun bir fişleme kanunudur, Sayın Bakan da diyor ki “Hayır,
fişlemenin panzehiridir.” Eğer ısrarlıysa… Yangından mal kaçırır gibi, bunu
geçirmeye gerek var mı sayın arkadaşlar? O zaman gelin, bütçe görüşmelerinin
sonuna bunu erteleyelim. Sayın Komisyon Başkanım, Sayın Bakanım, lütfen, bu
tasarıyı geri çekin. Bakın, biraz önce Sayın Meclis Başkanının odasında -daha
önce de olduğu gibi- müzakere ettik CHP’yle ve belli bir yerlerde buluşabildik
ama şu anda böyle bir zaman vermiyorsunuz, bir maddede konuştuk, 33 madde var,
ek fıkralarla 40 madde. Şunu da söylemem farz oldu, bir genelge olarak siz bu
tüzüğü nitelendirdiniz Sayın Kubat, aynen okuyorum tüzükten: “Bu tüzük, tüm üye
ve aday devletlerde tamamen bağlayıcıdır ve doğrudan uygulanır.” Dolayısıyla,
kanunun başında bahsettiğiniz gerekçeyle ve tüzüğün son maddesi bir arada
değerlendirildiğinde kendinizle çelişiyorsunuz. Eğer bu bir fişleme kanunu
değilse Sayın Bakan, bu tasarıyı geri çekersiniz, layıkıyla bir hafta, iki
hafta içinde yayımlanacak yeni tüzüğe göre tekrar düzenlersiniz.
Yüce
heyetinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Yüksel.
Sayın
Bakanın söz talebi var.
Buyurunuz.
V.- AÇIKLAMALAR (Devam)
42.- Adalet Bakanı Bekir Bozdağ’ın, Eskişehir
Milletvekili Cemal Okan Yüksel’in usul görüşmesiyle ilgili yaptığı
konuşmasındaki bazı ifadelerine ilişkin açıklaması
ADALET
BAKANI BEKİR BOZDAĞ (Yozgat) – Sayın Başkan, değerli milletvekilleri; önemli
bir kanunu görüşüyoruz. Kişisel Verilerin Korunması Kanunu Tasarısı, adı
üzerinde, kişisel verileri korumak maksadıyla hazırlanmış ve Genel Kurulun
huzuruna getirilmiş bir kanundur. Bu kanun, 1989 yılında, ilk defa, hazırlansın
diye komisyon kurulan bir kanundur. 1989-2016, uzun bir süre ve bu süre
içerisinde bir 2008’de Parlamentoya gelmiş, bir de 2014’te Parlamentoya gelmiş
ancak her defasında kadük kalmış, yasalaşamamış, şimdi 3’üncü defa
Parlamentoda.
Bu
kanun hazırlanırken, bir defa, kanunun hazırlanması sırasında, Avrupa Birliği
müktesebatına uyum çerçevesinde, hem şu andaki yürürlükte bulunan tüzük hem de
2012’den beri üzerinde çalışılan ve 2016 yılında da resmen yürürlüğe girecek
olan regülasyon tüzüğü, daha doğru bir ifadeyle yeni tüzük birlikte incelenmiş;
tek tek, satır satır incelenmiş, çalışılmış ve yeni tüzükte yer alan kurallar
da mümkün olduğunca bu tasarıya yansıtılmıştır. Komisyonda bu konu gündeme
getirildi arkadaşlarımız tarafından, biz de kendilerine “Böyle bir tüzüğün
tercümesi var, hemen size verelim.” dedik.
Bakın,
Adalet Bakanlığı olarak biz, komisyonlara gönderdiğimiz her kanun tasarısıyla
ilgili, onların eski metnini, yeni metnini, değişen noktaları ve diğer bütün
verileri oraya ilave ederiz ki çalışanlar daha rahat çalışsınlar, neler
olduğunu rahat gözlesinler diye. Bizim bu tüzüğü saklamamız diye bir şey yani
gerçekten iyi niyetle bağdaşacak bir ifade değil bu yönde söylenecek söz çünkü
bu tüzük aleni bir tüzük, Avrupa’da çalışılmış, ta aralıkta açıklanmış, hem
CHP’nin oradaki temsilcileri hem diğer partilerin temsilcileri bunu biliyor;
yayınlanmış, resmen, her yerde aleni bulunabilen bir tüzük. Aleni olan,
herkesin bilgisine sunulan bir şeyi bizim o dosyanın içerisine koymamamız oradan
gizlemek anlamına gelir mi? Kaldı ki kasten bir koymama yok, Komisyonda da
ifada ettik. Nedir? O bir ihtiyaç olarak görülmemiş. Yoksa, herkesin bilgisinde
olan, yayınlanmış olan, aleni olan ve açıklaması yapılan bir tüzüğün neresi
gizli Allah aşkına? Bizim de gizleme düşüncemiz asla olmamıştır… 
LEVENT
GÖK (Ankara) – Tüzük kesinleşmiş mi Sayın Bakan? 
ADALET
BAKANI BEKİR BOZDAĞ (Yozgat) - …ve bu tüzük değişikliği buraya yüzde 90
oranında, belki daha fazla yansıtılmıştır. Lütfen, tüzüğe bakın, burada konuşulacağı
zaman “Bakın, tüzüğün şu hükmüne burada aykırılık var.” diye konuşursanız,
aykırı olan kısımları da görmüş oluruz. Biz bunu da dikkate aldık. 
Genel
Kurulumuzu saygıyla selamlıyorum. 
BAŞKAN
– Teşekkür ederiz Sayın Bakan. 
CEMAL
OKAN YÜKSEL (Eskişehir) – Sayın Başkan…
LEVENT
GÖK (Ankara) – Sayın Başkan…
BAŞKAN
- Sayın Komisyon Başkanı İyimaya’nın söz talebi var. 
Buyurunuz
Sayın İyimaya. 
43.- Adalet Komisyonu Başkanı Ahmet İyimaya’nın,
Komisyonun, İç Tüzük’ün 88’inci maddesiyle kendilerine tanınan tasarıyı geri
çekme yetkisini kullanmayacağına ilişkin açıklaması
ADALET
KOMİSYONU BAŞKANI AHMET İYİMAYA (Ankara) – Teşekkür ediyorum. 
Değerli
Başkanım, Adalet Komisyonumuz şu anda itiraza konu meseleleri dermeyan edildiği
için görüşmüş ve sonuçlandırmıştır. Komisyon olarak, Başkan olarak vurgulamak
isterim ki: Egemen bir ülke yasama yetkisini kullanırken anayasa ve yasa
altındaki ulusal veya ulusal üstü verilerden elbette ki yararlanır,
değerlendirir, ancak onların bekletici sorun oluşturma özelliği yok, alt
komisyonda, tasarının oluşumunda bunlar değerlendirildi. 
Bir
de yüksek Genel Kurula şunu arz etmek istiyorum ki: Kişisel verilerin korunması
hukuku oluşum hâlindeki hukuktur; Avrupa’da öyle, Anglosakson çevrelerinde öyle
ve doğal olarak sürecin kendisi öğretecektir ve zorunlu olarak değişiklikler
gündeme gelecektir. Ayrıca, bizim Anayasa’mızın 20’nci maddesindeki 2010
yılında yürürlüğe giren temel norm gereği yüksek Genel Kurulun bir uyum kanunu
çıkarması yükümlülüğü vardır. Bu yasa, hem Avrupa Birliğine uyum hem Anayasa’ya
uyum, ayrıca yerindelik noktasında, kişisel verilerin korunması hususunda bir
arayıştır. Mükemmel midir? Bu alanda oluşum hâlindeki hukuku elli sene sonraki
yani kıdem kazanmış hukuk olarak mukayese etmek mümkün değil ve Komisyon…
İDRİS
BALUKEN (Diyarbakır) – Kadük bir tüzüğe göre hazırlanmış mı, hazırlanmamış mı
ona cevap verin, şu anda bu tartışılıyor. 
ADALET
KOMİSYONU BAŞKANI AHMET İYİMAYA (Ankara) – …İç Tüzük’ün 88’inci maddesinde
taknin olunan geri alma, çekme yetkisini kullanmak istememektedir. Arz olunur. 
Saygılar
sunuyorum.
BAŞKAN
– Teşekkür ederiz Sayın İyimaya.
CEMAL
OKAN YÜKSEL (Eskişehir) – Sayın Başkan...
BAŞKAN
– Sayın Yüksel, buyurunuz.
CEMAL
OKAN YÜKSEL (Eskişehir) – Sayın Bakan, biraz önceki beyanlarımdan bahsederek
tutumumun iyi niyetli bir yaklaşım olmadığını, yani daha değişik anlatımla,
kötü niyetli olduğumu söyledi, sataştı; 69’a göre söz istiyorum efendim, kötü
niyetli olmadığımdan.
BAŞKAN
– Peki Sayın Yüksel. 
İki
dakika.
Buyurun.
(CHP sıralarından alkışlar) 
VI.- SATAŞMALARA İLİŞKİN KONUŞMALAR (Devam)
11.- Eskişehir Milletvekili Cemal Okan Yüksel’in,
Adalet Bakanı Bekir Bozdağ’ın yaptığı açıklaması sırasında şahsına sataşması
nedeniyle konuşması
CEMAL
OKAN YÜKSEL (Eskişehir) – Sayın Bakan, biraz önceki beyanlarımın iyi niyetli
bir yaklaşım olmadığını beyan ettiniz. Aslında ben, Komisyondan belge
saklanmasından bahsederken dahi, sizinle ilgili böyle bir tabir kullanmamıştım;
“iyi niyetli değil, kötü niyetli.” dememiştim. 
Bakın,
bu kanun, gerçekten çok önemli bir kanun. Bu kanun, kötü ellerde
vatandaşlarımızı devletin karşısında çırılçıplak bırakabilecek bir kanun.
Lütfen, ben sözümün başında söyledim, her türlü siyasi düşünceden ari bir
hukukçu olarak geldim. Bu kanun, 1995’te bir sözleşme imzalanıyor, 1995’te direktif
var; o zamandan 2016’ya kadar, otuz sene beklemiş de üç gün mü bekleyemiyor, bu
acele ne? O zaman benim aklıma şu gelir: Yeni direktif mevcut kanunu olan
ülkelerde iki sene ötelendiğine göre, acaba bu kanunu alelacele geçirip, iki
sene kazanıp, iki sene vatandaşı fişleyelim diye bir düşünce mi var derim; öyle
olduğunu iddia etmiyorum. Muhalefeti bu kuşkulardan kurtarmak istiyorsanız,
eğer kamuoyunda bunun bu şekilde tartışılmasına engel olmak istiyorsanız, eğer
gerçekten bu fişlemenin panzehri ise iki günün, bir haftanın bir ehemmiyeti, on
beş, yirmi, otuz senenin yanında olmaması gerek Sayın Bakan. 
Dolayısıyla,
eğer muhalefeti, milletin oylarıyla gelen muhalefeti tatmin etmek istiyorsanız,
eğer gerçekten iyi niyetle bir yasa yapma iddiasındaysanız, lütfen -tekrar
ediyorum- milletim adına istirham ediyorum, tasarıyı geri çekiniz, bütçe
görüşmelerinden sonra usulüne göre tartışalım.
Teşekkür
ederim efendim. (CHP sıralarından alkışlar) 
BAŞKAN
– Teşekkür ederiz Sayın Yüksel. 
XI.- USUL HAKKINDA GÖRÜŞMELER (Devam)
1.- Oturum Başkanı TBMM Başkan Vekili Pervin Buldan’ın,
Avrupa Birliği müktesebatında kişisel verilerin korunmasıyla ilgili tüzüğün
henüz kabul edilmemesi nedeniyle 117 sıra sayılı Kanun Tasarısı’nın geri
çekilmesiyle ilgili talebi yerine getirmemesinin İç Tüzük hükümlerine uygun
olup olmadığı hakkında (Devam)
BAŞKAN
– Lehte ikinci konuşmacı Bitlis Milletvekili Sayın Mizgin Irgat. (HDP
sıralarından alkışlar) 
MİZGİN
IRGAT (Bitlis) – Sayın Başkan, değerli milletvekilleri; tartıştığımız yasa
tasarısı, Kişisel Verilerin Korunması Kanunu Tasarısı, en baştan itibaren
hastalıklı doğan bir yasa tasarısı. Biz, bunu Komisyon ve alt komisyon
tartışmalarında açıkça dile getirdik. Burada söz açılmışken muhalefetin tarzı,
muhalefet partilerinin getirmiş olduğu önergelerin akıbeti ve Komisyondaki
çalışma tarzını da aslında biraz dile getirmek gerekiyor. 
Biz
Komisyon çalışması yürütürken önerilen hiçbir önerge Hükûmet partisinin
milletvekilleri tarafından kabul görmemiştir ve dolayısıyla retçi bir
anlayışla, parmak hesabıyla, tüm önergeler, mantıklı mantıksız, hukuka uygun
olan-olmayan tüm önergeler toptancı bir şekilde reddedilmiştir, aynen Genel
Kuruldaki çalışma gibi. 
Şimdi,
dolayısıyla söz konusu yasa tasarısı, evet, geri çekilmelidir. 1995’teki
direktif eksik kalmış olduğu için, güncellenmediği için iki ay sonra mart
ayında yeni bir direktifle tekrar kendini yenileyerek yeni tüzükle ortaya
çıkacaktır. Dolayısıyla Avrupa Birliği yasalarında bile 1995 tarihindeki
direktif eksik kalmıştır. 
Avrupa
İnsan Hakları Mahkemesinin tarihine bir bakalım: Protokollerle kendini sürekli
yenileyen, güncelleyen bir mahkeme var karşımızda. Demek ki biz geçmişte kalan
tüzüklerle, yasalarla tüm yaşamı düzenleyemeyiz. 
Şimdi,
dolayısıyla da Türkiye’de yani şu an önümüze gelen, Meclise gelen yasa tasarısı
ise bu direktifin de aslında gerisinde olan bir durumda. Yani, bu direktife
göre de değerlendirdiğimizde, geri duran, haklar noktasında, temel hak ve
özgürlükler noktasında sakıncaları içeren bir yasa tasarısı. Özgürlükler yasaların
ruhunda gizlidir aslında ama biz, bu yasanın ruhunda özgürlüğü değil temel hak
ve özgürlüklere saldırıyı görüyoruz işin özünde. Dolayısıyla da söz konusu yasa
demokratik haklara, kişinin hak ve özgürlüklerine baktığımızda bir aykırılığı
içermektedir ve yeniden tartışılması gerekmektedir. Bu yasanın bu hâliyle
yasalaşması noktasında –ki burada bu şekliyle gelirse aynen alt komisyonda dile
getirdiğim gibi, çoğunluk hâkimiyetiyle bu tasarı bu şekliyle yasalaşacaktır-
yarın, daha önceki konuşmada da dile getirdiğim gibi, telafisi mümkün olmayan
sonuçlarla karşılaşacağız. Dolayısıyla da bu yasanın varlık gerekçesi,
meşruluğu iyi tartışılmamıştır. Halk nezdinde bu konu iyi tartışılmamıştır.
Klasik bir mahkemede bile biz avukatlık yaptığımız dönemde -hukukçular
bilirler- yasalaşacak bir konuyu bekletici mesele yapardık yani olaya bakan
mahkeme, dava yargıcı bir yasa değişikliği var ise bu konunun düzenlenmesini
bekler ve bekletici mesele yapıp elindeki davayı ona göre çözer. Dolayısıyla da
burada şu an kısa bir süre sonra değişecek direktifi, regülasyonu beklemek
gerekiyor, bunu iyice tartışmak gerekiyor çünkü yasa baştan itibaren sorunlu
bir yasa. Baştan meşru amacını açıklarken temel hak ve özgürlükleri, kişinin
hak ve özgürlüklerini korur gibi görünen yasa, istisnalarla çok çok geri bir
noktaya itiliyor. Yani, burada hedef kişisel verileri korumak değil, kişisel
verileri bir yerde toplamaktır. Yani, bu yasayı okuduğunuzda bu yasanın ruhunda
biz özgürlüğü değil, kişisel özgürlüğe saldırıyı, haksız hukuksuz bir çalışmayı
görüyoruz. Dolayısıyla da söz konusu yasa tasarısı eksiktir. Bence, şu an Genel
Kurulda bulunan birçok milletvekilinin de aslında bilgisinin olmadığı, iyice
çalışmadığı, halk nezdinde de iyice anlaşılmayan bu yasa tasarısı eksik
doğmuştur. Dolayısıyla da bu yasa tasarısının yeniden tartışılması, sivil
toplum kurumlarının, bu işe emek harcayan insanların, hukukçuların ve bizlerin
de fikirleri ve önerileri dikkate alınarak yeniden ele alınması gerekmektedir.
Bu kadar yıl beklemişken kısa bir süre daha bekleyebiliriz. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Biraz muhalefet edin o zaman, biraz muhalefet edin!
MİZGİN
IRGAT (Devamla) – MİT’in, polisin zaten bir yasaya ihtiyacı yok; istediği
veriyi alıp fişliyor, işinin gereğini yapıyor. Dolayısıyla, fiili olarak da bir
ay daha işini yürütebilir.
ÖZGÜR
ÖZEL (Manisa) – Biraz muhalefet edin o zaman Mizgin Hanım! 
MİZGİN
IRGAT (Devamla) – Bu yasa tasarısının değişmesi gerekmektedir. 
Evet,
muhalefet arkada, müzakerelerde anlaştı birkaç maddede ama bu yasanın tamamı
değişmeye muhtaç durumdadır.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Irgat. 
İDRİS
BALUKEN (Diyarbakır) – Kim anlaştı, CHP mi?
LEVENT
GÖK (Ankara) – Sayın Başkan…
BAŞKAN
– Buyurun. 
LEVENT
GÖK (Ankara) – Şimdi, gerçekten hayretler içerisindeyim; sağıma bakıyorum bir
hayal kırıklığı, soluma bakıyorum hayal kırıklığı. Sayın konuşmacı tam
konuşmasını bitirirken öyle bir cümle kullandı ki yani tam anlamıyla Cumhuriyet
Halk Partisine sataştı; diyor ki: “Cumhuriyet Halk Partisinin üyeleri arka
tarafta iktidar partisiyle anlaştılar.”
VEYSİ
KAYNAK (Kahramanmaraş) – “Muhalefet” dedi. 
LEVENT
GÖK (Ankara) – Neyin anlaşması? Çok ciddi bir sataşmadır; biz sataşmadan dolayı
söz istiyoruz.
VEYSİ
KAYNAK (Kahramanmaraş) – “Muhalefet” dedi, “muhalefet.”
LEVENT
GÖK (Ankara) - Cemal Okan Yüksel grubumuz adına konuşacaklar efendim. 
MİZGİN
IRGAT (Bitlis) – Anlaştınız!
LEVENT
GÖK (Ankara) - Biz kimseyle anlaşmıyoruz, biz Türkiye’nin menfaatleri için
uğraşıyoruz. 
BAŞKAN
– Peki.
Sayın
Yüksel, iki dakika süre veriyorum. 
Buyurun.
VI.- SATAŞMALARA İLİŞKİN KONUŞMALAR (Devam)
12.- Eskişehir Milletvekili Cemal Okan Yüksel’in,
Bitlis Milletvekili Mizgin Irgat’ın usul görüşmesiyle ilgili yaptığı konuşması
sırasında CHP Grubuna sataşması nedeniyle konuşması
CEMAL
OKAN YÜKSEL (Eskişehir) – Sayın Başkan, değerli milletvekilleri; HDP’li hatibin
bize sataşması gayet yersiz bir şey. Biz, evet, Meclis Başkanının arkadaki
odasında birtakım müzakerelerde bulunduk ama “anlaştınız” kelimesini hiç doğru
bulmuyorum. 
Şimdi,
anladığım kadarıyla, Sayın Bakan tasarıyı geri çekmemekte ve Komisyon Başkanı
geri çekmemekte ısrarlı yani dolayısıyla halkımızın yaklaşık yüzde 50’sinin
oyunu almış muhalefet partilerinin taleplerini reddederek millî iradeye
saygılarını da göstermiş oluyorlar; halbuki biz bir uzlaşma istemiştik.
Şimdi,
aslında bu yasa… Arkadaşlar, ben biraz önce aldığım bir duyumu size
aktaracağım: Bu yasa tasarısı gelmeden önce de Türk Ceza Kanunu’nun 135 ila
140’ncı maddeleri arasında, kişisel veriler mutlak yasaklamalar ve hapis
cezaları konulmak suretiyle korunuyordu.
ALİ
ÖZKAYA (Afyonkarahisar) – Tam değil, tam değil.
CEMAL
OKAN YÜKSEL (Devamla) – Ve bu kanunun da birçok maddesinde 135 ve 140
arasındaki maddelere atıf yapılıyor. Ben, bugün Komisyon toplantılarına da
çağrılan bir akademisyenden bu yasa kabul edildikten sonra 135-140 maddelerinin
kaldırılacağını öğrendim. Eğer bu doğruysa bir fecaattir, bu doğruysa gerçekten
Meclisten artık hiçbir şey beklenemez.
ALİ
ÖZKAYA (Afyonkarahisar) – Cemal, nereden çıkarıyorsun bunları Allah aşkına ya?
CEMAL
OKAN YÜKSEL (Devamla) – Kaldı ki HDP Grubu adına konuşan sayın hanımefendi,
burada, bizi arkada anlaşmakla suçlarken keşke siz de Komisyonda bir tane
önerge verseydiniz de yasama faaliyetlerinde bir katkınız olsaydı.
Teşekkür
ederim. (CHP sıralarından alkışlar)
BAŞKAN
– Teşekkür ederiz Sayın Yüksel.
İDRİS
BALUKEN (Diyarbakır) – Sayın Başkan…
BAŞKAN
– Buyurunuz Sayın Baluken.
İDRİS
BALUKEN (Diyarbakır) – Demin, Cumhuriyet Halk Partisi adına söz isteyen Sayın
Gök “Sağıma bakıyorum hayal kırıklığı, soluma bakıyorum hayal kırıklığı.” demek
suretiyle hem partimize açık bir sataşmada bulunmuş hem de kesin bir dille
reddedeceğimiz, bizi AKP’yle aynı kefeye koyma gibi bir siyasi yanlış içerisine
girmiştir, buna cevap vermem gerekir. 
COŞKUN
ÇAKIR (Tokat) – Bu doğru İdris Bey. Bu kesinlikle doğru. Aynı kefede
olmadığımız kesin doğru.
BAŞKAN
– Buyurun Sayın Baluken.
İki
dakika da size söz veriyorum.
13.- Diyarbakır Milletvekili İdris Baluken’in, Ankara
Milletvekili Levent Gök’ün yerinden sarf ettiği bazı ifadeleri sırasında HDP
Grubuna sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Allah
yazdıysa bozsun, AKP’yle aynı cümle içerisinde geçmek bile bizim açımızdan
züldür. (AK PARTİ sıralarından “Amin!” sesleri)
ŞİRİN
ÜNAL (İstanbul) – Biz de istemiyoruz.
İDRİS
BALUKEN (Devamla) – O yüzden, Sayın Grup Başkan Vekili, lütfen, sözlerinize
dikkat edin. 
AKP’nin
işlerini kolaylaştırmak için aylardır burada kimin ne yaptığını bütün toplum
izliyor, bütün millet izliyor. Aylardır neredeyse muhalefet partisi olarak grup
önerisi getirmiyorsunuz. Cumhuriyet Halk Partisi olarak AKP’nin yasaları hızla
geçsin diye buradan önergelerinizi çekiyorsunuz, konuşmacılarınızı çekiyorsunuz.
Biz sizin bu tutumunuzu 7 Hazirandan itibaren biliyoruz. 
Bakın,
7 Haziranda, otuz yedi gün sizi istikşafi görüşmelerde beklettiler, oyaladılar.
Bir koalisyon umudu üzerinden memleketi ateşin içine attınız. Ondan sonra ne
oldu? Hükûmet kurma yetkisi size verilmesi gerekirken gasbedildi. Ne için?
Hangi maddeye dayanarak? Sarayın yolunu Genel Başkanınız bilmiyormuş! Hükûmet
kurma yetkisi verilirken böyle bir madde var mı? Biz bilmiyoruz ama siz ona
karşı bile bir basın açıklaması, bir yürüyüş bile yapmadınız. Normalde,
demokratik bir ülkede ana muhalefet partisine böyle bir hak gasbı gelirse
Meclisten saraya kadar kitleler yürütülür, “Kendine gel, sen İç Tüzük ve
Anayasa’yı çiğneyemezsin.” denirdi.
MHP’ye
zaten bir şey söylemiyorum, AKP’nin yedek lastiği gibi yani aman çözüm süreci
bitsin, savaş başlasın da gerisi önemli değil. Burada görüyoruz yani gensoruda
eleştirdikleri bakanlara onay veriyorlar, AKP’nin yasalarını onaylıyorlar. 
HASAN
TURAN (İstanbul) – Sizin lastik ile fren patlamış, ne yapacağınız belli değil!
İDRİS
BALUKEN (Devamla) – Hani, bu şekilde bir muhalefet anlayışı doğru değil. 
İlk
defa, CHP, bu fişleme yasasıyla ilgili bazı tartışmaların içerisine giriyor,
bunu da olumlu değerlendiriyoruz.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Baluken.
ERKAN
AKÇAY (Manisa) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
- Sayın Akçay, buyurun.
ERKAN
AKÇAY (Manisa) – Sayın Baluken konuşmasında partimize açıkça bir sataşmada
bulundu.
BAŞKAN
– Buyurun Sayın Akçay. (MHP sıralarından alkışlar)
Size
de iki dakika sataşmadan söz veriyorum.
14.- Manisa Milletvekili Erkan Akçay’ın, Diyarbakır
Milletvekili İdris Baluken’in sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşmsı
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Milliyetçi
Hareket Partisi “Önce ülkem ve milletim, sonra partim ve ben gelir.” anlayışını
ilke edinmiş ve politikasının merkezini de bu ilkeler etrafında oluşturmuş bir
siyasi partidir. Milliyetçi Hareket Partisi şu parti, bu parti veya iktidar
partisinin aldığı pozisyona göre pozisyon almaz, ülkemizin yararı ve çıkarı söz
konusudur. Bu tasarıda da gözetilen budur değerli arkadaşlar. Ülkemizin,
toplumumuzun bir yararı var mıdır, zarar tarafı nerededir, ona göre tutum
belirleriz ve komplekse de kapılmayız. Milliyetçi Hareket Partisine “filan
partinin vagonu”, “filancanın bastonu”, “yedek lastik” gibi bu tür lafları
şiddetle kınarım ve reddederim.
ALİ
ÖZKAYA (Afyonkarahisar) – İade et, iade.
ERKAN
AKÇAY (Devamla) – Evet, iade ederim. 
O
zaman da HDP’nin kimin partisi olduğunu sorgularım. Burada aylardır PKK’nın
sözcülüğünü yapıyorsunuz. (MHP sıralarından alkışlar, AK PARTİ sıralarından “Bravo”
sesleri, alkışlar) 
Şunu
da bütün Türkiye’ye ve bütün dünyaya ilan ederim ki hiç kimse Milliyetçi
Hareket Partisine istikamet vermeye kalkışmasın, Milliyetçi Hareket Partisi
Türk milletinin ali çıkarları için aşkla, şevkle gayret göstermektedir. Her ne
pahasına olursa olsun ilkelerimizden asla vazgeçmeyeceğimizi açık seçik ifade
etmek isterim. 
Bu
kanun tasarısında da tutumumuz aynıdır, bundan evvelki tasarılarda da aynıdır.
Biz başka partiler gibi, 3 parti için de söylüyorum, kompleksli bir parti değiliz,
doğal olan neyse onun gereğini yaparız. (MHP sıralarından “Bravo” sesleri,
alkışlar)
Hepinize
saygılar sunuyorum.
BAŞKAN
– Teşekkür ederiz Sayın Akçay.
ÖZGÜR
ÖZEL (Manisa) – Sayın Başkan…
İDRİS
BALUKEN (Diyarbakır) – Sayın Başkan…
MEHMET
NACİ BOSTANCI (Amasya) – Sayın Başkan…
BAŞKAN
– Sayın Özel, buyurun.
ÖZGÜR
ÖZEL (Manisa) – Sayın Başkanım, elbette Sayın Akçay’ın, değerli hemşehrimin
diğer partilerle birlikte bu söylediği söz bizi fevkalade üzdü, bir sataşma
olarak değerlendiriyoruz. Ancak, daha öncesinde, Sayın Baluken’in konuşması
sırasında Cumhuriyet Halk Partisine açık sataşması vardı. Hem Adalet ve
Kalkınma Partisiyle sürdürülen koalisyon görüşmeleri sürecine ilişkin…
İDRİS
BALUKEN (Diyarbakır) – Yalan mı?
ÖZGÜR
ÖZEL (Manisa) – …hem Cumhuriyet Halk Partisinin Adalet ve Kalkınma Partisinin
kanunlarının kolay geçmesi için önerge çektiği gibi, asla kabul edemeyeceğimiz
birtakım yaklaşımları vardı. Bunlara ilişkin cevap hakkımızı kullanmak
istiyoruz efendim.
BAŞKAN
– Buyurun Sayın Özel. (CHP sıralarından alkışlar)
15.- Manisa Milletvekili Özgür Özel’in, Diyarbakır
Milletvekili İdris Baluken’in sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; biraz önce Halkların
Demokratik Partisinin Sayın Grup Başkan Vekili İdris Baluken kürsüye çıktı;
kürsüye gelme gerekçesi şuydu: Bu kadar önemli bir kanunun Komisyonda
görüşmeleri yapıldığı sırada bir muhalefet partisinin üzerine düşen sorumluluğu
yerine getirmediği konusunda grubumuzdan değerli hatibimizin yaptığı -bir
sataşma da değil- haklı bir eleştiriye cevap vermek için, kendi partisinin
pozisyonunu tarif etmek için buraya geldi. Tabii, aslında, Komisyon sırasında
gerekli muhalefeti göstermediklerine karşı yeterince argümanı olmayıp bunu
savunamayacağı için, doğrudan Cumhuriyet Halk Partisine sataşmayı tercih etti.
Özellikle, bizim, Mecliste Adalet ve Kalkınma Partisinin geçirmek istediği
kanunlara katkı sağladığımızı söyledi. Bir kez şunu söyleyelim: Tüm halkımızın
beklediği bazı olumlu yasa maddelerini torba kanun içine koyup burada da Adalet
ve Kalkınma Partisi eliyle temel kanun olarak görüştürüldüğünde, Cumhuriyet
Halk Partisi buradaki ayrımlarını net olarak ortaya koyuyor; hangi maddeleri
destekliyor, hangilerine karşı çıkıyor, hangilerinin daha iyi hâle getirilmesi
için önergeler veriyor. Asla ve asla… Bu yasama döneminde 6 tane kanun geçti;
bunlardan 1 tanesi geçici bütçe, 5 tanesi torba kanun. Oysaki, ülkenin
Başbakanı Davutoğlu torba kanunu bir yasama yöntemi olarak kullanmayacaklarına
söz vermişken biz burada desteklediğimiz maddeler üzerinde konuşuyoruz,
desteklemediğimiz maddeleri eleştiriyoruz, yapıcı muhalefetin gereğini
yapıyoruz ama ülkenin ve vatandaşların menfaatinin dışında bu tip yaklaşımlar
olduğunda da en sert direnişi Cumhuriyet Halk Partisi gösteriyor. Keşke, HDP
CHP’den bunu örnek alsa. 
Saygılar
sunuyorum efendim. (CHP ve AK PARTİ sıralarından alkışlar) 
İLKNUR
İNCEÖZ (Aksaray) – Bravo! Alkışlıyorum; HDP ve CHP ittifakınızı, gerçekten!
MEHMET
NACİ BOSTANCI (Amasya) – Sayın Başkan…
İDRİS
BALUKEN (Diyarbakır) – Sayın Başkan…
BAŞKAN
– Sayın Bostancı’nın söz talebi var. 
İLKNUR
İNCEÖZ (Aksaray) – Al gülüm, ver gülüm; ver gülüm, al gülüm!
BAŞKAN
- Sayın Bostancı, buyurun. 
MEHMET
NACİ BOSTANCI (Amasya) – “MHP AK PARTİ’nin yedek lastiği.” denilerek aynı
zamanda “Yedek lastiğe ihtiyaç duyan bir parti.” ifadesi sataşmadır. 69’a göre
söz istiyorum. (Gülüşmeler) 
ÖZGÜR
ÖZEL (Manisa) – Eski partinize sataşmada bulunuldu! 
BAŞKAN
– Buyurun Sayın Bostancı. (AK PARTİ sıralarından alkışlar)
ERKAN
HABERAL (Ankara) – Ya, böyle bir şey olur mu Hocam ya! 
ERKAN
AKÇAY (Manisa) – Sayın Bostancı, kınıyorum sizi! Ayıp ya! Başka bir şeyden al
sataşmayı!
16.- Amasya Milletvekili Mehmet Naci Bostancı’nın, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; işleyen demir pas
tutmaz, öyle anlaşılıyor ki işleyen madde de pas tutmasın diye bu işler
yapılıyor, malum 69. Burada 69 üzerine oyunlar izliyoruz. 
Sayın
Baluken dedi ki: “MHP AK PARTİ’nin yedek lastiği.” Sayın Baluken, burada
partiler sürekli birbirleriyle hasım siyasetler mi güdecekler? Zaman zaman
elbette ortak oldukları, anlaştıkları hususlar olacak, zaman zaman da
birbirlerinden farklı partiler, anlayışlar oldukları için birbirlerine karşı
rekabet edecekler, farklı stratejileri takip edecekler. Siz de bu
Meclistesiniz, biz de bu Meclisteyiz. MHP’nin AK PARTİ’den kimi zaman ne kadar
farklı görüşleri dile getirdiğini, kimi zaman yakın olduğunu, bu hususun da
sadece MHP’ye has olmadığını, esasen bütün partilere has olduğunu, AK PARTİ’nin kendine de has bir
özellik olduğunu hepimiz burada gözlemliyoruz. Evet, partiler ayrı ama her bir
parti ayrı bir ülkenin partisi değil ki kardeşim! Sonuçta, hepimiz aynı
ülkenin, aynı ülkenin ufkunun siyasetleriyiz ve elbette ortaklıklarımız olacak.
Bu tür ortaklıkları yok “yedek lastik”, yok “ön lastik”, “arka lastik” gibi
tabirlerle değerlendirirsek siyasetteki, siyasetin en temel unsurlarından
uzlaşmaya ve anlaşmaya karşı da hasım bir tavır sergilemiş oluruz, uygun olmaz.

Saygılarımla arz ederim. (AK PARTİ sıralarından alkışlar)

BAŞKAN – Teşekkürler Sayın Bostancı. 
Buyurunuz Sayın Baluken. 
İDRİS BALUKEN (Diyarbakır) – MHP adına konuşan sayın grup
başkan vekili partimizin hem kompleksli olduğunu hem de kimin partisi olduğunun
belli olmadığını ifade etti. Cevap vermek istiyorum. 
BAŞKAN – Buyurun.
17.- Diyarbakır Milletvekili İdris Baluken’in, Manisa
Milletvekili Erkan Akçay’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; öncelikle, Sayın Naci Bostancı’nın burada “69
oyunları” demek suretiyle yürüyen bu çalışmalara, bu tartışmalara yaklaşımını
kabul etmediğimi ve kınadığımı ifade etmek istiyorum. Bizi bağlayan bir İç
Tüzük var, o İç Tüzük’ün her siyasi partiye getirmiş olduğu bir hak var, ondan
kaynaklanan haklarımızı kullanma noktasında da siyasi parti olarak bu kürsüyü
kullanma özgürlüğümüz var. Tabii ki partimize bir sataşma olunca buraya çıkıp
burada gerekli cevapları vermekle yükümlüyüz. 
Şimdi,
MHP’nin grup başkan vekilinin söylediği “kimin partisi olduğu” kısmına çok kısa,
birkaç cümleyle cevap vereyim. Bakın, bu partinin son beş ay içerisinde 550
yerde bütün seçim çalışmaları, seçim büroları saldırıya uğradı, AKP’nin
talimatıyla, bindirilmiş kıtalarla yakıldı, yıkıldı. Bu partinin genel merkezi,
Meclisin sadece 1 kilometre ötesinde, AKP'nin talimatlandırdığı güçlerle Güven
Park’tan genel merkeze kadar bizzat konumlandırılarak yakıldı. Yine, bu
partinin mitingleri bombalandı. Diyarbakır’da, Suruç’ta, Ankara'da bu partinin
milletvekili adayları patlayan bombalarla katledildi. Tutuklanan
arkadaşlarımızın sayısına artık yetişemiyoruz. 2 bine yakın arkadaşımız şu anda
bu gözaltı süreçleri ve tutuklama süreçleriyle karşı karşıya kaldılar. Bütün
bunlar ortadayken HDP hâlâ yüzde 10’u geçiyorsa, Kenan Evren’in yüzde 10
barajının arkasına saklananların saltanatını yıkıyorsa HDP'nin kimin partisi
olduğu belli. Ama, Meclis Başkanlığında AKP'nin istediğini yapmak, RTÜK
Başkanlığında gizli pazarlıklar yapmak, savaş tezkeresine onay vermek, Suruç
Komisyonu kurulurken AKP'nin değirmenine su taşımak…
(Mikrofon
otomatik cihaz tarafından kapatıldı)
İLKNUR
İNCEÖZ (Aksaray) – Ülkesinin değirmenine su taşıyor. 
İDRİS
BALUKEN (Devamla) – …AKP'nin gensorularıyla ilgili tavrına ortak olmak bizim
yapmış olduğumuz tanımın ne kadar doğru olduğunu gösteriyor. 
Hepinizi
saygıyla selamlıyorum. (HDP sıralarından alkışlar)
OSMAN
AŞKIN BAK (Rize) – Milletin menfaatlerine göre hareket ediyor. 
BAŞKAN
– Teşekkürler Sayın Baluken.
MEHMET
NACİ BOSTANCI (Amasya) – AK PARTİ tarafından talimatlandırılmış insanların HDP
binalarına saldırdığı şeklindeki provokatif, AK PARTİ hasımlığıyla gözü kör
olmuş Baluken’i kınıyor ve reddediyorum. (AK PARTİ sıralarından “Bravo”
sesleri, alkışlar)
İDRİS
BALUKEN (Diyarbakır) – Hepsinin sorumluluğu AKP’dedir, hepsinin. Hepsinden
valilerin haberi var, hepsi paramiliter güçleriniz tarafından yapıldı. 
LEVENT
GÖK (Ankara) – Sayın Başkan…
BAŞKAN
– Sayın Gök, buyurunuz. 
İDRİS
BALUKEN (Diyarbakır) – Siz şikâyet edemezsiniz, engelleyeceksiniz. 450 yerde
bir partinin binaları saldırıya uğrar mı?
BAŞKAN
– Sayın Baluken, Sayın Gök’e söz verdim.
Buyurun
Sayın Gök.
LEVENT
GÖK (Ankara) – Efendim, Milliyetçi Hareket Partisi Grup Başkan Vekili Sayın
Erkan Akçay konuşmasında Cumhuriyet Halk Partisini kompleksli bir parti olarak
nitelendirdi.
ERKAN
AKÇAY (Manisa) – Efendim, Özgür Özel cevap verdi ona.
LEVENT
GÖK (Ankara) – Bu konuda ben de sataşmadan dolayı bir söz istiyorum.
ERKAN
AKÇAY (Manisa) – Sayın Başkan, istirham ederim, bunu…
ÖZGÜR
ÖZEL (Manisa) – Ben dedim ki: Ben cevap veremem hemşehrime, onu Levent Bey
kullanacak. Ben İdris Bey’e cevap verdim.
ERKAN
AKÇAY (Manisa) – Öyle mi? Peki, tamam. 
ÖZGÜR
ÖZEL (Manisa) – Ben sizinle polemiğe girmekten kaçınırım yani. 
ERKAN
AKÇAY (Manisa) – Estağfurullah. 
BAŞKAN
– Sayın Gök, siz mi konuşacaksınız?
LEVENT
GÖK (Ankara) – Evet efendim, uygun görürseniz.
BAŞKAN
– Buyurun. 
LEVENT
GÖK (Ankara) – Sağ olun.
18.- Ankara Milletvekili Levent Gök’ün, Manisa
Milletvekili Erkan Akçay’ın sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; bir önemli yasayı
görüşürken usul
tartışması yaşıyoruz. Bu usul tartışması çerçevesinde partilerin de birbirleri
hakkında düşüncelerinin sergilenmesinin, öğrenilmesinin de bir yararı olduğu
ortaya çıktı.
Biz elbette 7 Haziran seçimlerinden sonra Milliyetçi
Hareket Partisinin on üç yıldır ülkeyi inim inim inleten AKP iktidarına karşı
bir duruş sergileyeceğini ve Cumhuriyet Halk Partisiyle koalisyon arayışlarında
mutlaka bir ön alarak ülkeyi AKP’den kurtarma konusunda samimi yaklaşımları
olabileceğini farz etmiştik ve düşünmüştük ama gelinen noktada ne yazık ki
Milliyetçi Hareket Partisinin, gelişen süreçte böyle bir yaklaşımın ötesinde,
ortada bir iktidar seçeneği varken bunu tekrar elinin tersiyle itmesine
üzülerek tanık olduk ve bu daha sonra da devam etti. Bakın, geçtiğimiz günlerde
ben RTÜK’e TRT Genel Müdürünün görevden alınması konusunda bir başvuruda
bulundum. Sayın Devlet Bahçeli TRT Genel Müdürünün görevden alınması konusunda
“TRT Genel Müdürü hakkında bir işlem yapmazsam namerdim.” diyen bir kişidir.
Ama Milliyetçi Hareket Partisinden seçilmiş, kontenjandan RTÜK’e giren üyeler
AKP’li üyelerle davrandılar ve TRT Genel Müdürünün görevden alınmasını
reddettiler. Bunlar üzücüdür. Yani biz bütün berraklığımızla, bütün
görselliğimizle herkesin huzurundayız ama Milliyetçi Hareket Partisinin de
kapalı kapılar ardında ne yaptığını da öğrenmek istiyoruz. Böyle bir tablo
içerisinde niçin AKP’yle iş birliği yapıyorsunuz? AKP on üç yıldır boğazına
kadar Türkiye'yi her türlü konuda en geriye itmiş bir parti. Buna kalkıp cevap
dahi veremezler. Buna cevap veremezler, HDP de cevap veremez. 
ERTUĞRUL KÜRKCÜ (İzmir) – Bal gibi verir.
İDRİS BALUKEN (Diyarbakır) – Bizim cevabımız ortada.
LEVENT GÖK (Devamla) – HDP de gerektiği zaman MHP’den
daha fazla AKP’ye sahip çıkmış bir partidir. 
(Mikrofon otomatik cihaz tarafından kapatıldı)
LEVENT GÖK (Devamla) – Bu nedenle Cumhuriyet Halk Partisinin
şeffaflığı ve komplekssiz bir siyaseti hepinize örnek olması gereken bir siyasi
partidir. 
Saygılar sunuyorum. (CHP sıralarından alkışlar) 
BAŞKAN – Teşekkürler Sayın Gök.
İLKNUR İNCEÖZ (Aksaray) – Sayın Başkan, buna ne kadar
daha devam edebiliriz?
İDRİS BALUKEN (Diyarbakır) – Bize sataşıldığı sürece biz
de cevabımızı veririz.
BAŞKAN – Buyurunuz Sayın İnceöz.
İLKNUR İNCEÖZ (Aksaray) – Sayın Başkanım, buna daha ne
kadar devam edebiliriz? Mevcut İç Tüzük’ün vermiş olduğu imkânı kötü niyetli
bir şekilde kullanmaktan başka…
İDRİS BALUKEN (Diyarbakır) – Kötü niyetli olur mu canım,
İç Tüzük'ü öğrenin ya! Böyle şey mi olur! Sayın Başkan, böyle bir yargılama
olabilir mi ya?
İLKNUR İNCEÖZ (Aksaray) – Şu anda bilerek, kasten,
iradeyle çıkıp herkes birbirine sataşma yapmaktadır. Yani bunu bir yerde
noktalamak gerekmektedir. 
İDRİS BALUKEN (Diyarbakır) – İç Tüzük’te hangi sataşma
iyi niyetli, kötü niyetli yazmıyor.
BAŞKAN
– Sayın İnceöz, Sayın İnceöz, İç Tüzük’e göre sataşmadan dolayı sayın
milletvekillerine söz vermek durumundayım.
İLKNUR
İNCEÖZ (Aksaray) – Bu sonsuz sürer, sabaha kadar sürer, ertesi güne kadar
sürer. Amacımız burada yasa çıkartmak.
ÖZGÜR
ÖZEL (Manisa) – Sonsuza kadar torba yasa yapıyorsunuz Başbakana rağmen.
BAŞKAN
– Vallahi bilemem, ben milletvekillerine söz vereceğim Sayın İnceöz. Onların
söz taleplerini kısıtlayamam.
İLKNUR
İNCEÖZ (Aksaray) – Sayın Başkanım, burada amacımız yasa çıkarmak. Meclis
İçtüzüğü’nün vermiş olduğu hak bu şekilde sataşarak ve bilerek, isteyerek ve
kasten… 
ÖZGÜR
ÖZEL (Manisa) – Kaliteli yasa çıkarın, torba yasa çıkarmayın.
İLKNUR
İNCEÖZ (Aksaray) – Amaç, değerli milletvekili arkadaşım, amaç bugün Meclisi
tıkamaktır. HDP’nin ve CHP’nin birbiriyle sürekli paslaşarak…
ERTUĞRUL
KÜRKCÜ (İzmir) – MHP de var, MHP de var.
İLKNUR
İNCEÖZ (Aksaray) – …bunu yapmasını şiddetle kınadığımı belirtmek istiyorum. (AK
PARTİ sıralarından alkışlar) Milletimiz görüyor. Millet görüyor ve gereğini
yapıyor ama siz hâlâ gereğini yapması konusunda hazımsızlık yaşıyorsunuz. 
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun. 
ERKAN
AKÇAY (Manisa) – Hem HDP’nin hem CHP’nin sayın grup başkan vekilleri açıkça
sataştılar. Ayrıca Sayın Bostancı da sataşmadan söz alırken yine sataşma
anlamına gelecek ifadeler kullandı. Sataşmadan söz istiyoruz.
BAŞKAN
– Sayın Ersoy mu konuşacak?
ERKAN
AKÇAY (Manisa) – Ruhi Ersoy konuşacak efendim.
BAŞKAN
– Buyurunuz Sayın Ersoy.
19.- Osmaniye Milletvekili Ruhi Ersoy’un, Diyarbakır
Milletvekili İdris Baluken ile Ankara Milletvekili Levent Gök’ün sataşma nedeniyle
yaptıkları konuşmaları ve Amasya Milletvekili Mehmet Naci Bostancı’nın yerinden
sarf ettiği bazı ifadeleri sırasında Milliyetçi Hareket Partisine sataşması
nedeniyle konuşması
RUHİ
ERSOY (Osmaniye) – Milliyetçi, ülkücü hareketin bir mensubu olarak hiçbir
kapalı kapının arkasında pazarlık yapmayan, buna tenezzül etmeyen bir parti
olduğumuz gerçeğini bir kez hatırlatmak isterim. Milliyetçi, ülkücü gelenek,
1969’dan bu tarafa MHP olarak takip edenler bilirler ki memleketin ve milletin
bekası noktasındaki aldığı tavır, ödediği bedeller, verdiği hizmetler milletin
gönlünde karşılık bulmuş bir harekettir. Yapılan işlemleri ve partimizin
durduğu yeri, haddini aşarak ülke bekası noktasındaki politikalarını birtakım
pazarlıkların parçası olarak, birtakım siyasi hamlelere itham etmeye kalkan
herkes haddini bilecektir. (MHP sıralarından alkışlar) Haddini bilmeyenler,
haddini aşanlar millî vicdanda karşılıklarını bulacaklardır. 
Öte
yandan, Adalet ve Kalkınma Partisi kendisine millî beka noktasında gösterilen
iyi niyetleri istismar etmemelidir. Bazı defterler ve bazı sayfalar açıldığında
en gür sesle onlara da gerekli cevap bu kürsüden verilmektedir. Öte taraftan,
siyasi parti olma niyetinde olanlar siyasi parti programlarına göre hareket
ederler, parti programlarının dışında birtakım işleri manipüle etmek için bu
kürsüye çıkmazlar. Meclisin mehabetine olan saygı verilen işlemleri İç Tüzük'e
göre uygulamaktır. Milliyetçi, ülkücü hareketin mensupları da buna uymak ve bu
konuda çalışmalar yapmak için Meclisi her zaman çalıştırmış ve çalıştırmaya
devam edecektir. Çünkü burası millî iradenin temsiliyle alakalı bir yerdir.
Sataşmalarla ve haddini aşmalarla burayı politize etmek isteyenler, lütfen,
tekrar aynaya baksın ve haddini bilsin diyorum. (MHP sıralarından alkışlar)
BAŞKAN
– Teşekkürler Sayın Ersoy.
İDRİS
BALUKEN (Diyarbakır) – Sayın Başkan...
ERTUĞRUL
KÜRKCÜ (İzmir) – Burası politika yeri, burada da politika yapmayacaksak nerede
yapacağız?
BAŞKAN
– Buyurun Sayın Baluken.
İDRİS
BALUKEN (Diyarbakır) – Şimdi, hem Cumhuriyet Halk Partisi adına konuşan sayın
grup başkan vekili “HDP'nin bunlara verecek cevabı olmaz.” diyerek grubumuza
sataştı hem de Milliyetçi Hareket Partisi adına konuşan sayın hatip, partimizi
kastederek “haddini aşmak”, “haddini bilmek” gibi şeyler söyledi. Her ikisine
yönelik grubumuza sataşma hakkı doğdu. O nedenle, sataşmadan, iki sataşmadan
söz isteyeceğiz.
Levent
Bey’in sataşması için söz istiyorum, oradan başlayalım.
BAŞKAN
– Buyurun İdris Bey.
İDRİS
BALUKEN (Diyarbakır) – Ahmet Yıldırım konuşacak.
BAŞKAN
– Sayın Yıldırım, buyurun.
VURAL
KAVUNCU (Kütahya) – Sayın Başkan, Meclisin asli görevi kanunları çıkarmaktır.
ALİ
ÖZKAYA (Afyonkarahisar) – Bu hakkın kötüye kullanılması 69’uncu maddeye artık…
Sabaha kadar böyle mi devam edeceğiz Sayın Başkan? 
ERTUĞRUL
KÜRKCÜ (İzmir) – Evet, böyle.
BURCU
ÇELİK ÖZKAN (Muş) – Gerekirse eder, bu kadar hızlı kanun mu olur?
ALİ
ÖZKAYA (Afyonkarahisar) – Böyle bir sistem yok ya. Hakkın kötüye kullanılması,
böyle bir sistem yok.
VURAL
KAVUNCU (Kütahya) – Kayıkçı kavgası yapıyorlar.
20.- Muş Milletvekili Ahmet Yıldırım’ın, Ankara
Milletvekili Levent Gök’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
AHMET
YILDIRIM (Muş) – Sayın Başkan, değerli milletvekilleri… “Kayıkçı kavgası”
dediniz değil mi? 
VURAL
KAVUNCU (Kütahya) – Kayıkçı kavgası yapıyorsunuz, tabii.
AHMET
YILDIRIM (Devamla) – Kayıkçı kavgasıyla ilgili örnek duymak ister misiniz?
VURAL
KAVUNCU (Kütahya) – Tabii, görüyoruz.
ALİ
ÖZKAYA (Afyonkarahisar) – Öbür tarafa bak.
AHMET
YILDIRIM (Devamla) – Al Meclis Başkanlığını, ver RTÜK üyeliğini; hatırlıyor
musunuz 7 Hazirandan sonra? Hangi kapalı kapılar ardında yaptınız bunu?
HASAN
BASRİ KURT (Samsun) – Sen nereden duydun kapalı kapılar arkasını?
AHMET
YILDIRIM (Devamla) – Ver Meclis Başkanlığını, sen de ver RTÜK üyeliğini; değil
mi? 
ALİ
ÖZKAYA Afyonkarahisar) – Nerede duydun?
AHMET
YILDIRIM (Devamla) - Kayıkçı kavgası buna denir.
HASAN
BASRİ KURT (Samsun) – Şimdi yapıyorsunuz. 
AHMET
YILDIRIM (Devamla) – Nasıl anlaştınız? Hükûmeti kurdurtmamak adına nasıl
anlaştınız, bunun hesabını verebilir misin?
HASAN
BASRİ KURT (Samsun) – Niye iftira atıyorsun? Biz milletin oyuyla geldik. 
AHMET
YILDIRIM (Devamla) – Dün nasıl gensorularla ilgili ortak eller kalktı sizinle MHP
arasında, değil mi? O zaman… (AK PARTİ sıralarından gürültüler)
OSMAN
AŞKIN BAK (Rize) – Milletin bekası için ortak şeyler çıkar buradan. Milletin
bekası önemli. 
AHMET
YILDIRIM (Devamla) – …kişiye söyleyemezsin, gelip burada konuşacaksın
OSMAN
AŞKIN BAK (Rize) – Milletin bekası önemli, ne konuşuyorsun?
İDRİS
BALUKEN (Diyarbakır) – 1 Kasımda ne oldu Osman?
AHMET
YILDIRIM (Devamla) – Niye 7 Haziranı hazmetmiyorsunuz? Niye bu kadar
hazımsızsınız? 
OSMAN
AŞKIN BAK (Rize) – Milletin bekası için buradaki milletvekilleri gerekli
tepkiyi gösterirler. 
AHMET
YILDIRIM (Devamla) – Hep 1 Kasımı örnek vermesini biliyorsunuz, 7 Hazirandaki
millî iradeyi niye tanımadınız? 
OSMAN
AŞKIN BAK (Rize) – Milletin bekası için gösterir bunu, senin dediğini yapmaz,
milletin geleceği için yapar. 
AHMET
YILDIRIM (Devamla) – Gel buradan söyle Osman Bey, gel! 
OSMAN
AŞKIN BAK (Rize) – Ne konuşuyorsun be! 
AHMET
YILDIRIM (Devamla) – Hep 1 Kasımı söylemek hoş, yüzde 49,5’u anlatmak iyi, gel,
yüzde 40,5’u niye tanımadığını anlat. 
OSMAN
AŞKIN BAK (Rize) – Buradaki milletvekilleri milletin bekası için her şeyi
yapar. 
AHMET
YILDIRIM (Devamla) – Bu milletin iradesi sizin oyuncağınız mı? Anlaşacaksınız
bazı partilerle, ondan sonra geleceksiniz burada, neymiş “kayıkçı kavgası.” 
ERKAN
HABERAL (Ankara) – Siz anlaşmalarınızı anlatın! Dolmabahçe’yi anlat!
AHMET
YILDIRIM (Devamla) – Gelsinler, söylesinler. 
ERKAN
HABERAL (Ankara) – Sen anlat anlaşmalarını.
İDRİS
BALUKEN (Diyarbakır) – Anlatırız, Dolmabahçe’yi de anlatırız. 
OSMAN
AŞKIN BAK (Rize) – Gerektiğinde bu millet sizi sandığa da gömer, ne diyorsun
sen?
AHMET
YILDIRIM (Devamla) – Genel Başkanınız TRT mikrofonunu görünce “Kaldırın.”
diyecek, aynı hafta TRT Genel Müdürünü aklayacaksınız beraber, asıl kayıkçı
kavgası budur.
Saygılarımla.
OSMAN
AŞKIN BAK (Rize) – 1 Kasımı unutma! Konuşma! 
İDRİS
BALUKEN (Diyarbakır) – 7 Haziranda ne oldu Osman?
ERKAN
HABERAL (Ankara) – Anlat, Başbakan yardımcısıyla nasıl oturduğunu anlat!
OSMAN
AŞKIN BAK (Rize) – Milletin bekası için buradaki milletvekilleri görevini
yapar. Millet ona bu görevi verdi.
BAŞKAN
– Birleşime on dakika ara veriyorum.
Kapanma Saati: 21.11
YEDİNCİ OTURUM
Açılma Saati: 21.27
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Fehmi KÜPÇÜ (Bolu) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 43’üncü Birleşiminin
Yedinci Oturumunu açıyorum.
Bir
önceki oturumda açılan usul tartışmasında son konuşmacı İstanbul Milletvekili
Sayın İsmail Faruk Aksu’dur.
ERKAN
AKÇAY (Manisa) – Sayın Başkan…
BAŞKAN
– Buyurunuz Sayın Akçay.
ERKAN
AKÇAY (Manisa) – Gerçi birleşime ara da vermiştiniz. Çeşitli sataşmalar oldu.
Şimdi, o sataşmalardan dolayı kürsüden söz istemeyeceğim ama tutanaklara
girmesi açısından şunları ifade etmek istiyorum: Biz Milliyetçi Hareket Partisi
olarak Türkiye Büyük Millet Meclisinin ve Genel Kurulun etkili ve verimli bir
çalışma yapmasından yanayız. Böyle bazı fuzuli sataşmalarla belki de kırıcı
olmaya varabilecek polemiklere, tartışmalara ve münakaşalara yer olmadığı
kanaatindeyim. O nedenle, herhangi bir şeyi vesile ederek eğer sürekli
polemiğin içerisine girer isek milletimizin Meclisten beklediği bir çalışma
tarzını da gösterememiş oluruz.
O
çerçevede, hani “Açmayalım kutuyu, söylemeyelim kötüyü.” misali sözlerimi daha
fazla da uzatmayarak bu çalışmalara bu minval üzere devam etmekte fayda var
diye düşünüyorum. Aksi takdirde partilerin politikaları söz konusu edilmeye
başlıyor. Bizim de Milliyetçi Hareket Partisi olarak elbette sabahlara kadar
sürecek sözlerimiz de olacaktır bu şekilde.
Ben
şimdilik görüşlerimi bu şekilde ifade ediyorum.
Teşekkür
ediyorum.
BAŞKAN
– Teşekkürler Sayın Akçay. (MHP ve AK PARTİ sıralarından alkışlar)
XI.- USUL HAKKINDA GÖRÜŞMELER (Devam)
1.- Oturum Başkanı TBMM Başkan Vekili Pervin Buldan’ın,
Avrupa Birliği müktesebatında kişisel verilerin korunmasıyla ilgili tüzüğün
henüz kabul edilmemesi nedeniyle 117 sıra sayılı Kanun Tasarısı’nın geri
çekilmesiyle ilgili talebi yerine getirmemesinin İç Tüzük hükümlerine uygun
olup olmadığı hakkında (Devam)
BAŞKAN
– Buyurun Sayın Aksu. (MHP sıralarından alkışlar)
Sizin
de süreniz beş dakika.
İSMAİL
FARUK AKSU (İstanbul) – Sayın Başkan, sayın milletvekilleri; önemli bir kanun
tasarısını görüşüyoruz. Görüşme sırasında kanun tasarısının içeriğine ilişkin
değerlendirmelerden ziyade usul tartışmasının yapılması tabii ki olabilir,
doğrudur tüzük gereği ama öncelikle tasarının içeriğine ilişkin eksikliklerin
ne şekilde giderilebileceğine dair bir odaklanmanın daha yerinde olacağını
düşünüyoruz. Türkiye, egemen bir ülke olarak kuşkusuz diğer devletlerin ya da
uluslararası kuruluşların ne yaptığına bağlı kalmaksızın kendi hukukunu, iç
hukukunu düzenleyebilir, düzenleyecektir. Burada önemli olan -başta da
söylediğim gibi, ifade ettiğim gibi- Kişisel Verilerin Korunması Kanunu Tasarısı,
başta, amacında ve felsefesinde belirtilen amaca matuf bir düzenleme midir? Bir
eksikliği var mıdır? Varsa bunlar nasıl giderilebilir? Giderilmesi için ekstra
bir zamana ihtiyaç var mıdır? Bu minval üzere taştırmayı yürütürsek daha
milletimizin beklediği tarzda bir hareket tarzını geliştirmiş oluruz diye
düşünüyorum.
Biz
Milliyetçi Hareket Partisi olarak memleketin, milletin yararına olan,
milletimizin refahını sağlayacak her türlü düzenlemenin yanında olduğumuzu
baştan itibaren söyledik, söylemeye devam ediyoruz. Devletin ve milletin
bekasını haleldar eden, ülkeyi bölünmeye götüren her türlü düzenlemenin de
şiddetle karşısında olduğumuzu ve karşısında durmaya devam edeceğimizi
söyledik, söylemeye de devam ediyoruz. 
Bu
konuyla ilgili olarak da Milliyetçi Hareket Partisi seçim beyannamesinde aynen
şöyle söyledik: “Bilgi güvenliğinin sağlanması stratejik öneme sahip olup
bilgiye erişimin paylaşılmasının ve korunmasının güvenliği için gerekli hukuki,
kurumsal ve teknolojik altyapı oluşturulacaktır. Kişisel, kurumsal ve ulusal
bilgilerin güvenliğinin sağlanmasında yönetici, kullanıcı, üretici, satıcı,
uygulayıcı, denetleyici ve düzenleyici tarafların sorumluluk içinde hareket
etmesi sağlanacaktır. Ülkemizde özellikle sosyal güvenlik, adres, kimlik,
seçmen, vergi kayıtları gibi kritik kişisel verileri, bilgi ve belgeleri
işleyen, sunan ve saklayan kamu görevlileri ile bankalar, finans kuruluşları,
elektronik sertifika hizmet sağlayıcıları, kayıtlı elektronik posta hizmet
sağlayıcıları, noterler ve benzeri gibi önemli bilgi işleyen, taşıyan ve
saklayan kuruluşların bilgi ve iletişim güvenliğini temin edecek bir altyapıya
sahip olmaları sağlanacaktır.” Seçim beyannamemizde biz bunu taahhüt ettik.
Dolayısıyla, Anayasa’nın 20’nci maddesinde de öngörülen, bir temel hak olarak
öngörülen bu düzenlemenin süratle yapılmasını, gerçekleştirilmesini istiyoruz.
Ancak bu, süratle yapılırken mutlaka gerçek anlamda bir kişisel verilerin
korunması amacına hizmet edecek tarzda gerçekleştirilmesi şarttır. Fişleme gibi
birtakım kaygıların mutlaka tasarıdan giderilmesi lazımdır. O amaçla gerek
Komisyonda gerekse Genel Kurulda verdiğimiz önergelerin dikkate alınması
suretiyle bu eksikliklerin giderilebileceğini düşünüyor, hepinizi saygıyla
selamlıyorum. (MHP sıralarından alkışlar) 
BAŞKAN
– Teşekkür ederiz Sayın Aksu. 
Sayın
milletvekilleri, usul tartışması üzerindeki lehte ve aleyhteki konuşmalar
tamamlanmıştır. Muhalefetin, yasa tasarısını geri çekme talebine karşılık
Komisyon ve Hükûmet yetkilileri açıklama yapmışlardır. Benim tutumumda herhangi
bir değişiklik yoktur. 
LEVENT
GÖK (Ankara) – Sayın Başkanım, oya sunmaz mısınız bu teklifimizi? 63’üncü madde
size oya sunma yetkisi de veriyor. 
MEHMET
DOĞAN KUBAT (İstanbul) – Gerek yok efendim. 
BAŞKAN
– Peki Sayın Gök. 
Usul
tartışmasını oylarınıza…
MEHMET
DOĞAN KUBAT (İstanbul) – Karar yeter sayısı istiyoruz efendim. 
LEVENT
GÖK (Ankara) – Evet, korktunuz değil mi? Yoksunuz çünkü. Böyle yakalanırsınız
işte. 
BAŞKAN
– Karar yeter sayısı arayacağım. 
Kabul
edenler… Kabul etmeyenler…
LEVENT
GÖK (Ankara) – Çoğunluk bizde Sayın Başkanım. Efendim, kapıları kapatın ve
sayın lütfen. 
MEHMET
DOĞAN KUBAT (İstanbul) – Karar yeter sayısı yok efendim. 
MUHAMMET
RIZA YALÇINKAYA (Bartın) – Kapıları kapatın. 
LEVENT
GÖK (Ankara) – Sayın Başkan, oylama yapıldıktan sonra oylamanın sonucunu
değiştirecek her türlü tedbiri almak zorundayız. 
MEHMET
DOĞAN KUBAT (İstanbul) – Sayın Başkanım, neyi oya sunduğumuzu da bir açıklarsak
efendim; neyi, hangi hususu oya sunuyoruz, ona göre “kabul” veya “ret” diyelim.

BAŞKAN
– Tutumumda herhangi bir değişiklik yoktur dedim. Tutumumu oya sunuyorum
değerli milletvekilleri. 
LEVENT
GÖK (Ankara) – Yalnız, açıklayın efendim, hangi yönde oy ne anlama gelecektir,
onu açıklayın lütfen. 
BAŞKAN
– Sayın milletvekilleri, kabul edenler… 
LEVENT
GÖK (Ankara) – Neyi kabul ediyoruz efendim? 
BAŞKAN
– Tutumumu kabul edenler Sayın Gök. 
LEVENT
GÖK (Ankara) – Karar yeter sayısı yok efendim. 
BAŞKAN
- Kabul etmeyenler… Kabul edilmiştir. Tutumunda herhangi bir değişiklik yoktur
Sayın Gök. (AK PARTİ sıralarından alkışlar)
LEVENT
GÖK (Ankara) – Efendim, karar sayısı yoktur. Karar sayısı yoktur yalnız Sayın
Başkanım. Karar sayısı yoktur.
BAŞKAN
– Sayın milletvekilleri, 117 sıra sayılı Kanun Tasarısı’nın görüşmelerine
kaldığımız yerden devam ediyoruz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu Tasarısı (1/541)
ve Adalet Komisyonu Raporu (S. Sayısı: 117) (Devam)
BAŞKAN
– Komisyon yerinde.
Hükûmet
yerinde.
LEVENT
GÖK (Ankara) – Sayın Başkanım…
BAŞKAN
– Sayın Gök, buyurunuz.
LEVENT
GÖK (Ankara) – Sayın Başkanım, yani gerçekten, iktidar partisinin bu
aceleciliğini anlayabilmiş değilim. 
Şimdi,
“Avrupa Birliği” diyoruz, Avrupa Birliğine ilişkin olarak tercihlerimizi ve
iddialarımızı ortaya koyuyoruz. Yapılan usul tartışmasında, Avrupa Birliğinin
daha sonradan kabul etmeyeceği bir kanunu görüşmeye başlayacağız birazdan belki
ama Sayın Başkan, şimdi bu kanun esas komisyon olarak Adalet Komisyonunda görüşüldü
ve haklı olarak, tali komisyon olarak Anayasa Komisyonu, Avrupa Birliği Uyum
Komisyonu, İnsan Haklarını İnceleme Komisyonu, Plan ve Bütçe Komisyonunda da
görüşülüp onların raporları ve görüşleri buraya gelmedi. Şimdi, Avrupa
Birliğini ilgilendiren ve hepimizin temel hak ve hürriyetlerini ilgilendiren
bir konunun Anayasa Komisyonunda, Avrupa Birliği Uyum Komisyonunda, İnsan
Haklarını İnceleme Komisyonunda görüşülmemesi son derece ciddi bir eksikliktir.
BAŞKAN
- Biraz önce de ifade ettiniz bunları Sayın Gök.
LEVENT
GÖK (Ankara) – O, Sayın Başkanım, o değildi, o farklı bir konuydu. O, Avrupa
Birliği'nin çıkartmış olduğu yönetmeliğin beklenmesine yönelik bir talebimizdi.

Şimdi,
bu tali komisyon raporlarını ben inceliyorum, göremiyorum. Niçin bu tali komisyonlar
raporlarını vermemişlerdir? Ve böylesine önemli bir konuda bu Meclis bütün
fonksiyonlarıyla çalışmayacaksa, iktidar partisinin “Ben yaptım, oldu.”
mantığıyla çalışacaksa bu kanunlardan hayır gelmez. Bu kanunun tekrar, Komisyon
tarafından; Anayasa Komisyonu, Avrupa Birliği Uyum Komisyonu, İnsan Haklarını
İnceleme Komisyonu ve Plan ve Bütçe Komisyonuna gönderilmek üzere geri
çekilmesi gerekmektedir. O komisyonlardan gelen raporlardan sonra ancak bu
kanun bu hâlde burada görüşülebilir. Bu kanunun şu anda görüşülme şansı yoktur,
Anayasa’ya açıkça aykırıdır. Açıkça, Anayasa’nın 20’nci maddesine ve temel hak
ve hürriyetleri düzenleyen bütün maddelerine aykırıdır. Bu gereklilikler yerine
getirilmeden bu kanunun görüşülmesine bu saatten sonra başlayamayız.
Benim
görüşüm budur. Eğer siz aksi görüşteyseniz usul tartışması açıyorum. (CHP
sıralarından alkışlar)
BAŞKAN
– Komisyon sanırım bir açıklama yapacak.
Buyurun.
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Sayın Başkanım, sizin de bildiğiniz
gibi, kanun tasarı ve teklifleri Meclise sevk edildikten itibaren bir ana
komisyon, asli komisyon ve ilgisine göre tali komisyonlara sevk edilirler.
Kanunun esas görüşme mercisi ana komisyon olup tali komisyonlar görüşüp
görüşmeyeceklerini, bu konuda bir rapor tanzim edip etmeyeceklerini takdir
hakkına sahiptirler. Nitekim - kanunla ilgili, tasarıyla ilgili- İnsan
Haklarını İnceleme Komisyonuna tali komisyon olarak sevk edilmiş tasarı ve
İnsan Haklarını İnceleme Komisyonu bu konuda görüşme yapmayacağını ve rapor düzenlemeyeceğini
bildiren yazısını 22 Ocak 2016 tarihinde Komisyonumuza göndermiştir.
BURCU
ÇELİK ÖZKAN (Muş) – İnsan Hakları Komisyonu üyeleri görmedi. Bize sorulmuş mu
peki?
LEVENT
GÖK (Ankara) – Komisyon Başkanı kime güvenip de yazmış bu yazıyı?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Yine, Anayasa Komisyonu tali
komisyon olarak görüşmeyeceğini beyan ederek…
LEVENT
GÖK (Ankara) – Kim karar vermiş buna, kim karar vermiş? Komisyon toplantıya
çağrılmış mı? Olur mu öyle bir şey? 
ADALET
KOMİSYONU SÖZCÜSÜ HAKAN ÇAVUŞOĞLU (Bursa) –…Komisyonumuza 22/01/2016 tarihinde
göndermiştir. 
LEVENT
GÖK (Ankara) – Ciddi bir facia, ciddi bir facia!
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Yine, Plan ve Bütçe Komisyonu da
aynı minvaldeki cevabını 20/01/2016 tarihinde Komisyonumuza göndermiştir.
Avrupa Birliği Uyum Komisyonu da aynı şekilde 20/01/2016 tarihinde,
görüşmeyeceğini bildirmiştir. 
Sayın
Başkanım, bu konuda komisyon üyelerinin değil, komisyon başkanının takdir hakkı
vardır. Komisyon başkanları bu takdiri kullanmışlar ve cevaplarını
vermişlerdir. Dolayısıyla, kanunun görüşülmesinde herhangi bir sakınca yoktur. 
LEVENT
GÖK (Ankara) – Yok canım, bu kadar basit mi ya? Bu kadar basit mi?
Bakın,
tam da bizim dediklerimizi doğruluyor sayın Komisyon üyesinin söyledikleri.
Böyle bir yasa yapılmaz Sayın Başkanım. Yani bir İnsan Hakları Komisyonu
Başkanının, Avrupa Birliği Uyum Komisyonu Başkanının, kendi üyelerine
danışmadan, onları kurula çağırmadan böyle bir takdir hakkı olamaz. Komisyonun
görevi, kendisine verilen konularda görüş bildirmektir. İnsan Hakları Komisyonu
üyelerimiz burada, CHP’liler.
MAHMUT
TANAL (İstanbul) – Buradayız efendim. Bizim haberimiz yok.
LEVENT
GÖK (Ankara) – Sizlerle görüşüldü mü arkadaşlar? Diğer arkadaşlarımızla
görüşüldü mü? 
CEMAL
OKAN YÜKSEL (Eskişehir) – Komisyon Başkanı kendi görüşünü bildirdi. 
LEVENT
GÖK (Ankara) – Komisyon Başkanı kendi görüşünü söyleyemez, komisyon başkanı
ancak komisyonun görüşünü ifade edebilir. Böyle bir vahamet arz eden durum,
durumu çok daha içinden çıkılmaz bir hâle getirmiştir. Bu durum, bu yasanın
görüşülmesinin başlı başına engellerinden bir tanesidir. Komisyon başkanlarının
takdir hakkı yoktur. Komisyon başkanlarının görevi, komisyonlarını toplantıya
çağırarak görev yapmak ve bir karar aldıktan sonra bunu esas komisyona
bildirmektir. Bu şekilde zapta geçen bu açıklamalar zaten büyük bir çarpıklığı,
yanlışlığı ortaya koymaktadır. Bu konunun derhâl tali komisyonlara gitmesi ve
komisyonların görüşünün -Komisyon Başkanının değil- buraya gelmesi gerekir Sayın
Başkanım. Bu konudaki tutumumuzu sürdürüyoruz, bunların tali komisyonlara
iadesi gerekir. 
BAŞKAN
– Komisyon üyesi, buyurunuz.
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Sayın Başkanım, aslında konunun
tartışmaya mahal bir tarafı da yoktur. Çünkü gerçekten de bundan önce teamül
olmuş bir şekilde bu konu burada görüşülmüş ve yasaların görüşülmesi sırasında
tali komisyonların daha önce yapmış oldukları bu uygulama artık yıllara sari ve
sabitlenmiş bir durumdur, bu teamül hâlini almıştır. Kaldı ki İç Tüzük’ün… 
LEVENT
GÖK (Ankara) – E, o zaman göndermeyelim bir daha tali komisyonlara, diğer tali
komisyonlara göndermeyelim!
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Sayın grup başkan vekili müsaade
ederse konuşabilir miyim Sayın Başkanım.
LEVENT
GÖK (Ankara) – Ama, siz “Ortadan kalkmış.” diyorsunuz. Yani, İç Tüzük’ün hangi
hükmü ortadan kalktı da şey yapıyorsunuz! Yani, lütfen, doğru bilgi verin!
ÖMER
ÜNAL (Konya) – Dinle, dinle!
ALİ
ÖZKAYA (Afyonkarahisar) – Ya, dinle Allah aşkına ya!
ÖMER
ÜNAL (Konya) – Biz seni dinledik ya! 
ALİ
ÖZKAYA (Afyonkarahisar) – Dinle ya!
LEVENT
GÖK (Ankara) - Arkadaşlar, açıp okuyun, ben İç Tüzük’e göre konuşuyorum! Böyle
yanlışlıklar yapılabilir mi ya! Anayasa’yı tanımayın, yasayı tanımayın, İç
Tüzük’ü tanımayın! Neyi tanıyacaksınız?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Sayın Başkanım, konuşmama devam
edebilir miyim?
FARUK
ÇATUROĞLU (Zonguldak) – 1’inci madde görüşülmüş, 2’nci madde görüşülmüş, 3
görüşülmüş, 4 görüşülmüş, 5 görüşülmüş…
YILMAZ
TUNÇ (Bartın) – İlk oturum geçti. 6’ncı maddedeyiz.
ÖMER
ÜNAL (Konya) – Ya, sürekli siz mi konuşmak zorundasınız!
LEVENT
GÖK (Ankara) - İstediğimiz kadar konuşacağız biz! Ben haklı konuşuyorum, haklı
konuşuyorum!
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Sayın Başkanım, konuşmama devam
etmek istiyorum.
BAŞKAN
– Buyurun.
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Sayın Başkanım, teamül hâlini
burada söyledim. Yine, aynı şekilde, bakınız, İç Tüzük’ümüzün 26’ncı maddesinin
birinci fıkrası: “Komisyonlar, kendi başkanlarınca toplantıya çağrılır.”
LEVENT
GÖK (Ankara) - Evet.
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Çağrılmak istenmediği takdirde
çağrılmaz.
LEVENT
GÖK (Ankara) - Niye çağırmıyor, niye çağırmıyor? Olur mu öyle bir şey? Onun
takdir hakkı var mı o konuda? Takdir hakkı var mı?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Kaldı ki yine, bakınız, 26’ncı
maddenin son fıkrası: “Üyelerinin üçte biri tarafından Komisyona teklif
edilecek gündem üzerine de komisyonlar, Başkanlarınca toplantıya çağrılır.”
LEVENT
GÖK (Ankara) – Komisyonlar ne diye kuruluyor?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Dolayısıyla, burada durum sabit
olup kanunun görüşülmesinde Komisyonumuz açısından herhangi bir sakınca söz
konusu değildir.
Arz
ediyorum.
LEVENT
GÖK (Ankara) – Komisyonlar baypas, Meclis baypas, Anayasa baypas! Böyle bir şey
olmaz Sayın Başkan! Lütfen, buna alet olmayalım!
Bakın,
şimdi, Sayın Komisyon Üyesi yine çok enteresan bir konuya parmak bastı. Diyor
ki: “Bu konu İç Tüzük’te yer alıyor ama artık uygulanma olanağı yoktur.” Öyle
bir şey yok, Sayın Komisyon Üyesi. İç Tüzük’ümüz burada olduğu müddetçe ona
bağlıyız. İç Tüzük’ümüzün 26’ncı maddesi “Komisyonlar kendi başkanlarınca
toplantıya çağrılır.” Eğer komisyon başkanı toplantıya çağırmamışsa o komisyon
başkanının görevini kötüye kullandığını gösterir.
ALİ
ÖZKAYA (Afyonkarahisar) - Ne ilgisi var ya!
LEVENT
GÖK (Ankara) - Yoksa burada komisyonu toplantıya çağırmama yetkisi yoktur.
Çağıracaktır, görüşecektir, raporuna dercedecektir, esas komisyona
gönderecektir. 
Şimdi,
İç Tüzük’ü bir kenara bırakın, Meclisi bir kenara bırakın, Anayasa’yı bir
kenara bırakın. Hukuk nerede? Hukuk devleti nerede? Buna alet olmayalım Sayın
Başkanım.
Ben
tutumumda ısrar ediyorum, bunların derhâl tali komisyonlara gitmesi gerekiyor.
Komisyon Sözcüsü Meclisi yanlış bilgilendiriyor. (CHP sıralarından “Bravo”
sesleri, alkışlar) Yanlış bilgilendiriyor. Böyle yasa yapılmaz. Böyle yasa
yapılırsa suratınıza bir gün çarpılır; Anayasa Mahkemesi çarpar, Avrupa İnsan
Hakları Mahkemesi çarpar, Avrupa Birliği çarpar. Biz burada “Hukuk.” diye
çırpınıyoruz, lütfen bunu anlayın. (CHP sıralarından “Bravo” sesleri, alkışlar)
Lütfen bunu anlayın. Bu ne aymazlıktır!
BAŞKAN
– Sayın milletvekilleri, birleşime yarım saat ara veriyorum. 
Kapanma Saati: 21.44
SEKİZİNCİ OTURUM
Açılma Saati:22.17
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Fehmi KÜPÇÜ (Bolu) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 43’üncü Birleşiminin Sekizinci
Oturumunu açıyorum.
117
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon
yerinde. 
Hükûmet
yerinde.
Sayın
milletvekilleri, Meclis Başkanlığınca (1/541) esas numaralı Kanun Tasarısı esas
olarak Adalet Komisyonuna, tali olarak 4 ayrı ihtisas komisyonuna havale
edilmiştir. Söz konusu tali komisyonların havale edilen tasarıyı
görüşemeyeceklerini yazıyla Adalet Komisyonuna bildirdikleri görülmektedir.
Meclis
teamülleri doğrultusunda tali komisyonların kendilerine havale edilen işleri
gündeme alamayacaklarına ilişkin esas komisyona yazılı olarak bildirimde
bulunmaları durumunda, esas komisyonlarca on günlük süre beklenmeksizin tasarı
ve teklifin görüşmelerine başlanabilmektedir. Bu çerçevede, tali komisyonların
görüşemeyecekleri yönündeki yazılarına istinaden Adalet Komisyonunun söz konusu
tasarının görüşmelerine başladığı anlaşılmaktadır. Söz konusu raporun
görüşülmesi İç Tüzük’e ve Meclis teamülüne uygundur. Kaldı ki söz konusu
komisyon raporu Meclis Başkanlığınca dağıtılmış ve Genel Kurul gündemine
girmiştir. Bu aşamada, Sayın Levent Gök’ün talebine ilişkin yapabileceğim bir
işlem bulunmamaktadır. Bu çerçevede, komisyonların gündeme alamayacaklarına
ilişkin yaklaşımlarının komisyon başkanınca bildirilmesi ve ayrıca komisyon
kararının alınmaması yerleşik bir uygulamadır. 
LEVENT
GÖK (Ankara) – Sayın Başkan…
BAŞKAN
– Buyurunuz Sayın Gök.
LEVENT
GÖK (Ankara) – Talebimizi karşılamadığınızı anlıyorum ama biz bu konuda usul
tartışmasında ısrarlıyız Sayın Başkanım. 
BAŞKAN
– Ben usul tartışması açmayacağım Sayın Gök. Sanırım burada benim kanaat
kullanma yetkim var. (CHP sıralarından “Yok.” sesleri)
Dolayısıyla,
İç Tüzük’ün…
LEVENT
GÖK (Ankara) – Sayın Başkanım, İç Tüzük’ün 63’üncü maddesine göre, bir usul
tartışması talebi dile getirildiğinde bu tartışmanın açılması İç Tüzük’ün amir
hükmü gereğidir. Eğer bu konuda tartışma açmayacaksanız açmayacağınıza dair
tutumunuz hakkında usul tartışması açmak istiyorum. (CHP sıralarından alkışlar)
ERKAN
AKÇAY (Manisa) – Sayın Başkan…
BAŞKAN
– Sayın Akçay, sizi de dinleyelim.
ERKAN
AKÇAY (Manisa) – Sayın Başkan, bu talep karşısında usul tartışması açmanız
gerekir, bu görüşteyim ve ancak bu oya başvurmak gerekirse oya
başvurabilirsiniz. Usul tartışması açmak gerekir diye düşünüyorum. 
BAŞKAN
– Peki, her iki grup başkan vekilinin talebi doğrultusunda usul tartışması
açacağım. Yalnız, süreleri üç dakika olarak belirliyorum. 
Dört
konuşmacı belirleyelim.
LEVENT
GÖK (Ankara) – Tutumunuzun aleyhinde konuşacağım efendim, aleyhinde istiyorum
şu anda.
MEHMET
DOĞAN KUBAT (İstanbul) – Lehte…
BAŞKAN
– Sayın Kubat lehte…
ÖZGÜR
ÖZEL (Manisa) – Üzülerek aleyhte…
ERKAN
AKÇAY (Manisa) – Aleyhte…
BAŞKAN
– Evet, sayın milletvekilleri, usul tartışmasını açıyorum; usul tartışması
açmamama ilişkin usul tartışmasını açıyorum. 
Lehte
Sayın Doğan Kubat.
Buyurunuz
Sayın Kubat. 
XI.- USUL HAKKINDA GÖRÜŞMELER (Devam)
2.- Oturum Başkanı TBMM Başkan Vekili Pervin Buldan’ın,
117 sıra sayılı Kanun Tasarısı’nın tali komisyonlarda görüşülmemesi nedeniyle
geri çekilmesiyle ilgili talebi yerine getirmemesinin İç Tüzük hükümlerine
uygun olup olmadığı hakkında
MEHMET
DOĞAN KUBAT (İstanbul) – Sayın Başkanım, bu usul oyunlarıyla kanunu geciktirme
çabalarını tebessümle izliyoruz. Aslında, uygun bir davranış olmadığını bu
tartışmayı başlatanlar da gayet iyi biliyorlar. Kanunlara ilişkin
eleştirilerimiz olabilir, engelleme tutumlarımız olabilir, bu, geleneğimizde
var ama bunun şu usulü zorlayarak, hüsnüniyet kaidelerini de zorlayarak değil,
gerçekten hukuka uygun biçimde, bize yakışan budur diye düşünüyorum. 
Ben
elbette muhalefetin eleştirilerinin, önerilerinin mutlaka göz önüne alınması
gerektiği kanaatiyle dün ve bugün Sayın Bakanımızın da katılımıyla, ilk
toplantıda bütün muhalefetin, bugünkü toplantıda da kısmen, itirazda bulunan
muhalif partilerin üyelerinden arkadaşlarımızın görüşlerini dinlemek ve
bunlardan mümkün olanları kanuna aktarmak için önerge çalışmalarına katıldım ve
fayda da elde ettik bundan. Durum böyleyken “Kanunun tümünü bu saatte
bırakalım, görüşmeyelim.” demek gerçekten biraz vicdanla bağdaşır bir tutum
değil.
Usule
ilişkin konuya gelince… Esas komisyona havale sırasında, 23’üncü maddeye göre
Başkan tali komisyonları da belirleyip havale eder. Tali komisyon on gün
içerisinde görüşünü bildirmezse veya 26’ncı maddeye göre başkan, gündemi
belirlemekle görevli olduğundan, bunu gündeme almazsa esas komisyon
görüşmelerini devam ettirir ve komisyon raporunu hazırlayarak Genel Kurula
sunar. Yani tali komisyonun görüş belirtmemesi, Başkanın bu konuda “Gündeme
almayacağım, görüşmeyeceğim.” dedikten sonra ana komisyonun çalışmalarını
yaptırıp Genel Kurula havale etmesi bu görüşmelerin yapılması için yeterli bir
şarttır ve bu şart gerçekleşmiştir. 
Anayasa’ya
aykırılık iddialarına gelince: Anayasa’ya aykırılık iddialarıyla ilgili burada
en az 4 tane usul tartışması ben hatırlıyorum. Tümünün Anayasa’ya aykırılığına
ilişkin bir iddianın dile getirilemeyeceği, maddeler üzerinde, 87’nci maddenin
birinci fıkrasına göre, kanunlarda veya Tüzük’te açıkça aksine bir hüküm yoksa
tümünün veya bir veya birkaç maddesinin Anayasa’ya aykırılığıyla ilgili önerge
verilebileceği ancak 88’inci maddedeki açık hüküm karşısında kanunun tümünün
ancak hükûmet veya komisyon tarafından istenebileceği ve bu nedenle maddeler
üzerinde tek tek ancak Anayasa’ya aykırılık önergeleri verilebileceği ve bu
görüşmelerin kanunun tümü görüşülürken zaten oylamasının yapıldığı, Genel
Kurulun gerekirse bunu reddederek Anayasa’ya aykırılık iddialarını
karşılayabileceği ve bu nedenle, kanunun görüşmelerinde bir sakınca olmadığına
dair o tartışmalarda da Genel Kurulun da karar verdiği bir içtihat hâline
gelmiştir, bugün de uygulanacak bir içtihat hâline gelmiştir. 
Başkanın
usul tartışması açmaması doğruydu çünkü açık İç Tüzük ve usul, içtihat hâline
gelmiş teamüller varken bunu tekrar gündeme getirmenin, 4 tane, 5 tane usul
tartışmasından sonra gündeme getirmemenin, Başkanın tavrının…
(Mikrofon
otomatik cihaz tarafından kapatıldı)
LEVENT
GÖK (Ankara) – Efendim, Doğan Bey’e ek süre verebilirsiniz, ben sevinirim yani.
MEHMET
DOĞAN KUBAT (Devamla) – Gerek yok Başkanım.
BAŞKAN
– Bir dakika verebilirim Sayın Kubat.
MEHMET
DOĞAN KUBAT (Devamla) – Teşekkür ediyorum.
Bu
sebeple Başkanımızın tutumu doğrudur diyorum, saygılarımı sunuyorum. (AK PARTİ
sıralarından alkışlar)
BAŞKAN
– Teşekkürler Sayın Kubat.
Sayın
milletvekilleri, aleyhte Ankara Milletvekili Sayın Levent Gök. (CHP
sıralarından alkışlar)
LEVENT
GÖK (Ankara) – Sayın Başkan, değerli milletvekilleri; az önce burada konuşan
AKP sözcüsü Sayın Kubat’ın bizlerin İç Tüzük hükümlerinden faydalanarak bir
oyun yaptığımızı ve bunu tebessümle izlediklerini ifade etmesini reddediyorum.
Biz de AKP Grubunu ve Adalet Bakanını endişeyle ve dehşetle izliyoruz.
Korkumuz, Türkiye’nin çıkarlarıdır. Korkumuz, Türkiye’nin çıkarlarının AKP’nin
bu basiretsiz anlayışı ve yönetimi yüzünden Türkiye’nin itibar kaybetmesine
engel olmaktır Sayın Kubat, siz herhâlde bunu anlayamadınız. Ben de sizi
endişeyle izliyorum. Biz hangi konuda size yapıcı önergelerinizde yardımcı
olmadık? Ama müsaade edin, bir önemli konu, Bakan burada, AKP’liler burada, ne
olur bunu on beş gün sonra oturup konuşsak da başka bir gün getirdiğimiz zaman
hiçbir önerge vermeden, üzerinde konuşma yapmadan eğer uzlaşırsak buradan biz
bunları iki saatte geçiririz. Hodri meydan! Kim uzatıyor? (AK PARTİ
sıralarından “siz” sesleri) 
LEVENT
GÖK (Devamla) – Kim uzatıyor, kim uzatıyor? Sizler uzatıyorsunuz. (CHP
sıralarından alkışlar) 
EJDER
AÇIKKAPI (Elâzığ) – Siz uzatıyorsunuz.
LEVENT
GÖK (Devamla) – Yani siz sayısal çoğunluğunuzu zannediyorsunuz ki: “Bir
dayatmayla biz bunları geçirebiliriz.” Evet, sayısal çoğunluğunuz var, sayısal
çoğunluğunuz demek demokratik bir kanun yapmak değildir.
EJDER
AÇIKKAPI (Elâzığ) – Sayısal çoğunluk milletin çoğunluğu.
LEVENT
GÖK (Devamla) – Sayısal çoğunluğunuzla beraber siz Anayasa’yı çiğniyorsunuz, İç
Tüzük’ü çiğniyorsunuz, kanunları çiğniyorsunuz, bunları zaten ifade ediyorsunuz
değerli arkadaşlarım. İçişleri Bakanı hakkında dün gensoru görüştük, kalkmış
burada daha önceki zamanlarda “Ben Anayasa’yı tanımıyorum.” diyor. Anayasa’yı
tanıma, yasaları tanıma, İç Tüzük’ü tanıma, bizi tanıyacaksınız, bizi
bileceksiniz, bizi tanımak zorundasınız. (CHP sıralarından alkışlar) Biz bu
ülkede milyonlarca kişinin oyunu aldık. 
EJDER
AÇIKKAPI (Elâzığ) – Ya, siz de milleti tanıyacaksınız.
LEVENT
GÖK (Devamla) – Evet, siz sayısal çoğunluğunuza güvenerek “Her şeyi buradan
geçireceğim.” anlayışında olamayacağınızı yaşayarak göreceksiniz. Biz her türlü
imkânı kullanacağız, sizi yapıcı olarak uyarıyoruz: Ne var bunda, ne var bunda?
“Bugün yarın zorlayalım, yasayı geçirelim.” Ben de diyorum ki: Bütçe
görüşmelerinin sonuna kadar hukukçularımız, arkadaşlarımız bir araya gelsin,
bütçe görüşmesinin ertesi gün, Sayın Bakan, buyurun, üzerinde uzlaştığımız,
anlaştığımız maddeleri kanunda bir günde geçirelim.
ALİ
ÖZKAYA (Afyonkarahisar) – Anayasa gibi yaparsınız yine.
LEVENT
GÖK (Devamla) – Bir günde geçirelim. Neden çekiniyorsunuz, nedir bu
aceleciliğiniz? Demek ki bu yasada da bir kaçırma hadisesi var; bir şeyleri
gizliyorsunuz, bir şeyleri saklamaya çalışıyorsunuz. (AK PARTİ sıralarından
gürültüler) Buna izin vermeyiz. Buna izin vermeyeceğimizi bugün yaşayarak
göreceksiniz, yaşayarak göreceksiniz, zaten görüyorsunuz da. 
ALİM
TUNÇ (Uşak) – Görelim.
LEVENT
GÖK (Devamla) – Bu yasa bu şekliyle, eğer sayısal çoğunluğunuzla geçerse
Anayasa Mahkemesine de götürürüz, Avrupa İnsan Hakları Mahkemesine de
götürürüz, Avrupa Birliğine sizleri şikâyet ederiz ama istiyoruz ki biz gelin
burada uzlaşarak bir yasa çıkartalım. Uzlaşmanın önüne engel koymayın.
(Mikrofon
otomatik cihaz tarafından kapatıldı) 
ALİM
TUNÇ (Uşak) – Yapmadığınız iş değil.
EJDER
AÇIKKAPI (Elâzığ) – İşiniz milleti Avrupa’ya şikâyet etmek zaten.
LEVENT
GÖK (Devamla) – Ben size yolu gösteriyorum, yolu tarif ediyorum. Aklın yolu
birdir. Eğer bizim görüşlerimizi... 
Sayın
Başkan, ek süre rica ediyorum.
BAŞKAN
– Tamamlayınız Sayın Gök.
ALİM
TUNÇ (Uşak) – Biz yolumuzu biliyoruz, milletin çizdiği yoldan gidiyoruz, sizin
göstermenize gerek yok. 
LEVENT
GÖK (Devamla) – Bizim göstermemize gerek olduğunu göreceksiniz. Öyle büyük
konuşmayın.
EJDER
AÇIKKAPI (Elâzığ) – Yolumuz milletin yolu.
LEVENT
GÖK (Devamla) – Ülkeyi duvara toslattınız, terör belasına çarptırdınız.
EJDER
AÇIKKAPI (Elâzığ) – Sayenizde.
LEVENT
GÖK (Devamla) – Antidemokratik uygulamaları Türkiye’ye getirdiniz. 
ALİM
TUNÇ (Uşak) – Senin genel başkan yardımcının ne dediğini biliyoruz biz.
LEVENT
GÖK (Devamla) – Adalet Bakanı burada. Cezaevleri doldu. Cezaevlerinin
kapasitesi 180 bin, cezaevlerinde 181 bin kişi var. Nerede kalıyor bunlar Sayın
Bakan, kalkın bunları bir anlatın. 
ALİM
TUNÇ (Uşak) – Sen genel başkan yardımcına bak.
LEVENT
GÖK (Devamla) – Ellerine almışlar “Sayısal çoğunluğumuz var…” Yok öyle yaş
dava, yok öyle yaş dava.
YILMAZ
TUNÇ (Bartın) – Bunlar ne demek ya, nasıl bir üslup bu ya!
LEVENT
GÖK (Devamla) – Burada da milletin hukukunu savunan bir Cumhuriyet Halk Partisi
Grubu var; bu grubu dinleyeceksiniz, bu grubun önerilerini dinleyeceksiniz.
(CHP sıralarından alkışlar, AK PARTİ sıralarından gürültüler) Biz bu ülkeyi
kolay kurmadık, size de kolay kaptırmayız. 
YILMAZ
TUNÇ (Bartın) – Sen mi kurdun bu ülkeyi?
LEVENT
GÖK (Devamla) – Yapıcı önerilerimize varsanız biz de varız ama yoksanız biliniz
ki kaya gibi karşınızda durmaya hazırız. (CHP sıralarından alkışlar) 
BAŞKAN
– Teşekkürler Sayın Gök.
Buyurunuz
Sayın Çakır.
COŞKUN
ÇAKIR (Tokat) – Sayın Başkan, Sayın Gök konuşmasında “basiretsiz” kelimesini
kullanmıştır bizim için. 
LEVENT
GÖK (Ankara) – Evet, dedim.
COŞKUN
ÇAKIR (Tokat) – İfade ettiği gibi, sataşmadan, 69’a göre söz istiyorum.
İDRİS
BALUKEN (Diyarbakır) – Pek sataşma değil aslında yani, tespit.
LEVENT
GÖK (Ankara) – Ben bütün AKP grubuna söyledim, hepsinin de söz alması gerekir,
bütün AKP Grubuna söyledim. Her biriniz çıkın söyleyin bakalım, konuşun.
BAŞKAN
– Buyurun Sayın Çakır. (AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR (Devam)
21.- Tokat Milletvekili Coşkun Çakır’ın, Ankara
Milletvekili Levent Gök’ün usul görüşmesiyle ilgili yaptığı konuşması sırasında
Adalet ve Kalkınma Partisine sataşması nedeniyle konuşması
COŞKUN
ÇAKIR (Tokat) – Teşekkür ederim Sayın Başkan.
Değerli
milletvekilleri, şimdi, Grup Başkan Vekili Sayın Gök böyle sesini yükselterek
ve işaret parmağını da böyle tutarak neyi kanıtlamaya çalışıyor, anlamakta
müşkülat çekiyorum.
İDRİS
BALUKEN (Diyarbakır) – Kararlılık, kararlılık.
COŞKUN
ÇAKIR (Devamla) – Yani, buna herhâlde hem suçlu hem güçlü derler. Bir taraftan
diyeceksiniz ki: “Yapıcı eleştirilerimize itibar edin.” Eyvallah. Arkasından da
diyeceksin ki: “Bizi tanıyacaksınız, bizi belleyeceksiniz, bize şunu
yapacaksınız.” Böyle bir şey olabilir mi ya? Bu mu yapıcılık yani Sayın Gök? 
LEVENT
GÖK (Ankara) – Ben size önerimi söyledim: Bütçeden sonra bir günde geçirelim
bunu. 
COŞKUN
ÇAKIR (Devamla) - Yapıcılık buysa, doğrusunu söylemek gerekirse, biz
yapıcılığın gereğini bilmiyoruz. 
Değerli
arkadaşlar, demin bir şekilde söylendi, eğer insanın niyeti üzüm yemekse bunun
muhtelif yöntemleri vardır; üzüm yenir bir şekilde, kara üzüm yenir, ak üzüm
yenir. 
CEMAL
OKAN YÜKSEL (Eskişehir) – Çalarsın örneğin.
COŞKUN
ÇAKIR (Devamla) - Eğer bağcıyı dövmekse, bunun yöntemi Sayın Gök’ün yapmış
olduğudur, aynen şu işaret parmağımda olduğu gibi. 
Değerli
arkadaşlar, biz bu yasayı geçen hafta görüşmeye başladık. 
LEVENT
GÖK (Ankara) – Parmağımdan niye korkuyorsun? Senin TOMA’ların var, tankın var,
benim de parmağım var, ne olmuş yani? Ne olmuş, parmağımdan ne korkuyorsun?
COŞKUN
ÇAKIR (Devamla) - Lafügüzaf, lafügüzaf. Boş laf ya, başka bir şey
değil, lafügüzaf. (CHP sıralarından gürültüler)
LEVENT
GÖK (Ankara) – Nesi boş laf, nesi boş laf? 
İDRİS
BALUKEN (Diyarbakır) – Grup başkan vekiline “boş laf” demeyin Sayın Başkan. 
COŞKUN
ÇAKIR (Devamla) - Eğer o tank, o top, mensubu olduğum milletin, devletin tankı,
topuysa benim de tankım, topum, sizin de tankınız, topunuz; neyse, söyleyeceğim
bu değil. 
Arkadaşlar,
değerli milletvekilleri; biz bu yasayı konuşmaya geçen hafta başladık, geçen
hafta bu maddeleri konuştuk. Cumhuriyet Halk Partisinin değerli
milletvekilleri, grup başkan vekilleri bu maddelerle ilgili grup önerisi
verdiler, konuşmalar yaptılar, maddelere katılıp katılmadıklarını beyan
ettiler. Fakat, bugün Sayın Gök’ün yapmış olduğu, bir meşruiyet tartışması
yapmaktır. Bu yasayla ilgili bir meşruiyet tartışması yaptırmayız, çalışmamıza
devam ediyoruz. 
Saygılarımla.
(AK PARTİ sıralarından alkışlar) 
LEVENT
GÖK (Ankara) – Sayın Başkanım…
BAŞKAN
– Buyurun Sayın Gök. 
LEVENT
GÖK (Ankara) – Konuşmasının bütününde şahsımı hedef göstererek…
ÖZGÜR
ÖZEL (Manisa) – Aynen evet, doğrudan. 
LEVENT
GÖK (Ankara) – …çok ağır suçlamalarda bulundu, şahsıma sataşmadan dolayı söz
hakkı verilmesini talep etme hakkı doğurdu. 
YILMAZ
TUNÇ (Bartın) – Yok böyle bir şey ya. 
BAŞKAN
– Buyurun Sayın Gök. (CHP sıralarından alkışlar) 
ALİM
TUNÇ (Uşak) - Kürsüye çık, şov yap.
YILMAZ
TUNÇ (Bartın) – Ne dedi? 
COŞKUN
ÇAKIR (Tokat) – Doğrudan sataştım gerçekten!
22.- Ankara Milletvekili Levent Gök’ün, Tokat
Milletvekili Coşkun Çakır’ın sataşma nedeniyle yaptığı konuşması sırasında
şahsına sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; iktidar MİT’i arkasına
almış, Emniyeti arkasına almış; jandarması, ordusu, tankıyla, topuyla
zannediyor ki bizleri korkutacak, öyle bir şey yok. (AK PARTİ sıralarından
gürültüler) 
ALİM
TUNÇ (Uşak) – Milleti de söyle, milleti. 
LEVENT
GÖK (Devamla) – Ben bu kürsüyü özgürce kullanırım, nasıl konuşacağım konusunda
da sizlerle asla tartışmam. 
TAMER
DAĞLI (Adana) – Ya oynuyorsun, oynuyorsun. 
LEVENT
GÖK (Devamla) – Ben burada yüreğimi ortaya koyuyorum, sizler gibi çıkar ilişkisi
içerisinde değilim. (CHP sıralarından alkışlar) 
YILMAZ
TUNÇ (Bartın) – Hadi oradan be!
LEVENT
GÖK (Devamla) – Nedir o Artvin Cerattepe’de Cengiz Grubuna sağladığınız
olanaklar, nedir onlar, kalkın bunları anlatın. 
TAMER
DAĞLI (Adana) – Oynama, oynama, oynuyorsun. 
LEVENT
GÖK (Devamla) – 25 bin nüfusun içeriye girmesini engellediniz, dışarıya
çıkmasını engellediniz. Böyle bir tablo olabilir mi? Valiniz ortada, İçişleri
Bakanı ortada, Artvin’i perişan etmek için elinizden geleni yapıyorsunuz. TOMA’larınızla,
tanklarınızla, neyi paylaşmak için?
EJDER
AÇIKKAPI (Elâzığ) – Devletin onlar.
LEVENT
GÖK (Devamla) – Hangi rantı, nasıl paylaşacaksınız? Onun kavgasını
veriyorsunuz. Biz de ülkeyi koruma kavgası veriyoruz. 
Şimdi,
kişisel verilerimizi vereceğiz kurula, kurulun 3 üyesini Cumhurbaşkanı
atayacak, 4 üyesini Bakanlar Kurulu atayacak ve biz bu kurula güveneceğiz öyle
mi, öyle mi arkadaşlar? Hangi Cumhurbaşkanına güveneceğiz? Hangi Bakanlar
Kuruluna güveneceğiz?
EJDER
AÇIKKAPI (Elâzığ) – Yüzde 52 oy var orada!
LEVENT
GÖK (Devamla) – Hangi Bakanlar Kuruluna? (CHP sıralarından alkışlar, AK PARTi
sıralarından gürültüler) 
Bu
tabloda Sayın Başkan Vekili, parmağımdan niye korktun? Niye korktun? 
COŞKUN
ÇAKIR (Tokat) – Korkmadım… Korkmadım…
LEVENT
GÖK (Devamla) – Ben senin TOMA’ndan korkmuyorum, sen benim parmağımdan niye
korkuyorsun? O kadar korkak mısın? (CHP sıralarından “Bravo” sesleri, alkışlar)

COŞKUN
ÇAKIR (Tokat) – Korkmadım, niye korkayım?
LEVENT
GÖK (Ankara) – Kalk da konuş.
BAŞKAN
– Teşekkür ederiz Sayın Gök. 
BÜLENT
TURAN (Çanakkale) – Hiç yakışmadı, hiç. Hiç yakışmadı.
LEVENT
GÖK (Ankara) – Yakışmadıysa kalkın konuşun. Ben yakışmadığı zaman kalkıp
konuşuyorum.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel. 
ÖZGÜR
ÖZEL (Manisa) – Sayın Başkanım, biraz önce sayın grup başkan vekili konuşmasını
yaparken, “Bu yasanın bu maddeleri üzerinde geçen hafta konuştuk, sayın grup
başkan vekili de…” diyerek, geçen haftaki nöbetçi grup başkan vekili olarak
şahsımı kastederek, bu konuda beyan etmediğim bir kanaati söylemiştir. 69’un
ilgili fıkrası gereğince, bu konuya açıklık getirmem, cevap vermem gerekiyor
efendim. 
BAŞKAN
– Buyurun, iki dakika… (CHP sıralarından alkışlar) 
23.- Manisa Milletvekili Özgür Özel’in, Tokat
Milletvekili Coşkun Çakır’ın sataşma nedeniyle yaptığı konuşması sırasında
şahsına sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; öncelikle, iktidar
partisi, muhalefet partisi, bugün iktidar olunur yarın muhalefet olunur… 
ALİ
ÖZKAYA (Afyonkarahisar) – Ne zaman? Hiç böyle bir şey olmaz.
ÖZGÜR
ÖZEL (Devamla) – …bugün muhalefet olunur yarın iktidar olunur ama gerçekten
uzaklaşmamak lazım. 
Öncelikle
şunu söyleyelim: 28 Şubat sürecinden çok şikâyet edenlere, 28 Şubat sürecinde
eğer sizin çıkarmak istediğiniz bu kanun ve bu 6’ncı madde olsaydı, o zaman
neler olurdu bir onu düşünmenizi tavsiye ederim. Kişilerin, dinine, ırkına,
mezhebine, giyim kuşamına, sosyal hayatına göre fişlenebilmeleri için olanak
tanıyan bir kanun.
ALİ
ÖZKAYA (Afyonkarahisar) – Yapmadılar mı? 
ÖZGÜR
ÖZEL (Devamla) – Bugün bu kanunu ilelebet iktidarda kalacakmışsınız inancıyla
çıkarıyorsunuz. Bugün bu kanunu, burada ortaya çıkacak olan kurula, bugünkü
Cumhurbaşkanı 3 tane, bugünkü Bakanlar Kurulu 4 tane atayacak.... 
ALİ
ÖZKAYA (Afyonkarahisar) – Siz de gelin… 
ÖZGÜR
ÖZEL (Devamla) – Muhalifleri izleyeceğiz, sindireceğiz, işimize geldiği gibi bu
verileri kullanarak manipülasyon yapacağız, vereceğiz, havuz medyası çarşaf
çarşaf bunları ifşa edecek diye düşünenler olabilir ama kanun böyle yapılmaz
arkadaşlar. Bugün siz, İç Tüzük’ten kaynaklanan hakların kullanımı konusunda
bir şey söylerken aklı olan, vicdanı olan, insafı olan bu Meclisin değerli
milletvekillerine İç Tüzük’ün 91’inci maddesini açıp okumalarını şiddetle
öneririm. 
Bugün
sizin grubunuz bu yasama döneminde 6 tane kanun geçirdi -uluslararası
anlaşmalar dışında- 1’i geçici bütçe, 5 tanesi temel kanun ve bu 5 temel
kanunun hepsi torba yasa ve bu torba yasalar müzakereye olanak vermemek için
çıkarılan yasalar.
BÜLENT
TURAN (Çanakkale) – Neden Özgür, neden? 
ÖZGÜR
ÖZEL (Devamla) – Böyle, İç Tüzük 91, bunu bin maddelik kanunlar için anlatıyor.
12 maddeyi 6-6, 2’ye bölüp, bunu temel kanun hâline getirip maddeler üzerinde
kifayetimüzakere imkânını… 
(Mikrofon
otomatik cihaz tarafından kapatıldı)
BÜLENT
TURAN (Çanakkale) – Sabahtan beri kaç madde görüşebildik, kaç madde
görüşebildik? 
ÖZGÜR
ÖZEL (Devamla) – Başkanım, müsaade ederseniz… 
BAŞKAN-
Tamamlayınız lütfen. 
ÖZGÜR
ÖZEL (Devamla) – “Maddeler üzerinde yeterince müzakere imkânını tıkadıktan
sonra, 900 maddelik bir kanun varsa 30 tane 30 parçaya ayırın, bunların
üzerinde, bölümler üzerinde görüşün, ara maddelere önerge işlemi yapın.” diyen
İç Tüzük’e gidip de hile yaparsanız, desise yoluyla 12 maddelik kanunu 6-6,
2’ye bölüp 2 maddeye indirirseniz bu İç Tüzük’ten kaynaklanan bir hakkın kötüye
kullanımına karşı muhalefet partilerinin gerek sataşma gerek usul tartışması
gerek taşı sıkıp suyunu çıkarıp millî iradenin kendilerine yüklediği
sorumluluğu yerine getirme konusundaki hassasiyetlerine, iradelerine ve bu
konudaki ısrarlarına saygı duymalı, şapka çıkarmalı, bunun karşısında oturup
kalp gözüyle birazcık düşünmelisiniz.
Hepinize
saygıları sunuyorum. (CHP sıralarından alkışlar)
BAŞKAN
– Teşekkür ederiz Sayın Özel.
Sayın
milletvekilleri, Erzurum Milletvekili Sayın Ilıcalı’nın 60’a göre, yerinden bir
söz talebi vardır, bir duyurusu var sanırım. Kendisine söz veriyorum.
Buyurun.
V.- AÇIKLAMALAR (Devam)
44.- Erzurum Milletvekili Mustafa Ilıcalı’nın, vefat
eden Mehmed Kırkıncı Hoca’ya Allah’tan rahmet dilediğine ilişkin açıklaması
MUSTAFA
ILICALI (Erzurum) – Çok teşekkür ederim Başkanım.
Erzurum’un
önemli şahsiyetlerinden Mehmed Kırkıncı Hoca’nın vefatını az önce derin bir
üzüntüyle duydum. Burada da birçok milletvekilimizin tanıdığı, Türkiye’nin
tanıdığı… Kendisine Allah’tan rahmet diliyorum. Mekânı cennet olsun. Başımız
sağ olsun.
BAŞKAN
– Teşekkür ederiz Sayın Ilıcalı. Biz de kendisine Allah’tan rahmet diliyoruz.
XI.- USUL HAKKINDA GÖRÜŞMELER (Devam)
2.- Oturum Başkanı TBMM Başkan Vekili Pervin Buldan’ın,
117 sıra sayılı Kanun Tasarısı’nın tali komisyonlarda görüşülmemesi nedeniyle
geri çekilmesiyle ilgili talebi yerine getirmemesinin İç Tüzük hükümlerine
uygun olup olmadığı hakkında (Devam)
BAŞKAN
– Şimdi, söz sırası, Muş Milletvekili Sayın Ahmet Yıldırım’a aittir.
Buyurun
Sayın Yıldırım. (HDP sıralarından alkışlar)
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; şimdi, öncelikle usul hakkında söz almış
bulunmaktayım. Usul hakkında İç Tüzük’ün 63’üncü maddesi: “Görüşmeye yer olup
olmaması, Başkanı gündeme veya Türkiye Büyük Millet Meclisinin çalışma
usullerine uymaya davet, bir konuyu öne alma veya geriye bırakma gibi usule ait
konular, diğer işlerden önce konuşulur.” Yani bu, bu anlamda, Sayın Başkan,
usule ilişkin sadece Sayın Gök’ün dile getirmiş olduğu açıdan değil. Bakın,
gerek Anayasa gerek 5018 sayılı Kamu Malî Yönetimi ve Kontrol Kanunu gerekse İç
Tüzük’te ifade edildiği üzere, bakın “Genel Kurulca kalkınma planıyla ilgili
görülen kanun tasarı ve tekliflerini kamu harcama veya gelirlerinde artış veya
azalışı gerektiren kanun tasarı ve teklifleri Plan ve Bütçe Komisyonuna gelir.”
Şimdi, Allah aşkına, burada değerli Plan ve Bütçe Komisyonu üyesi arkadaşlar
var. Biz 4 ayrı torba yasa geçirdik. Bu torba yasalarda Tarım, İçişleri, Millî
Savunma, Çalışma Bakanlığı, hatta Sayın Bakan sizin bakanlıkla ilgili, bakın
denetimli serbestlikle ilgili madde, torbanın içine atılmıştı. Adalet
Komisyonuna gelmeden Plan ve Bütçe Komisyonuna geldi. Ne diyor? Bakın “Kamuya
getirilecek mali artış veya azalışla ilgili bütün maddeler Plan ve Bütçe
Komisyonuna gelir.” 
Şimdi,
Allah aşkına soruyorum hepinize: Şimdi, bu kişisel verilerin saklanması için
özel bir server, özel bir otomasyon sistemi, bunun için personel veya -hani
kişisel verilerin korunmasının çok mahrem boyutları var- kriptolu bir sistem
alınacak mı alınmayacak mı? Bunun için bütçeden ek ödeme çıkacak mı, çıkmayacak
mı? 
2016
Merkezi Yönetim Bütçesi geçti değerli arkadaşlar, bütçeye bununla ilgili
herhangi bir madde dercedilmemiş. Bunun parası nereden gelecek? 
CEYHUN
İRGİL (Bursa) – Örtülü ödenekten!
AHMET
YILDIRIM (Devamla) – Onun için, kesinlikle ama kesinlikle, bakın, Plan ve Bütçe
Komisyonuna gelmeden kişisel verilerin saklanmasıyla, elde edilmesiyle ilgili
iş ve işlemler yapılamaz.
Bakın,
küçümsemek istemem ama o kadar gereksiz maddeler ilgili ihtisas komisyonlara
gitmeden Plan ve Bütçe Komisyonuna getirildi ki… Bakın, Anayasa’yı
ilgilendiren, adaleti ilgilendiren denetimli serbestlik sizin komisyona
gelmiyor Sayın Bakan, o bile Plan ve Bütçeye, size gelmeden gelip geçiyor çünkü
bütçeye getireceği bir yük var. Ee, siz bunu bedava mı yapacaksınız? Bunun
otomasyonu olmayacak mı? Allah aşkına, olmayacak mı? Ödeneği nereden? Bütçesi
nereden? 
ALİ
ÖZKAYA (Afyonkarahisar) – Kanunda yazıyor. 
AHMET
YILDIRIM (Devamla) – Kanunu okudum işte. 
ALİ
ÖZKAYA (Afyonkarahisar) – Oku, oku ya! Başbakanlık bütçesinden… 
AHMET
YILDIRIM (Devamla) – Bakın, hukukçusun ya ama okudum işte.
ALİ
ÖZKAYA (Afyonkarahisar) – Oku bak! Son maddesine bak! “Başbakanlık bütçesinden
ödenecektir.” diyor. 
AHMET
YILDIRIM (Devamla) – Ya, Allah aşkına, herhâlde bu anlamda anlamak… 
(Mikrofon
otomatik cihaz tarafından kapatıldı)
ALİ
ÖZKAYA (Afyonkarahisar) – Okumadan konuşuyorsunuz!
BAŞKAN
– Tamamlayınız Sayın Yıldırım.
İDRİS
BALUKEN (Diyarbakır) – Ya, Plan ve Bütçeden gitmesi gerekiyor, Başbakanlıkça
ödenmesi önemli değil. 
AHMET
YILDIRIM (Devamla) – Bakın, benim ana dilim Türkçe değil ama ben biliyorum;
sizin ana diliniz Türkçe, anlamadınız. 
İDRİS
BALUKEN (Diyarbakır) – Ana dilde eğitim şart!
AHMET
YILDIRIM (Devamla) - Tekrar söylüyorum: “Genel Kurulca kalkınma planıyla ilgili
görülen kanun tasarı ve tekliflerini…”
İDRİS
BALUKEN (Diyarbakır) – Hangi ödenekten olursa olsun Plan ve Bütçeden geçer.
AHMET
YILDIRIM (Devamla) - Bakın “Kamu harcama veya gelirlerinde artış veya azalışı
gerektiren kanun tasarı ve teklifleri Plan Bütçe Komisyonunda görüşülür.” Ana
diliniz Türkçe değil mi?
ALİ
ÖZKAYA (Afyonkarahisar) – Sana mı soracağız?
AHMET
YILDIRIM (Devamla) – Ee, anlamadınız ikinci defa okudum. 
Bunun
için bu kanun, Plan ve Bütçe Komisyonuna gelmeliydi. Bunu da Plan ve Bütçe
Komisyonunda çalışan değerli arkadaşlar çok daha iyi bilirler. Bundan daha az
yük getirecek olan yasa maddeleri getirildi, torbaya atıldı. Ee? Bu anlamda
Plan ve Bütçe Komisyonu görüşmeden bu yasanın buraya getirilmiş olması gerek
Anayasa 162-164’e gerek 5018 sayılı Yasa’ya gerekse de İç Tüzük’e aykırıdır.
Saygılarımla.
(HDP sıralarından alkışlar) 
BAŞKAN
– Teşekkür ederiz Sayın Yıldırım.
Sayın
Durmaz, sisteme girmişsiniz. 
KADİM
DURMAZ (Tokat) – Evet, söz istedim Sayın Başkanım. 
BAŞKAN
– Sayın Durmaz, neyle ilgili açıklama yapacaksınız?
KADİM
DURMAZ (Tokat) – Ben az önce Başkent Hastanesine gittim.
BAŞKAN
– Bir saniye… Açalım mikrofonu Sayın Durmaz.
V.- AÇIKLAMALAR (Devam)
45.- Tokat Milletvekili Kadim Durmaz’ın, ortak bir
akılla katkı sunarak yasaların çıkarılması gerektiğine ilişkin açıklaması
KADİM
DURMAZ (Tokat) – Sayın Başkanım, değerli arkadaşlar; az önce Başkent Hastanesine
gittim. En son, başkentin göbeğinde, geriye doğru bakıldığında da birçok
istihbarat ve benzeri zafiyetlerin olduğu patlama sonucu yaralanan bir aileyi
ziyaret ettim. Ama küçük çocuğun durumu oldukça zor, iki gözünü kaybetmek gibi
bir tehlikeyle karşı karşıya. Anne -sivil memur- bize şunu söylüyor aynen: “Ne
olur, bu ülkeyi ortak akılla yönetme iradesini gösterin, Türkiye o çatıyı
izliyor.” diyor. Ama burada gördüğümüz manzara, çoğunluğun azınlığa tahakkümü
gibi, demokrasilerin ayıbı bir gidişi izliyoruz. Lütfen, herkes biraz daha
dikkatli, biraz daha karşısındakini yok saymadan, onu da bir değer gibi görüp
ortak akılla katkı sunarak bu yasaları yapalım arkadaşlar, oldubittiye
gelmesin, birazcık daha düşünelim, ne olur.
Teşekkür
ediyorum Sayın Başkan. (CHP sıralarından alkışlar)
BAŞKAN
– Peki, teşekkür ederiz Sayın Durmaz.
XI.- USUL HAKKINDA GÖRÜŞMELER (Devam)
2.- Oturum Başkanı TBMM Başkan Vekili Pervin Buldan’ın,
117 sıra sayılı Kanun Tasarısı’nın tali komisyonlarda görüşülmemesi nedeniyle
geri çekilmesiyle ilgili talebi yerine getirmemesinin İç Tüzük hükümlerine
uygun olup olmadığı hakkında (Devam)
BAŞKAN
– Son konuşmacı, Manisa Milletvekili Sayın Erkan Akçay. 
Buyurun.
(MHP sıralarından alkışlar)
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, Plan ve Bütçe Komisyonu ve diğer komisyonlara havale edilen tasarı
ve tekliflerde öteden beri alışkanlık hâline gelen bir yol var, daha doğrusu,
bir kötü alışkanlık var, bu da keyfîliktir. Plan ve Bütçe Komisyonuna gelmesi
gerektiği hâlde diğer komisyonlara zaman zaman göndermeler olduğu gibi, asıl
komisyonlara gitmesi gerektiği hâlde Plan ve Bütçe Komisyonuna da gönderildiği
oluyor gerek tasarılarda gerekse tekliflerde. İktidar partisi de bunu maalesef
öteden beri bir alışkanlık hâline getirdi ve bir keyfîlik var, bir gerekçe de
sunulmamıştır bugüne kadar. Yani Plan ve Bütçe Komisyonuna gelmesi gereken bir
tasarı, niye diğer bir komisyona gitmiştir veya tam tersi durumlarda; en çok
usulle ilgili yaşanan tartışmalardan birisi de budur. Şimdi, bu tasarının
mutlaka tali komisyonlarda da görüşülme mecburiyeti vardır. 
Şimdi,
26’ncı maddeyi yorumlarken komisyon başkanının sözleri dikkat çekiciydi.
“Komisyonlar kendi başkanlarınca toplantıya çağrılır.” diyor. Orada
“Çağırmayabilir.” anlamında bir yorum yaptı, “Çağrılmayabilir.” diye bir durum
söz konusu değil. Bu çağırmaya bir mecburiyet vardır. Ki genelde usul olarak da
aslında usulen çağrılmıştır. Ama toplantı yapılmıyor ve gündeminde hiçbir iş
olmadığı hâlde işlerinin de yoğunluğunu gerekçe göstererek görüşmeyi de
reddedebiliyor tali komisyon. Bu, doğru değildir. Bu, açıkça İç Tüzük
hükümlerinin ihlalidir. O nedenle bunu hoş görmek mümkün değil. Bu, ne iktidara
yarar ne de muhalefet olarak gözden ırak tutulacak bir konudur. Burada teamül
filan yoktur. Eğer hüküm açıksa bu açık hüküm uygulanır. Şimdi, kapı açıksa
bacadan girilir mi? Kapıdan girilir. Dolayısıyla, bacadan girmeye çalışmak
doğru değildir. Bu İç Tüzük hükümlerini doğru ve keyfîlikten uzak bir şekilde
uygulamakta büyük fayda var.
Biz
Milliyetçi Hareket Partisi olarak tasarı görüşülmesin veya uzatalım diye bir
görüşümüz olmadığı gibi, yani hemen aceleyle getirelim, işte bu gece çalışalım,
sabaha kadar hemen çıkaralım anlayışını da kabul etmek mümkün değildir
(Mikrofon
otomatik cihaz tarafından kapatıldı)
ERKAN
AKÇAY (Devamla) – Tamamlıyorum Sayın Başkanım.
BAŞKAN
– Buyurun Sayın Akçay.
ERKAN
AKÇAY (Devamla) – Efradını cami, ağyarını mâni, dört başı mamur bir yasa yapmak
gibi bir yükümlüğümüz vardır. Bunu da uhuletle, suhuletle yerine getirmemizde
ve dayatmalara başvurmaktan kaçınmakta fayda vardır. Buna özen göstermemiz
gerekir. İşin gereğini ve özünü kaybetmeden bu çalışmaları yürütelim diyorum,
hepinize saygılar sunuyorum.
BAŞKAN
– Teşekkür ederiz Sayın Akçay.
Sayın
milletvekilleri, konuşmalar tamamlanmıştır.
Usul
tartışması açmama şeklindeki tutumumda bir değişiklik olmamıştır.
İDRİS
BALUKEN (Diyarbakır) – Sayın Başkan…
OSMAN
BAYDEMİR (Şanlıurfa) – Sayın Başkan…
BAŞKAN
– Buyurun Sayın Baydemir.
OSMAN
BAYDEMİR (Şanlıurfa) – Şu anda üzerinde tartışma yürüttüğümüz yasanın kendisi,
Avrupa Birliği uyum sürecinin sözüm ona bir parçasıdır.
LEVENT
GÖK (Ankara) – Osman Bey, duyulmuyor. 
İDRİS
BALUKEN (Diyarbakır) – O zaman mikrofonu açabilir misiniz?
OSMAN
BAYDEMİR (Şanlıurfa) – Ve bu yasa, şu anda üzerinde tartışma yürütmüş olduğumuz
yasa ve usul tartışmalarının özünde de bu yasa, Avrupa Birliğine uyum sürecinin
bir parçası olarak ele alınmalıdır.
İDRİS
BALUKEN (Diyarbakır) – Sayın Başkan, mikrofonu açabilirseniz…
BAŞKAN
– Sayın Baydemir, yerinize oturun, mikrofonu açalım.
BÜLENT
TURAN (Çanakkale) – Hangi maddeye göre söz veriyorsunuz Sayın Başkan? Grup
başkan vekili değil beyefendi. Hangi maddeye göre izin verdiniz öğrenebilir
miyiz?
BAŞKAN
– 60’a göre size yerinizden söz vereceğim Sayın Baydemir.
BÜLENT
TURAN (Çanakkale) – Öyle istemedi Sayın Başkan. 60’a göre bir durum yok Sayın
Başkan. 
İDRİS
BALUKEN (Diyarbakır) – Söz talep eden her milletvekiline Meclis başkan vekili
söz verir.
BÜLENT
TURAN (Çanakkale) – Kaç dakika verecek onu da öğrenelim.
BAŞKAN
– Bir dakika.
İDRİS
BALUKEN (Diyarbakır) – Söyleyeceği sözü var diye Başkandan talepte bulunmuş
Sayın Grup Başkan Vekili. Ayıptır ya!
BAŞKAN
– Sayın Baydemir, buyurun.
OSMAN
BAYDEMİR (Şanlıurfa) – Sayın Başkan, şu anda üzerinde tartışma yürütmüş
olduğumuz yasa, sözüm ona Avrupa Birliği uyum sürecinin bir parçası ve
Türkiye’nin mevzuatının Avrupa Birliğine uyarlanması çabasıdır. Oysaki bu yasa,
Avrupa Birliği Uyum Komisyonuna gelip, orada istişare edilip Avrupa Birliği
normlarına uygun olup olmamasının denetlenmesi yapılması gerekirken, komisyona
gelmemiştir. Şu anda AB Uyum Komisyonu üyesi olan arkadaşlarımın bazıları da
Genel Kuruldadır. Bu itibarla da İç Tüzük 63’e göre usul tartışmasını açmanızı
diliyoruz.
İDRİS
BALUKEN (Diyarbakır) – Yani görüşülemez, AB Uyum Komisyonunda görüşülmeden.
OSMAN
BAYDEMİR (Şanlıurfa) - AB Uyum Komisyonunda görüşülmemiş bir yasanın, AB uyum
sürecinin bir parçası hâline dönüştürülmesi kanuna karşı bir hiledir; kanunun
ruhuna, felsefesine aykırıdır. 
BAŞKAN
– Peki, teşekkür ederiz Sayın Baydemir. 
Sisteme
giren Sayın Köksal var.
Buyurunuz
Sayın Köksal. 
V.- AÇIKLAMALAR (Devam)
46.- Afyonkarahisar Milletvekili Burcu Köksal’ın,
Afyonkarahisar’ın Hocalar ilçesinin Çalca köyünden şehit Mustafa Hakan Kaçar’a
Allah’tan rahmet dilediğine ve ülke kan gölüne dönmüşken AKP’li bakanların
neden istifa etmediğini merak ettiğine ilişkin açıklaması
BURCU
KÖKSAL (Afyonkarahisar) – Öncelikli olarak seçim bölgem Afyonkarahisar ili
Hocalar ilçesi Çalca köyünden şehidimiz Mustafa Hakan Kaçar’a Allah’tan rahmet;
ailesine, yakınlarına sabırlar diliyorum. 
Bu
ülke kan gölüne dönmüşken, şehirlerde bombalar patlıyorken, bu kadar çok şehit
verilirken hâlâ daha merak ediyorum, bir tane vicdan sahibi, vicdanı sızlayan
bir AKP’li vekil ya da bakan yok mudur ki istifa edecek, yeter artık bu
gidişata dur diyecek, bunu çok merak ediyorum. (CHP sıralarından alkışlar, AK
PARTİ sıralarından gürültüler) 
AHMET
UZER (Gaziantep) – Sen istifa et!
İLKNUR
İNCEÖZ (Aksaray) – Sayın Başkanım…
BAŞKAN
– Buyurun Sayın İnceöz.
İLKNUR
İNCEÖZ (Aksaray) – Bunu defalarca söylemeye devam edeceğim ki bu ülkede terörle
mücadele devam ederken, sadece birilerinin çıkıp, özellikle bir parlamenterin
çıkıp her yaşanan olayda bir suçlu araması, bir istifa…
BAŞKAN
– Sayın milletvekilleri, grup başkan vekiliniz konuşuyor, dinleyelim lütfen. 
İLKNUR
İNCEÖZ (Aksaray) – Bakın, bunu defalarca söylemeye devam edeceğiz, terörle
mücadele devam ederken yapılması gereken tek şey vardır; birlik, beraberlik ve
yekvücut içerisinde ülkemiz… Özellikle de bunun Parlamentoda yapılması lazım.
Bir milletvekili olarak çıkıp bunun tekrar tekrar söylenmesini ve sürekli suçlu
arama arzusu içerisinde bu söylemlerin dillendirilmesini kınıyorum, şiddetle
kınıyorum. (AK PARTİ sıralarından alkışlar)
Ülkemizi
ve Parlamentoyu da birlik ve beraberliğe, dirliğe ve teröre karşı mücadelede
tek ses çıkarmaya davet ediyorum. (AK PARTİ sıralarından alkışlar) 
BAŞKAN – Teşekkür ederiz Sayın İnceöz. 
LEVENT GÖK (Ankara) – Sayın Başkan…
BAŞKAN – Buyurun Sayın Gök. 
İLKNUR İNCEÖZ (Aksaray) – Ya, bunda alınacak bir şey yok
Levent Bey. 
YILMAZ TUNÇ (Bartın) – Terörist cenazelerine giden
milletvekilleri var. 
İLKNUR İNCEÖZ (Aksaray) – Tabii, asıl onları gelip burada
kınamak lazım, istifa çağrısı yapana kadar. 
LEVENT
GÖK (Ankara) – Sayın Başkan, sayın AKP grup başkan vekili “Niçin ikide bir
siyasi sorumlu arıyorsunuz, istifa istiyorsunuz?” diyor. Herhâlde şu Anayasa’yı
açan herkes bilir ki Türkiye’deki bütün siyasal sorumluluk Hükûmetin üzerindedir.
(AK PARTİ ve CHP sıraları arasında karşılıklı laf atmalar) Yani, muhalefet mi
sorumludur değerli arkadaşlarım?
İLKNUR
İNCEÖZ (Aksaray) – Suçlu aramak yerine, teröre karşı ortak tavır sergileyin. 
LEVENT
GÖK (Ankara) – Şimdi, bu Hükûmet terör karşısında asla konuşacak lafı olmayan
bir hükûmettir, asla. 
YILMAZ
TUNÇ (Bartın) – Ya, “PYD terör örgütü değildir.” diyen sizin genel başkanınız. 
LEVENT
GÖK (Ankara) – Biz burada dün İçişleri Bakanına o kadar ağır eleştiriler
getirdik, kalkıp tek bir cümle dahi söyleyemedi. Böyle bir siyasal tablo
içerisinde ölen gencecik askerlerimizi, gencecik polislerimizi o çatışma
ortamına sürenler bilsinler ki bu AKP Hükûmetinde askerliğini para karşılığında
yapan bakanlar var, AKP Hükûmetinde çocuklarını askere göndermeyip parayla
askerlikten kurtaran bakanlar var!
YILMAZ
TUNÇ (Bartın) – Sizin genel başkanınız “YPG terörist örgüt değildir.” diyor.
Hiç rahatsız olmuyor musunuz? “YPG terör örgütü değildir.” diyor ya. 
LEVENT
GÖK (Ankara) – Şimdi bizim isyanımız bunadır. Gariban çocuklar, yoksul çocuklar
çatışmada ölecek, AKP’nin bakanları bedelli askerlik yapacak, bakan çocukları
bedelli askerlik yapacak, kimi İtalya’ya gidecek, kimi en rahat yerlere
gidecek, garibanlar ölecek! 
KASIM
BOSTAN (Balıkesir) – Senin grubunda kaç tane var çocuğuna parayla askerlik
yaptıran? 
EJDER
AÇIKKAPI (Elâzığ) - Kendi grubuna konuş. 
YILMAZ
TUNÇ (Bartın) – Polislere küfreden adamsın sen!
LEVENT
GÖK (Ankara) – Elbette bunun siyasal sorumlusu sizsiniz. Kim olacak bunun
siyasal sorumlusu? Arkadaşımız çok da haklı bir konuya parmak basmıştır.
Türkiye’de olup biten bütün olumsuzlukların müsebbibi bu iktidardır. 
BÜLENT
TURAN (Çanakkale) – Sayın Başkan, provokatörlere izin mi vereceksiniz? 
BAŞKAN
– Peki, teşekkür ederiz Sayın Gök. 
YILMAZ
TUNÇ (Bartın) – Terör üzerinden siyaset yapmayın, size buradan ekmek çıkmaz. (AK PARTİ ve CHP sıraları arasında
karşılıklı laf atmalar)
ÖMER
ÜNAL (Konya) – Sayın Başkan, böyle bir usul yok. Gündeme geçebilir miyiz?
İDRİS
BALUKEN (Diyarbakır) – Var, var. İç Tüzük’ü oku, var böyle bir usul, var. 
ÖMER
ÜNAL (Konya) – Ne diyorsun? 
BAŞKAN
– Sayın milletvekilleri… 
OSMAN
BAYDEMİR (Şanlıurfa) – Sayın Başkan…
BAŞKAN
– Buyurun Sayın Baydemir. 
OSMAN
BAYDEMİR (Şanlıurfa) – Sayın Başkan, bizim talebimiz hem Sayın Bakandan hem de
Komisyondan. Demin ifade etmiş olduğum husus çerçevesinde AB Uyum Komisyonuna
yasanın çekilmesi. Eğer bu konuda Komisyon ve Sayın Bakanın beyanları retse ve
talebimize katılmıyorlarsa ek talebimiz olacak. 
İDRİS
BALUKEN (Diyarbakır) – Sizin de onu sağlamanız lazım Sayın Başkan. 
BAŞKAN
– Sayın Baydemir, sanırım bu konuyla ilgili Komisyon üyesi açıklama yapmıştı. 
BÜLENT
TURAN (Çanakkale) – Seksen defa yaptı Sayın Başkan. 
OSMAN
BAYDEMİR (Şanlıurfa) – AB Uyum Komisyonuyla ilgili yapmadılar Sayın Başkan. 
BAŞKAN
– Sayın Komisyon üyesine söz verelim. AB Uyum Komisyonuyla ilgili bir talep
var, açıklama ihtiyacı var. 
Buyurunuz.
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Sayın Başkanım, ben biraz evvel
önceki oturumda bu noktadaki bütün açıklamalarımı yapmış bulunmaktayım.
Herhangi bir ilave yapacak durum söz konusu değildir. Kaldı ki siz, bu oturumun
başında kürsüdeki yerinizi aldığınızda benim de tam açıklamalarımı teyit edecek
nitelikte açıklamalarda bulundunuz. Herhangi bir şek, şüphe söz konusu değildir.
Kanuna, kaldığı yerden görüşmelere devam edilmesi gerekmektedir. (AK PARTİ
sıralarından alkışlar) 
YILMAZ
TUNÇ (Bartın) – Devam edelim Başkanım, niye bekliyoruz?
BAŞKAN
– Sayın milletvekilleri, İç Tüzük’ün 73’üncü maddesinde kanun tasarılarının
havalesine oturumun başında itiraz edilebileceği belirtilmiştir. Söz konusu
maddede geçen “oturumun başında” deyimi, Türkiye Büyük Millet Meclisi
uygulamasında komisyonlara havalenin “Gelen Kâğıtlar”a girdiği tarihten sonraki
ilk oturum olarak anlaşılmaktadır. Havaleye itirazlara ilişkin yapabileceğim
bir şey bulunmamaktadır. 
OSMAN
BAYDEMİR (Şanlıurfa) – Sayın Başkanım…
BAŞKAN
– Buyurunuz.
OSMAN
BAYDEMİR (Şanlıurfa) – Demokratik teamüllerden hareketle İç Tüzük’ün 63’üncü
maddesi çerçevesinde usul tartışması talebimi iletiyorum. 
HİLMİ
BİLGİN (Sivas) – Hakkın kötüye kullanımı var Sayın Başkanım. 6’ncı maddeye
gelmişiz, akılları yeni mi başlarına geldi? 6’ncı maddeye gelene kadar
düşünmemişler mi bunu?
İDRİS
BALUKEN (Diyarbakır) – Ne alakası var?
İLKNUR
İNCEÖZ (Aksaray) – Sayın Başkan, bu, usul tartışmasına konu olabilecek bir
konu, itiraz değildir. Hayret bir şey ya!
İDRİS
BALUKEN (Diyarbakır) – Sayın Başkan, usul tartışması talebimiz var. 
BÜLENT
TURAN (Çanakkale) – Sayın Başkan, gündeme devam edebilir miyiz lütfen.
BAŞKAN
– Sayın milletvekilleri, birleşime beş dakika ara veriyorum.
Kapanma Saati: 22.57 
DOKUZUNCU OTURUM
Açılma Saati:23.17
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Fehmi KÜPÇÜ (Bolu) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 43’üncü Birleşiminin Dokuzuncu
Oturumunu açıyorum.
117 sıra sayılı
Kanun Tasarısı’nın görüşmelerine kaldığımız yerden devam ediyoruz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu Tasarısı (1/541)
ve Adalet Komisyonu Raporu (S. Sayısı: 117) (Devam)
BAŞKAN –
Komisyon yerinde. 
Hükûmet yerinde.
Sayın milletvekilleri, şimdi 6’ncı madde üzerinde birisi
Anayasa’ya aykırılık önergesi olmak üzere toplam dört önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Tasarısı’nın 6’ncı maddesinin (3)’üncü ve (4)’üncü
fıkralarının aşağıdaki şekilde değiştirilmesini arz ve teklif ederiz.
 İlknur İnceöz Mehmet
Doğan Kubat Osman Aşkın Bak
 Aksaray İstanbul İstanbul
 Halis Dalkılıç Necdet
Ünüvar Ahmet Gündoğdu
 İstanbul Adana Ankara
“(3)
Birinci fıkrada sayılan sağlık ve cinsel hayat dışındaki kişisel veriler,
kanunlarda öngörülen hallerde ilgili kişinin açık rızası aranmaksızın
işlenebilir. Sağlık ve cinsel hayata ilişkin kişisel veriler ise ancak kamu
sağlığının korunması, koruyucu hekimlik, tıbbî teşhis, tedavi ve bakım
hizmetlerinin yürütülmesi, sağlık hizmetleri ile finansmanının planlanması ve
yönetimi amacıyla, sır saklama yükümlülüğü altında bulunan kişiler veya yetkili
kurum ve kuruluşlar tarafından ilgilinin açık rızası aranmaksızın işlenebilir. 
(4)
Özel nitelikli kişisel verilerin işlenmesinde, ayrıca Kurul tarafından
belirlenen yeterli önlemlerin alınması şarttır.”
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 6’ncı
maddesinin (4)’üncü fıkrasındaki “tarafından” ibaresinden sonra gelmek üzere
“ilgili kurum ve kuruluşlardan alınacak hukuki, teknik ve güvenlik tedbirlerine
ilişkin görüşler çerçevesinde ayrıntılı olarak ortaya konulacak ve hiçbir
güvenlik zafiyeti oluşturmayacak” ibaresinin eklenmesini arz ve teklif ederiz.
 Baki Şimşek Nuri
Okutan İsmail Faruk Aksu
 Mersin Isparta İstanbul
 Erkan Haberal İsmail
Ok Kamil Aydın
 Ankara Balıkesir Erzurum
 Arzu Erdem
 İstanbul
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 6’ncı
maddesinin tasarı metninden çıkarılmasını arz ve teklif ederiz. 
 İdris Baluken Bedia
Özgökçe Ertan Meral Danış Beştaş
 Diyarbakır Van Adana
 Osman Baydemir  Mahmut
Celadet Gaydalı Mizgin Irgat
 Şanlıurfa Bitlis Bitlis
BAŞKAN
– Şimdi okutacağım önerge Anayasa’ya aykırılık önergesidir, okutup işleme
alacağım. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 6’ncı
maddesinin, Anayasa’nın 20’nci maddesine aykırı olduğundan tasarı metninden
çıkarılmasını talep ediyoruz. 
 Özgür Özel Aytuğ
Atıcı Musa Çam
 Manisa Mersin İzmir
 Mahmut Tanal Tahsin
Tarhan Cemal Okan Yüksel
 İstanbul Kocaeli
 Eskişehir
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ MURAT GÖKTÜRK (Nevşehir) – Katılmıyoruz Sayın Başkan. 
BAŞKAN
– Hükûmet önergeye katılıyor mu? 
ADALET
BAKANI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge hakkında Eskişehir Milletvekili Sayın Cemal Okan Yüksel. 
Sayın
Yüksel, süreniz beş dakika. 
Buyurun.
(CHP sıralarından alkışlar)
CEMAL
OKAN YÜKSEL (Eskişehir) – Sayın Başkan, değerli milletvekilleri; işte tasarının
en önemli maddesine, kamuoyu ve grubumuz tarafından bu yasanın “fişleme yasası”
olarak nitelendirilmesine sebep olan maddeye geldik, 6’ncı madde. Bu maddeyle
ilgili, biz, biraz önce bir Anayasa’ya aykırılık iddiasında bulunduk. Gerçekten
de 2010 senesinde Anayasa’mızın 20’nci maddesine eklenen fıkraya çok aykırı bir
şekilde geçirilmek isteniyor ama herkesin de hakkını teslim etmek gerek, Sayın
Bakan ve Adalet Komisyonu Başkanıyla uzun süren müzakereler sonucunda bu
maddede bir değişiklik önergesi vereceklerini öğrenmiş bulunuyoruz. 
Önerge
metnine baktığımızda, olumlu buluyoruz fakat kesinlikle yeterli değil, şöyle
ki: Bu kanun tasarısı gündeme gelmeden önce Ceza Yasamızın 135’inci maddesi
kişisel verilerle ilgili mutlak bir koruma getirdi. İzninizle ben bu maddeyi
aynen okumak istiyorum. 135’inci madde der ki: “Kişilerin siyasi, felsefi veya
dinî görüşlerine, ırki kökenlerine; hukuka aykırı olarak ahlaki eğilimlerine,
cinsel yaşamlarına, sağlık durumlarına ve sendikal bağlantılarına ilişkin
bilgileri kişisel veri olarak kaydeden kimse, yukarıdaki fıkra hükmüne göre
cezalandırılır.” Bunun cezası bir ila üç yıldır ve mutlak bir yasaklamayı getirir;
güzel, iyi bir gelişme. 
Şimdi,
elimizdeki tasarının 6’ncı maddesine dikkatinizi çekmek istiyorum. 6’ncı
maddenin birinci fıkrasında diyor ki: “Kişilerin ırkı, etnik kökeni, siyasi
düşüncesi, felsefi inancı, dini, mezhebi ve diğer inançları, kılık kıyafeti
–devam ediyor- cinsel hayatı gibi biyometrik ve genetik verileri özel nitelikli
kişisel verilerdir.” Evet, güzel, tanımlama iyi. Sonra da diyor ki: “Özel
nitelikli kişisel verilerin, ilgilinin açık rızası olmadan işlenmesi yasaktır.”
Bu da olumlu. Fakat bu kanun istisnalardan yamalı bohçaya döndüğü için…
Parantez içinde söylüyorum, hukukçu olmayan milletvekilleri için; istisnalar, o
kanunla korunmak istenen hukuki yararın kalbine saplanmış hançerlerdir. Bir
kanunda ne kadar çok istisna olursa o hukuki yarar o kadar korumasız kalır.
Sonra altında bu istisnasını getiriyor, diyor ki mana olarak: “Kişinin açık
rızası olmasa dahi kurul yeterli önlemleri alırsa bu bilgiler işlenebilir.”
Hangi kurul? Cumhurbaşkanı ve Bakanlar Kurulu tarafından atanan kurul. Hangi
yeterli önlemler? Tanımı yok. İşte bu, fişlemeye neden olacak maddedir
arkadaşlar.
Hangi
birimiz kılık kıyafetimizin, dinimizin, mezhebimizin ya da cinsel hayatımızın
bir yerlere veri olarak kaydedilmesini kabul eder? Bunu kabul eden
arkadaşımızın kendi özeline saygısı yoktur. Bu yasa bu madde yüzünden bir
fişleme kanunudur ve bununla ilgili verdiğimiz değişiklik önergesinde, mutlak
nitelikteki kişisel veriler olarak dinimizin, mezhebimizin, kılık
kıyafetimizin, cinsel hayatımızın kişinin açık rızası olsa dahi
işlenemeyeceğini teklif ettik.
Sevgili
arkadaşlar, bunu sadece biz söylemiyoruz. Bir vatandaşımız Genel Başkanımıza
bir e-mail atmış, vatandaşımız aynen şunu söylüyor, okuyorum: “Sayın Başkanım,
sizden öncelikle arz ediyorum, Kişisel Verilerin Korunması Kanunu Tasarısı’na
elinizden geldiği kadar karşı çıkın lütfen. Bunlar, siz ‘Anayasa’ya aykırı.’
deseniz bile ve mahkemeye gitseniz de hepimizi “aykırıdır” kararı çıkana kadar
fişleyecekler, sonrası başkanlık hayallerinin gerçekleşmesidir. 
Sizden
ricam, 2 pırlanta gibi yetişmiş çocuğum var, ne olur bir şeyler yapın da onlara
karanlık bir gelecek bırakmayalım.” 
Sevgili
milletvekilleri, keser döner sap döner, gün gelir hesap döner. Bir an düşünün,
bu kurul üç sene önce kurulmuş olsaydı, başında da sizin “paralel yapı” diye
tabir ettiğiniz yapıdan bir kişi olmuş olsaydı…
(Mikrofon
otomatik cihaz tarafından kapatıldı) 
CEMAL
OKAN YÜKSEL (Devamla) – Sayın Başkan, tamamlıyorum, bir dakika…
BAŞKAN
– Lütfen tamamlayınız Sayın Yüksel.
CEMAL
OKAN YÜKSEL (Devamla) – …şimdi her birinizi un ufak ederdi. (CHP sıralarından
alkışlar) Cinsel yaşamınızdan, kılık kıyafetinizden, mezhebinizden hiçbir şey
kalmazdı, bu sıralarda oturamazdınız, halkın içine çıkacak yüzünüz olmazdı,
aynı şekilde bizim de olmazdı. 
Derler
ya, “Mal sahibi mülk sahibi, hani bunun ilk sahibi?” Bu iktidar size sonsuza
kadar nasip değil, yarın başkası gelir, sizin çıkardığınız kanundan sizi
fişler, işte, o zaman da sizin hakkınızı korumak Cumhuriyet Halk Partisine
düşer.
Teşekkür
ederim. (CHP sıralarından alkışlar)
BAŞKAN
– Teşekkürler Sayın Yüksel.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 6’ncı
maddesinin tasarı metninden çıkarılmasını arz ve teklif ederiz.
Mizgin Irgat (Bitlis) ve
arkadaşları 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ MURAT GÖKTÜRK (Nevşehir) – Katılmıyoruz Sayın Başkan.
BAŞKAN
– Hükûmet önergeye katılıyor mu?
ADALET
BAKANI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge üzerinde Bitlis Milletvekili Sayın Mizgin Irgat. 
Sayın
Irgat, süreniz beş dakika.
Buyurun.
(HDP sıralarından alkışlar)
MİZGİN
IRGAT (Bitlis) – Teşekkür ederim.
Sayın
Başkan, değerli milletvekilleri; Adalet Bakanımızın huzurunda, aslında kişisel
verilerle ilgili çokça tartışılacak olan bu yasanın en tehlikeli maddelerinden
olan 6’ncı maddeye geçmeden önce yaşam hakkıyla ilgili birkaç şey söylemek
istiyorum. Şu an Sur’da yaşanan olaylarda hastaneye gönderilmeyen insanların,
vatandaşların sağlık durumuna ilişkin, yaşam hakkına ilişkin Bakanlık olarak
nasıl bir tedbir almayı düşünüyorsunuz? Yani, kişisel verilerini alacağımız
insanların bence yaşam hakkı her şeyden önce geliyor. Dolayısıyla da şu an
Sur’da çocuk, yaşlı, kadın, sayısız insan hastaneye ulaşmayı bekliyor.
Dolayısıyla, bu yasadan önce, kişisel verilerin toplanması kaygısından önce “Bu
insanları nasıl yaşatırız?”ı tartışmamız gerekiyor. Bu Meclisin öncelikli
görevi budur ve Hükûmetin de öncelikli görevi budur. Dolayısıyla, burada bu
soruları sormak istiyoruz: Diyarbakır’la ilgili, bölgeyle ilgili plan ve
programınız nedir? Hukuki dayanağı olmayan “sokağa çıkma yasağı” adı altındaki
hukuksuzluk ne kadar sürecek? Bundan ne sonuç almayı bekliyorsunuz? Bunlar
bizim cevaplandırılmasını istediğimiz sorulardır.
Yasaya
geçerken, benden önceki konuşmacı dile getirdi, evet, biz de alt komisyonda her
maddeye ilişkin görüşlerimizi dile getirdik. Burada geçen özellikle rızaya
ilişkin, yazılı hâlde olması gerektiği yönündeki önerimiz aslında alt
komisyonda kabul edilmişti, fakat burada şu an basılı hâle gelen tasarıda biz
yazılı kısmın da çıkarılmış olduğunu görüyoruz.
Şimdi,
yasanın lafzına baktığımızda, kişilerin ırkından, inancından, dininden,
mezhebinden, sağlığı, cinsel hayatı vesaire vesaire önünüzde duruyor. Bütün
bunlar kişisel veri sayılıyor. Ardından, bunların işlenmeyeceği dile
getiriliyor. Hemen arkasından bir istisnayla “Şu şu durumlarda şu veriler
işlenir.” deniyor. Yani, bu yasanın ruhu gerçekten özgürlüklere aykırı bir
şekilde hazırlanmış, en başta, amaç kısmında da açıklamıştık. Temel hak ve
özgürlükleri koruma adı altında çıkarıldığı iddia edilen bu yasa, temel hak ve
özgürlükleri askıya alan, yok eden, evet, insanları fişleyen bir yasa olarak şu
an önümüze getirilmiş ve tartışılıyor.
Arka
tarafta, müzakere masasına biz de oturduk. Orada, evet, birtakım şeyler
yapılmaya çalışılıyor, özellikle sağlık alanındaki verilerle ilgili. Ama,
yukarıda uzunca açıklanan kişisel veri tanımının içinde yer alan, etnik
kökenden tutun da bütün genetik verilere kadar olan kısmı biz istisnalardan
çıkarmadık. Dolayısıyla da bu yasa metni, bu tasarı bu hâliyle yasalaşırsa
ileride ayrımcılığa uğramayan, fişlenmeyen, zarara uğramayan, genetik verisi,
özel yaşamı hangi ülkede, nerede çıkacağı bilinmeyen, vahim bir durumla karşı
karşıya kalacağız.
Anayasa’nın
20’nci maddesi çok açık; bu konuda, çok açık bir şekilde bu verilerin temel hak
ve özgürlükler bağlamında korunması gerektiğine vurgu yapar, aynı anda TCK’nın
135 ve devamı maddelerinde bunu yasal düzenlemeye almış ve cezai müeyyideyle
yasalaştırmıştır.
Dolayısıyla,
biz bu metinle yani 6’ncı maddede hem Anayasa’ya hem Türk Ceza Kanunu’ndaki
ilgili maddelere hem ilgili direktif maddesine aykırı bir düzenleme yapıyoruz.
Biz insanların özel hayatını kamuya açıyoruz. İnsanların en mahremini bütün
dünyaya, bütün kıtalara, bütün insanlara açıyoruz. Dolayısıyla da ticari
kaygıyla hazırlanmış, istihbari bir niyetle hazırlanmış bu yasa tasarısının bu
sorunlu maddesi bu hâliyle yasalaşırsa biz bunun altında kalırız diye
düşünüyorum. Bu yasa maddesinin bir bütünel değişmesi gerekmektedir.
Biz
bu verileri neden işleyeceğiz? Birisinin nasıl giyindiği, hangi mezhebe sahip
olduğu, ne düşündüğü, özel hayatı bizi neden ilgilendirir? Dolayısıyla da…
(Mikrofon
otomatik cihaz tarafından kapatıldı) 
MİZGİN
IRGAT (Devamla) - Sayın Başkan, toparlayacağım.
BAŞKAN
- Tamamlayın Sayın Irgat.
MİZGİN
IRGAT (Devamla) - Burada, kurulun yeterli önlem almasından bahsedilmekte. Zaten
varlığı, çalışma tarzı, oluşum şekli sorunlu olan bu kurulun alacağı yeterli
önlem nedir? Bu, açıkça yazılmalıdır. Yapacağı önlem nasıl olacak? Kişinin açık
rızasından bahseder. Bu açık rızayı nasıl alacaksınız? Sözle mi alacaksınız?
Dolayısıyla
da burada, bu eksikliklerin tamamının yasadan çıkartılması gerekiyor. Bu yasa
tasarısının tamamen, bir bütünel tartışılması gerekiyor. Ve temel hak ve
özgürlüklere saldırı niteliğinde olan bu hususların da yasa metninden
çıkarılması gerekiyor.
Teşekkür
ediyorum. (HDP sıralarından alkışlar)
BAŞKAN
- Teşekkür ederiz Sayın Irgat.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 6’ncı
maddesinin (4)’üncü fıkrasındaki “tarafından” ibaresinden sonra gelmek üzere
“ilgili kurum ve kuruluşlardan alınacak hukuki, teknik ve güvenlik tedbirlerine
ilişkin görüşler çerçevesinde ayrıntılı olarak ortaya konulacak ve hiçbir
güvenlik zafiyeti oluşturmayacak” ibaresinin eklenmesini arz ve teklif ederiz.
Nuri Okutan (Isparta) ve
arkadaşları
BAŞKAN
- Komisyon önergeye katılıyor mu?
ADALET
KOMİSYONU SÖZCÜSÜ MURAT GÖKTÜRK (Nevşehir) – Katılmıyoruz Sayın Başkan.
BAŞKAN
- Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkan.
BAŞKAN
- Önerge üzerinde, Isparta Milletvekili Sayın Nuri Okutan.
Süreniz
beş dakika Sayın Okutan.
Buyurun.
(MHP sıralarından alkışlar)
NURİ
OKUTAN (Isparta) - Sayın Başkan, değerli milletvekilleri; herkesi saygıyla,
hürmetle selamlıyorum.
Esasen,
benim de -maalesef- burada hemen her söz alanın da ifade ettiği gibi, bu kanun
ülkemiz için, hepimiz için çok önemli ama bu kadar önemli olmasına rağmen,
başta, usulle ilgili sanki hafife alır, çabuk geçiştirir bir yaklaşımla ele
alınması beni de fevkalade üzüyor. Ayrıca, yaklaşık otuz yıllık devlet tecrübem
var, mülki idare amirliği yaptım, ilçelerde kaymakamlık, illerde valilikler
yaptım, bu akılla da baktığımda, hakikaten çok dikkatli kullanılması lazım
geldiğini düşünüyorum. Bir taraftan yirmi yedi yıl bekleyeceksiniz ilk
gelişinden buraya kadar -ve bunun on dört yılı Hükûmetin dönemi- bu
olgunlaşması bakımından belli ki lazımdı ama diğer taraftan, şimdi bir
oldubittiye getirip buradan çıkarılacak gibi duruyor. Ayrıca, kanaatimce, bunun
Hükûmetin siyasi iradesi tarafından da çok irdelenmediği, bir tür bir çeviri
vesaire, filanla gelip hızlı bir şekilde yasalaşması sağlanacak gibi bir
yaklaşım var. 
Burada
şunu iletelim: Bir taraftan, buna ihtiyaç var, bu yasaya ihtiyaç var, bunun
behemehâl çıkarılmasına ihtiyaç var çünkü artık hizmetler gerek devlet
tarafında gerekse özel sektör tarafında bilişim sistemleri tarafından
yürütülüyor ve hem vatandaş olarak bizler hem diğer tüketiciler için bunu
bilişim atmosferinde üretmek kadar tüketmenin de kolaylığı sağlanıyor ama böyle
bir kolaylık aynı zamanda dikkatli olunmayı da zaruri kılıyor. Hem bu
bilgilerin tutulması hem korunması hem de denetlenmesi bakımından bu kanun geç
bile kalınmış bir kanundur ve derhâl çıkarılmalıdır. Ama, bilhassa bu
istisnalarla durumun vahameti ortadadır, bunun muhakkak düzeltilmesi lazım.
Devlet aklıyla kişilerin kıyafetlerinin tutulmasının ne anlamı var, kişilerin
siyasi görüşlerinin tutulmasının ne anlamı var? Ben, bugün, şimdi buradayım,
belki yarın yeni bir düşünceye, yeni bir felsefi inanışa geçebilirim. Bunun
tutulmasının gerekçesi nedir? Buna, böyle bir devlet anlayışı içerisinde
ihtiyaç var mıdır? Esas bunları belki de tartışmak lazım. Ama, şunu da ifade
edelim: Modern, güçlü bir devlet bu bilgileri edinecek, edinirken de Anayasa’da
temel hak ve hürriyetlerin, temel kişi haklarının korunması bakımından da,
garanti altına alınması bakımından da çok dikkatli davranılması icap eder. Ben
bu hassasiyeti şunun için önemsiyorum: Şimdi, kamu bilgilerinin bile
korunamadığı bir ülkede yaşıyoruz yani esas bunun üzerinde durmak lazım. Bu
ülkede Başbakanın odasına böcek konuldu ve Başbakanın odası dinlendi, Başbakan
dinlendi. Bu ülkede MİT Müsteşarı, Dışişleri Bakanı ve Genelkurmay İkinci
Başkanının konuşması dinlendi. İçinde ne konuşuluyordu, ne yapılıyordu filan
önemli değil. Bana göre, bir devlet aklıyla baktığınızda, bunun kendisi büyük
bir vahamet. O bakımdan, kamunun sahip olduğu bilgilerin birtakım başka
ülkelerin “intelligence”larının eline geçtiği bir dönemde, burada bilhassa
muhalefetin ve bütün vatandaşlarımızın bu hassasiyetini normal karşılamak icap
eder. O bakımdan, bunun dikkatli kullanılması bir taraftan bu bilgilerin
getireceği bu sistemin… Yani ne yapılıyor? Zaten ortada var, telefonlarımız
var, şimdi herkes pazarlama bilgileri olarak bunları kullanıyor, bunun kontrole
alınması doğru bir şey ama bu doğru bilgileri alırken istisnalarla kişi hak ve
hürriyetlerini, kişisel bilgilerini, özel hayata yönelik kişisel bilgilerini
izni olmadan başka birisine vermek de büyük bir vahamet gibi gözüküyor. Bir
önerge verildi, bu önergede zannediyorum, bence bunu düzeltme fırsatı var. 
Bu
duygularla inşallah, memleketimize ülkemize hayır olur diyorum. Herkesi
saygıyla hürmetle selamlıyorum efendim tekrar. (MHP sıralarından alkışlar)
BAŞKAN
– Teşekkür ediyoruz Sayın Okutan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Tasarısı’nın 6’ncı maddesinin (3)’üncü ve (4)’üncü
fıkralarının aşağıdaki şekilde değiştirilmesini arz ve teklif ederiz.
İlknur İnceöz (Aksaray)
ve arkadaşları
“(3)
Birinci fıkrada sayılan sağlık ve cinsel hayat dışındaki kişisel veriler,
kanunlarda öngörülen hallerde ilgili kişinin açık rızası aranmaksızın
işlenebilir. Sağlık ve cinsel hayata ilişkin kişisel veriler ise ancak kamu
sağlığının korunması, koruyucu hekimlik, tıbbî teşhis, tedavi ve bakım
hizmetlerinin yürütülmesi, sağlık hizmetleri ile finansmanının planlanması ve
yönetimi amacıyla, sır saklama yükümlülüğü altında bulunan kişiler veya yetkili
kurum ve kuruluşlar tarafından ilgilinin açık rızası aranmaksızın işlenebilir. 
(4)
Özel nitelikli kişisel verilerin işlenmesinde, ayrıca Kurul tarafından
belirlenen yeterli önlemlerin alınması şarttır.”
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ MURAT GÖKTÜRK (Nevşehir) – Takdire bırakıyoruz Sayın
Başkanım.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılıyoruz Başkanım.
YAŞAR
TÜZÜN (Bilecik) – Başkanım, hangi görüşle takdire bırakıyor, uygun görüşle mi?
Onu söylemesi lazım Komisyonun. Uygun görüşle mi?
BAŞKAN
– Önerge üzerinde konuşmacı yok sanırım.
İLKNUR
İNCEÖZ (Aksaray) – Gerekçe…
BAŞKAN
– Gerekçeyi okutuyorum:
Gerekçe:
Önergeyle,
maddede belirtilen istisna kapsamının açıklığa kavuşturulması amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Yapılan
değişiklik doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
Birleşime
beş dakika ara veriyorum.
Kapanma Saati: 23.42
ONUNCU OTURUM
Açılma Saati: 23.49
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Fehmi KÜPÇÜ (Bolu) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 43’üncü Birleşiminin Onuncu
Oturumunu açıyorum.
117
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon? Yok. 
Ertelenmiştir. 
Sayın
milletvekilleri, 2'nci sırada yer alan, Türkiye Cumhuriyeti Hükümeti ile
Amerika Birleşik Devletleri Hükümeti Arasında Genişletilmiş Bilgi Değişimi
Yoluyla Uluslararası Vergi Uyumunun Artırılması Anlaşması ve Eki Mutabakat
Zaptının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu'nun görüşmelerine başlayacağız.
2.- Türkiye Cumhuriyeti Hükümeti ile Amerika Birleşik
Devletleri Hükümeti Arasında Genişletilmiş Bilgi Değişimi Yoluyla Uluslararası
Vergi Uyumunun Artırılması Anlaşması ve Eki Mutabakat Zaptının Onaylanmasının
Uygun Bulunduğuna Dair Kanun Tasarısı (1/310) ve Dışişleri Komisyonu Raporu (S.
Sayısı: 6) (x)
BAŞKAN – Komisyon? Burada.
Hükûmet? Burada.
Komisyon Raporu 6 sıra sayısıyla
bastırılıp dağıtılmıştır. 
Tasarının tümü üzerinde söz isteyen?
Yok.
Tasarının
soru-cevap işlemine geçeceğiz.
Soru
soracak milletvekili? Yok. 
Tasarının
tümü üzerindeki görüşmeler tamamlanmıştır. 
Maddelere
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
1’inci
maddeyi okutuyorum: 
TÜRKİYE CUMHURİYETİ
HÜKÜMETİ İLE AMERİKA BİRLEŞİK DEVLETLERİ HÜKÜMETİ ARASINDA GENİŞLETİLMİŞ BİLGİ
DEĞİŞİMİ YOLUYLA ULUSLARARASI VERGİ UYUMUNUN ARTIRILMASI ANLAŞMASI VE EKİ
MUTABAKAT ZAPTININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 29 Temmuz 2015 tarihinde Ankara’da
imzalanan “Türkiye Cumhuriyeti Hükümeti ile Amerika Birleşik Devletleri
Hükümeti Arasında Genişletilmiş Bilgi Değişimi Yoluyla Uluslararası Vergi
Uyumunun Artırılması Anlaşması” ve eki “Mutabakat Zaptı”nın onaylanması uygun
bulunmuştur.
BAŞKAN
– 1’inci madde üzerinde gruplar adına söz isteyen, Milliyetçi Hareket Partisi
Grubu adına Bursa Milletvekili Sayın Kadir Koçdemir.
Buyurunuz
Sayın Koçdemir. (MHP sıralarından alkışlar) 
MHP
GRUBU ADINA KADİR KOÇDEMİR (Bursa) – Sayın Başkan, saygıdeğer milletvekilleri;
sözlerimin başında hepinizi saygıyla selamlıyorum.
Bugün,
burada, bir uluslararası anlaşmanın onaylanması maddesini görüşüyoruz.
Anlaşmanın tarafı ve konusu ilginç; Türkiye Cumhuriyeti Hükümeti ile Amerika
Birleşik Devletleri Hükümeti Arasında Genişletilmiş Bilgi Değişimi Yoluyla
Uluslararası Vergi Uyumunun Artırılması Anlaşması. Amerika Birleşik Devletleri,
bizim bu zamana kadar ciddi bedeller ödediğimiz NATO’nun yönlendirici gücüdür.
Amerika Birleşik Devletleri, bizim müttefikimiz ve dostumuzdur ama son
zamanlarda Amerika Birleşik Devletleri’yle yapabildiğimiz şey, genişletilmiş
bilgi değişimi yoluyla vergi uyumunun artırılmasından ibarettir. Amerika
Birleşik Devletleri’yle başka, hemen hiçbir yerde uyumumuz kalmamıştır. Ülkemiz
için ciddi sonuçlar doğurabilecek, hemen sınırlarımızın öte yanında gerçekleşen
olaylarda Amerika Birleşik Devletleri bizim maalesef, karşımızdadır. Türkiye
Cumhuriyeti Hükûmeti bir zoru başarmış ve tarihte Amerika ile Rusya’nın ikinci
defa birlikte hareket etmesini gerçekleştirmiş ve bunu başarmıştır. Bugün,
Suriye’de Amerika, Rusya, İran, aklınıza neresi geliyor ise Türkiye’ye karşı iş
birliği içindedir. Buraya nereden geldik? Buraya diplomasinin, birlikte
yaşamanın, devlet tecrübesinin birikimlerini, gereklerini küçümseyerek geldik.
Bundan önceki cumhuriyet hükûmetlerinin dış politikasına “iç, dış düşmanlar”
deyip bunun yerine “win win” geçerlidir diyerek geldik ama bugün, bütün
masalardan “vın vın” kovulan bir ülke durumuna geldik. Yine buraya nereden
geldik? Dış politikanın millî güç ile millî hedefler arasında bir ahenk,
uyumlaştırma olduğunu, millî güce uygun hedefler koyma sanatı olduğunu, dış
politikanın sürekli boşa çıkan hesaplar ve sürekli yenilenen tavırlar olması
gerektiğini bir tarafa bırakıp değerli yalnızlığı kutsayarak geldik. Sıfır
sorun dedik, komşularımızın hepsiyle sırf sorun hâline geldik. 
Bu
politika artık tıkanmıştır. Önümüzdeki dönemde bu ısrardan vazgeçmediğimiz
takdirde, bu tutumdan vazgeçmediğimiz takdirde önemli bedeller, ağır bedeller
ödemek durumunda kalacağız ama buna dair bir işareti görmüyoruz. 
En
son Ankara’da olan bombalı saldırıdan sonra, dünyada Birleşmiş Milletlere üye
200’e yakın hiçbir devlet başkanının yapmayacağı şeyi Sayın Başbakanımız yaptı;
ertesi gün, bir emniyet müdürü, bir cumhuriyet savcısı gibi, failin kim olduğu,
doğum yeri, tarihi vesaire konusunda önemli açıklamalar yaptı. İki gün sonra da
bunları tekzip etmek zorunda kaldık. Türkiye Cumhuriyeti’ni dış politikasız,
Türkiye Cumhuriyeti’ni devletsiz ve devlet adamlığı tavrından uzak bırakmaya
hiç kimsenin hakkı yoktur. 
Bursa
Orhaneli’nde şöyle bir söz vardır; köyün geç anlayanı, anlamayanı için şunu
söylerler, bir şeyi anlatmaya çalışırsınız, denir ki: “Bırak şununla uğraşma,
o, akşamın olduğunu sığırın döndüğünden bilir.” Arkadaşlar, akşam oluyor, sığır
döndü ve ahırlara da girdi. Bir an önce millî güç unsurlarını seferber etme, bir
an önce dış politikaya politika karıştırmayı öğrenme durumundayız. O açıdan, bu
tür anlaşmaların değil, uğrunda bedel verdiğimiz anlaşmaların gereğini
uluslararası alanda yerine getiren…
(Mikrofon
otomatik cihaz tarafından kapatıldı) 
KADİR
KOÇDEMİR (Devamla) – …Hükûmeti görmek istiyoruz.
Saygılar
sunuyorum. (MHP sıralarından alkışlar)
BAŞKAN
– Teşekkür ederiz Sayın Koçdemir.
Gruplar
adına ikinci söz, Şanlıurfa Milletvekili Sayın Osman Baydemir’e aittir. (HDP
sıralarından alkışlar)
HDP
GRUBU ADINA OSMAN BAYDEMİR (Şanlıurfa) – Teşekkür ediyorum Sayın Başkan. 
Grubum
adına bir kez daha bütün milletvekillerimizi ve şahsınızı saygıyla, sevgiyle,
hürmetle selamlıyorum.
Sayın
Başkan, demokrasinin özü çoğunluk değil, çoğulculuktur. Çoğulculuk istişareyi,
karşısındaki kim olursa olsun onun görüşünü de almayı ve mümkünse ortak
paydalarda buluşmayı bize öğretir. Şu anda, demokrasinin bir gereğini
yaşıyoruz. Demek ki “Ben bilirim, ben yaparım, ben ederim.” politikası bir
kenara bırakılırsa doğrularda ve ortak paydalarda buluşulabileceğini bu kanun
ve bu tasarı ve şu anda grupların ortaklaşması, bu vesileyle de bize bir
pozitif kapının açıldığını gösteriyor. Sayın Bakan, ben bu tutumun, bu uyumun
ve bu ortak paydalarda buluşmanın bütün Meclis faaliyetlerine sirayet etmesini
içtenlikle temenni ediyorum. 
Şu
anda üzerinde tartışmış olduğumuz ve tartışacağımız bu tasarının kendisi, özü
itibarıyla, daha önce tarafı olunan uluslararası sözleşmelerin aslında
kimilerinin benzerinin Birleşik Devletler Hükûmetiyle imzalanması meselesidir;
bu itibarla da gerek OECD gerekse Birleşmiş Milletler model vergi
anlaşmalarının bilgi değişimi amaçlı ve özü itibarıyla, çifte vergilendirmeyi
de önleme çabası girişiminin de bu manada bir adım atıcısıdır. Bu tasarının
hayat bulabilmesi için de Türkiye Büyük Millet Meclisinden onaylanması, geçmesi
gerekmektedir. 
Kanımca
ve yine grubum adına, bu, aynı zamanda, girişimcileri de koruyabilecek bir
tasarı, koruyabilecek bir düzenleme niteliğindedir çünkü çifte vergilendirmeyi
de önleyebilme kapasitesine sahiptir ama aynı zamanda, kara para aklanmasıyla
mücadelede de etkin bir rolü olabilecek bir tasarıdır. 
Şimdi,
bu tasarının Parlamentodan geçmesi gerektiğinin bir nedeni de ilk bilgi
değişiminin 30 Eylül 2016 tarihinde gerçekleşmesinin gerekmesidir. 
Bütün
bunlar doğru; doğruda uzlaşalım, doğruda buluşalım, doğrunun gereklerini
birlikte yerine getirelim ama güneş balçıkla sıvanmaz. Bugün Orta Doğu
coğrafyasına baktığımızda, dünya geneline baktığımızda Türkiye'nin dış
ilişkileri politikasında elle tutulur hiçbir şey kalmamıştır. Bugün Orta
Doğu’da selam alınan, selam verilen neredeyse tek bir devlet kalmamıştır.
İçeride ötekileştirilmeyen, nefes almasına müsaade edilen neredeyse hiçbir
kimse kalmamıştır. İç siyaset içerisinde çatışma, savaş, kavga; dış siyasette
çatışma, savaş, kavga. 
Şu
soru çok didaktik, çok eğitici ama bir o kadar da tüyler ürperticidir. Bu
ülkenin Cumhurbaşkanı 6 kez “Ey Amerika… Ey Amerika… PYD mi senin müttefikin,
ben miyim senin müttefikin?” diye çağrıda bulundu ve Amerika yanıt verdi, her
defasında yanıt verdi: “PYD’yle olan müttefikliğimiz, ittifakımız devam
edecek.” PYD kim? Rojava halkının siyasi örgütlenmesi, Rojava halkının
temsilcisi. 
ŞİRİN
ÜNAL (İstanbul) – Terör örgütü, terör örgütü.
ZEKERİYA
BİRKAN (Bursa) – Terör örgütü.
OSMAN
BAYDEMİR (Devamla) – Tam da bu noktada bu ülkenin Cumhurbaşkanının, bu ülkenin
Hükûmetinin, kendi vatandaşı olan 20 milyon Kürt halkının kardeşi, akrabası,
kuzeni, aynı ailenin parçası olan Kürtlerle bir ortak kader, bir stratejik
ittifak, müttefiklik kurması gerekirken dünyanın IŞİD barbarlığıyla en etkin
mücadele eden mazlum, mahzun Kürt halkını ötekileştirmesi, dışlaması, açıkça
söylemek gerekirse akla, hayale, mantığa, vicdana sığmayacak en büyük dış
politika çıkmazıdır. İşte bu yasayla geleceği kurgulama şansımız yoktur.
(Mikrofon
otomatik cihaz tarafından kapatıldı)
OSMAN
BAYDEMİR (Devamla) – Sayın Başkan, bir dakika…
BAŞKAN
– Tabii ki Sayın Baydemir, tamamlayın lütfen.
OSMAN
BAYDEMİR (Devamla) – Değerli milletvekilleri, olması gereken behemehâl bir
çıkış yolu bulmaktır. Bu çıkış iki temelde gerçekleşebilir: Bir tanesi, ya
içeride barışa geri dönmek yani Cizre’de yapılan katliam yaşanmadan Sur’dan bir
yaşam koridoru açıp o yaşam koridorunun sağlayacağı bir sağduyu atmosferi
içerisinde diğer başka hiçbir yerde silahlı bir müdahalenin veya silahlı
kalkışmanın olmayacağı bir çözüme geri dönmek veya bozulduğu yer olan
Rojava’dan tekrar başlamak. Rojava’dan başlayıp içeriden tekrar 2013’ün,
2014’ün ruhuna dönmek, aksi takdirde gemi batıyor ve gemi batarsa maalesef her
zaman olduğu gibi gemiyi ilk terk eden fareler oluyor.
NECİP
KALKAN (İzmir) – PKK gemisi batıyor, PKK. 
OSMAN
BAYDEMİR (Devamla) - Teşekkür ediyorum. (HDP sıralarından alkışlar) 
BAŞKAN
– Teşekkür ederiz Sayın Baydemir.
İLKNUR
İNCEÖZ (Aksaray) – Sayın Başkanım…
BAŞKAN
– Buyurun Sayın İnceöz.
İLKNUR
İNCEÖZ (Aksaray) - Sayın Başkanım, sataşmadan değil ama tutanaklara geçmesi
için özellikle söylüyorum. 
Amerika
bugün PYD’yle ilgili hangi görüşü açıklarsa açıklasın PYD bir terör örgütüdür.
PYD terör örgütü olduğu gibi PKK bir terör örgütüdür. Diğer üç harfli, beş
harfli ne olursa olsun, adı DEAŞ olsun, KCK olsun, PJAK olsun, bunların hepsi
terör örgütüdür ve Türkiye bugün terör örgütüyle mücadele etmektedir. 
Ve
özellikle şunu belirtmek istiyorum. Sayın Cumhurbaşkanımızın “Baldıran zehri
içerim.” deyip bu ülkedeki Kürt meselesini çözme iradesini, inisiyatifini
gösteren bir liderdir. Bunun özellikle ayrıştırıcı bir politikayla vesaireyle
özdeşleştirilmesi, eşleştirilmesi kabul edilecek bir söylem değildir, buna da
itiraz ediyorum. 
Bununla
birlikte Cizre’de bir katliam olduğu söylendi, Cizre’de ve diğer ilçeler de
dâhil olmak üzere buralarda terörle mücadele edilmektedir. 
BURCU
ÇELİK ÖZKAN (Muş) – Onu Mehmet Demirel’in annesine sorun, annesine. 
İLKNUR
İNCEÖZ (Aksaray) - Bilakis, eğer bugün bir tehdit varsa Kürt kardeşlerimizi
tehdit eden örgüt terör örgütüdür, onlarla mücadele edilmektedir. Biz bütün
farklılıklarımızı zenginlik olarak kabul ettik ve bu ülkenin dünkü meselelerini
mesele olmaktan çıkaracak iradeyi her şekilde, sadece silahla terörle
mücadeleyi değil, ekonomik, sosyal, siyasal bütün inisiyatifi, iradeyi alan bir
lider hakkında da bu sözleri söylemesinin haksız, yersiz ithamlar olarak
tutanaklara geçmesini... Bir katliam değil, terörle mücadele, özellikle üstüne
basa basa söylemeye devam edeceğiz. 
Teşekkür
ederim. (AK PARTİ sıralarından alkışlar) 
BAŞKAN
– Buyurun Sayın Baydemir.
OSMAN
BAYDEMİR (Şanlıurfa) – Sayın Başkan, AKP grup başkan vekili, son derece yapıcı
ve şu anda içerisinde bulunan akıl dışılığa son verme çağrısı niteliğindeki
konuşmamın içeriğini çarpıtarak itham altında tutmuştur ve bu vesileyle de
sataşmada bulunmuştur. Ben, Sayın Cumhurbaşkanına, sadece ve sadece kendisinin
kullanmış olduğu bir ifadeyi ve bunlara Birleşik Devletler Hükûmetinin vermiş
olduğu resmî yanıtları ifade ettim. Dolayısıyla, ortada bir itham yok. Sadece
ve sadece bir gerçeğin bir kez daha kürsüde ifade edilmesi söz konusudur. Benim
ifade etmiş olduğum gerçekleri çarpıtarak sataşmada bulunmuştur. Bu itibarla da
söz hakkı talep ediyorum.
İLKNUR
İNCEÖZ (Aksaray) – Siz bütün gerçekleri çarpıtarak anlatıyorsunuz. Yani, bu
kadar olmaz! 
BAŞKAN
– Sayın Baydemir, iki dakika söz vereceğim sataşmadan ama lütfen yeni bir
sataşmaya meydan vermeyin. (HDP sıralarından alkışlar) 
VI.- SATAŞMALARA İLİŞKİN KONUŞMALAR (Devam)
24.- Şanlıurfa Milletvekili Osman Baydemir’in, Aksaray
Milletvekili İlknur İnceöz’ün yerinden sarf ettiği bazı ifadeleri sırasında
şahsına sataşması nedeniyle konuşması
OSMAN
BAYDEMİR (Şanlıurfa) – Sayın Başkan, değerli milletvekilleri, saygıdeğer grup
başkan vekilleri; Kürt sorunu dediğimiz sorun bu ülkenin kuruluşundan bugüne
değin bu ülkenin bir gerçeği, bir realitesidir. Kürt sorunu, Kürt sorunu olarak
var iken henüz AKP yok idi, henüz Sayın Cumhurbaşkanı doğmamış idi, henüz bu
sıralarda bulunanlar, ben de dâhil olmak üzere doğmamıştık.
HASAN
TURAN (İstanbul) – HDP de yoktu. HDP’yi monte ettiler, monte.
OSMAN
BAYDEMİR (Devamla) – HDP de yoktu. Hiçbirimiz, bu sıralarda bulunan hiçbirimiz
yoktuk. Kürt sorunu, cumhuriyet tarihiyle yaşıt bir sorundur ve Kürt sorunu,
Saygıdeğer Grup Başkan Vekili, siyasi bir sorundur. Siyasi her sorunun çözümü
siyasidir. Hiçbir siyasi sorun şiddetle, silahla, isyanla, inkârla, isyanla,
isyana karşılık katliamla çözülmedi, çözülmeyecek. 
Çok
açık ve net söylüyorum, bir kez daha söylüyorum…
ŞİRİN
ÜNAL (İstanbul) – Terörden vazgeçin o zaman Sayın Vekil. 
OSMAN
BAYDEMİR (Devamla) - Barikat, hendek, bu, bir sonuçtur ve Cizre’de hendeğe
yaklaşım, orada yapılan sivil katliamı…
VURAL
KAVUNCU (Kütahya) – Çukuru meşru kılma. 
OSMAN
BAYDEMİR (Devamla) - …hendekleri, barikatları aşmış, büyük bir çukura
dönüşmüştür. (AK PARTİ sıralarından gürültüler)
REŞAT
PETEK (Burdur) – Ne sivil katliamı be! PKK yapıyor, konuşturma be!
OSMAN
BAYDEMİR (Devamla) - Ve bu ülkenin aydınlık geleceği şu anda o çukurlarda,
katliam çukurlarında boğduruluyor, boğdurulmak isteniyor. 
HASAN
TURAN (İstanbul) – PKK’nın yaptığından bahsediyorsun.
OSMAN
BAYDEMİR (Devamla) - Bizim size çağrımız: Gelin, bundan çıkın; gelin, bundan
çıkalım. Çünkü, sadece kaybedecek olan sizler değil, bu ülkenin henüz doğmamış
çocukları bu politikadan çekti, çekecek. 
VURAL
KAVUNCU (Kütahya) – PKK’yı savunma.
OSMAN
BAYDEMİR (Devamla) - 12 Eylül rejimi PKK isyanını nasıl doğurduysa bugünkü
vahşet, bugünkü kıyım onlarca…
(Mikrofon
otomatik cihaz tarafından kapatıldı)
OSMAN
BAYDEMİR (Devamla) - …PKK isyanına rahmet okutacak yeni isyanların duygusal
zeminini oluşturuyor. Siz nasıl bunu göremiyorsunuz, nasıl bunu
okuyamıyorsunuz, biz de buna hayret ediyoruz. (HDP sıralarından alkışlar) 
TAHİR
ÖZTÜRK (Elâzığ) – Her şeyi çarpıtıyorsun. 
BAŞKAN
– Teşekkür ederiz Sayın Baydemir. 
İLKNUR
İNCEÖZ (Aksaray) – Sayın Başkanım…
BAŞKAN
– Buyurun Sayın İnceöz. 
İLKNUR
İNCEÖZ (Aksaray) – “Sivil katliamı var.” dedi, “Hendekler orada bir sonuçtur.”
dedi. Bu anlamda sataşmadan bu sefer söz istiyorum. 
BAŞKAN
– Buyurun Sayın İnceöz. (AK PARTİ sıralarından alkışlar)
ÇAĞLAR
DEMİREL (Diyarbakır) – Onda ne sataşma var ki size? Size ilişkin bir sataşma
yok ki.
MİZGİN
IRGAT (Bitlis) – İfade özgürlüğü yani size niye sataştı? 
25.- Aksaray Milletvekili İlknur İnceöz’ün, Şanlıurfa
Milletvekili Osman Baydemir’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri; ben de sizi her
defasında dinlerken, izlerken hayretlere düşüyorum. Bu kadar güzel, gerçekleri
gerçek olmaktan öte başka bir şekilde aktarmak, burada bir tiyatroyu, bir
mizanseni anlatmak konusunda, ustalığınız konusunda doğrusu hayretlere
düşüyorum. (AK PARTİ sıralarından alkışlar) Bakın, anlatayım: Evet, bugün siz
“hendek” diyorsunuz, biz “çukur” diyoruz. Buradaki çukurlar, buradaki
barikatlar açılırken, kurulurken orada ailece yaşayan anne, çocuk, evlat, eş
vesaire Kürt kardeşlerimizin normal hayatı normal hayat olmaktan çıktı.
Ambulanslar ulaşması gereken yerlere ulaşamaz oldu. Bunun bir tek sebebi var:
Yollara döşenen kablolarla, bombalar, açılan çukurlar…
BURCU
ÇELİK ÖZKAN (Muş) – Bunu İçişleri Bakanına sorun, olur mu? Ayrıntısını öğrenmek
için İçişleri Bakanına sorun. Efkan Bey’e sorun.
İLKNUR
İNCEÖZ (Devamla) – …kurulan barikatlar, ellerinde bilmem nerelerden temin
edilen silahlarla oradaki Kürt vatandaşlarımızı, Kürt kardeşlerimizi, çoluk
çocuk demeden, kadın demeden, sivil vatandaşlarımızı kalkan etmek suretiyle bu
ülkenin birliğine, dirliğine silahını doğrultanlardır. 
Evet,
çok haklısınız, burada bir sorun vardır, Kürt sorunu değil, bu ülkenin bir
terör sorunu vardır ve bununla da biz mücadele edeceğiz, bunun adına da
“katliam” diyemezsiniz. (AK PARTİ sıralarından alkışlar) 
Teşekkür
ediyorum. 
OSMAN
BAYDEMİR (Şanlıurfa) – Sayın Başkan…
BAŞKAN
– Buyurun Sayın Baydemir. 
OSMAN
BAYDEMİR (Şanlıurfa) – Sayın Başkan, sayın grup başkan vekili, ısrarla ve
inatla, daha sert bir dil kullanmam konusunda tahrikte bulunuyor.
TAHİR
ÖZTÜRK (Elâzığ) – Hadi canım, sen tahrikte bulunuyorsun!
OSMAN
BAYDEMİR (Şanlıurfa) – Benim içten beyanlarımı tiyatro olarak nitelendiriyor. 
İLKNUR
İNCEÖZ (Aksaray) – Kesinlikle inandırıcılığın kalmamıştır Osman Baydemir.
OSMAN
BAYDEMİR (Şanlıurfa) – Ben hem bu sözleri kendilerine iade ediyorum hem de bu
sataşmadan dolayı söz istiyorum.
BAŞKAN
– Buyurun Sayın Baydemir. (HDP sıralarından alkışlar) 
iki
dakika…
İLYAS
ŞEKER (Kocaeli) – PKK deyince niye rahatsız oluyorsunuz ya? PKK sizin nasırınız
mı acaba? PKK terör örgütüyle kendinizi niye aynı safta değerlendiriyorsunuz?
26.- Şanlıurfa Milletvekili Osman Baydemir’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
şahsına sataşması nedeniyle konuşması
OSMAN
BAYDEMİR (Şanlıurfa) – Sayın Başkan, değerli milletvekilleri; Sayın Grup Başkan
Vekili, bugün bu ülkede adım adım Sultan Abdülhamit rejimi inşa ediyorsunuz;
bunun farkında değil misiniz? (AK PARTİ sıralarından “Yuh be, yuh be!” sesleri)

MİZGİN
IRGAT (Bitlis) – Ne bağırıyorsunuz?
OSMAN
BAYDEMİR (Devamla) – Bugün bu geçirmiş olduğunuz yasa, alelacele… Sayın Bakan,
sizin hukukçu kişiliğinize inanıyorum, hukukçu kişiliğinizin yanı sıra adaletçi
kimliğinize de inanıyorum, inanmak istiyorum.
TAHİR
ÖZTÜRK (Elâzığ) – Hadi canım…
OSMAN
BAYDEMİR (Devamla) – Siz, dininize imanınıza, siz 3 yaşındaki çocuğun ölmesine
rıza gösterir misiniz? 
HÜSEYİN
KOCABIYIK (İzmir) – PKK’ya sor bunu, PKK’ya!
OSMAN
BAYDEMİR (Devamla) – 70 yaşındaki insanın ölmesine rıza gösterir misiniz? Bugün
Sur’da, Cizre’de bütün coğrafyada sizin “terörle mücadele” dediğiniz bu
aktivite içerisinde siviller ölüyor, siviller. 
EJDER
AÇIKKAPI (Elâzığ) – Onu çukur kazanlara sor. 
OSMAN
BAYDEMİR (Devamla) – Bir mücadele verilecekse onun hukuk kaidesi içerisinde
verilmesi gerekiyor. 
İLKNUR
İNCEÖZ (Aksaray) – Onların elinde silahlar varken mi hukuk kaidesi…
İLYAS
ŞEKER (Kocaeli) – Belediyede yaşadıklarını anlatsana. 
OSMAN
BAYDEMİR (Devamla) - Eğer devletseniz, hukuk devletiyseniz, meşru devlet iseniz
meşruiyetin dışına çıkmamak gerekiyor karşınızdaki güç ne yaparsa yapsın.
İLKNUR
İNCEÖZ (Aksaray) – Öyle mi?
İLYAS
ŞEKER (Kocaeli) – Belediye başkanlığında yaşadıklarını bir anlat bakalım ya, neler
yaşadın?
OSMAN
BAYDEMİR (Devamla) - Bir devletin meşruiyetini kalıcı kılan, onu sürekli kılan,
onun tabi olduğu ulusal ve uluslararası hukuktur. “Ben, hendekle, ben barikatla
mücadele ediyorum.” derken çocuk öldüremezsin, kadın öldüremezsin, bir sivil
yerleşim birimini yerle bir edemezsin. (AK PARTİ sıralarından gürültüler) Hem
öldüreceksin hem katledeceksin hem de bize “sus” diyeceksin. Rabb’im bize böyle
bir ihaneti nasip etmedi, nasip etmesin. (HDP sıralarından alkışlar) Zulüm
kimden gelirse gelsin onun karşısında dik durmak bizim görevimizdir. (AK PARTİ
sıralarından gürültüler) “Ayinesi iştir kişinin, lafa bakılmaz.” 
(Mikrofon
otomatik cihaz tarafından kapatıldı)
İLKNUR
İNCEÖZ (Aksaray) – Geç, geç sen bunları!
BÜLENT
TURAN (Çanakkale) – Az daha bağır genel başkan olacaksın, az daha bağır. 
OSMAN
BAYDEMİR (Devamla) – Sizin yaptığınız iş, orada kentleri yok etmektir,
sivilleri öldürmektir. Nasıl ki 1 Kasımı savaşla elde ettiyseniz referandumu,
Anayasa referandumunu da başkanlık rejimini de bu savaş üzerinden
şekillendirmek istiyorsunuz. (AK PARTİ sıralarından gürültüler) 
İLKNUR
İNCEÖZ (Aksaray) – Yazıklar olsun sana, yazıklar olsun! 
BAŞKAN
– Sayın Baydemir… 
OSMAN
BAYDEMİR (Devamla) - Biz de buna “hayır” diyoruz ve buna “hayır” demeye de
devam edeceğiz. (HDP sıralarından alkışlar)
ABDULKADİR
AKGÜL (Yozgat) – Yeter Başkan ya!
BAŞKAN
– Teşekkür ederiz Sayın Baydemir. 
COŞKUN
ÇAKIR (Tokat) - Sayın Başkan…
BAŞKAN
– Buyurunuz Sayın Çakır. 
COŞKUN
ÇAKIR (Tokat) – Sayın Başkan, Sayın Baydemir konuşmasında çocukları öldürmekten
söz etmektedir. 
BAŞKAN
- Duymuyorum Sayın Çakır. 
Sayın
Çakır, Sayın Bakanın söz talebi var. 
COŞKUN
ÇAKIR (Tokat) – Sayın Başkan… 
BAŞKAN
– Buyurun Sayın Çakır. 
HAMZA
DAĞ (İzmir) – KCK nasıl yargıladı, 15 yaşında çocuk…
BAŞKAN
- Sayın milletvekilleri, Sayın Çakır’ı duyamıyorum, lütfen… 
COŞKUN
ÇAKIR (Tokat) - Sayın Başkan, sayın konuşmacı konuşmasında çocukları
öldürdüğümüzü söylemiştir. Bu, sataşmadan öte bir bühtandır. Sataşmadan söz
istiyorum. 
BAŞKAN
– Buyurun Sayın Çakır. (AK PARTİ sıralarından alkışlar) 
27.- Tokat Milletvekili Coşkun Çakır’ın, Şanlıurfa
Milletvekili Osman Baydemir’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
COŞKUN
ÇAKIR (Tokat) - Teşekkür ederim Sayın Başkan. 
Elbette
çocukları öldürmedik, çocukları öldürmek elbette kötüdür. Bununla ilgili bir
şey söylemek bile gereksizdir, izahtan varestedir. 
Sayın
Başkan, değerli milletvekilleri; Osman Baydemir buraya her çıktığında ses
tonunu değiştirerek, jest ve mimikleriyle özel bir hâletiruhiyeye girerek bir
konuşma yapıyor ve konuşmanın başıyla sonu -bunu daha evvel de söyledim Sayın
Baydemir- birbiriyle mütenasip değil, mütenakız, paradoks içerisinde bir
konuşma yapıyor. Başladığında sanırsınız ki kutsal kitaptan metinler okuyor,
sonuna geldiğinde katliamdan, öldürmeden, cinayetten bahsediyor ve konuşmanın
başı ile sonunu anlamakta o kadar ciddi bir müşkülat çekiyorum ki yirmi sekiz
yıl kürsüden ders anlattım, anlamakta cidden müşkülat çekiyorum. Bu da şunu gösteriyor:
Bu konuşma sahici, samimi bir konuşma değildir. Tutacaksınız, burada, ondan
sonra da durumun Abdülhamitleşme şeklinde geliştiğini söyleyeceksiniz. 
Değerli
arkadaşlar, otuz üç yıl Osmanlı İmparatorluğu’na hükümdarlık etmiş bir
sultandır Abdülhamit. Geçen bu kürsüden söyledim, bir değerli meslektaşımın
deyimiyle imparatorluğun son nefesidir. Herkesin hatası olabilir, Abdülhamit’in
de olmuştur ama Kürt’üyle, Türk’üyle bütün milletleriyle Osmanlı
İmparatorluğu’nu çağında ve zamanında hem de uygarlık anlamında, medeniyet
anlamında, bayındırlık anlamında, eğitim anlamında, dünyanın hem de batacağı
bir zamanda en ileriye taşımıştır Abdülhamit. Bu anlamda Abdülhamitleşme
eğilimini kullanırken 10 kere, 100 kere düşünmeniz gerekir. 
Bu
şekilde, bu vesileyle ben de Abdülhamit’e buradan rahmet olsun diyorum, Allah
rahmet etsin diyorum. (AK PARTİ sıralarından alkışlar)
BAŞKAN
– Teşekkürler Sayın Çakır.
Sayın
Bakanın söz talebi vardır.
Buyurunuz
Sayın Bakan.
V.- AÇIKLAMALAR (Devam)
47.- Adalet Bakanı Bekir Bozdağ’ın, güvenlik güçlerinin
milletin huzuru, güvenliği ve barışı için gerekeni yapacağına ilişkin
açıklaması
ADALET
BAKANI BEKİR BOZDAĞ (Yozgat) – Sayın Başkan, değerli milletvekilleri; gecenin
bu saatinde hepinizi saygıyla selamlıyorum.
Türkiye’nin
en önemli sorunlarından bir tanesi elbette terör sorunu. Şu anda bazı
illerimizin bazı ilçelerinde bölücü terör örgütü teröristleri tarafından
hendekler kazılmış, barikatlar kurulmuş, bombalı düzenekler kurulmuş, elinde
silah bulunan teröristler buradan askere, polise, kamu binalarına ve sivil
vatandaşlara karşı otomatik silahlarla, roketatarlarla, el yapımı bombalarla
saldırı düzenliyor, saldırılar yapıyor. İşte, ambulans çağrıldığında,
bakıyorsunuz, ambulans şoförü veya oradaki ebe, hemşire öldürülüyor, infazlar
yapılıyor. Dünyanın demokratik, hukuk devleti olan hangi ülkesi bir
mahallesinde gayrimeşru, gayrihukuki bir biçimde teröristlerin hendek kazması
ve orayı kurtarılmış bölge ilan etmesini görür, buna ses çıkarmaz. Bir tane
demokratik, hukuk devleti gösterin ki böyle bir minvalde, böyle bir durumda
sessiz kalsın. Bütün egemen devletler, bütün hukuk devletleri hukuk içinde ne
yapılması gerekiyorsa onu yapar. Amerika da, Almanya da, İngiltere de ülkemizin
bazı yerleşim yerlerinde olduğu gibi terör eylemleri ve bununla alakalı
çalışmalar olduğunda hangi tutumu onlar sergilerse Türkiye de aynı tutumu
sergiliyor. Şu anda şiddeti yapan kim? Kanı akıtan kim? Şimdi, burada durup
dururken bu kan akıyor mu? Şimdi, şu anda baktığınızda, diyelim ki terör
saldırıları yok, sanki Türk Silahlı Kuvvetleri veya güvenlik güçleri, hiç kimse
yok, kendi kendine bir tarafa doğru kurşun atıyor, oralara operasyon
düzenliyor. Peki, bu kadar asker, polis niye şehit oluyor? 
BURCU
ÇELİK ÖZKAN (Muş) – Olmasınlar; kim istiyor?
ADALET
BAKANI BEKİR BOZDAĞ (Yozgat) – Yani demek ki karşıda birileri var. 
Peki,
teröristler ellerinde silahlarla, bombalarla saldırırken Türkiye Cumhuriyeti
devleti onu seyrederse oralarda devlet kalır mı, oralarda hükûmet kalır mı,
oralarda Türkiye kalır mı? Onun için, bu milletin huzuru için, güvenliği için,
barışı için her türlü şiddete karşı, teröre karşı güvenlik güçleri gerekeni
yapar. 
Çözüm,
elbette siyasidir. Biz hep söylüyoruz, şurada konuşuluyor; konuşmaktan yana bir
sıkıntı var mı, tartışmaktan yana bir sıkıntı var mı? Ne kadar olursa olsun
münazaradan, münakaşadan yana bir sıkıntı var mı?
BURCU
ÇELİK ÖZKAN (Muş) – Müzakere süreci niye bitti o zaman?
ADALET
BAKANI BEKİR BOZDAĞ (Yozgat) – Sıkıntı bombadan yanadır, şiddetten yanadır,
roketten yanadır, askeri, polisi şehit etmekten yanadır, masumları katletmekten
yanadır. (AK PARTİ sıralarından alkışlar) 
Bakın,
o bölgede sokağa çıkma yasakları neden ilan edildi? Sivil vatandaşlarımızın
kılına zarar gelmesin diye. Eğer sokağa çıkma yasakları ilan edilmemiş olsa
sivil vatandaşlarımız zarar görebilirdi. Bugün, Sur’da, bu kadar süredir hâlâ
operasyonlar sürüyorsa bunun ana nedeni, Sur’da yaşayan masum, sivil, teröre
bulaşmamış ve onlarla birlikte olmayan, silaha elini sürmemiş bir
vatandaşımızın burnu kanamasın diyedir. Onun için bunlar uzun sürüyor. Eğer
başka ülkeler gibi Türkiye yapmış olsa başka olur ama biz ne yapıyoruz? Bir
insanımız en ufacık zarar görmesin diye ona karşı büyük bir hassasiyetle
hareket ediyoruz.
Bakın,
Ankara’da terör saldırısı oldu. Bir canlı bomba geldi, masum insanları ne
yaptı? Orada ölümüne neden oldu, şehit oldu 29 insan. Şimdi, peki, ben
soruyorum; bu işi yapan terörist midir, değil midir? Şimdi, buna gidip taziyede
bulunmak, başsağlığı dilemek, mabetlerde bunu yapmak…
EJDER
AÇIKKAPI (Elâzığ) – Hainliktir o, hainlik! Vatan hainliğidir o!
ADALET
BAKANI BEKİR BOZDAĞ (Yozgat) – …burada şehit ettiği insanların ruhuna azap
değil midir, terörü kutsamak değil midir, “İyi yaptın.”, kahraman görmek değil
midir? (AK PARTİ sıralarından “Yuh! Yuh olsun!” sesleri, alkışlar)
30
insanı öldürecek, şehit edecek, siz gideceksiniz, onu kutsayacaksınız, sonra
“Ben barış istiyorum, kan dursun diyorum, gözyaşı dinsin diyorum...” Ya, böyle
barış mı istenir? Böyle kan dursun mu denir? 
ÇAĞLAR
DEMİREL (Diyarbakır) – Bakanın süresi yok mu acaba? Bakanın süresi yok mu
Başkan? 
BÜLENT
TURAN (İstanbul) – Rahatsız mı oldun?
ADALET
BAKANI BEKİR BOZDAĞ (Yozgat) – O zaman, bunu burada Hükûmete söylediğiniz gibi,
Kandil’e de söyleyeceksiniz, YPG’ye de PKK’ya da KCK’ya da elinde silah olan,
kan döken, kan dökmeyi şeref zanneden bütün herkese söyleyeceksiniz,
teröristlere de söyleyeceksiniz. (AK PARTİ sıralarından alkışlar) 
Söyledin
mi; Kandil’e seslendin mi? Nerede seslendin? Niye duymadık biz? 
OSMAN
BAYDEMİR (Şanlıurfa) – Biliyorsun, biliyorsun.
ADALET
BAKANI BEKİR BOZDAĞ (Yozgat) – Buradakiler, burada olanlar… Hâlâ, o Sur’da eli
silahlı, askere, polise kurşun yağdıranlar kim? Siviller mi? Siviller mi
yapıyor bunu? Elinizi vicdanınıza koyun.
MİZGİN
IRGAT (Bitlis) – Sayın Bakan, bir hukukçu gibi konuşun, bir hukukçusunuz siz.
ADALET
BAKANI BEKİR BOZDAĞ (Yozgat) – Biz sivil bir vatandaşımızın burnu kanamasın
diye her şeyi yapıyoruz. Kimse çocukların, kadınların, yaşlıların, masumların
ölmesini istemez, hele AK PARTİ Hükûmeti asla istemez. 
BURCU
ÇELİK ÖZKAN (Muş) – Sayın Bakan, kaç tane sivil öldüğünü açıklayın lütfen.
ADALET
BAKANI BEKİR BOZDAĞ (Yozgat) – Bizim aldığımız inisiyatifleri Cumhuriyet
Dönemi’nde hiçbir cumhuriyet hükûmeti almamıştır. Biz, bu ülkede kan dursun,
gözyaşı dinsin diye, her şeye rağmen inisiyatif aldık ama bütün bu
inisiyatifleri bombalayan yine terör örgütüdür, ona destek verenlerdir. Onun
için de onlara bunları söylerseniz samimi olduğunuza ben inanırım. 
MEHMET
UĞUR DİLİPAK (Kahramanmaraş) – Yürekleri yok, yürekleri yok.
ADALET
BAKANI BEKİR BOZDAĞ (Yozgat) - Ama bombayı atanı görmeyeceksiniz, hendeği
kazanı görmeyeceksiniz, askeri, polisi şehit edeni görmeyeceksiniz, işte
Merasim Sokak’ta onca vatandaşımızı şehit edeni görmeyeceksiniz, o masum
insanları koruyan askeri, polisi göreceksiniz. 
MEHMET
UĞUR DİLİPAK (Kahramanmaraş) – Yemezler!
ADALET
BAKANI BEKİR BOZDAĞ (Yozgat) - Burada adalet de yok, vicdan da yok, hakkaniyet
de yok. Milletimiz hepsini görüyor.
Tekrar
hepinizi saygıyla selamlıyorum. (AK PARTİ sıralarından ayakta sürekli alkışlar)
OSMAN
BAYDEMİR (Şanlıurfa) – Sayın Başkan…
BAŞKAN
– Buyurun Sayın Baydemir.
OSMAN
BAYDEMİR (Şanlıurfa) – Sayın Başkan, sayın grup başkan vekili… (AK PARTİ
sıralarından gürültüler)
BÜLENT
TURAN (Çanakkale) – Sayın Başkan, neye göre söz veriyorsunuz? 
BAŞKAN
– Buyurun Sayın Baydemir, sizi dinliyorum.
BÜLENT
TURAN (Çanakkale) - Grup başkan vekili değil ki sataşmaya cevap versin.
OSMAN
BAYDEMİR (Şanlıurfa) – Sayın Başkan, sayın grup başkan vekili…
BAŞKAN
– Bir saniye arkadaşlar…
Sayın
milletvekili ayakta, söz talebi var.
ÇAĞLAR
DEMİREL (Diyarbakır) – Başkan sataşma var, şahsına ilişkin var yani.
BÜLENT
TURAN (Çanakkale) – Hangi maddeye göre Sayın Başkan?
BAŞKAN
– Sayın Turan… Sayın Turan, yapılan eleştirilere cevap vermek için.
ÇAĞLAR
DEMİREL (Diyarbakır) – Sayın Başkan, şahsına ilişkin sataştı.
BÜLENT
TURAN (Çanakkale) – Sayın Başkan, grup başkan vekili değil, bir.
İkincisi,
eleştiriyi şahsına yapmadı Sayın Bakan. 
BAŞKAN
– Sayın Turan, bu benim sorunum değil.
Sayın
Baydemir, buyurun.
BÜLENT
TURAN (Çanakkale) – Sayın Başkan, ben grup başkan vekiliyim, konuşabilir miyim
lütfen.
ÇAĞLAR
DEMİREL (Diyarbakır) – Başkan, şahsına var eleştiriler, şahsına sataşma var.
Tabii ki söz isteyecek.
BÜLENT
TURAN (Çanakkale) – Söz istiyorum Sayın Başkan.
OSMAN
BAYDEMİR (Şanlıurfa) – Hakaretten vazgeçeceksin.
BÜLENT
TURAN (Çanakkale) – Sayın Başkan, ben grup başkan vekiliyim, söz istiyorum.
BAŞKAN
– Sayın Turan, siz söz mü istiyorsunuz?
BÜLENT
TURAN (Çanakkale) – Evet.
OSMAN
BAYDEMİR (Şanlıurfa) – Hakaret etmeyeceksin.
MEHMET
ERDOĞAN (Gaziantep) – Hakaret eden sensin.
BAŞKAN
– Buyurun, buyurun.
ÇAĞLAR
DEMİREL (Diyarbakır) – Başkan, ilk önce biz istedik.
BAŞKAN
- Buyurun Sayın Turan.
BÜLENT
TURAN (Çanakkale) – Sayın Başkan, siz bu Meclisi yönetirken HDP’nin grup başkan
vekili gibi davranamazsınız. Sizler Meclis Başkan Vekilisiniz. Tüzük’ün hangi
maddesine göre aynı şahsa defaatle söz veriyorsunuz? Bunu sormak istiyorum.
İkincisi,
az önce konuşmacı… 
ÇAĞLAR
DEMİREL (Diyarbakır) – Sataşma var Başkan.
OSMAN
BAYDEMİR (Şanlıurfa) – Çünkü her defasında sataşma var.
BÜLENT
TURAN (Çanakkale) – Bir dakika… Bir dakika…
OSMAN
BAYDEMİR (Şanlıurfa) – Her defasında sataşma var. 
BÜLENT
TURAN (Çanakkale) – Sayın Baydemir… 
Sayın
Başkan, konuşabilir miyim?
OSMAN
BAYDEMİR (Şanlıurfa) – Her defasında sataşma olduğunda sataşmaya yanıt verme
hakkım var. 
BÜLENT
TURAN (Çanakkale) – Diyorum ki az önce sayın konuşmacının, Hükûmeti, askeri,
devleti itham etmesinden dolayı Sayın Bakan cevap verdi. Dolayısıyla, gündeme
geçmemiz gerektiğini düşünüyorum. Sabaha kadar bunu mu konuşacağız? Osman
Baydemir hangi sıfatla 40 defa söz alıyor burada? 
BAŞKAN
– Milletvekili sıfatıyla Sayın Turan.
OSMAN
BAYDEMİR (Şanlıurfa) – Milletvekili sıfatıyla.
ÇAĞLAR
DEMİREL (Diyarbakır) – Milletvekili sıfatıyla alıyor.
BÜLENT
TURAN (Çanakkale) – Onun sözü kıymetliyse ben de milletvekiliyim.
BAŞKAN
– Sayın Turan…
BÜLENT
TURAN (Çanakkale) – O zaman herkes söz alsın, herkes söz alsın. Kalkın
arkadaşlar ayağa… Kalkın ayağa… Kalkın ayağa… 
Söz
istiyoruz Sayın Başkan. (AK PARTİ sıralarından ayağa kalkarak “Söz istiyoruz
Sayın Başkan.” sesleri)
HASAN
BASRİ KURT (Samsun) – Söz istiyorum Sayın Başkan.
VURAL
KAVUNCU (Kütahya) – Söz istiyorum.
EJDER
AÇIKKAPI (Elâzığ) – Söz istiyorum.
MEHMET
UĞUR DİLİPAK (Kahramanmaraş) – Sayın Başkan, söz istiyorum.
BAŞKAN
– Tamam, buyurun. 
Hepinize
söz veriyorum, hepinize tek tek söz veriyorum.
Buyurun
arkadaşlar, buyurun.
BÜLENT
TURAN (Çanakkale) – Böyle şey mi olur? Tüzük ne işe yarar? Gündem ne işe yarar?
OSMAN
BAYDEMİR (Şanlıurfa) – Sayın Başkan, önce söz hakkı benimdi ama.
BAŞKAN
– Sabaha kadar bütün milletvekilleri tek tek gelip kürsüde konuşacak.
Sayın
Turan, buyurun.
48.- Çanakkale Milletvekili Bülent Turan’ın, Oturum
Başkanı TBMM Başkan Vekili Pervin Buldan’ın İç Tüzük’e ve adalete mugayir bir
yönetim tarzı sergilediğine ve bu tutumu kınadığına ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; hepinizi saygıyla
selamlıyorum.
Sabahtan
beri İç Tüzük’e mugayir, adalete, hakkaniyete, milletvekili saygınlığına
mugayir bir yönetim tarzı görüyoruz. Bunu, Sayın Başkan, esefle kınıyorum.
Burada iyi niyetimizden dolayı Meclis çalışsın diye, laf değil, iş yapalım diye
sabrediyoruz. Ama, burası bir tiyatro alanı değil. Herkesin bildiği, belediye
başkanıyken çalışanlarının yargıladığı bir insana burada defaatle söz verip
Meclisi alıkoymak İç Tüzük’e haksızlıktır, vekillere haksızlıktır, bizi
bekleyen millete haksızlıktır. (AK PARTİ sıralarından alkışlar) 1 defa söz
verirsiniz, 2 defa verirsiniz ama 40 defa, 50 defa söz verilebilir mi? 
Sayın
konuşmacı buraya çıktı, olmadık ithamlarda bulundu. Bunun üzerine de Sayın Bakan
İç Tüzük’teki madde gereği cevap verdi ve konu kapandı. Kaç defa polemik yapıp
başa döneceğiz? Kaç defa konuşacağız? Ne zaman oylayacağız? Ne zaman
beklentileri karşılayacağız? Ben bir milletvekiliyim, bırakın grup başkan
vekilliğini, iş yapmak istiyorum. Sabahtan beri 1 madde görüşebildik, 1 madde.
Bu 1 maddenin görüşülmesinde bir parti terörle olan ilişkisinden dolayı bundan
mutlu olabilir ama siz Meclis Başkan Vekilisiniz, polemikten başka iş yapmak,
madde geçirmek hepimizin görevi. Maddeyi görüşelim, kanunu görüşelim ama ne
yaptığımızı görüyor musunuz? Sabahtan beri havanda su dövüyoruz. Biz bu yüzden
mi oy aldık insanlardan, bu yüzden mi destek aldık insanlardan? Bu yönetim
tarzını kınıyorum. 
Hepinizi
saygıyla selamlıyorum. (AK PARTİ sıralarından “Bravo” sesleri, alkışlar) 
BAŞKAN
– Birleşime beş dakika ara veriyorum. 
Kapanma Saati: 00.28
ON BİRİNCİ OTURUM
Açılma Saati: 00.36
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Fehmi KÜPÇÜ (Bolu) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 43’üncü Birleşiminin On
Birinci Oturumunu açıyorum.
6 sıra sayılı
Kanun Tasarısı’nın görüşmelerine kaldığımız yerden devam ediyoruz. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Türkiye Cumhuriyeti Hükümeti ile Amerika Birleşik
Devletleri Hükümeti Arasında Genişletilmiş Bilgi Değişimi Yoluyla Uluslararası
Vergi Uyumunun Artırılması Anlaşması ve Eki Mutabakat Zaptının Onaylanmasının
Uygun Bulunduğuna Dair Kanun Tasarısı (1/310) ve Dışişleri Komisyonu Raporu (S.
Sayısı: 6) (Devam)
BAŞKAN –
Komisyon? Yerinde. 
Hükûmet? Yerinde.

1’inci madde
üzerinde Cumhuriyet Halk Partisi Grubu adına Manisa Milletvekili Sayın Özgür
Özel. 
Buyurunuz Sayın
Özel. (CHP sıralarından alkışlar) 
ÇAĞLAR DEMİREL
(Diyarbakır) – Sayın Başkan, söz hakkımız vardı Başkanım. Daha önce söz
talebimiz vardı. 
BAŞKAN –
Birazdan Sayın Demirel. Sayın Özel konuşsun, soru-cevap için sisteme
girmişsiniz, size söz vereceğim. 
Buyurun Sayın
Özel. 
CHP
GRUBU ADINA ÖZGÜR ÖZEL (Manisa) – Teşekkür ederim. 
Sayın
Başkan, değerli milletvekilleri; hepinizi saygıyla selamlarım. 
Tabii,
aslında çok farklı bir konuşma yapma ümidindeydik çünkü Meclis bugün akşam
aslında bir fırsat yakaladı. Bu fırsata olanak tanıyan herkese teşekkür
ediyoruz; iktidar partisine, muhalefet partilerinin grup başkan vekillerine,
Sayın Bakana. Çünkü, böyle, partilerle falan ilgisi olmayan, hepimiz açısından
ve Türkiye'nin geleceğini etkileyecek bir kanunu görüşüyoruz. Görüştük ve ara
vermek zorunda kaldık ve bu kanun, aslında Türkiye için son derece gerekli,
uzun süredir muhalefet olarak bizlerin komisyonlarda da bu konuda gerekli
düzenlemelerin yapılmamasından dolayı iktidarı eleştirdiğimiz ve eleştirmemiz
gereken bir kanun. Bugüne kadar yapılmamış olması hata ama bu bir fırsat; bu
fırsatı maalesef krize çevirdiler, krizlerden fırsat çıkarmak maharetken bir
fırsatı krize dönüştürdüler. Sebebi: Hazır, elimizde imkân var, Parlamento
çoğunluğu var, artık karşımızdaki herkesin her türlü verisine erişebiliyoruz…
Bununla ilgili öyle bir kanun taslağı, tasarısı getirdiler ki, muhalefet
partilerinin her birisine -biraz önce tek tek el kaldırdınız ya- kendi adınıza
değil ama oy aldığınız, kimi 60 bin, kimi 80 bin, kimi 100 bine yakın seçmen
adına muhalefet partilerine ne kadar teşekkür etseniz azdır. Öyle yanlış bir
işte kaçtır direkten dönüyoruz bir bilseniz. Bu kanun ilk geldiğinde bizim
Komisyondaki değerli üyelerimiz gelip de bize bunu anlattığında -ki bunun
geçmişini çok daha… Böyle 3 kez falan geldi, kadük oldu, gitti- sıkıntıları
dile getirdiklerinde ve gelen kanun tasarısını anlattıklarında hepimiz şaşkına döndük.
Biz o gün CHP Grubu olarak alt komisyon istedik; önce karşı çıkıldı, sonra
kurulması kabul edildi. Keşke Bakan burada olsaydı. Kaç tane madde ne kadar
değişti o alt komisyonda. Üst Komisyonda kısa görüşüldü ama buraya geldiğinde
belki 15 kez bir araya geldik Sayın Bakanla, saatler geçirdik; arkadaşlarımız,
muhalefet partilerinin değerli milletvekilleri emek verdiler, her seferinde bir
yerleri düzeliyor. Ama, bir 6’ncı madde var… Biraz önce söyledik, yani empati
kurmak açısından bakmak lazım. 28 Şubatta ne kadar muzdarip olduğunuzu
anlatıyorsunuz; o süreçte bu kanunun 6’ncı maddesi ellerinde olsaydı
birilerinin; bu kanun, o süreçte… Bugünkü Cumhurbaşkanına 3 tane atatmayı
düşünüyorsunuz, benim kendisine saygım sonsuz ama mesela sizin açınızdan
bakalım, Ahmet Necdet Sezer’in belirlediği 3 kişi ve Hükûmetin belirlediği 4
kişi, sizin bütün kişisel verilerinizin izniniz dahi olmaksızın, ülke yararı
gözetilerek ve bir sürü gerekçeyle fişlenmesine, saklanmasına… Hadi sakladınız,
o zaman can ciğer kuzu sarmaydınız, methiyeler diziyordunuz, kol kola
geziyordunuz, şimdi “paralel yapı” dediğiniz yapı fink atacaktı orada; veriler
adamların elinde, tek tek saymayalım burada ama hangi verileri tutacakları ve
ne zaman, nerede yedekleyecekleri, bugün nerelerden nerelere servis
yapacaklarını düşünebiliyor musunuz. Bu yüzden bu mesele bugün iktidarda olma,
bizim muhalefette olma meselemizle ilgili bir mesele değil; hatta esas, aklı
başında iktidar, aklı başında iktidar grubu hep tersten bakmalı, yarın bu kanun
başkasının kullanımına geçtiğinde ne olabilir, diye. 
O
yüzden, esasen şu anda büyük bir fırsat var. Fırsat… Dün bizim sayın grup
başkan vekilimiz çok net olarak ortaya koydu, geçen hafta ben çok net söyledim:
Ülke yararına, vatandaş yararına işlerde ayrımlarımızı koyarız ama sonuçta
kanunlar çıkar, vatandaş bekliyorsa orada sıkıntı olmaz, bu uluslararası
anlaşmaya da Parlamentoyu kapatmadık, 4 grubun uzlaşısıyla geçirmeye
çalışıyorduk, aranızda yaşanan meseleden bağımsız olarak söylüyorum ama bugün
geldiğimiz noktada biz dedik ki: Biz bu kanuna direneceğiz, hatta ben birkaç
arkadaşa, büyük konuşmayın dedim -kendilerini biliyorlar- kimi masaya
vuruyordu, bu salondan çıkıp cumaya gideceksiniz. Hayır, öyle bir inada gerek
yok, öyle bir inat felakete götürür sizi. Bugün yapmamız gereken… Bugünkü krizi
bir fırsata çevirdi bu Parlamento. Önümüzde on beş yirmi gün var. Kişisel
verilerin korunması kanunu bir başka bahara, bahara, mart ayına kaldı, kalacak
ve siz bunu bir fırsat olarak değerlendirirseniz yarın başkalarının eline
geçtiğinde veya bizim açımızdan da endişemizi haklı görün canım, sizin elinizde
bu yetkiler olduğunda 3 tanesini Tayyip Erdoğan, 4 tanesini Davutoğlu’nun
söylediği bir kurulun elinde bu yetkilerin işlendiği, saklandığı… Biraz da
kandırılmaya müsait bir iktidarsınız Allah için, bunu her seferinde
söylüyorsunuz.
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Başkanım, müsaadeniz olursa toparlayayım.
BAŞKAN
– Tamamlayın lütfen Sayın Özel, buyurun.
ÖZGÜR
ÖZEL (Devamla) – Tabii.
Kandırılmaya
da müsaitsiniz, “Kandırıldık.” diyorsunuz. Yani ben nelerde kandırıldığınızı,
bizim o gün ne dediğimizi, sizin bugün ne noktaya geldiğinizi bir gün uzun bir
zamanda anlatırım. Ee, tebessüm ederek “Ya, kızıyoruz mızıyoruz ama doğru da
söylüyor, haklı da söylüyor bu arkadaş da.” dersiniz. Ondan, bugün yine
kandırılma ihtimallerini de, o rezervleri de aklınızın bir yerinde tutarak bu
süreyi bir fırsata çevirin. Sayın bakanlara Bakanlar Kurulunda Sayın Bakanım
gündeme getirsin, sizlerin istişare toplantılarınızda grup başkan vekillerinin
Sayın Başbakanla yapacağı görüşmede hep bunları söylesinler. Oturalım… Bu 6’ncı
madde olmaz, bu 6’ncı madde olmadık ellerde, olmadık işler yapar, hepimizi
duman ederler. Böyle bir yapı olmaz. Öyle tek taraflı, “7’sini de ben…” RTÜK’ü
belirlerken nasıl bütün grupların önerdiği isimlerle seçiliyor, benzer, öyle
modern, çağdaş, çoğulcu, akılcı bir yöntem bulun getirin, biz de
destekleyeceğiz. Bugüne kadar gecikti ama bu gecikme en hayırlı gecikmedir. 
Hepinize
saygılar sunuyorum. Sağ olun, var olun. (CHP sıralarından alkışlar) 
BAŞKAN
– Teşekkür ederiz Sayın Özel.
Sayın
milletvekilleri, 1’inci madde üzerindeki konuşmalar tamamlanmıştır. 
Sayın
Grup Başkan Vekili Demirel’in söz talebi vardır, daha sonra soru-cevap işlemine
başlayacağım.
Buyurun
Sayın Demirel.
V.- AÇIKLAMALAR (Devam)
49.- Diyarbakır Milletvekili Çağlar Demirel’in, Adalet
Bakanı Bekir Bozdağ ile Çanakkale Milletvekili Bülent Turan’ın yaptıkları
açıklamalarındaki bazı ifadelerine ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Öncelikle
Bakanın burada kalması ve burada Bakanın açıklamalarına karşılık yapılan
tartışmalar ya da ithamları, muhalefetin de yapacağı eleştirileri dinlemesi
gerekiyordu. Burada Hükûmet adına bulunanlar kendi sözlerini söyleyip gitmekle
bu sorunu çözemezler. Şu anda iktidarın yanlış politikalarının sonucunu
muhalefetin üzerine yıkmayı hiç kimse kabul etmez. Bunun çok net olarak
bilinmesi gerekiyor. 
Yaşanan
süreci çok yakinen biliyoruz. Sayın Bakan burada ifade etti, ben de kendisine
şunu soracaktım: Dilşah Ak daha üç gün önce Nusaybin’de çocuğuyla birlikte
evine giderken -ne hendek vardı ne başka bir şey- panzerden açılan ateş sonucu
yaşamını yitirdi, çocuğu yaralandı. Sonra nasıl bir açıklama yapıldı? “Teknik
bir arıza” dendi. Yani bu sivil katliamların hepsi teknik arıza oluyor da… Tek
tek isimlerini verebiliriz. Bunları başka yere çekmek, başka ifadelerle
kullanmak, polisin, askerin ölümünü başkasına devretmekle bu sorun çözülmez. Bu
sorun -eğer polis, asker bu ülkede yaşamını yitiriyorsa- bu iktidarın yanlış
politikalarından kaynaklıdır. Bunun böyle bilinmesi, böyle anlaşılması
gerekiyor. Tabii ki eleştireceğiz, muhalefetiz, iktidarın yapması gerekenleri
söyleyeceğiz, ifade de edeceğiz.
İkincisi,
burada ifade ettiklerimizi, bunları Hükûmet çözmek zorundadır. Bugün Cizre’de
bahsettiğimiz vahşet bodrumu 5 il ve ilçelere dağıtılmış kömür gibi
cenazelerdir. Aileler her yere gidip cenazelerini aramaya çalışıyor. Bakan
burada olsaydı da sorsaydım. Ben çok net olarak söyleyeyim bugün, çok net
söyleyeyim: Adli Tıp Kurumundan çıkan sonuçlarda, aynı Adli Tıp Kurumundan
çıkan sonuçlarda bir parçasının Mardin’deki morgda olduğunu, aynı parçasının da
Antep’teki morgda olduğunu burada ifade edersek acaba buradaki bütün milletvekilleri
vicdani, hukuki, ahlaki olarak ne düşüneceklerdir?
İSMAİL
TAMER (Kayseri) – Senin vicdanın var mı?
ÇAĞLAR
DEMİREL (Diyarbakır) – Ben bunları çok net ifade ediyorum ve oradakilerin hepsi
sivil insanlardı. Yani “Bu insanlar katlediliyor.” dediğimizde Hükûmet niye
alınıyor? Bu insanlar katlediliyor, bu insanlar yaşamını yitiriyor. Bu sorunu
çözmesi gereken de iktidardır, muhalefetin üzerine atarak bunun içinden
sıyrılamazlar.
İSMAİL
AYDIN (Bursa) – Daha ne kadar dinleyeceğiz Sayın Başkan, yeter!
ÇAĞLAR
DEMİREL (Diyarbakır) – Onun için, Sayın Bakanın ifade ettiklerini ve burada
grup başkan vekilinin ifade ettiklerini onlara tekrar geri iade ediyorum. (AK
PARTİ sıralarından sıra kapaklarına vurmalar)
Teşekkür
ediyorum.
BAŞKAN
– Teşekkür ederiz Sayın Demirel.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Türkiye Cumhuriyeti Hükümeti ile Amerika Birleşik
Devletleri Hükümeti Arasında Genişletilmiş Bilgi Değişimi Yoluyla Uluslararası
Vergi Uyumunun Artırılması Anlaşması ve Eki Mutabakat Zaptının Onaylanmasının
Uygun Bulunduğuna Dair Kanun Tasarısı (1/310) ve Dışişleri Komisyonu Raporu (S.
Sayısı: 6) (Devam)
BAŞKAN
– Sayın milletvekilleri, şimdi soru-cevap işlemine başlayacağız.
Sisteme
giren sayın milletvekillerine söz vereceğim.
Sayın
Tanal, buyurun.
MAHMUT
TANAL (İstanbul) – Teşekkür ederim Sayın Başkan.
Sayın
Bakanım, geçen hafta Cumhurbaşkanı Amerika’ya şöyle bir kafa tuttu “Gerekiyorsa
ben İncirlik Üssü’nü de kapatırım.” dedi ve gecenin bu saatinde Amerika’yla
ilgili bir sözleşmenin kanunlaşması amacıyla Mecliste bunu görüşüyoruz. Bu,
Amerika’dan özür dileme anlamına mı geliyor? Amerika’ya bir taviz anlamına
gelmiyor mu? Cumhurbaşkanını mı itibarsızlaştırıyorsunuz? Bu kanunun bu saatte
gelmesinin amacı nedir? Yani Amerika’dan bir özür dileme amacını mı taşıyor? 
BAŞKAN
– Sayın Yedekci…
GÜLAY
YEDEKCİ (İstanbul) – Teşekkür ederim Sayın Başkan. 
Sayın
Bakanım, Sosyal Güvenlik Kurumunun, yetkisinde olmadığı hâlde, kişilerin sağlık
verilerini sizin de Bakan olduğunuz dönemde sattığıyla ilgili geçtiğimiz
günlerde bir mahkeme kararı ortaya çıktı. Bu dönemde de sorumluluk alan bir
Bakansınız, bugün de biz, kişisel verilerin korunmasıyla ilgili bir kanunu
görüşüyoruz. Bu konuda ne düşünüyorsunuz? 
Teşekkür
ederim. 
BAŞKAN
– Sayın Emir…
MURAT
EMİR (Ankara) - Sayın Başkan, maalesef alelacele bir kanun yapmaya çalışıyoruz
ve belki önümüzdeki süreçte yeteri kadar vakit bulamam diye bir konuyu Genel
Kurulun dikkatine sunmakta yarar görüyorum. 
İzlanda
Hükûmeti, 1999 yılında Amerikalı DECODE Genetics isimli firmayla kişisel
verilerinin ve genetik verilerinin kullanılmasına dönük bir anlaşma yaptı ve
İzlanda halkının bütün genetik verileri, sonrasında Amerikalı şirketlere
pazarlandı. Bütün İzlanda’da, Avrupa’da ve dünyada derin tartışmaların konusu
oldu. Özellikle kişisel verilerin paylaşımı, sınır dışına iletilmesi konusunda
duyarlılıkların geliştirilmesi gerekiyor. 
Düşünebiliyor
musunuz, bütün genetik yapımızın bir şekilde ilaç firmalarının…
(Mikrofon
otomatik cihaz tarafından kapatıldı) 
BAŞKAN
- Sayın Yalım…
ÖZKAN
YALIM (Uşak) – Teşekkür ederim Başkanım. 
Bakanım,
biraz önce Grup Başkanım Sayın Özel de bazı konulara çok iyi bir şekilde
değindi, yalnız şunu da atladı: Bundan önceki… Paralel yapının şu anda mevcutta
çok sayıda hastanesi var ve de bu 6’ncı maddedeki kişisel verilerin hastanede
çalışan kişiler tarafından görülebileceğini okuduk ve görebiliyoruz. Eğer bu
veriler bu kişilerin ellerine geçerse ne olacağını, değerli arkadaşlarım,
sizler görebiliyorsunuz, düşünebiliyorsunuz. Bu, birinci sorumdu. 
İkinci
sorum: Üreten bir Türkiye olmamız için Avrupa’daki çiftçinin olduğu gibi
mazotun çiftçiye vergisiz bir şekilde verilmesinin tekrar tekrar altını
çiziyorum.
Teşekkür
ederim.
BAŞKAN
– Sayın Tanal, bir daha girmişsiniz sisteme.
MAHMUT
TANAL (İstanbul) – Süre var.
BAŞKAN
– Süre var, tabii ki, sorabilirsiniz.
Buyurun.
MAHMUT
TANAL (İstanbul) – Teşekkür ederim Sayın Başkan.
Sayın
Bakanım, yerli tohumun satışı yasak, İsrail tohumunun satışı serbest. Türk
vatandaşımız yerli tohumu –satışını- ancak takas şenlikleri yöntemiyle
dağıtabilmekte ve kollayıp koruyabilmekte. İsrail’in tohumunun satışının
serbest bırakılıp yerli tohumun satışının yapılmasının yasaklanması millîlikle
nasıl bağdaşır, bunu bana izah edebilir misiniz?
BAŞKAN
– Sayın Emir…
MURAT
EMİR (Ankara) – Ben cümlemi tamamlamak için tekrar söz aldım.
Aynen
İzlanda örneğinde olduğu gibi, Estonya gibi küçük Avrupa ülkelerinde de bunlar
derin tartışma konusu oldu ve genetik yapımızın özellikle korunması çok önemli.
Komisyonda biz bunu dile getirdik arkadaşlar, Komisyonda yeteri kadar uzmanın
görüşünün alınmadığını ve bu gözle genetik verilerimizin korunmadığını üzülerek
tespit ettik. Bu konuda önümüzdeki dönemde ayrıntılı çalışmalar yapılması tüm
ülkemizin geleceği açısından büyük önem taşımaktadır.
Çok
teşekkür ediyorum.
BAŞKAN
- Kalan süre Sayın Bakana aittir.
Buyurunuz
Sayın Bakan.
GIDA,
TARIM VE HAYVANCILIK BAKANI FARUK ÇELİK (Şanlıurfa) – Teşekkür ediyorum Sayın
Başkanım.
Efendim,
Sayın Tanal, Sayın Cumhurbaşkanımızı en iyi tanıyan arkadaşlardan biridir, uzun
yıllardır Parlamentoda; devlet deneyimini, devlet adamlığını ve siyasi
kariyerini çok iyi biliyorsunuz. Amerika’ya, dünyaya ne söyleyeceğini en iyi
bilen siyasetçilerimizden birisidir. O söylemiyle, bugün görüşmekte olduğumuz
iki ülke arasındaki bir yasal düzenlemeyi karıştırmayacak kadar da deneyime
sahip olduğunuz inancı içerisindeyim. Onun için, bu soruyla Sayın
Cumhurbaşkanımızın değerlendirmelerini, bu yasayla o değerlendirmeleri aynı
kefeye koymayı ben doğru bulmadığımı ifade etmek istiyorum. 
İkinci
olarak, Sosyal Güvenlik Kurumu verileriyle ilgili olarak… Şimdi, Sosyal
Güvenlik Kurumu son derece önemli bir kurum, 78 milyonun bütün verilerini,
özellikle sağlıkla ilgili, ilaçla ilgili ve diğer benzer birçok verileri
bünyesinde barındırıyor, Medula Sistemi dediğimiz önemli bir sistem. Bu
sistemle ilgili buradaki verilerin, bilim çevrelerinde, üniversitelerde
araştırma yapılmasıyla ilgili… Örneğin hangi bölgede, hangi bölgelerde kişisel
anlamda değil geneli itibarıyla, çeşitli hastalıklarla ilgili ne gibi veriler
var elimizde, bu veriler çerçevesinde o yörelere has özelliklerin bu hastalığa
yansıması var mı yok mu, bunların üniversitede bilimsel bir araştırmaya tabi
tutulması açısından bu verilerin mutlak surette bilim çevrelerine aktarılması
gerekiyor, bir. 
Ayrıca,
kurumların bu verilere ihtiyacı var, Sosyal Güvenlik Kurumunun verilerine
ihtiyaç var. Örneğin Aile ve Sosyal Politikalar Bakanlığının çeşitli
konulardaki taleplerine cevap olması açısından bazı verilerin bakanlıklar
arasında ve kurumlar arasında da aktarılması zarureti var. 
Bunun
yanında, bizzat sektörün içerisinde olan… Diyelim ki bir ilaç sektörü, kendi
ilacının, ürettiği ilaçların nerede, ne kadar satıldığı, nerede bir pazar payı
bulduğu konusunda talepleri var ve bunların buna göre üretimini geliştirmeye
dönük çalışmaları var. Benzer, sayabileceğimiz birçok husus çerçevesinde bu
verilerin…
GÜLAY
YEDEKCİ (İstanbul) – Sayın Bakanım, çok özür dilerim…
GIDA,
TARIM VE HAYVANCILIK BAKANI FARUK ÇELİK (Şanlıurfa) – Müsaade ederseniz.
…mutlak
surette bu çerçevede verilmesi konusunda yasal bir altyapıya ihtiyaç var.
Kişisel verilerle ilgili bugün görüşmekte olduğumuz yasal bir düzenleme…
GÜLAY
YEDEKCİ (İstanbul) – Sayıştay raporunda üçüncü kişilere para karşılığı
verildiğini açıklamışlar.
GIDA,
TARIM VE HAYVANCILIK BAKANI FARUK ÇELİK (Şanlıurfa) – Efendim, cümlemi
tamamlayayım, müsaade edin, ben sizi dinledim.
Bu
kişisel verilerle ilgili kapsamlı bir temel yasa olmadığı için, Sosyal Güvenlik
Kurumu bünyesinde, bu ve benzer talepler doğrultusunda, verilerin ola ki kayıt
dışı bir şeklide elde edilmemesi adına, müstakil bir düzenleme değil Sosyal
Güvenlik Kurumu bünyesinde bir düzenleme için muhalefetle, sizlerle birlikte,
arkadaşlarınızla birlikte çok önemli çalışma yaptık fakat bunların, bu yasal
düzenlemelerin yargıdan döndüğü dönemler oldu. Tekrar düzenleme oldu, birlikte…
Tekrar ediyorum, bakınız, muhalefet partileriyle birlikte yaptığımız bir
çalışmadan bahsediyorum. Neticesinde bunlar bir neticeye ulaşmadığı için ve bu
veriler de son derece önemli olduğu için, Hükûmet olarak bugün, kişisel
verilerin korunmasıyla ilgili kapsamlı bir yasal düzenlemeyi huzurlarınıza
getirmiş bulunuyoruz. Bu yasa son derece önemli, bunun bir an önce yasalaşması
gerekiyor ve buna bağlı olarak da kurumların kendi iç düzenlemelerini yaparak
bu sıkıntıyı atlatmamız gerekiyor. Onun için, yaşadığımız süreç zorlu,
sıkıntılı bir süreçti. Çok şükür ki AK PARTİ iktidarı böyle önemli bir
düzenlemeyi yüce Meclisin huzurlarına getirmiş bulunuyor.
Çiftçiye
mazotun verilmesiyle ilgili… Seçimden yeni çıktık. Bunlar çokça tartışıldı ama
şunu ifade edeyim: İktidarlarımız döneminde gerek tarım gerek hayvancılık
açısından son derece önemli desteklerin sağlandığını hepiniz biliyorsunuz. Bugün
rakam itibarıyla 11,6 milyara gelmiş olan bir tarıma destek politikası şu anda
uygulanıyor. Bunların önümüzdeki dönem içerisinde ne şekilde uygulanacağıyla
ilgili de çalışmalarımızı şu anda sürdürüyoruz. Ayrıca, bildiğiniz gibi, yine
yüce Meclisten geçti; yem KDV’sinin yüzde 8’den sıfırlanması, ayrıca gübre
KDV’sinin de yüzde 18 olan oranının sıfırlanması konusundaki düzenlemeleri de
Meclisten geçirdik. Çiftçi, tarım kesimi son derece önemli, hayvancılıkla
iştigal eden vatandaşlarımızın bu ilgi alanları ve çalışma alanları, üretim
alanları son derece önemli. Hükûmetimiz de bu önemli, her gün sabahtan akşama
ve yirmi dört saatimizi kapsayan, tarım ve hayvancılıkla ilgili, gıdayla ilgili
hususların ehemmiyetini müdrik bir şekilde bu destekleme politikalarını her yıl
düzenli artırarak devam ediyor. Bu yıl da ifade ettiğimiz gibi 11,6 milyara
ulaşmış olan bir destek politikamız var. Tohumda da aynı şekilde, yerli
üretimimiz artarak devam ediyor, 1 milyon tona ulaşmış bulunuyor. İnşallah,
önümüzdeki dönem içerisinde TİGEM bünyesinde ağırlıklı olarak tohum üretimimizi
artırarak, Türkiye’nin şu anda elde ettiği başarıyı katlayarak dünyada tohum
üretiminde sözü edilen bir ülke noktasına gelmek konusundaki çalışmalarımızı,
gayretlerimizi artırarak devam edeceğiz.
Tabii
ki yüce Mecliste bulunan çok değerli milletvekili arkadaşlarımız milletimize
hizmet etmek için seçiliyorlar. Milletimizin sorunlarını daha minimize noktaya
taşımak için buraya geliyoruz ve gayret ediyoruz. Tabii, bu başarıları
geliştirdiğimizde, artırdığımızda bunda hepimizin payı olacak. Bu konudaki
desteklerinizi de önümüzdeki dönem içerisinde beklediğimizi ifade ediyorum.
Sayın
Başkan, çok teşekkür ediyorum.
MAHMUT
TANAL (İstanbul) – İsrail tohumu vardı Sayın Bakan. Yerli tohumun satışı…
ÖZGÜR
ÖZEL (Manisa) – Sayın Başkan, sadece tutanağa girmesi için bir şey söyleyeyim.
BAŞKAN
– Buyurun Sayın Özel.
ÖZGÜR
ÖZEL (Manisa) – Sayın Bakan usta bir siyasetçidir, tutanağa hamle yapmasını da
ustalıkla bilir. Vatandaşımızın sorunlarını daha da minimize etmek derken,
vatandaşın küçük sorunları var, bunu daha da ufaltan bir iktidardan bahsediyor.
Biz vatandaşımızın büyük sorunlarını maksimize eden bir iktidarla karşı karşıya
olduğumuzu düşünüyoruz.
Arz
ederim efendim.
BAŞKAN
– Teşekkür ederim Sayın Özel.
Buyurun
Sayın Bakan.
GIDA,
TARIM VE HAYVANCILIK BAKANI FARUK ÇELİK (Şanlıurfa) – Sayın Başkan, sorunların
olmadığı bir hayat olmayacağını ifade için… Sorunlar olacak, hayat devam
ettikçe sorunlar olacak. Mühim olan, bu sorunları çözecek iradenin olmasıdır.
Bu irade var anlamında bunu söylüyorum. Bu irade olduğu için zaten Türkiye az
önce bahsettiğimiz, her alandaki verileri katbekat katlamış durumdadır.
Teşekkür
ederim Sayın Başkan.
MAHMUT
TANAL (İstanbul) – Sayın Bakan, İsrail tohumu ne olacak?
BAŞKAN
– Değerli arkadaşlar, 2’nci madde üzerinde, isterseniz sorularınızı tekrar
sorabilirsiniz.
ÖZKAN
YALIM (Uşak) – Başkanım, yalnız, biraz önceki soruyla ilgili, Bakanın cevabıyla
ilgili bir şey…
BAŞKAN
– Sayın Yalım, Sayın Bakan burada. 1’inci maddeyi oylayalım; 2’nci maddede,
soru-cevap işleminde tekrar sorarsınız sorularınızı.
ÖZKAN
YALIM (Uşak) - Peki.
BAŞKAN
- Sayın milletvekilleri, 1’inci madde üzerindeki görüşmeler tamamlanmıştır.
Maddeyi
oylarınıza sunuyorum: Kabul edenler… Kabul etmeyenler… 1’inci madde kabul edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer.
BAŞKAN
- 2’nci madde üzerinde söz talebi yok.
Şimdi,
soru-cevap işlemini başlatıyorum.
Sayın
Yıldırım…
BEHÇET
YILDIRIM (Adıyaman) - Evet, gecenin bu saatinde herkesi sağduyuya davet
ediyorum.
Sayın
Bakanım, bu “tanınma”dır, yani, kişisel verilerin Türkçesi “tanınma”dır. Şu
anda tanınmayan cenazeler var; çocuklarının cesedini teşhis etmek için il il
gezen aileler var.
HASAN
BASRİ KURT (Samsun) - O çukurların etrafında o bombaları… 
BEHÇET
YILDIRIM (Adıyaman) - DNA testleri var. (AK PARTİ sıralarından gürültüler) 
Bu
konuda, Cizre’de bu vahşet yaşanmışken, ikinci bir vahşet Sur’da olmasın diye
bütün çabalarımız; bütün dileğimiz, Sur’da böyle bir vahşet yaşanmasın. 
Az
önce Sayın Milletvekilimiz Osman Baydemir çok güzel bir üslupla söyledi ama,
gerçekten, hakaretlere, saldırıya uğradı. 
HASAN
BASRİ KURT (Samsun) - Tuzak bombalardan söz et!
BEHÇET
YILDIRIM (Adıyaman) - Ailelerin, bu konuda, bizden isteği çocuklarımızın ölmemesidir;
gençlerimizin, sivillerin ölmemesidir. 
KEMALETTİN
YILMAZTEKİN (Şanlıurfa) - Öldürmeyin o zaman!
BEHÇET
YILDIRIM (Adıyaman) - Bu konuda… 
(Mikrofon
otomatik cihaz tarafından kapatıldı) 
BEHÇET
YILDIRIM (Adıyaman) - Bu konuda sizin görüşlerinizi ve… DNA testi… Aileler
çocuklarını tanıyamıyor ancak…
KEMALETTİN
YILMAZTEKİN (Şanlıurfa) - Öldürmeyin, öldürmeyin!
BEHÇET
YILDIRIM (Adıyaman) - …DNA testiyle tanınabilecek durumda, yakılmış cesetler
vardır.
HASAN
BASRİ KURT (Samsun) - O tuzak bombalardan söz edin, tuzak bombalardan!
BAŞKAN
- Teşekkür ederiz Sayın Yıldırım.
Sayın
Tanal, buyurun.
MAHMUT
TANAL (İstanbul) - Teşekkür ediyorum Sayın Başkan.
Sayın
Bakanım, bu İsrail tohumunun satışı serbest, vatandaşımızın yerli tohum satışı
yasak. Ancak takas tohum şenlikleri vasıtasıyla vatandaşın yerli tohumunun
satışı devam etmekte. Bununla ilgili kanun teklifi de verdik. Bu yasak hâlen
devam edecek mi? Bu “millîlik” ilkesiyle bağdaşıyor mu? Bu konuda vatandaşımız
sizden, hakikaten, bilgi bekliyor.
Bir
başka sorun: Çiftçiyi destekleme ve teşvik primleriyle ilgili elektrik borcu
olanların bu primden yararlanmaması için Bakanlar Kurulu kararı var. Benim
desteğimle biz bu kararınızı iptal ettirdik ama hâlen vatandaşımız bu konuda
mağdur. Bakanlar Kurulunun bu kararı mahkeme kararına rağmen neden uygulanıyor,
vatandaşımız neden mağdur? Bu konuda da bilgi verirseniz sevinirim. 
Teşekkür
ederim. 
BAŞKAN
– Sayın Yalım…
ÖZKAN
YALIM (Uşak) – Biraz önce eksik kaldı. Şimdi, özellikle doğu illerinden
çiftçilerimiz beni arayıp da ulaştıklarında, dün kürsüden yaptığım konuşmada da
şunu belirttim, çünkü gelen istekler şu şekilde: Tarım krediden çektikleri
borçları ödeyemiyorlar. Neden ürünlere soğuk vurgunu vesaire, doğal afetlerden
dolayı, bu gibi olaylardan dolayı… Hatta aldıkları primleri, destekleri bile
bankada direkt haciz oluyor. Bundan dolayı da hassasiyetimizi belirtip bu
konuda bir çalışma yapmanızı rica ediyorum. 
(Mikrofon
otomatik cihaz tarafından kapatıldı) 
ÖZKAN
YALIM (Uşak) – Bir dakika daha rica edeceğim. 
BAŞKAN
– Sayın Yalım, 3’üncü madde üzerinde tekrarlarsınız olmazsa. 
ÖZKAN
YALIM (Uşak) – Ama kesiliyor Başkanım. 
BAŞKAN
– Siz devam edin, buyurun, Sayın Bakan dinliyor sizi. 
ÖZKAN
YALIM (Uşak) – Lütfen bunu da söyleyeyim, Bakanın da, herkesin de kabul edeceği
bir örnek. 
BAŞKAN
– Peki, açalım sistemi arkadaşlar.
Buyurun.

ÖZKAN
YALIM (Uşak) – Sayın Bakan, Avrupa’da Belçika’da, Hollanda’da, Fransa’da,
İtalya’da, bakın, üreten çiftçi… Bugün çiftçi ürettiği zaman herkes rahat eder.
Türkiye’de Trakya bölgesi kadar bölge ekilip biçilmiyor çünkü çiftçinin
maliyeti çok yüksek, akaryakıt çok yüksek. Gelin, hem yabancı bandıralı hem
Türk bandıralı özel yatlara mazotu vergili verelim; 1,5’tan değil, 3,5’tan
verelim; buradan gelen kaynakla çiftçimize mazotu vergisiz verelim Bakanım.
(CHP sıralarından “Bravo” sesleri, alkışlar) 
BAŞKAN
– Sayın Yedekci…
GÜLAY
YEDEKCİ (İstanbul) – Sayın Bakan az önce açıklama yaptı ama Ankara 11. Asliye
Hukuk Mahkemesinden en son bir dava kararı var ve DataMed isimli firmaya…
Sayıştay raporunda da üçüncü şahıslara SGK bilgilerinin ücret karşılığı
verildiği açıklanıyor. Şimdi, burada çok ciddi bir sorun var. Sadece SGK
verilerinin bile denetlenemediği, zapturapt altına alınamadığı bir yönetim
anlayışından bahsediyoruz. Yani, insanların her tür verisini burada bir araya
getireceksiniz; sonra üçüncü, beşinci, sekizinci şahıslara belki de satılacak.
Bunun önüne nasıl geçeceksiniz? Bugün hâlâ SGK’yla ilgili bu handikap devam
ederken bunun garantisini nasıl vereceksiniz? Az önceki konuşmanızdaki iyi niyete
istinaden içtenlikle soruyorum: Amacımız bağcıyı dövmek değil, üzüm yemek. Hep
birlikte doğru olanı yapmaya gerçekten gayret etmek istiyorsak burada kişisel
verilerin toplanmasıyla ilgili doğru olanı yapalım.
Teşekkür
ederim.
BAŞKAN
– Sayın Öz…
BÜLENT
ÖZ (Çanakkale) – Sayın Bakanım, Çanakkale’de şu anda çalışır durumda 4 termik
santrali var fakat başvurular da var devamında, ÇED sürecinde olanlar, ön
lisans başvurusu yapanlar ve toplam proje 19 tane termik santrali. Çan’da,
Yenice’de, Biga’da, Lapseki’de, Gelibolu’da, Ezine’de olmak üzere toplam 19
termik santrali. 
2015
yılında, 9 Ocak 2015’te dönemin Tarım Bakanı Mehdi Eker şunu demiştir ve altına
imza atmıştır: “Sulu mutlak tarım arazisi özelliği gösteren söz konusu bölgede
-yani Biga Ovası’nı kastediyor- Biga Ovası’nda termik santral yapılması söz
konusu değildir.” Bir yıl sonra ne değişti de bu bölge, özellikle Biga Ovası’na
toplam 9 tane, diğer ilçelerle birlikte 19 tane termik santrali -dediğim gibi
bir yıl içerisinde de ne değişti de- bu projeler, başvurular devam etmektedir.
Teşekkür
ederim.
BAŞKAN
– Sayın Bakan, buyurun.
BAKİ
ŞİMŞEK (Mersin) – Sayın Başkan, bizim de söz talebimiz vardı.
BAŞKAN
– Süre bitti. 3’üncü madde üzerinde sorarsınız sorunuzu Sayın Vekilim.
GIDA,
TARIM VE HAYVANCILIK BAKANI FARUK ÇELİK (Şanlıurfa) – Evet, teşekkür ederim.
Şimdi,
çiftçiye desteklerden elektrik borçlarının kesilmesi idarenin bir talebi değil
yani yönetimin bir talebi üzerine değil, çiftçilerle yapılan anlaşma, sulama
birlikleriyle yapılan bir anlaşma neticesinde bir uygulamadır. Onun için, bir
yanlış anlaşılmaya mahal vermemesi açısından söylüyorum. Sanki Hükûmet
çiftçilerden elektrik parasını kesmek için tek taraflı bir irade kullanıyormuş
gibi bir durum söz konusu değil. Çiftçilerle birlikte yaptığımız bir anlaşmanın
neticesidir. 
“Tarım
kredi borçlarını ödeyemiyorlar.” diye ifade edildi. Biz bölge toplantıları
gerçekleştiriyoruz, bu hafta da Karadeniz Bölgesi’ndeyiz. Bölgede bu anlamda
gerek kredi borçları veya sektör bazında yaşanan sıkıntıları bire bir bizzat
çiftçilerimizden dinliyoruz ve bunlarla ilgili bir çözüm arayışını yine
kendileriyle, ilgililerle değerlendiriyoruz. Ama sizlerin de milletvekili
olarak bölgenizde ve ilinizde yaşanan sorunları buraya taşımanızı saygıyla
karşılıyoruz. Ama şunu bilmenizi istiyoruz ki hiçbir soruna, çiftçilerimizin,
üreticilerimizin sorunlarına duyarsız kalan bir Hükûmet veya bir yaklaşım
içerisinde hiçbir zaman olmadık, bugün de daha hassas bir şekilde bu sorunları
birlikte değerlendiriyoruz. Varsa bir yapılanma ihtiyacı, geçmişte de yaptık,
bugün de, gelecekte de yapabiliriz ama böyle bir ihtiyaç söz konusu değilse,
istismar boyutu da söz konusuysa konuyu da o çerçevede ele aldığımızı belirtmek
istiyorum.
Şimdi,
üretim girdilerinin aşağı çekilmesi tarımda da son derece önemli. Yani bu
konuda keşke bir sihirli değnek olsa da maliyeti çok çok düşük bir ortamda
gerek tarım ürünlerinin girdilerini gerekse hayvansal ürünleri ve bizzat hayvan
girişleriyle ilgili ücretleri çok düşük bir noktaya taşıyabilseniz. Ama bunlar
ister istemez bir süreç gerektiriyor ve biz de üretim girdilerini… Az önce
bahsettiğim KDV’lerin ortadan kaldırılması aslında üretim girdilerini düşürmeye
dönük bir uygulamadır. Benzer uygulamaları kimi desteklerle yerine getirirken
kimi de üretim girdilerini düşürerek yerine getirme gayreti ve çabası
içerisindeyiz. 
Tabii,
tarım arazilerinin nasıl kullanılacağıyla ilgili yüce Meclis son derece önemli
düzenlemeler yaptı geçtiğimiz dönem içerisinde. Tarım arazilerinin miras hukuku
açısından miras yoluyla bölünmemesi ve tarım arazilerinin korunmasıyla ilgili
son derece önemli yasal düzenlemeler yaptı. Artık geçmişle aramıza bu konuda
ciddi bir hat çizildiğini bilmemiz gerekiyor. Yani, tarım arazilerinin
korunmasıyla ilgili yasal bir güvenceye tarım arazileri kavuşmuş bulunuyor. Şu
an itibarıyla 23,9 milyon hektar tarıma elverişli arazimiz var, bunun 19 milyon
800 bin hektarını şu anda kullanıyoruz. Bu ve diğer alandaki tarımla ilgili
bütün veriler, Türkiye'nin bir tarım ülkesi olma konusunda önemli verilerdir.
Bunların en rasyonel şekilde kullanılması konusunda çalışmalarımızı
sürdürüyoruz. Ama, diğer taraftan, enerji ihtiyacını, öyle tahmin ediyorum ki
bütün milletvekilleri… Bu dönemde yaşanan, doğumuzda yaşanan, Rusya’yla yaşanan
sorunlardan dolayı enerji potansiyelimizin, enerji kaynaklarımızın kullanılması
konusundaki hassasiyetimizi de göz ardı edemeyiz. Yani, “Enerji üretim
noktasındaki potansiyelimiz enerjiye dönüşmesin.” gibi bir yaklaşım da doğru
değil. Bunları bir denge içerisinde götürmek gerekiyor, Hükûmetimiz de bu
hassasiyet çerçevesinde gerçekleştiriyor. 
SGK verileri,
bakınız, arkadaşlar, az önce ifade ettim, Parlamentoda olmadığınız için…
ÖZKAN YALIM
(Uşak) – Ama, cevap vermediniz ki! Sayın Bakan, sonuç itibarıyla özel yatlara
mazotu vergili verelim, buradan gelen kaynakla çiftçimize mazotu vergisiz
verelim!
GIDA, TARIM VE
HAYVANCILIK BAKANI FARUK ÇELİK (Şanlıurfa) – Yani, şimdi siz…
ÖZKAN YALIM
(Uşak) – Yani, Türkiye Cumhuriyeti kasasına dokunmadan vereceğiz!
GIDA, TARIM VE
HAYVANCILIK BAKANI FARUK ÇELİK (Şanlıurfa) – Müsaade eder misiniz. 
Siz iktidara
gelirseniz kendi tarım politikalarınızı uygulayın, gelebilirseniz.
ÖZKAN YALIM
(Uşak) – Ama, neden? Uygun değil mi? Uygun.
GIDA, TARIM VE
HAYVANCILIK BAKANI FARUK ÇELİK (Şanlıurfa) – Müsaade eder misiniz.
Biz
iktidardayız, tarım politikalarımızda destekleri ve tarıma ve hayvancılığa
nasıl sahip çıkacağımızı biz belirliyoruz. Öyle değil mi?
ÖZKAN YALIM
(Uşak) – Ama, çiftçiye niye daha çok verilmiyor?
GIDA, TARIM VE
HAYVANCILIK BAKANI FARUK ÇELİK (Şanlıurfa) – E, çiftçilerle görüşerek
belirliyoruz, ezbere belirlemiyoruz ki. O vatandaşla belirliyoruz, o vatandaş
da dört yılın sonunda geliyor, diyor ki: “Doğru yaptınız. Helalinden oy verdim,
vermeye devam edeceğim.” Daha ne istiyorsunuz? (AK PARTİ sıralarından alkışlar)

ÖZKAN YALIM
(Uşak) – Hollanda’nın, Fransa’nın, Lüksemburg’un, Belçika’nın tarım bakanı
yanlış mı yapıyor Sayın Bakan?
GIDA, TARIM VE
HAYVANCILIK BAKANI FARUK ÇELİK (Şanlıurfa) – Bir yanlışlık yok bu konuda.
Diğer bir konu,
SGK’ya ücret karşılığı… Bakınız, dedim ki -geçmişte bulunmadığı için
arkadaşımız- bununla ilgili yasal düzenleme yaptık. Yapılan bir yasal düzenleme
ve daha sonra yargı sonuçları neticesindeki o ara dönemde bir ilaç firmasıyla
ilgili bilgiler, kendisine verilen bilgiler, kendi bilgilerinin kendisine
verilmesiyle ilgili bir süreci arkadaşımız…
(Mikrofon
otomatik cihaz tarafından kapatıldı) 
BAŞKAN
– Sayın Bakan, süre bitti. 
MAHMUT
TANAL (İstanbul) – Bu İsrail tohumu ne olacak Sayın Bakanım 3 seferdir
soruyorum?
BAŞKAN
– Açalım mı tamamlamanız için Sayın Bakan... 
GIDA
TARIM VE HAYVANCILIK BAKANI FARUK ÇELİK (Şanlıurfa) – Neyse 3’üncü bölüm varmış
efendim, orada değerlendiririz. 
Teşekkür
ederim Sayın Başkanım. 
LEVENT
GÖK (Ankara) – Sayın Bakan, Mahmut Bey’in İsrail tohumu hakkındaki sorusuna
cevap vermiyorsunuz. Efendim, 2 seferdir oluyor, lütfen...
MAHMUT
TANAL (İstanbul) – Söz istiyorum.
BAŞKAN
– Sayın milletvekilleri, 3’üncü maddede soracağınız soruları tekrar
sorabilirsiniz. 
MAHMUT
TANAL (İstanbul) – Efendim, 1’inci maddede sordum, 2’nci maddede sordum.
BAŞKAN
– Evet.
MAHMUT
TANAL (İstanbul) – Sayın Bakanım -ısrarla efendim- niçin bizim yerli
tohumumuzun satışı yasak, İsrail tohumunun satışı serbest? Bu konuda, lütfen,
açıklama bekliyor vatandaşımız.
EJDER
AÇIKKAPI (Elâzığ) – Yazılı cevap, yazılı.
MAHMUT
TANAL (İstanbul) – Yani burada ben halkın adına soruyorum Sayın Bakan ama Sayın
Bakan ısrarla bu konuda cevap vermek istemiyor. Şu denilebilir: Yani ben şu
anda bunu bilemiyorum, ilgili yerlerle konuşacağım. 
LEVENT
GÖK (Ankara) – Yazılı olarak da verebilirsiniz ayrıca. 
MAHMUT
TANAL (İstanbul) – Yazılı olarak cevap vereceğim denilebilir. Yani ben burada
polemik yaratacak bir soru sormadım ki, açık ve net sordum Sayın Başkanım. 
BAŞKAN
– Sayın Bakan, 3’üncü maddede cevaplayacağını söylüyor, ifade ediyor sayın
milletvekilleri.
2’nci
madde üzerindeki görüşmeler tamamlanmıştır. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
3’nücü
maddeyi okutuyorum: 
MADDE 3- (1) Bu Kanun hükümlerini Bakanlar
Kurulu yürütür. 
ÖZGÜR
ÖZEL (Manisa) – Sayın Başkan...
BAŞKAN
– Buyurun Sayın Özel. 
V.- AÇIKLAMALAR (Devam)
50.- Manisa Milletvekili Özgür Özel’in, Gıda, Tarım ve
Hayvancılık Bakanı Faruk Çelik’in 6 sıra sayılı Kanun Tasarısı’nın 2’nci
maddesi üzerinde yapılan soru-cevap işlemi sırasındaki bazı ifadelerine ilişkin
açıklaması
ÖZGÜR
ÖZEL (Manisa) – Teşekkür ederim Sayın Başkan.
Soru-cevap
kısmında değil ama Sayın Bakanın ifade ettiği husus ve bahsedilen dava bana
açılmış bir davadır. Mesele de şudur, aslında Mecliste ben ilerleyen saatlerde
bunu bir gün anlatmıştım, süre de imkân veriyordu. Şimdi, Sayın Bakanın
döneminde dediği düzenlemeler yapıldı. Biz orada yapılan yanlış işleri de
söyledik, en iyi katkıları da sağlamak istedik ama en sonunda şöyle bir şey
oldu: Bir şirket ilaç ve tıbbi cihaz kurumuna bir doktor diplomalı bir ajan
sokmak suretiyle bu kişisel verileri çaldı. Ben de bunu Plan ve Bütçe
Komisyonunda anlattım. O şirket bana dava açtı 70 bin liralık. Dava sürerken
Sayıştay denetçileri iddialarımı… Daha doğrusu, ben Sayıştaya “Bu konuda bir
çalışmanız var mı?” diye sordum, sorumu ihbar kabul edip denetim başlattılar.
Denetim raporunda iddia ettiklerimin çok daha üzerinde çok ciddi bir hırsızlık
ve ajanlık olayı olduğu ortaya çıktı. Dava reddedildi, 70 bin lira bende kaldı,
kaybetmedim ama o gün -Sayın Bakanın Bakanlığına bağlı değil- Sağlık
Bakanlığına bağlı olan ama Sayın Bakanın ve Sağlık Bakanının “Merak etmeyin,
çok güvende bilgileriniz.” dediği bilgileri bir ajan bir özel şirkete yolladı;
o özel şirket Türkiye’deki bütün hastaların verilerini ele geçirdi, SMS’le
onlara ve eczanelerine de yüzdelik para teklif etti. Bu davayı da ben kazandım.

Sayın
Bakanın da bilgilerine arz ederim. 
Sağ
olun. 
BAŞKAN
– Teşekkür ederiz Sayın Özel.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Türkiye Cumhuriyeti Hükümeti ile Amerika Birleşik
Devletleri Hükümeti Arasında Genişletilmiş Bilgi Değişimi Yoluyla Uluslararası
Vergi Uyumunun Artırılması Anlaşması ve Eki Mutabakat Zaptının Onaylanmasının
Uygun Bulunduğuna Dair Kanun Tasarısı (1/310) ve Dışişleri Komisyonu Raporu (S.
Sayısı: 6) (Devam)
BAŞKAN
- Sayın milletvekilleri, 3’üncü madde üzerinde söz talebi yoktur. 
Soru-cevap
işlemine geçeceğim. 
Sayın
Şimşek, buyurun. 
BAKİ
ŞİMŞEK (Mersin) – Sayın Başkanım, tabii, çiftçilerin öncelikle beklediği ucuz
mazot. Gemicilere veriyoruz, yük taşıyıcılarına veriyoruz ama maalesef
çiftçilere ucuz mazot veremiyoruz. 
Bir
de özellikle Büyükşehir Yasası’ndan sonra tarımsal sulama birliklerinin birçoğu
kapatıldı ve bunların trafolarını Enerjisa devralmıyor, karşıda muhatap yok.
Trafo devirleriyle ilgili çiftçilerimizin ve köylülerimizin birçoğunun büyük
sorunları var. 
Bir
de tarımsal desteği genelde dönüm başı veriyoruz. Dönüm başı yerine üretene
destek vermemiz lazım, ton başı olarak bunun değiştirilmesi gerekiyor. 
Bir
de özellikle süt fiyatlarında ciddi düşüşler var. Bu konuda bir önlem almayı
düşünüyor musunuz?
Teşekkür
ediyorum. 
BAŞKAN
– Sayın Demir…
NURETTİN
DEMİR (Muğla) – Teşekkür ederim Sayın Başkan.
Sayın
Bakan, iki konuda soru sormak istiyorum. Örtülü tarımda özellikle bölgemizde
domatesçiler çok zor durumdalar, ihracat maalesef durmuş durumda. Antalya yüzde
51’ini, özellikle Muğla ve Fethiye yüzde 39’unu üretiyor. Bunlar ihraç
edememesi sonucunda iflas etme noktasına geldi. Bakanlık olarak bir destek
vermeyi düşünüyor musunuz ya da bir planlamanız var mı?
İkinci
sorum: Plan Bütçede sorduğumuz soruların cevaplarını gönderecek misiniz?
Teşekkür
ederim.
BAŞKAN
– Sayın Çaturoğlu…
FARUK
ÇATUROĞLU (Zonguldak) – Sayın Bakanım, sabah akşam bu Mecliste terör
konuşmaktan iş yapamaz hâle geldik. Evet, ülkemizin bir bölümünde terör var,
çözümü de silahların gömülmesi, üzerinin de kapatılması, betonlanması.
Milletimiz bizi yöresine ve ülkesine faydalı işler yapsın diye bu Meclise
gönderdi. Zonguldak Karadeniz Ereğli ilçesinde üretilen bir Osmanlı çileğimiz
var. Özel bir aromaya sahip bu çileğin talebi var, üretimi yetersiz. Bununla
ilgili özel bir projemiz var. Bakanlık olarak şahsınızdan buna destek
bekliyoruz. 
Saygılar
sunuyorum.
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
Değerli
Bakanım, tabii, gecenin saat bir buçuğu, hakikaten bu İsrail tohumu çok önemli.
Ben yani bu saatte bizimle çalışan tüm memur arkadaşlara, tüm basın
mensuplarına, tüm milletvekillerine saygı ve hürmetlerimi sunuyorum. Ben bu
İsrail tohumu peşine düşeceğim, siz isterseniz tekrar yine cevap vermemekte
direnebilirsiniz, bu sizin en doğal hakkınız ama benim de doğal hakkım. Bu
açıdan, sizden istirham ediyorum. Neden İsrail tohumunun satışı serbest, yerli
tohumun satışı yasak? Ben gayet rahat İstanbul’da Şile ilçemizde bulunan tohum
takas şenliklerine gidiyorum. Vatandaşımız ancak bu takaslarla tohumlarını
değiştirebiliyor ve bu millî tohumu koruyabiliyor. Bu millîlik politikasıyla
bağdaşır mı? İsrail’e biz tohumlarımızı göndersek aynı uygulamayı İsrail yapar
mı?
Teşekkür
ediyorum. 
BAŞKAN
– Sayın Gaydalı…
MAHMUT
CELADET GAYDALI (Bitlis) – Teşekkür ediyorum Sayın Başkanım.
Sayın
Bakanım, uygulanan yanlış politikalar neticesi Irak, Suriye, Rusya ihracat
kapıları kapandığından Bitlis Ahlat’ta patates üreticilerinin ürettikleri
patates ellerinde kaldı. Üretici çok zor durumda. Bunun için bir planınız, bir
programınız var mı?
BAŞKAN
– Sayın Yedekci…
GÜLAY
YEDEKCİ (İstanbul) – Sayın Başkan, az önce sayın grup başkan vekilimiz davanın
kendisine ait olduğunu söyledi. O konuyla ilgili herhâlde bir açıklama
yaparsınız. 
Ben
çiftçilerin ve hayvancılıkla uğraşanların durumunun çok kötü olduğunu…
Hayvancılıkla uğraşan bir kişi için ineğini kesime vermek en kötü şeydir, şu
anda, hayvancılıkla uğraşan insanlarımız ineklerini kesime veriyorlar. 
Ayrıca,
bir Tarım Bakanı olarak, verimli araziler inşaata, imara açılıyor, bu konuyla
ilgili ne yapıyorsunuz, ne yapmayı düşünüyorsunuz?
Ayrıca,
hayvancılıkla uğraşan insanlarımızda şöyle bir sorun var: Hayvanlarına
veteriner bulamıyorlar, üniversitelerin ilgili yerlerine gittiklerinde çok
masraflı, işte, “Eldiven al, iğne al, şu ilacı al.” ve kaçıncı kata çıkacaksa o
kata o ineği, danayı, neyse kendisi çıkarmak zorunda, onun için çok ciddi
sıkıntılar yaşıyor hayvancılıkla uğraşan insanlarımız. Bununla ilgili bir
çalışma düşünüyor musunuz Sayın Bakan?
BAŞKAN
– Sayın Öz…
BÜLENT
ÖZ (Çanakkale) – Sayın Bakan, az önce de sormuştum, Çanakkale’de toplamda 19
termik santral projesi var. 9 Ocak 2015 tarihinde dönemin Tarım Bakanı Mehdi
Eker bu bölgeyi kastederek, Biga Ovası’nı, “Termik santral yapılması söz konusu
değildir.” demiştir, az önce cevap alamamıştım. Aradan bir yıl geçmesine rağmen
bu projeler, başvurular neden devam etmektedir? Bu projelere dur diyecek miyiz?

Bir
de 25 Aralık 2015’te 800 milyon liranın çiftçilerin hesaplarına yatırılmaya
başlandığını söylemiştiniz kendiniz Sayın Bakan. Köyleri geziyoruz,
çiftçilerimiz hâlâ hububat desteklerinin yatırılmadığını söylemekteler. Acaba
desteklemeler yatırılmış mıdır? Yatırılmamışsa ne zaman yatırılacaktır Sayın
Bakan?
BAŞKAN
– Sayın Bakan, kalan süre size aittir.
Buyurunuz.
GIDA,
TARIM VE HAYVANCILIK BAKANI FARUK ÇELİK (Şanlıurfa) – Teşekkür ediyorum.
LEVENT
GÖK (Ankara) – Şu İsrail tohumundan başlayın da rahatlayalım Sayın Bakan, ondan
başlayın da bir rahatlayalım.
GIDA,
TARIM VE HAYVANCILIK BAKANI FARUK ÇELİK (Şanlıurfa) – İsrail tohumu… Şimdi,
millî tohumla ilgili az önce rakam verdim, tohumu üretiyoruz diyorum ve çok
önemli bir noktaya geldik diyorum, dünyada sayılı tohum üreten ülke olma
noktasına doğru gittiğimizi söylüyorum, tohum üretmekle kalmıyoruz, ihraç
ediyoruz diyorum.
MAHMUT
TANAL (İstanbul) – Peki, yarın size o kanunu vereceğim, çok iyi.
GIDA,
TARIM VE HAYVANCILIK BAKANI FARUK ÇELİK (Şanlıurfa) – Yani Parlamentoda bu
kadar bir başka devletin hayranlığını yapmanın bir anlamı yok, Türkiye kendi
millî tohumunu üretiyor, satıyor ve devam edecek. (AK PARTİ sıralarından
“Bravo” sesleri, alkışlar) Dünle mukayese edilmeyecek bir noktadayız yani onu
ifade edeyim size. Rakam verdik, bunu anlamak gerekiyor.
Ürün
ve alan desteği: Ürün ve temel destek dediğimiz alan desteği, özellikle mazotla
ilgili yaptığımız destek var ama ağırlıklı şu anda uygulamamız ürün desteği
çerçevesinde cereyan ediyor. Orada bir yanlış bilgi var. 
Süt
fiyatlarıyla ilgili: Süreç itibarıyla laktasyon dönemi olduğu için süt
üretimimiz şu anda fazla. 18,6 milyon tona ulaşmış bulunuyor süt üretimimiz.
Dolayısıyla, bu sütün süt tozuna dönüşmesiyle ilgili çok ciddi bir destek
verdik; bunu da yine sanayicilerimizle, üreticilerimizle görüşerek
gerçekleştirdik. Şu anda tonuna 4.500 TL süt tozu için destek veriyoruz. Amacımız
ne? Piyasadan fazla olan sütün çekilip süt tozuna dönüşmesi. Böylece bir yıllık
süre kazanıyorsunuz ve bu süre içerisinde yurt dışına süt tozu olarak ihraç
etme imkânını elde etmek için… Önümüzdeki dönem içerisinde fazla sütün yani
talebin üzerindeki süt arzının Et ve Süt Kurumu tarafından süt tozuna
dönüştürülmesi uygulamasını da başlatacağız. Dolayısıyla, yaşanan sıkıntılar
önümüzdeki dönemlerde inşallah ortadan kalkmış olacak.
Bir
diğer konu, desteklerle ilgili en ufak bir aksama söz konusu değil. Destekler
açıkladığımız gün ve tarihte bankalara aktarılmaktadır, bunu ifade edelim.
Domates
ve ihracatla ilgili: Hem narenciye hem domates, özellikle bugünlerde domatesle
ilgili sıkıntılarla ilgili üretici kesimleriyle görüşmelerimizi sürdürüyoruz.
Ekonomi Bakanlığımızla birlikte yeni pazar açısından çalışmalar devam ederken
diğer taraftan da ihracatçılarımıza destek konusunda çalışmalarımızı yoğun bir
şekilde sürdürüyoruz. Tabii, kolay değil. Bölgemizde cereyan eden hadiselerin
hangi pazarları etkilediğini de gerek üreticilerimiz gerek sanayicilerimiz,
ihracatçılarımız bilmektedirler.
Plan
Bütçe Komisyonundaki sorularınıza cevap vereceğiz, sizler belki de orada
yoktunuz cevap verirken ama eksik kalan sorularda -mutlaka zaten geleneksel
hâle gelmiş durumda- zaten milletvekillerimize dönülüyor ve veriliyor. 
Sayın
Başkan, tabii ki ayrıntılı cevap verilebilir daha, önümüzde bütçe görüşmeleri
var, orada milletvekillerimize ayrıntılı bu cevapları da sunarız. Kalan sorular
varsa onları da yazılı olarak cevaplandırırız.
Çok
teşekkür ediyorum arkadaşlar.
ÖZGÜR
ÖZEL (Manisa) – Kalan süreyi Mahmut Tanal kullanabilir mi?
MAHMUT
TANAL (İstanbul) – Sayın Başkan…
BAŞKAN
– Buyurun Sayın Tanal…
MAHMUT
TANAL (İstanbul) – Sayın Bakan dedi ki: “Yabancı bir ülkeye hayranlığınızı dile
getiriyorsunuz İsrail’le ilgili.” O kesin 69’uncu maddeye göre bir sataşmadır,
bu sataşmadan dolayı sizden istirham ediyorum. 
BAŞKAN
– Buyurun Sayın Tanal.
İki
dakika söz veriyorum size. (CHP sıralarından alkışlar) 
VI.- SATAŞMALARA İLİŞKİN KONUŞMALAR (Devam)
28.- İstanbul Milletvekili Mahmut Tanal’ın, Gıda, Tarım
ve Hayvancılık Bakanı Faruk Çelik’in 6 sıra sayılı Kanun Tasarısı’nın 2’nci
maddesi üzerinde yapılan soru-cevap işlemi sırasında şahsına sataşması
nedeniyle konuşması
MAHMUT
TANAL (İstanbul) – Değerli Başkanım, değerli milletvekili arkadaşlarım;
hepinize gecenin bu saatinde iyi geceler diliyorum. 
Değerli
Bakan, ben size çiftçimizin, vatandaşımızın lehine neden yasa çıkarmıyorsunuz
dedim. Sizi eleştiriyorum ben burada, sizin İsrail lehine yapmış olduğunuz
düzenlemelere niçin yaptınız, niçin vatandaşımızın lehine düzenleme
yapmıyorsunuz şeklinde ben soru yönelttim size. Yani şu anda Türkiye’de biz
İstanbul ilimizin Şile ilçesinde tohum takas şenlikleri nedeniyle
vatandaşlarımız yerli domatesini, patlıcanını, salatalığını, biberini bu
şekilde suç oluşmasın diye takas yöntemiyle insanlar mevcut olan tohumun
kollanması ve korunması için takas şenliklerinde takas edebiliyorlar. Bunun
önündeki engel nedir? Mevcut yasal düzenleme Kabahatler Kanunu uyarınca idari
para cezasıdır. Bununla ilgili ben size yarın imza karşılığında o kanunu da
ibraz edeceğim ama burada iktidarın, Hükûmetinizin, vatandaşımızın yani
çiftçinin lehine kanun yapması gerekirken İsrail’in lehine kanun yapmak… Kim
İsrail’i övüyor, kim İsrail’e hayran? Açıkçası, bunu yapan zihniyet İsrail’e
hayran. Yani, İsrail’in lehine kim sözleşme yapıyorsa, kim protokol yapıyorsa,
İsrail askerlerini kim Konya’da eğitiyorsa, netice itibarıyla köylü
vatandaşımızın aleyhine yerli tohum satışını kim yasaklıyorsa bunlar İsrail’in
lehine, İsrail’i öven, İsrail’in lehine yasa çıkaran, propaganda yapanlar ve
vatandaşın aleyhine yapıyorsunuz bunu.
Yani,
burada ben halkın bir temsilcisiyim, halkın vekiliyim, halkın yararına ben bu
soruları sorduğum hâlde, susturma adına “Efendim, siz İsrail’in lehine soru
soruyorsunuz.” Gerçekten ben bunu sizden beklemiyordum. 
Teşekkür
ediyorum, saygılarımı sunarım. (CHP sıralarından alkışlar) 
BAŞKAN
– Teşekkür ederiz Sayın Tanal.
Cevap
verecek misiniz Sayın Bakan?
GIDA,
TARIM VE HAYVANCILIK BAKANI FARUK ÇELİK (Şanlıurfa) – Tabii efendim, olur.
BAŞKAN
– Buyurun Sayın Bakan. (AK PARTİ sıralarından “Hiç gerek yok.” sesleri)
V.- AÇIKLAMALAR (Devam)
51.- Gıda, Tarım ve Hayvancılık Bakanı Faruk Çelik’in,
İstanbul Milletvekili Mahmut Tanal’ın sataşma nedeniyle yaptığı konuşmasındaki
bazı ifadelerine ilişkin açıklaması
GIDA,
TARIM VE HAYVANCILIK BAKANI FARUK ÇELİK (Şanlıurfa) – Yani, ben de katılıyorum
da şimdi nasıl cevap vermek gerekir bilmiyorum. (AK PARTİ sıralarından
alkışlar) Saat herhâlde belli bir süreyi aştığı için yani bazı arkadaşlarımız
için sözün tesirli olmadığını görüyorum.
AHMET
HAMDİ ÇAMLI (İstanbul) – Aşmasa da fark etmez, aşmasa da!
GIDA,
TARIM VE HAYVANCILIK BAKANI FARUK ÇELİK (Şanlıurfa) – Şimdi, arkadaşlar, yani,
yerli tohumla ilgili, tabii, gelinen mesafeyi, katedilen mesafeyi izah ediyorum
ve burada köylümüze, çiftçimize, üreticimize tohum yağdıran bir noktaya
geldiğimizi, çeşitlilik açısından da çok önemli noktaya geldiğimiz söylüyoruz,
siz diyorsunuz ki: “Tohumu...” Yahu, tohumu hem çiftçiye veriyoruz hem dışarıya
ihraç ediyoruz diyorum. 
HAYDAR
AKAR (Kocaeli) – Nereye ihraç ediyorsunuz?
GIDA,
TARIM VE HAYVANCILIK BAKANI FARUK ÇELİK (Şanlıurfa) – Ya, burada, bunun
ötesinde, daha da ileri taşımamız gerektiğini söylüyorum ve bununla ilgili
altyapımızın çok müsait olduğunu ifade ediyorum ve sürekli geliştirdiğimizi
ifade ediyorum. Siz başka bir yerde takılmış kaset gibi aynı yerde dönmek doğru
değil.
MAHMUT
TANAL (İstanbul) – Ben size kanununuzu getireceğim, kanununuzu, bu
Parlamentodan geçen kanun.
GIDA,
TARIM VE HAYVANCILIK BAKANI FARUK ÇELİK (Şanlıurfa) –Sayın Tanal, bir kendinizi
gözden geçiriniz, samimi söylüyorum.
MAHMUT
TANAL (İstanbul) – Efendim, bu Parlamentodan geçen kanunu söylüyorum ben.
GIDA,
TARIM VE HAYVANCILIK BAKANI FARUK ÇELİK (Şanlıurfa) – Teşekkür ederim, sağ
olun. (AK PARTİ sıralarından alkışlar) 
BAŞKAN
– Teşekkür ederiz Sayın Bakan.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Türkiye Cumhuriyeti Hükümeti ile Amerika Birleşik
Devletleri Hükümeti Arasında Genişletilmiş Bilgi Değişimi Yoluyla Uluslararası
Vergi Uyumunun Artırılması Anlaşması ve Eki Mutabakat Zaptının Onaylanmasının
Uygun Bulunduğuna Dair Kanun Tasarısı (1/310) ve Dışişleri Komisyonu Raporu (S.
Sayısı: 6) (Devam)
BAŞKAN
– Sayın milletvekilleri, 3’üncü madde üzerindeki görüşmeler tamamlanmıştır. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
Sayın
milletvekilleri, tasarının tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre vereceğim. Bu süre içinde sisteme giremeyen üyelerin,
teknik personelden yardım istemelerini, bu yardıma rağmen de sisteme giremeyen
üyelerin, oy pusulalarını oylama için öngörülen üç dakikalık süre içinde
Başkanlığa ulaştırmalarını rica ediyorum. 
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyunun rengini ve kendisinin ad ve soyadı ile imzasını da taşıyan
oy pusulasını yine oylama için öngörülen üç dakikalık süre içerisinde
Başkanlığa ulaştırmalarını rica ediyorum. 
Oylama
işlemini başlatıyorum. 
(Elektronik
cihazla oylama yapıldı) 
BAŞKAN – Sayın milletvekilleri, Türkiye
Cumhuriyeti Hükümeti ile Amerika Birleşik Devletleri Hükümeti Arasında
Genişletilmiş Bilgi Değişimi Yoluyla Uluslararası Vergi Uyumunun Artırılması
Anlaşması ve Eki Mutabakat Zaptının Onaylanmasının Uygun Bulunduğuna Dair Kanun
Tasarısı açık oylama sonucu:
“Oy sayısı : 245
Kabul : 242
Ret : 1
Çekimser : 2 (X)
 Kâtip Üye  Kâtip
Üye
 İshak Gazel Fehmi
Küpçü
 Kütahya Bolu”
Sayın milletvekilleri, tasarı, kabul
edilmiş ve kanunlaşmıştır. 
3'üncü sırada yer alan, 85 sıra sayılı
Türkiye Cumhuriyeti Hükümeti ile Bangladeş Halk Cumhuriyeti Hükümeti Arasında
Gümrük Konularında İşbirliği ve Karşılıklı Yardım Anlaşmasının Onaylanmasının
Uygun Bulunduğuna Dair Kanun Tasarısı ile Dışişleri Komisyonu Raporu’nun görüşmelerine
başlıyoruz. 
3.- Türkiye Cumhuriyeti Hükümeti ile Bangladeş Halk
Cumhuriyeti Hükümeti Arasında Gümrük Konularında İşbirliği ve Karşılıklı Yardım
Anlaşmasının Onaylanmasının Uygun Bulunduğuna Dair Kanun Tasarısı (1/411) ve
Dışişleri Komisyonu Raporu (S. Sayısı: 85)
BAŞKAN
– Komisyon? Yok. 
Ertelenmiştir.

Bundan
sonra da komisyonun bulunamayacağı anlaşıldığından, kanun tasarı ve teklifleri
ile komisyonlardan gelen diğer işleri sırasıyla görüşmek için, 25 Şubat 2016
Perşembe günü alınan karar gereğince, saat 14.00’te toplanmak üzere birleşimi
kapatıyorum.
Kapanma Saati. 01.36




(x) Bu bölümlerde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) 117 S. Sayılı Basmayazı 17/2/2016
tarihli 40’ıncı Birleşim Tutanağı’na eklidir.


(x) 6 S. Sayılı Basmayazı tutanağa
eklidir.


(X) Açık oylama kesin sonuçlarını
gösteren tablo tutanağa eklidir.




