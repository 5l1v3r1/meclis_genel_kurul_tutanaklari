



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 86’ncı
Birleşim
 15
Nisan 2020 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Mustafa Yeneroğlu’nun,
ülkenin son dönemde yaşadığı adaletsizlik ve hukuksuzluklara ilişkin gündem
dışı konuşması
2.- Muş Milletvekili Gülüstan Kılıç Koçyiğit’in, sağlık
çalışanlarının sorunlarına ilişkin gündem dışı konuşması
3.- Ağrı Milletvekili Ekrem Çelebi’nin, 15 Nisan
Ağrı’nın düşman işgalinden kurtuluşunun 102’nci yıl dönümüne ilişkin gündem
dışı konuşması

IV.- AÇIKLAMALAR
1.- Mersin Milletvekili Baki Şimşek’in, limon ihracatı
başta olmak üzere yaş sebze ve meyve ihracatının serbest bırakılması ve çiftçilerin
borçlarının ertelenmesi yönünde Maliye Bakanı ile Tarım ve Orman Bakanına
çağrıda bulunduğuna ilişkin açıklaması
2.- İstanbul Milletvekili Sibel Özdemir’in, “Evde kal.”
çağrısı yapılan tüm kesimler için kapsamlı, kalıcı çözümler üreten yasal çalışmaların
yapılmamış olmasının iktidarın sorunlara bakışını ve yönetim anlayışını ortaya
koyduğuna ilişkin açıklaması
3.- Edirne Milletvekili Okan Gaytancıoğlu’nun, yerel
basına coronavirüs salgını nedeniyle ihtiyacı olan desteğin verilmesi gerektiğine
ilişkin açıklaması
4.- Mersin Milletvekili Ali Cumhur Taşkın’ın,
coronavirüs salgınıyla mücadelede Cumhurbaşkanı Recep Tayyip Erdoğan’ın liderliğinde
Türkiye’nin hayata geçirdiği tedbirler ile aldığı önlemlerin başta Dünya Sağlık
Örgütü olmak üzere uluslararası alanda takdir gördüğüne, sağlıkta şiddetin
önlenmesine yönelik düzenlemenin sağlık çalışanlarına hayırlı olmasını
dilediğine ilişkin açıklaması
5.- Adana Milletvekili Ayhan Barut’un, üreticilerin
mağduriyetinin giderilmesi gerektiğine ilişkin açıklaması
6.- Hatay Milletvekili Serkan Topal’ın, yaşanan
pandeminin sağlık kurumlarının her türlü salgına karşı hazır tutulmasının
önemli olduğunu gösterdiğine, mücadeleyi sağlıklı sürdürebilmek adına insan gücünün
kullanılması ve sağlık çalışanlarının kadrolarının artırılması gerektiğine
ilişkin açıklaması
7.- Düzce Milletvekili Ümit Yılmaz’ın, veteriner
hekimlerin sağlıkta şiddetin önlenmesine yönelik düzenlemeye dâhil edilmediğine
ilişkin açıklaması 
8.- Osmaniye Milletvekili Mücahit Durmuşoğlu’nun, Hatay
ilinde meydana gelen ve Osmaniye ilinde hissedilen deprem nedeniyle geçmiş
olsun dileğinde bulunduğuna, coronavirüs salgınıyla mücadelenin kararlılıkla
devam ettiğine, virüs tedavisi görenlerin hastanelerden ücretsiz
yararlanabileceğine, 17 Nisan 8’inci Cumhurbaşkanı Turgut Özal’ı vefatının
27’nci yıl dönümünde rahmetle yâd ettiğine ilişkin açıklaması 
9.- Aksaray Milletvekili Ayhan Erel’in, sağlık meslek
lisesi mezunu hemşirelerin mağduriyetine ilişkin açıklaması
10.- Adana Milletvekili Orhan Sümer’in, coronavirüs
salgınıyla mücadele kapsamında alınan tedbirler nedeniyle zor günler geçiren
medya kuruluşları ile çalışanlarına yönelik gerekli yasal çalışmaların
yapılmasını talep ettiğine ilişkin açıklaması
11.- Adıyaman Milletvekili Abdurrahman Tutdere’nin, coronavirüs
salgınıyla mücadele kapsamında alınan tedbirler nedeniyle zor günler geçiren
medya kuruluşları ile çalışanlarına yönelik gerekli yasal çalışmaların
yapılmasını talep ettiğine ilişkin açıklaması
12.- Kütahya Milletvekili Ali Fazıl Kasap’ın, coronavirüs
salgını nedeniyle zor durumda olan küçük esnaflar ile ücretli çalışanların
mağduriyetlerinin giderilmesi gerektiğine ilişkin açıklaması
13.- Çanakkale Milletvekili Özgür Ceylan’ın, ekonomik
kriz şartlarının ağırlaşması nedeniyle esnafların sorunlarına çözüm getirilmesi
gerektiğine ilişkin açıklaması
14.- Trabzon Milletvekili Ahmet Kaya’nın, bankalardan
esnafların kredi almakta sorunlarla karşılaştığına ve maske temin edilememesi
nedeniyle sıkıntılar yaşandığına ilişkin açıklaması
15.- Erzurum Milletvekili İbrahim Aydemir’in, nicelik
ve nitelik açısından üniversitelerin sayısı ile öğretim üyesi sayısının eş değerde
artmasına katkı sunanlara minnettar olduklarına ilişkin açıklaması
16.- Denizli Milletvekili Yasin Öztürk’ün, coronavirüs
salgını nedeniyle mali müşavirlerin yıllık gelir vergisi beyannameleri ile
kurumlar vergisi beyannamelerinin verilme süresinin 31 Temmuz 2020’ye kadar
uzatılmasını Hazine ve Maliye Bakanından talep ettiğine ilişkin açıklaması
17.- Mersin Milletvekili Hacı Özkan’ın, Türkiye’nin
yardımlaşma, dayanışma, adalet ve merhamet değerlerinin hâkim olduğu yeni ve
adil bir dünya kurma mücadelesinde öncü olacağına ilişkin açıklaması
18.- Osmaniye Milletvekili Baha Ünlü’nün, coronavirüs
salgınıyla mücadele kapsamında açıklanan ekonomik pakette yerel basına yönelik
herhangi bir desteğin bulunmadığına ilişkin açıklaması
19.- Adana Milletvekili Ayşe Sibel Ersoy’un, corona
virüsü nedeniyle vefat eden eczacılar İhsan Giray, İsmail Durmuş, Merih
Yalçınöz, Himmet Taştan Kardaşlar ve Süreyya Zıpkınkurt’a Allah’tan rahmet
dilediğine ilişkin açıklaması
20.- Balıkesir Milletvekili Fikret Şahin’in, sağlıkta
şiddetin önlenmesi amacıyla 5 siyasi partinin katkısıyla hazırlanan ve kabul edilen
düzenlemenin hayırlı olmasını temenni ettiğine ilişkin açıklaması
21.- İzmir Milletvekili Dursun Müsavat Dervişoğlu’nun,
coronavirüs salgını münasebetiyle hayatını kaybedenlere ve ebediyete intikal
eden Türk Metal Sendikası Onursal Başkanı Mustafa Özbek’e Allah’tan rahmet
dilediğine, 15 Nisan Ağrı’nın düşman işgalinden kurtuluşunun 102’nci, Türk
Tarih Kurumunun 89’uncu yıl dönümüne, AK PARTİ’nin Parlamentoyu hızlı
çalıştırmak adına torba kanun tekniğini bir istisna olmaktan çıkarıp genel
görüşme usulü olarak kullanması nedeniyle kanun tekliflerinin yeterince
müzakere edilemediğine ilişkin açıklaması
22.- Sakarya Milletvekili Muhammed Levent Bülbül’ün, 15
Nisan Dünya Sanat Günü’nü kutladığına, Türk Tarih Kurumunun 89’uncu yıl
dönümüne, sağlıkta şiddetin önlenmesi amacıyla 5 siyasi partinin katkısıyla
hazırlanan düzenlemenin gayesine layıkıyla hizmet etmesini ümit ettiğine,
coranavirüs salgını sürecinin birlik ve beraberlik içerisinde aşılacağına
inandığına ve salgında hayatını kaybedenlere Allah’tan rahmet dilediğine
ilişkin açıklaması
23.- Siirt Milletvekili Meral Danış Beştaş’ın, Ezidi
halkının Çarşema Sor Bayramı’nı kutladığına, 15 Nisan Dünya Sanat Günü’ne,
Mahmur Mülteci Kampı’nda yaşanan bombalamayı kınadığına, Cumhurbaşkanlığı
İletişim Başkanı Fahrettin Altun’un Üsküdar Kuzguncuk’taki vakıf arazisini
kaçak yapılaşmaya açmasıyla ilgili haberlere yönelik soruşturma başlatıldığına,
Grup Yorum üyelerinin ve Mustafa Koçak’ın adil yargılanma taleplerinin
karşılanmadığına, çocuk istismarcılarına af getirilmeye çalışıldığına ilişkin
açıklaması 
24.- Sakarya Milletvekili Engin Özkoç’un, 15 Nisan Türk
Tarih Kurumunun 89’uncu yıl dönümü ile Dünya Sanat Günü’ne, coronavirüs
salgınının ülkede yoksullaşmayı beraberinde getirdiğine, sorumlulukları artan
belediyelerin gelir kaynaklarının artırılması ve giderlerinin azaltılması, ücretsiz
izne asgari ücret tutarında maaş desteği sağlanması, kısa çalışma ödeneği ve
işsizlik sigortası ön koşullarının kaldırılması, sendikalarla toplu iş
sözleşmesi ile grev hakkını kolaylaştıracak yaklaşımların oluşturulması gerektiğine,
Dışişleri Bakanı Mevlüt Çavuşoğlu’nun “Kendimizin tıbbi ekipman ihtiyacımızın
olmasına rağmen İngiltere, İtalya, İspanya gibi önemli müttefiklerimizin de
aralarında bulunduğu 34 ülkeye yardım elimizi uzattık.” ifadesine, terör
tanımının ne kadar genişletileceğini ve daha nerelere dayanacağını öğrenmek
istediklerine, Cumhurbaşkanlığı İletişim Başkanı Fahrettin Altun’la ilgili
yayınlara yönelik “terör örgütlerine hedef göstermek” suçundan soruşturma
başlatılmasına, Fahrettin Altun’un katıldığı taşınmaza ait ihalenin saatinin neden
belli olmadığını öğrenmek istediğine ilişkin açıklaması
25.- Çankırı Milletvekili Muhammet Emin Akbaşoğlu’nun,
coronavirüs salgınına yönelik alınan tedbirlerin sonuç verdiğine, salgınla
mücadele kapsamında sunulan destek paketlerinin yanı sıra kamuda yeni istihdam
oluşturulduğuna, belediyelere kaynak aktarımı sağlandığına ve sağlık
hizmetlerinin ücretsiz verileceğine, 14-20 Nisan Şehitler Haftası’na, Ceza ve
Güvenlik Tedbirlerinin İnfazı Hakkında Kanun’un yürürlüğe girdiğine, sağlıkta
şiddetin önlenmesine yönelik düzenlemenin tüm sağlık çalışanlarına hayırlı
olmasını dilediğine, 15 Nisan Dünya Sanat Günü’nü tebrik ettiğine,
Cumhurbaşkanlığı İletişim Başkanı Fahrettin Altun’la ilgili kurgu, kumpas,
adres ve hedef göstermeye yönelik haberlere ilişkin açıklaması
26.- Siirt Milletvekili Meral Danış Beştaş’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
27.- Sakarya Milletvekili Engin Özkoç’un, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
28.- Çankırı Milletvekili Muhammet Emin Akbaşoğlu’nun,
Sakarya Milletvekili Engin Özkoç’un ve Siirt Milletvekili Meral Danış
Beştaş’ın yaptığı açıklamalarındaki bazı ifadelerine ilişkin açıklaması
29.- Ankara Milletvekili Asuman Erdoğan’ın,
coronavirüsle mücadelede destek paketleriyle kolaylıklar sağlayan Cumhurbaşkanı
ile Hazine ve Maliye Bakanına teşekkürlerini sunduğuna ilişkin açıklaması
30.- Muş Milletvekili Gülüstan Kılıç Koçyiğit’in,
Ailenin Korunması ve Kadına Karşı Şiddetin Önlenmesine Dair Kanun’un eksiksiz
uygulanarak kadınların yaşamının korunması gerektiğine ilişkin açıklaması
31.- İstanbul Milletvekili Hüda Kaya’nın, adaletli
yargılanma talep eden Grup Yorum üyelerine ve Mustafa Koçak’a halkı sosyal
medya aracılığıyla destek vermeye davet ettiğine ilişkin açıklaması
32.- Kayseri Milletvekili İsmail Tamer’in, sağlıkta
şiddetin önlenmesine yönelik düzenlemeye katkı verenlere teşekkür ettiğine ilişkin
açıklaması
33.- Bursa Milletvekili Atilla Ödünç’ün, hayata
geçirilen düzenlemenin sağlık çalışanlarına karşı şiddetin önlenmesinde
caydırıcı olacağına inandığına ilişkin açıklaması
34.- İstanbul Milletvekili Züleyha Gülüm’ün, siyasi
mahpuslara ilişkin tedbirlerin alınması gerektiğine ilişkin açıklaması
35.- İstanbul Milletvekili Mahmut Tanal’ın, 15 Nisan
Dünya Sanat Günü’nü kutladığına, coronavirüs salgını nedeniyle terhisleri ertelenen
askerlerin tahliye edilmesi gerektiğine ilişkin açıklaması
36.- Van Milletvekili Muazzez Orhan Işık’ın, “Evde kal.”
çağrıları yapılırken Van ili İŞKUR işçilerinin çalışma saatlerini doldurmaları
için hastanelerde çalıştırılması ve ücretli izin verilmemesinin nasıl izah
edilebileceğini öğrenmek istediğine ilişkin açıklaması
37.- Mardin Milletvekili Tuma Çelik’in, coronavirüs
salgını nedeniyle başta Mardin ve Diyarbakır Valilikleri olmak üzere diğer valiliklerde
de Kürtçe, Arapça, Süryanice, Ermenice ile yurttaşların konuştuğu dillerde
bilgilendirme yapılması gerektiğine ilişkin açıklaması
38.- Şırnak Milletvekili Nuran İmir’in, mahpusların
sağlık sorunlarına yönelik tedbirlerin alınarak gereğinin yapılmasını talep
ettiklerine ilişkin açıklaması
39.- İzmir Milletvekili Tamer Osmanağaoğlu’nun,
coronavirüs salgını sürecinde devletin mücadele azmi ve duruşunun takdiri fazlasıyla
hak ettiğine ilişkin açıklaması
40.- Mersin Milletvekili Olcay Kılavuz’un, beden
eğitimi ve spor yüksekokullarından mezun olanların puan türlerinden dolayı
mağduriyet yaşadığına ilişkin açıklaması
41.- Kahramanmaraş Milletvekili Sefer Aycan’ın, coronavirüs
salgını döneminde sağlık personeline ek ödemeler ve tazminatlar verilerek hak
ettikleri karşılığı almaları gerektiğine ilişkin açıklaması
42.- Siirt Milletvekili Meral Danış Beştaş’ın, Denizli
Milletvekili Cahit Özkan’ın yerinden sarf ettiği bazı ifadelerine ilişkin açıklaması
43.- Denizli Milletvekili Cahit Özkan’ın, Siirt
Milletvekili Meral Danış Beştaş’ın yaptığı açıklamasındaki bazı ifadelerine
ilişkin açıklaması
44.- Siirt Milletvekili Meral Danış Beştaş’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
45.- Denizli Milletvekili Cahit Özkan’ın, İstanbul
Milletvekili Turan Aydoğan’ın CHP grup önerisi üzerinde CHP Grubu adına yaptığı
konuşmasındaki bazı ifadelerine ilişkin açıklaması
46- Sakarya Milletvekili Engin Özkoç’un, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
47.- Denizli Milletvekili Cahit Özkan’ın, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
48.- Sakarya Milletvekili Engin Özkoç’un, tekraren,
Denizli Milletvekili Cahit Özkan’ın yaptığı açıklamasındaki bazı ifadelerine
ilişkin açıklaması
49.- Denizli Milletvekili Cahit Özkan’ın, tekraren,
Sakarya Milletvekili Engin Özkoç’un yaptığı açıklamasındaki bazı ifadelerine
ilişkin açıklaması
50.- Denizli Milletvekili Cahit Özkan’ın, Iğdır
Milletvekili Habip Eksik’in CHP grup önerisi üzerinde HDP Grubu adına yaptığı
konuşmasındaki ifadelerini reddettiklerine, Oturum Başkanı TBMM Başkan Vekili
Nimetullah Erdoğmuş’un gruplara eşit ve tarafsız davranması gerektiğine ilişkin
açıklaması
51.- Siirt Milletvekili Meral Danış Beştaş’ın, bir
hatip kürsüdeyken oturumu yöneten Meclis Başkan Vekilinin itham edilmesinin İç
Tüzük’e aykırı olduğuna ilişkin açıklaması
52.- Denizli Milletvekili Cahit Özkan’ın, Siirt
Milletvekili Meral Danış Beştaş’ın yaptığı açıklamasındaki bazı ifadelerine
ilişkin açıklaması
53.- Siirt Milletvekili Meral Danış Beştaş’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
54.- Denizli Milletvekili Cahit Özkan’ın, tekraren,
Siirt Milletvekili Meral Danış Beştaş’ın yaptığı açıklamasındaki bazı
ifadelerine ilişkin açıklaması
55.- Sakarya Milletvekili Engin Özkoç’un, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
56.- Denizli Milletvekili Cahit Özkan’ın, Oturum
Başkanı TBMM Başkan Vekili Nimetullah Erdoğmuş’un hakemliğinin Meclisin
mehabetine uygun tartışma zemini oluşturacağına ilişkin açıklaması
57.- İstanbul Milletvekili Hakkı Saruhan Oluç’un,
Denizli Milletvekili Cahit Özkan’ın yaptığı açıklamasındaki bazı ifadelerine
ilişkin açıklaması
58.- Denizli Milletvekili Cahit Özkan’ın, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine ilişkin
açıklaması
59.- Eskişehir Milletvekili Utku Çakırözer’in, Radyo ve
Televizyon Üst Kurulunun FOX TV’ye üst limitten idari yaptırım ve program
durdurma cezaları vermesinin kabul edilemez olduğuna, sokağa çıkma yasağı
dönemlerinde vatandaşların gazetelere ulaşabilmesi ve basın kuruluşlarının
coronavirüs salgını sebebiyle oluşan mağduriyetlerinin giderilmesi gerektiğine
ilişkin açıklaması
60.- Çankırı Milletvekili Muhammet Emin Akbaşoğlu’nun,
Diyarbakır Milletvekili Garo Paylan’ın görüşülmekte olan 213 sıra sayılı Kanun
Teklifi’nin tümü üzerinde HDP Grubu adına yaptığı konuşmasındaki bazı
ifadelerine ilişkin açıklaması
61.- İstanbul Milletvekili Hakkı Saruhan Oluç’un,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
62.- Çankırı Milletvekili Muhammet Emin Akbaşoğlu’nun,
Konya Milletvekili Abdüllatif Şener’in görüşülmekte olan 213 sıra sayılı Kanun
Teklifi’nin tümü üzerinde CHP Grubu adına yaptığı konuşmasındaki bazı
ifadelerine ilişkin açıklaması
63.- İstanbul Milletvekili Mahmut Tanal’ın, coranavirüs
salgını nedeniyle hazineye ait taşınmazların satışının üç ay ertelenip ertelenemeyeceğini,
kaç gayrimenkulün satılacağını ve satışın hangi ihtiyaçlardan kaynaklandığını,
işletme süresi biten kaç geminin işletme sürelerinin uzatıldığını öğrenmek
istediğine ilişkin açıklaması
64.- Van Milletvekili Muazzez Orhan Işık’ın, corona
virüsü önlemleri kapsamında yurt dışı yükseköğretim diplomaları tanıma ve
denklik seviye tespit sınavının ertelenmesi nedeniyle yaşanılan mağduriyete
ilişkin açıklaması
65.- Plan ve Bütçe Komisyonu Sözcüsü Bekir Kuvvet
Erim’in, İstanbul Milletvekili Mahmut Tanal’ın yaptığı açıklamasındaki bazı
ifadelerine ilişkin açıklaması
66.- İstanbul Milletvekili Eyüp Özsoy’un, İstanbul
Büyükşehir Belediyesinin işten çıkarmalara devam ettiğine ilişkin açıklaması
67.- Edirne Milletvekili Okan Gaytancıoğlu’nun, zor
durumda olan çiftçilerin borçlarının bir yıl faizsiz ertelenerek desteklenmesi
gerektiğine ilişkin açıklaması
68.- Muş Milletvekili Şevin Coşkun’un, Muş İl Sağlık
Müdürlüğünün kentteki coronavirüs salgınına yönelik bilgi paylaşmadığına, Muş
ili corona vaka sayısını, hastanelerdeki yoğunluk ve yatak kapasitesini
öğrenmek istediğine, şeffaf olmayan bir yönetimin virüs krizini başarıyla
atlatmasının beklenemeyeceğine ilişkin açıklaması



V.- ÖNERİLER 
A) Siyasi Parti Grubu Önerileri 
1.- İYİ PARTİ Grubunun, Grup Başkan Vekili İzmir
Milletvekili Dursun Müsavat Dervişoğlu tarafından, coronavirüs salgınından
kaynaklanacak tüm etkilerden en az hasarla çıkılmasını sağlamak adına
önlemlerin alınması, ekonomik hayatın normal seyrine dönmesi için gerekli
koşulların, tedbirlerin belirlenmesi ve kapsamlı bir mücadele planının hayata
geçirilmesi amacıyla 15/4/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 15 Nisan 2020 Çarşamba günkü birleşiminde yapılmasına ilişkin
önerisi 
2.- HDP Grubunun, Grup Başkan Vekilleri Siirt
Milletvekili Meral Danış Beştaş ve İstanbul Milletvekili Hakkı Saruhan Oluç
tarafından, Covid-19 salgını kapsamında cezaevlerinde alınan önlemlerin
yetersiz olmasının can kayıplarına ve bulaşma hızının artmasına engel olmak
amacıyla 15/4/2020 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 15 Nisan
2020 Çarşamba günkü birleşiminde yapılmasına ilişkin önerisi 
3.- CHP Grubunun, Grup Başkan Vekili Sakarya
Milletvekili Engin Özkoç ve İstanbul Milletvekili Turan Aydoğan tarafından,
Atatürk Havalimanı’nda sahra hastanesi yapılmasının araştırılması amacıyla
15/4/2020 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 15 Nisan 2020 Çarşamba
günkü birleşiminde yapılmasına ilişkin önerisi
4.- AK PARTİ Grubunun, Genel Kurulun çalışma
saatlerinin yeniden düzenlenmesine, bastırılarak dağıtılan 213 sıra sayılı
Kanun Teklifi’nin 48 saat geçmeden Gündem’in "Kanun Teklifleri ile
Komisyonlardan Gelen Diğer İşler" kısmının 1’inci sırasına alınmasına ve
diğer işlerin sırasının buna göre teselsül ettirilmesine; Genel Kurulun 15
Nisan 2020 Çarşamba günkü birleşiminde 213 sıra sayılı Kanun Teklifi’nin
görüşmelerinin tamamlanmasına kadar çalışmalarını sürdürmesine; Genel Kurulun
21, 22, 28, 29 ve 30 Nisan 2020 Salı, Çarşamba ve Perşembe günleri
toplanmamasına, Türkiye Büyük Millet Meclisinin çalışmalarına 5 Mayıs 2020
tarihinden başlamak üzere on gün süreyle ara verilmesine; Türkiye Büyük Millet
Meclisinin kuruluşunun 100'üncü yıl dönümünün ve Ulusal Egemenlik ve Çocuk
Bayramı’nın kutlanması, günün anlam ve öneminin belirtilmesi amacıyla Genel
Kurulda özel gündemle görüşme yapılması için Türkiye Büyük Millet Meclisinin 23
Nisan 2020 Perşembe günü saat 14.00'te toplanmasına, bu toplantıda yapılacak
görüşmelerde Türkiye Büyük Millet Meclisinde temsil edilen siyasi parti grubu
başkanlarına onar dakika, grubu bulunmayan 3 siyasi parti temsilcisine üçer
dakika süreyle söz verilmesi ve bu birleşimde başka konuların görüşülmemesine;
213 sıra sayılı Kanun Teklifi’nin İç Tüzük’ün 91’inci maddesine göre temel
kanun olarak bölümler hâlinde görüşülmesine ilişkin önerisi 

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Nimetullah
Erdoğmuş’un, adalet karşısında boynunun kıldan ince olduğuna ilişkin açıklamada
bulundu ilişkin konuşması 


VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Adalet ve Kalkınma Partisi Ardahan Milletvekili
Orhan Atalay ile 73 Milletvekilinin Yükseköğretim Kanunu ile Bazı Kanunlarda
Değişiklik Yapılmasına Dair Kanun Teklifi (2/2778) ve Millî Eğitim, Kültür,
Gençlik ve Spor Komisyonu Raporu (S. Sayısı: 212)
2.- Manisa Milletvekili Uğur Aydemir ve 115
Milletvekilinin; Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2812) ile Plan ve Bütçe Komisyonu Raporu (S.
Sayısı: 213)

VIII.- SATAŞMALARA İLİŞKİN KONUŞMALAR
1.- Diyarbakır Milletvekili Garo Paylan’ın, Çankırı
Milletvekili Muhammet Emin Akbaşoğlu’nun yaptığı açıklaması sırasında şahsına
sataşması nedeniyle konuşması
2.- Çankırı Milletvekili Muhammet Emin Akbaşoğlu’nun,
Diyarbakır Milletvekili Garo Paylan’ın sataşma nedeniyle yaptığı konuşması
sırasında Adalet ve Kalkınma Partisine sataşması
nedeniyle konuşması

IX.- OYLAMALAR
1.- (S. Sayısı: 212) Adalet ve Kalkınma Partisi Ardahan
Milletvekili Orhan Atalay ile 73 Milletvekilinin Yükseköğretim Kanunu ile Bazı
Kanunlarda Değişiklik Yapılmasına Dair Kanun Teklifi’nin oylaması
2.- (S. Sayısı: 213) Manisa Milletvekili Uğur Aydemir
ve 115 Milletvekilinin; Yeni Koronavirüs (Covid-19) Salgınının Ekonomik ve
Sosyal Hayata Etkilerinin Azaltılması Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin oylaması

X.- YAZILI SORULAR VE CEVAPLARI
1.-  Van Milletvekili Muazzez Orhan Işık'ın, Türkiye'de
toplumsal cinsiyet eşitliğine yönelik yapılan çalışmalara ilişkin sorusu ve
Cumhurbaşkanı Yardımcısı Fuat Oktay’ın cevabı (7/26574)
2.-  Niğde Milletvekili Ömer Fethi Gürer'in,
Çin ve İran'dan ithal edilen ürünlerin ikamesine ilişkin,
Koronavirüs bulunan ülkelerden ithal edilen gıda
ürünleri ile ilgili alınan önlemlere,
İlişkin soruları ve Cumhurbaşkanı Yardımcısı Fuat
Oktay’ın cevabı (7/26575), (7/26576)
3.-  İzmir Milletvekili Bedri Serter'in, olası bir
deprem durumu için iletişim altyapılarının güçlendirmesine ilişkin sorusu ve
Cumhurbaşkanı Yardımcısı Fuat Oktay’ın cevabı (7/26577)
4.-  İstanbul Milletvekili Mustafa Sezgin
Tanrıkulu'nun, Mardin ilindeki bir kaymakamın bir gazetede yer verilen köşe
yazısına ilişkin sorusu ve Cumhurbaşkanı Yardımcısı Fuat Oktay’ın cevabı
(7/26578)
5.-  Balıkesir Milletvekili Ensar Aytekin'in, son 10
yılda ülkemizde ve Balıkesir ilindeki kişilerin bankalar aracılığıyla
kullandığı krediler ile bunların geri ödenme oranlarına ilişkin sorusu ve
Cumhurbaşkanı Yardımcısı Fuat Oktay’ın cevabı (7/26579)
6.-  Balıkesir Milletvekili Ensar Aytekin'in, 2019
yılında Balıkesir iline yapılan yatırımlar ile 2020 yılı öngörülerine ilişkin
sorusu ve Cumhurbaşkanı Yardımcısı Fuat Oktay’ın cevabı (7/26580)
7.-  Mersin Milletvekili Alpay Antmen'in, 2010-2020
yılları arasında alkol ve tütün satma ruhsatı bulunan işletmelere kesilen
cezalara ilişkin sorusu ve Tarım ve Orman Bakanı Bekir Pakdemirli’nin cevabı
(7/26721)
8.-  Mardin Milletvekili Tuma Çelik'in, Mardin'in Derik
ilçesinde Yıldız Barajı'nın patlamasından dolayı zarar gören köylülere ödenen
tazminata ve süreçle ilgili soruşturma yapılıp yapılmadığına ilişkin sorusu ve
Tarım ve Orman Bakanı Bekir Pakdemirli’nin cevabı (7/26730)
9.-  Denizli Milletvekili Yasin Öztürk'ün, tarımsal
sulama aboneleri için uygulanan elektrik tarifesine ve belirlenen bedelin
çiftçilerden peşin olarak istenmesine ilişkin sorusu ve Tarım ve Orman Bakanı
Bekir Pakdemirli’nin cevabı (7/26731)
10.-  Nevşehir Milletvekili Faruk Sarıaslan'ın,
Akademik Teşvik Ödeneği Yönetmeliği'nde yapılan değişiklik ile tanınmış
uluslararası yayınevi tanımında yapılan düzenlemenin içeriğinin netleştirilmesine
ilişkin sorusu ve Cumhurbaşkanı Yardımcısı Fuat Oktay’ın cevabı (7/26744)
11.-  Nevşehir Milletvekili Faruk Sarıaslan'ın,
Nevşehir ilindeki Zelve Ören Yerinde yer alan dükkânlar hakkında yıkım kararı
verilmesine ilişkin sorusu ve Cumhurbaşkanı Yardımcısı Fuat Oktay’ın cevabı
(7/26745)
12.-  İstanbul Milletvekili Mustafa Sezgin
Tanrıkulu'nun, Afrika'da başlayan çekirge istilasına yönelik alınan tedbirlere
ilişkin sorusu ve Cumhurbaşkanı Yardımcısı Fuat Oktay’ın cevabı (7/26746)
13.-  İzmir Milletvekili Hasan Kalyoncu'nun,
şehirlerdeki peyzajlama çalışmalarına ilişkin sorusu ve Cumhurbaşkanı
Yardımcısı Fuat Oktay’ın cevabı (7/26748)
14.-  İstanbul Milletvekili Mustafa Sezgin
Tanrıkulu'nun, Bakanlık tarafından koronavirüse karşı alınan önlemlere ilişkin
sorusu ve Enerji ve Tabii Kaynaklar Bakanı Fatih Dönmez’in cevabı (7/26792)
15.-  Gaziantep Milletvekili İrfan Kaplan'ın, Bakanlık
tarafından düzenlenen hizmet içi eğitimlere ilişkin sorusu ve Tarım ve Orman
Bakanı Bekir Pakdemirli’nin cevabı (7/26871)
16.-  Kastamonu Milletvekili Hasan Baltacı'nın,
mülkiyeti Orman Genel Müdürlüğüne ait olan ve 2007 yılında kapatılan Daday
Ballıdağ Göğüs Hastalıkları Hastanesinin binasının değerlendirilmesi önerisine
ilişkin sorusu ve Tarım ve Orman Bakanı Bekir Pakdemirli’nin cevabı (7/26872)
17.-  Niğde Milletvekili Ömer Fethi Gürer'in, mazot,
gübre, ana arı gibi tarımsal üretim desteklerinden yararlanan çiftçi sayısına
ve desteklerin il bazında dağılımına ilişkin sorusu ve Tarım ve Orman Bakanı
Bekir Pakdemirli’nin cevabı (7/26876)
18.-  İstanbul Milletvekili Mustafa Sezgin
Tanrıkulu'nun, Başta Ankara ili olmak üzere Türkiye genelinde karantina binası
olarak kullanılmak üzere boşaltılan KYK yurtlarına ilişkin sorusu ve
Cumhurbaşkanı Yardımcısı Fuat Oktay’ın cevabı (7/26900)
19.-  Artvin Milletvekili Uğur Bayraktutan'ın, Artvin
ilinin Yusufeli ilçesinde bulunan bir tünelle ilgili yaşanan sorunlara ilişkin
sorusu ve Cumhurbaşkanı Yardımcısı Fuat Oktay’ın cevabı (7/26901)
20.-  Şanlıurfa Milletvekili Aziz Aydınlık'ın, COVID-19
salgını nedeniyle alınacak ekonomik tedbirlere ve bankalara olan borçların
ertelenmesi önerisine ilişkin sorusu ve Cumhurbaşkanı Yardımcısı Fuat Oktay’ın
cevabı (7/26903)
21.-  Denizli Milletvekili Yasin Öztürk'ün, son iki
yılda kapanan basın kuruluşlarına ilişkin sorusu ve Cumhurbaşkanı Yardımcısı
Fuat Oktay’ın cevabı (7/26904)
22.-  Adana Milletvekili İsmail Koncuk'un, COVID-19
salgını sebebiyle alınacak ekonomik tedbirlere ilişkin sorusu ve Cumhurbaşkanı
Yardımcısı Fuat Oktay’ın cevabı (7/26905)
23.-  Antalya Milletvekili Cavit Arı'nın, koronavirüs
salgını nedeniyle uçak biletlerini ücretsiz iptal eden havayolu şirketleri için
Bakanlık tarafından alınan tedbirlere ilişkin sorusu ve Ulaştırma ve Altyapı
Bakanı Mehmet Adil Karaismailoğlu’nun cevabı (7/26982)
24.-  Uşak Milletvekili Özkan Yalım'ın, COVID-19
salgını sebebiyle alınacak ekonomik tedbirlere ilişkin sorusu ve Cumhurbaşkanı
Yardımcısı Fuat Oktay’ın cevabı (7/26987)
25.-  Muğla Milletvekili Süleyman Girgin'in,
koronavirüs salgınına karşı alınan önlemler kapsamında bazı beyannamelerin ve
vergi ödemelerinin sürelerinin uzatılmasına dair önerilere ilişkin sorusu ve
Cumhurbaşkanı Yardımcısı Fuat Oktay’ın cevabı (7/26988)
26.-  Mardin Milletvekili Tuma Çelik'in, koronavirüs
salgını ile mücadele kapsamında belediyelerin vatandaşlara ücretsiz su
sağlaması ve su faturalarının faizsiz ertelenmesi önerilerine ilişkin sorusu ve
Cumhurbaşkanı Yardımcısı Fuat Oktay’ın cevabı (7/26990)
27.-  Muş Milletvekili Mensur Işık'ın, Kredi Yurtlar
Kurumuna borcu olan kişi sayısına, toplam borç tutarına ve borç ödemelerinin
ertelenmesi önerisine ilişkin sorusu ve Cumhurbaşkanı Yardımcısı Fuat Oktay’ın
cevabı (7/26991)
28.-  Adana Milletvekili Tulay Hatımoğulları Oruç'un,
koronavirüs salgınına karşı çeşitli alanlarda yapılacak düzenlemelere ilişkin
sorusu ve Cumhurbaşkanı Yardımcısı Fuat Oktay’ın cevabı (7/26995)
29.-  Adana Milletvekili Ayhan Barut'un, COVID-19
salgını süresince görev yapan polis ve askerlerin haklarının iyileştirilmesine
ilişkin sorusu ve Cumhurbaşkanı Yardımcısı Fuat Oktay’ın cevabı (7/26997)
30.-  Kırklareli Milletvekili Türabi Kayan'ın, Refik
Saydam Hıfzıssıhha Merkezinin kapatılmasından sonra üretimi yapılmayan aşı ve
serum gibi sağlık ürünlerinin teminine ilişkin sorusu ve Cumhurbaşkanı
Yardımcısı Fuat Oktay’ın cevabı (7/26998)
31.-  Muğla Milletvekili Süleyman Girgin'in, COVID-19
salgını süresince müzisyenlere yönelik alınan tedbirlere ilişkin sorusu ve
Cumhurbaşkanı Yardımcısı Fuat Oktay’ın cevabı (7/26999)
32.-  Kırklareli Milletvekili Türabi Kayan'ın, nitrat
gübresine yapılan zamma ilişkin sorusu ve Cumhurbaşkanı Yardımcısı Fuat
Oktay’ın cevabı (7/27000)
33.-  Tokat Milletvekili Kadim Durmaz'ın, koronavirüs
salgını nedeniyle sokağa çıkma yasağı ilan edilip edilmeyeceğine ve bu durumda
alınacak önlemlere ilişkin sorusu ve Cumhurbaşkanı Yardımcısı Fuat Oktay’ın
cevabı (7/27002)
34.-  Bursa Milletvekili Yüksel Özkan'ın, yurtdışına
sefer yapan uçuş personeline koronavirüs testi yapılıp yapılmadığına ve THY
tarafından uçuş ve kabin personeline maske sağlanmadığı iddiasına ilişkin
sorusu ve Ulaştırma ve Altyapı Bakanı Adil Karaismailoğlu’nun cevabı (7/27107)

15 Nisan 2020 Çarşamba
BİRİNCİ OTURUM
Açılma Saati: 16.02
BAŞKAN: Başkan Vekili Nimetullah ERDOĞMUŞ
KÂTİP ÜYELER: Rümeysa KADAK, (İstanbul) İshak GAZEL
(Kütahya)
-----0-----
BAŞKAN
– Türkiye Büyük Millet Meclisinin 86’ncı Birleşimini açıyorum.(x)
Toplantı
yeter sayısı vardır, görüşmelere başlıyoruz.
Gündeme
geçmeden 3 sayın milletvekiline gündem dışı söz vereceğim. 
Gündem
dışı ilk söz, Türkiye’nin adalet karnesine ilişkin söz isteyen İstanbul
Milletvekili Sayın Mustafa Yeneroğlu’na aittir.
Buyurun
Sayın Yeneroğlu.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Mustafa Yeneroğlu’nun,
ülkenin son dönemde yaşadığı adaletsizlik ve hukuksuzluklara ilişkin gündem
dışı konuşması
MUSTAFA
YENEROĞLU (İstanbul) – Saygıdeğer Başkan, çok değerli milletvekilleri; hepinizi
saygıyla selamlıyorum. 
Bu
konuşmayı ülkemizin son dönemde yaşadığı adaletsizlik ve hukuksuzluklardan
duyduğum derin üzüntüden dolayı yapıyorum. Hepimiz birer vekil olma sorumluluğu
ve bilinciyle milletimizi temsil ediyoruz. Ancak ülkemizde “adalet” diye
çığlıklar atılırken nasıl adil olmayan bir ceza infaz kanunu Meclisten
çıkabiliyor? Kurşun atanlara, mafya ve çetelere cömert davranırken nasıl olur
da aleyhinize “tweet” atan vatandaşlarımıza, bizi eleştiren aydınlara karşı kin
besleyip infaz paketinde bile gaddarlık yapabiliyoruz? Birilerinin kinine ortak
olup bir vakıf üniversitesine el koymak için nasıl el kaldırabiliyoruz? İnancımız,
vicdanımız, adalet anlayışımız buna nasıl izin veriyor? En büyük adaletsizliğin
adil olmayıp adil gibi görünmek olduğunu bilmiyor muyuz? Bir saat adaletin,
sadece bir saat adaletin bir sene ibadet etmekten daha hayırlı olduğunu unuttuk
mu? Peki, haksızlık karşısında susanın nasıl tarif edildiğini okumadık mı? Gece
başımızı yastığımıza koyduğumuzda haksız yere cezaevinde olan bir kişinin
çocuğunun “Twitter”a koyduğu masum video akıllarımıza gelmiyor mu? Bir kişiye,
sadece bir kişiye yapılan haksızlığın her birimize koşarak yönelen bir tehdit
olduğunu göremiyor muyuz? Bugün yapılan hukuksuzlukların, sopa başkalarının
eline geçince yarın emsal temsil etmeyeceğini mi zannediyoruz? Evlatlarımıza
sarılırken çoğunuzun çocuğunun gittiği okula ya da dershaneye çocuğunu
gönderdiği için terör örgütü üyeliğiyle suçlanan bir vatandaşımız için
üzülmüyor muyuz? 15 Temmuzu bu millete yaşatan caniye hayatımda bir kere “hoca
efendi” demedim, geçmişte diyenleri de kınamıyorum. 12 Eylülde, 28 Şubatta
zalimliklere alkış tutan o kişinin nihai amacını bilmiyorlardı ve/veya teröre
kan akıtmaya kadar iktidar hırsından haberleri yoktu elbette. Peki, kendileri
için “Allah affetsin.” diye işin içinden çıkarken yasalara aykırı herhangi bir
eylem içerisinde bulunmamış insanların yaşadıkları zalimliklere karşı nasıl
susabiliyorsunuz? 
Değerli
arkadaşlar, maalesef gelinen noktada Meclis bir tiyatro, bizler birer
figüranız. Kendilerini Orta Çağ kalıntısı paternalist bir anlayışla kuvvetler
ayrılığının üzerinde görenler, yasamayı da aslında sadece rahatsız edici bir
formalite olarak kabul ediyor. Sözde kurtarıcıların kutsandığı bir ülkede
elbette “hukukun üstünlüğü” iddiası ayaklar altında ezilir. Ülkemde kuvvetler
ayrılığı ilkesi ve temel hak ve hürriyetler yaygın olarak ihlal ediliyor, hukukun
üstünlüğü ilkesi üzerinde tepiniliyor. Bazen kürsülerden, çoğu zaman
telefonlardan hâkimlere ve savcılara talimatlar veriliyor. Hâkimlere ve
savcılara talimat verilen ülkede adalet olur mu? Üniversiteler, vakıflar,
dernekler sindirilmiş. Millet sürü olarak kabul ediliyor. Medya kontrol altına
alınmış. Toplumun farklı kesimleri şeytanlaştırılıp birbirlerine kıydırılıyor
ve insanlar sık sık hain ilan ediliyor. Kin ve nefret beslenerek büyütülüyor. 
Saygıdeğer
milletvekilleri “Özgürlük neredeyse benim ülkem orasıdır.” diyen Benjamin
Franklin’e “Özgürlüğün olmadığı yer işte orası da benimki.” diye cevap vermişti
Thomas Paine, üç yüz yıl önce. 21’inci yüzyıla gelindiğinde hâlen aynı cümleyi
kurmak beni utandırsa da “Özgürlüğün olmadığı yer ve maalesef adaletin olmadığı
yer, işte orası bugün Türkiye’dir.” cümlesini damarlarıma kadar hissettiğimi
ifade etmek istiyorum. 
Birinci
Mecliste, Kurtuluş Savaşı esnasında “Millet cephelerde kan ağlarken bu gensoru
da ne oluyor?” diye soranlara “Cepheleri tutacak olan kanundur, adalettir.”
diye haykıran Hüseyin Avni beyleri hatırlatıyorum. Ancak biz adalet denilince
herkes için adalet istemiyoruz, grup menfaatini öne çıkarıyoruz. Herkesin
tabusu var, birimiz “Onu tutuklayın.” diye bağırırken, diğerimiz “Bunu
tutuklayın.” diye bağırıyor. Evet, herkes için ifade ve toplanma özgürlüğü
isteyemiyoruz, “Herkes istediği gibi yaşasın.” diyemiyoruz. Oysa ancak tahammül
etmediğimiz insanlar kadar huzurlu olabileceğimizi unutuyoruz.
Saygıdeğer
milletvekilleri, hukuktan, adaletten uzaklaştıkça daha da kötüleşecek, daha da
fakirleşeceğiz ve birbirimizi daha da kıracağız. Gelin, bu kısır döngüye hep
birlikte dur diyelim.
Hepinizi
saygıyla selamlıyorum.
BAŞKAN
– Gündem dışı ikinci söz, sağlık çalışanlarının sorunları hakkında söz isteyen
Muş Milletvekili Gülüstan Kılıç Koçyiğit’e aittir.
Buyurunuz
Sayın Kılıç Koçyiğit. (HDP sıralarından alkışlar)
2.- Muş Milletvekili Gülüstan Kılıç Koçyiğit’in, sağlık
çalışanlarının sorunlarına ilişkin gündem dışı konuşması
GÜLÜSTAN
KILIÇ KOÇYİĞİT (Muş) – Teşekkür ederim Sayın Başkan.
Sayın
Başkan, değerli milletvekilleri; Genel Kurulu saygıyla selamlıyorum.
Sözlerime
başlamadan önce, bugün Ezidi halkımızın bayramı, yeni yılı, Çarşema Sor Bayramı
yani Kızıl Çarşamba. Bu vesileyle bütün Ezidi halkımızın bu bayramını, yeni
yılını da en içten dileklerimle kutluyorum. Bu bayramın IŞİD’in elinde esir
bulunan kadınların ve çocukların kurtarılmasına ve Selefi cihatçı çetelerin
yenilmesine vesile olmasını bütün kalbimle diliyorum.
Sayın
Başkan, değerli milletvekilleri; biliyorsunuz ülkemizdeki Covid-19 salgını çok
hızlı bir şekilde yayılmaya devam ediyor. En son resmî verilere göre vaka
sayısı 65.111 kişiye, toplam ölüm ise 1.403 kişiye ulaşmıştır. Dünyadaki vaka
sayısı 2 milyonu aştı, dünyadaki ölüm ise 130 bini aşmış durumda. Bütün bu
tablonun içerisinde sağlık emekçilerinin durumu çok özel bir yer alıyor çünkü
sağlık emekçileri bu Covid-19 salgınında en önde yer alıyorlar ve insanları
tekrardan sağlıklarına kavuşturmak için de canla başla çalışıyorlar. Fakat
bütün bu süreç içerisinde sağlık emekçilerinin sağlıklarının hiçe sayıldığını
ve bir fırsatçılık daha yapılarak aslında bu sürecin esnek çalışma modeline
geçilmek için de kullanıldığını görüyoruz. 
Evet,
bizim de taleplerimizin başında çalışma süresinin kısaltılması, yirmi dört
saatlik çalışma süresinin ortadan kaldırılması, kısa süreli çalışmalarla
dinlenme sürelerinin uzatılması, sağlık çalışanlarının yemek, servis ve barınma
koşullarının, çalıştıkları iş yerlerine yakın yerlerden barınma koşullarının
sağlanmasına dönük taleplerimizi bu kürsüden ben ve diğer başka arkadaşlarımız
da çok defa dile getirdiler. Fakat görüyoruz ki Sağlık Bakanlığı salgın
dönemindeki istisnai çalışma sürecini, zorunlu çalışma şeklini bir kural hâline
getirmeye çalışıyor ve bu, aslında sağlıktaki dönüşümün son hamlesi olarak,
iktidarın son hamlesi olarak da nitelendirilebilir. Bunun karşısında
durduğumuzu, esnek çalışma yöntemini kabul etmediğimizi ifade etmemiz gerekiyor
değerli arkadaşlar.
Diğer
bir şey, ülkemizde henüz hâlihazırda kaç tane sağlık çalışanının hasta olduğu
ya da enfekte olduğuna dair sağlıklı verinin olmadığını görüyoruz. En son bir
haftadan çok daha önce Sağlık Bakanlığı 600 kişinin enfekte olduğunu söyledi
fakat daha sonra hiçbir veri açıklanmadı. Neden açıklanmıyor? Birincisi, sağlık
çalışanlarına düzenli test yapılmıyor. İkincisi, yapılan testler kamuoyundan
saklanıyor, bu bilgiler yayınlanmıyor. Bakın, Ankara’da 112 çalışanlarına
testler yapıldı ve 112 çalışanları arasında çok yüksek oranda Covid-19 vakası
tespit edildi ve çok hızlı bir şekilde test yapılmaktan vazgeçildi. Neden?
Çünkü onların, her bir Covid’li sağlık çalışanının aslında on dört günlük
karantinaya alınması gerekiyor ve onların yerine çalışacak insan koyamadığınız
için, sağlık emekçisi koymadığınız için de onların hasta hasta çalışmasına göz
yumuyorsunuz. 
Peki,
sağlık çalışanlarının Covid-19’la enfekte olarak çalışması ne demek? Onların
hizmet verdikleri hastaları, eve gittiklerinde yakınlarını ve toplu taşımadaki
her bir yurttaşı da enfekte etmeleri demek yani salgınla mücadele eden
insanları sağlığın bulaş kaynağı hâline getiriyor sizin politikalarınız. Bu
anlamda, sağlık çalışanlarına, belirti göstersin göstermesin beş gün arayla
mutlaka ama mutlaka test yapılmalı ve bu test sonuçları da kamuoyuyla
paylaşılmalı değerli arkadaşlar.
İkinci
bir konu: Sağlık çalışanları gerekli koruyucu hizmetler, koruyucu ekipmanlar
sağlanmadan çalışmaya zorlanamazlar. Hiç kimse kendi yaşamını tehdit eden
koşullarda çalışmaz, çalışamaz; bu kadar açık ve net. Bu anlamda eğer Sağlık
Bakanlığı gerekli koruyucu tedbirleri almazsa sağlık çalışanlarının işten
kaçınma haklarının, çalışmama haklarının anayasal bir hak olduğunu ifade
ediyoruz. Böyle bir durumla karşılaşmamak için de Sağlık Bakanlığını çok hızlı
bir şekilde önlem almaya davet ediyoruz.
Diğer
bir sorun değerli arkadaşlar, özellikle İstanbul’da verilen koruyucu
ekipmanların kalite standartlarının sorunlu olması yani taşıması gereken
standartları taşımayan koruyucu ekipmanın sağlık çalışanlarına verildiğini ve
bunun ne kadar koruyucu olduğuna dair sağlık emekçilerinin kaygı taşıdığını
görüyoruz.
(Mikrofon
otomatik cihaz tarafından kapatıldı) 
GÜLÜSTAN
KILIÇ KOÇYİĞİT (Devamla) – Tamamlayacağım Sayın Başkan. 
BAŞKAN
– Tamamlayalım efendim.
GÜLÜSTAN
KILIÇ KOÇYİĞİT (Devamla) – Bu da büyük bir sorun değerli arkadaşlar. Nereden
temin edildiği belli olmayan, kalite standartlarına uygun olmayan koruyucu
ekipmanın sağlık emekçilerini korumayacağı çok açık ve net. Bu anlamda, buna
yönelik de hızlı bir çalışma yapılması gerektiğini ifade etmemiz gerekiyor. 
Diğer
bir sorun: Şu andaki sağlık çalışanlarının sayısının bütün bu pandemi süreciyle
mücadele etmek için yetersiz olduğunu çok iyi biliyoruz fakat buna rağmen
Hükûmet henüz adım atmıyor. Bakın, on binlerce insan var ataması yapılmamış ya
da on binlerce insan var, sağlık emekçisi var güvenlik soruşturmasına takılan.
Bunların çok hızlı bir şekilde işbaşı yapması gerekiyor, bunların çalışma
hayatına katılması gerekiyor. Bunun yanında, KHK’li olan sağlık emekçilerinin
derhâl işlerine iade edilmesi gerekiyor. Bunun hayati önemde olduğunu da ifade
etmemiz gerekir değerli arkadaşlar.
(Mikrofon
otomatik cihaz tarafından kapatıldı) 
GÜLÜSTAN
KILIÇ KOÇYİĞİT (Devamla) – Sayın Başkanım, tamamlayacağım.
BAŞKAN
– Tamamlayalım efendim.
GÜLÜSTAN
KILIÇ KOÇYİĞİT (Devamla) – Diğer bir sorun da işe yeni başlayan sağlık
emekçilerinin yeterli oryantasyon sürecini geçirmeden, Covid-19 salgınıyla
mücadele açısından yeterli bilgiye, donanıma sahip olmadan en öne konulması ve
Covid-19’la mücadele çalışmalarıdır. Bunun hem sağlık çalışanlarının hayatını
riske attığını hem de hizmet verdikleri halk açısından sorunlu bir yaklaşım
olduğunu da ifade etmemiz gerekiyor. 
Diğer
bir şey değerli arkadaşlar, aile hekimliklerindeki takibin sorunlu olması. Siz,
aile hekimliği sistemine geçtiniz ama şu anda bir ailede 4 farklı kişi 4 farklı
aile hekimi tarafından takip ediliyor. Bunun sonucunda ne oluyor? Bilginin
ortaklaşması ve takip süreci de sorunlu oluyor. Bunun hızlıca giderilmesi
gerekiyor; bu anlamda da Hükûmet adım atmak zorunda. 
En
son olarak, sağlık meslek örgütlerini sürece katmanız gerekiyor; onlarsız süreç
yönetimi sorunludur, yanlıştır, eksiktir diyor, Genel Kurulu saygıyla
selamlıyorum. (HDP sıralarından alkışlar)
BAŞKAN
– Gündem dışı üçüncü söz, Ağrı’nın düşman işgalinden kurtuluşunun 102’nci yıl
dönümü münasebetiyle söz isteyen Ağrı Milletvekili Ekrem Çelebi’ye aittir.
Buyurun
Sayın Çelebi.(AK PARTİ sıralarından alkışlar)
3.- Ağrı Milletvekili Ekrem Çelebi’nin, 15 Nisan
Ağrı’nın düşman işgalinden kurtuluşunun 102’nci yıl dönümüne ilişkin gündem
dışı konuşması
EKREM
ÇELEBİ (Ağrı) – Sayın Başkanım, değerli milletvekilleri; Ağrı’mızın düşman
işgalinden kurtuluşunun 102’nci yılı münasebetiyle şahsım adına, gündem dışı söz
almış bulunmaktayım. Bu vesileyle yüce Meclisinizi saygıyla selamlıyorum.
Sözlerime
başlamadan önce, tüm dünyada olduğu gibi ülkemizi de etkisi altına alan
coronavirüs salgınından dolayı vefat eden vatandaşlarımıza Cenab-ı Allah’tan
rahmet diliyorum. Yine, virüsten etkilenen ve tedavisi devam eden
vatandaşlarımıza da Rabb’imden acil şifalar diliyorum. Bu vesileyle süreci
başından beri özveri ve fedakârlıkla yürüten başta Sayın Cumhurbaşkanımız Recep
Tayyip Erdoğan olmak üzere Sağlık Bakanımız Fahrettin Koca Bey’e, seferber olan
diğer bakanlarımıza, Bilim Kurulu’muza ve sağlık personeline huzurlarınızda
şükranlarımı arz etmek istiyorum.
Değerli
milletvekilleri, bugün 15 Nisan, Ağrı’nın düşman
işgalinden kurtuluşunun 102’nci yılı, yıl dönümüdür, bugün ilimizde, okunan
ezanların, eğitim veren okulların, özgürce alınan nefeslerin yıl dönümüdür.
Bugün, yaşlı anaların gözyaşını silen, şehitlerin ruhunu dindiren, mazlumların
yüzünü güldüren kurtuluş günüdür. 
Sayın
Başkanım, değerli milletvekilleri; cennet vatan Türkiye’mizin çatısı Ağrı
Dağı’yla, balıyla, insanlığın ikinci kez neşvünema bulduğu Nuh Tufanı sonrası
Nuh’un Gemisi inancıyla, tarihiyle, doğasıyla, kültürüyle kadim şehrimiz Ağrı,
Orta Asya’dan gelen kavimlerin tarihî İpek Yolu’yla Anadolu’ya girişleri sırasında
bir geçiş noktası olmuş, dolayısıyla birçok medeniyete ev sahipliği yapmıştır.
Biz,
bugün, Ağrı’nın düşman işgalinden kurtuluşunun 102’nci yılını kutlarken tarihi
o günkü gibi yeniden yaşıyoruz. O yıllarda bölgede bir işgal hareketine
girişilmiş ve büyük zulümler, katliamlar yaşanmıştır. Destanlar da bu acıların
hatırası olagelmiştir. Tarihin her döneminde olduğu gibi milletimizin
bağımsızlığına olan tutkusu, bundan tam yüz iki yıl önce, 14 Nisanda, Patnos,
Diyadin, Doğubayazıt, Hamur, Taşlıçay ve Tutak ilçelerimizde, 15 Nisanda Ağrı
ilimizde, 16 Nisanda Eleşkirt ilçemizde tezahür etmiş. Bir kez daha tüm dünyaya
güneşin yeniden doğuşu gibi apaçık ispat etmiştir. Kurtuluş yolunda gözünü
kırpmadan canını feda eden şehitlerimiz ve gazilerimiz bütün sıkıntılara göğüs
germiş ve bizlere bu güzel vatanı hediye etmişlerdir. Atalarımız üzerlerine
düşen sorumlulukları ziyadesiyle yerine getirmişlerdir.
Dün,
Rus Harbi’nde, Çanakkale Savaşı’nda ve Kurtuluş Savaşı’mızda vatan, bayrak ve
İslam uğruna mücadele eden Ağrı halkı; bugün de 15 Temmuz demokrasiye, vatana
ve bayrağa sahip çıkarak ne kadar aziz bir halk olduğunu bir kez daha
göstermiştir. Bugün bize düşen, yurdu ve bağımsızlığı için birlik ve beraberlik
içinde omuz omuza cephelerde savaşmış, bu uğurda sayısız şehitler vermiş
atalarımızın emanetine dünden daha fazla sahip çıkmaktayız. 
Değerli
milletvekilleri, kadim şehrimiz Ağrı, kültür ve doğal yapılarıyla turizm
pastasından çok daha fazlasını hak eden bir şehirdir. Yıllardır terörün
ıstırabını çekmiş ve maalesef terörle anılmış bölgemiz yönünden pozitif bir
farkındalık oluşturma zamanı gelmiştir. Bunun için, Selçuklulara ve Osmanlı’ya
ev sahipliği yapan Doğubayazıt ilçemizdeki İshak Paşa Sarayı, dünyada 2’nci
hayatın hayat bulduğu Nuh’un Gemisi, Alaska’dan sonra dünyanın 2’nci büyük
meteor çukuru ve Ağrı Dağı’yla müsemma ilimiz, yeni zenginlikleriyle Ağrı’mız,
artık, atılım ve bir sıçrama sürecine girmiş bulunmaktadır. İlk adımlarını
geçen yıl attığınız talebimizi bu yıl yeniliyoruz, buradan millî iradenin tecelligâhı
Yüce Meclisimizden bir kez daha Ağrılı hemşehrilerimiz adına talepte
bulunuyoruz. 2021 yılının, UNESCO tarafından da 2000 yılında Dünya Mirası
Geçici Listesi’ne alınan, Osmanlı mimarisinin Anadolu’da günümüze ulaşabilen
tek saray yapısı olarak kabul edilen, Osmanlı ve Selçuklu mimarisinin eşsiz bir
sentezini yansıtan, Doğubayazıt ilçemizdeki İshak Paşa Sarayı Yılı olmasını
arzu ediyoruz. 
Bu
duygu ve düşüncelerle Ağrı’mızın ve ilçemizin düşman işgalinden kurtuluşunun
102’nci yıl dönümünü tekrar kutluyorum. Vatanı uğruna fedakârca savaşan tüm
şehitlerimizi, emeği, teri, inancı, gayreti geçen tüm büyüklerimizi rahmet ve
minnet, gazilerimizi saygıyla yâd ediyorum. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
MAHMUT
TANAL (İstanbul) – Canım vekilim, biz Ağrı’ya her türlü imkânı veriyoruz ama
Sayın Cumhurbaşkanının yapması lazım. Bu Meclis bütün imkânlarıyla Ağrı’nın
yanında. 
EKREM
ÇELEBİ (Devamla) – Değerli milletvekilleri, konuşmamı herkesin yüreğine dokunan
Necmettin Halil Onan’ın kaleme aldığı şiirle tamamlamak istiyorum. 
“Dur
yolcu! Bilmeden gelip bastığın,
Bu
toprak, bir devrin battığı yerdir.
Eğil
de kulak ver, bu sessiz yığın,
Bir
vatan kalbinin attığı yerdir.
Bu
ıssız, gölgesiz yolun sonunda
Gördüğün
bu tümsek, Anadolu’nda,
İstiklal
uğrunda, namus yolunda
Can
veren Mehmed’in yattığı yerdir.
Bu
tümsek, koparken büyük zelzele, 
Son
vatan parçası geçerken ele, 
Mehmed’in
düşmanı boğdugu sele, 
Mübarek
kanını kattığı yerdir. 
Düşün
ki haşrolan kan, kemik, etin 
Yaptığı
bu tümsek, amansız, çetin 
Bir
harbin sonunda bütün milletin 
Hürriyet
zevkini tattığı yerdir.”
Değerli
milletvekilleri, saygıdeğer Başkanım; işte bu aziz topraklar Sultan Alparsan’ın
Romen Diyojen’i yendiği, Anadolu kapılarının ilk kez Müslümanlara açıldığı
yerdir; bu da Ağrı ilidir. 
Yüce
Meclisi saygıyla selamlıyorum. (AK PARTİ sıralarından alkışlar)
MAHMUT
TANAL (İstanbul) – Özür dilerim. 
Sayın
Başkanım, yani Mecliste Ağrı’yla ilgili… Ağrı’ya iktidar partisi fabrika
açmıyor. Ağrı, sürekli göç veren bir ilimiz. Yani aslında iktidarın Ağrı’ya
fabrika açması lazım, o göçü vermemesi lazım. Biz tüm imkânlarıyla Cumhuriyet
Halk Partisi olarak Ağrı’nın yanındayız ama bu işi Sayın Cumhurbaşkanının
yapması gerekir.
Teşekkür
ederim.
BAŞKAN
– Teşekkür ediyoruz. 
OYA
ERONAT (Diyarbakır) – Sen Ağrılı mısın? 
MAHMUT
TANAL (İstanbul) – Benim Ağrı’yı savunmam için Ağrılı olmam gerekmiyor ki.
EKREM
ÇELEBİ (Ağrı) – Ağrı’ya gelen total yatırım 18 milyar 600 milyon TL’dir; bunu
da Sayın Mahmut Tanal’a ithaf etmek istiyorum.
MAHMUT
TANAL (İstanbul) – Anayasa 81 diyor ki: “Her vekil her yerin, tüm milletin
vekilidir.”
EKREM
ÇELEBİ (Ağrı) – Eyvallah! Ama sen Ağrı’ya geldin. Ağrı’yı sayayım mı? Bu sene
gelen, 200 yataklı kadın doğum…
MAHMUT
TANAL (İstanbul) – Ben fabrika istiyorum, fabrika!
BAŞKAN
– Sayın milletvekilleri, şimdi, sisteme giren ilk 20 milletvekiline yerlerinden
birer dakika süreyle söz vereceğim.
Sayın
Şimşek…
IV.- AÇIKLAMALAR
1.- Mersin Milletvekili Baki Şimşek’in, limon ihracatı
başta olmak üzere yaş sebze ve meyve ihracatının serbest bırakılması ve
çiftçilerin borçlarının ertelenmesi yönünde Maliye Bakanı ile Tarım ve Orman
Bakanına çağrıda bulunduğuna ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Çağrım,
Maliye Bakanımız Berat Albayrak ve Tarım Bakanımız Bekir Pakdemirli’ye. 
Tabii,
biz günlerdir burada çiftçilerin sorunlarını söylüyoruz, Hükûmetimiz her
kesimin derdine derman olmak için ekonomik paketler açıklıyor ama
çiftçilerimizle ilgili henüz bir borç erteleme, kredi erteleme, zirai kredi,
tarım kredi ve diğer bankalara olan borçların yapılandırılmasıyla ilgili bir
paket açıklamadı. 
İhracatla
ilgili sıkıntılar devam ediyor. Türkiye’de hâlâ Ürgüp’te ve Erdemli’de 100 bin
tonun üzerinde limon depolarda. Eğer bu limonun ihracatı serbest bırakılmazsa
bu limonların büyük bir kısmını iç piyasa tüketemeyecek ve çürümeye terk
edilecektir. Buradan yeniden çağrı yapıyorum; limon ihracatı başta olmak üzere
yaş sebze ve meyve ihracatı serbest bırakılsın, çiftçilerin borçları
ertelensin. Çiftçilerin sesini duyun, çiftçilerin bu çığlığına karşılık verin
ve çiftçinin yüzünü güldürün diyorum.
Saygılar
sunuyorum.
BAŞKAN
– Sayın Özdemir…
2.- İstanbul Milletvekili Sibel Özdemir’in, “Evde kal.”
çağrısı yapılan tüm kesimler için kapsamlı, kalıcı çözümler üreten yasal
çalışmaların yapılmamış olmasının iktidarın sorunlara bakışını ve yönetim
anlayışını ortaya koyduğuna ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Salgın
süreciyle karşı karşıya kaldıktan sonra Meclis, gündemi çok yoğun ve
hızlandırılmış bir şekilde çalışmak durumunda kaldı. Toplumsal vicdanı
yaralayan, toplumsal uzlaşı sağlanmadan, hâlâ tartışmalı bir yasayı görüştük
günlerce, saatlerce ve hepimizin sağlığını riske atarak; asıl, günlerdir “Evde
kal.” çağrısı yaptığımız vatandaşlarımızın tüm kesimleri için detaylı,
kapsamlı, kalıcı çözümler üreten yasal çalışmaları bir an evvel yapmalıydık.
Ancak içinde bulunduğumuz süreçte asıl ihtiyaç duyulan acil ekonomik önlemler
aceleyle hazırlanarak bir torbayla -şu an Komisyonda- Genel Kurula getirilmeye
hatta şu an yetiştirilmeye çalışılıyor.
Değerli
milletvekilleri, işte bu tablo, iktidarın sorunlara bakışını, yönetim
anlayışını, daha doğrusu, her zamanki gibi süreci yönetememe anlayışını bir kez
daha ortaya koydu.
Teşekkürler.
BAŞKAN
– Sayın Gaytancıoğlu…
3.- Edirne Milletvekili Okan Gaytancıoğlu’nun, yerel
basına coronavirüs salgını nedeniyle ihtiyacı olan desteğin verilmesi
gerektiğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Yerel
basın hem yerel gündemin ulusal düzeye çıkmasında hem yerel kamuoyunun
taleplerinin duyulmasında hem de demokrasinin olmazsa olmazı yerel
demokrasilerin güçlenmesinde hayati bir role sahiptir. Yerel medyanın ne zor
şartlarda binlerce istihdam sağlayarak çalıştığını hepimiz biliyoruz. Bu
kuruluşların bugünlerde desteğe ihtiyacı var. 
Gazetelerin
basılamaz, satışlarını yapamaz duruma geldiği bugünlerde basın kuruluşlarını
devletin desteklemesi gerekiyor. Yandaş paçavralara aktarılan milyarlarca
liranın çok küçük bir kısmı bu basın kuruluşlarının yaşamasına yetecektir.
Ayrımsız, tüm yerel basına yardımda bulunulmasını istiyoruz. Hakları olan resmî
ilan ve reklam paraları bir an önce ödenmeli, üzerlerindeki vergi ve sigorta
yükleri kaldırılmalı, yerel basın çalışanlarına ekonomik destek ve isteyenlere
uzun vadeli kredi sağlanmalıdır.
BAŞKAN
– Sayın Taşkın…
4.- Mersin Milletvekili Ali Cumhur Taşkın’ın,
coronavirüs salgınıyla mücadelede Cumhurbaşkanı Recep Tayyip Erdoğan’ın
liderliğinde Türkiye’nin hayata geçirdiği tedbirler ile aldığı önlemlerin başta
Dünya Sağlık Örgütü olmak üzere uluslararası alanda takdir gördüğüne, sağlıkta
şiddetin önlenmesine yönelik düzenlemenin sağlık çalışanlarına hayırlı olmasını
dilediğine ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Türkiye
coronavirüs salgınıyla mücadelesini Sayın Cumhurbaşkanımız Recep Tayyip
Erdoğan’ın liderliğinde, başta Sağlık Bakanlığı olmak üzere ilgili tüm
bakanlıkların aldığı tedbirler ve özverili çalışmalarla etkin bir şekilde sürdürüyor.
Dünyanın birçok ülkesi bu ölümcül salgınla mücadelede sınıfta kalırken
Türkiye’nin hayata geçirdiği tedbirler, aldığı önlemler başta Dünya Sağlık
Örgütü olmak üzere uluslararası takdir görüyor. Güçlü genel sağlık sigortası
sistemimiz, sayısı 1 milyonu geçen sağlık ordumuz ve inşa edilen modern
hastanelerimizle salgına karşı verdiğimiz mücadelenin olumlu sonuçlarını da
görmeye başladık. 
Yine,
bu kapsamda Sağlıkta Şiddet Yasası dün gece Meclis Genel Kurulunda kabul
edilerek yasalaştı. Salgınla mücadele sürecinin en ön saflarında yer alan
doktorlarımıza ve tüm sağlık çalışanlarımıza yönelik şiddet olaylarının önüne
geçmek amacı taşıyan Sağlıkta Şiddet Yasası’nın tüm sağlık çalışanlarımıza
hayırlı olmasını diliyor Genel Kurulu saygıyla selamlıyorum. (AK PARTİ
sıralarından alkışlar) 
BAŞKAN
– Sayın Barut…
5.- Adana Milletvekili Ayhan Barut’un, üreticilerin
mağduriyetinin giderilmesi gerektiğine ilişkin açıklaması
AYHAN
BARUT (Adana) – Sayın Başkan, Çukurova tüm tarım ürünlerinin turfanda hasadının
yapıldığı bir yerdir. Hasadı yeni başlayan soğan ile hasadı çok yakında
başlayacak olan patates ve karpuz üreticileri kara kara düşünmektedir. Çünkü
coronavirüs sebebiyle ülkedeki tüm lokanta, restoran, misafirhane yemekhaneleri
kapatılmış ve ihracatı ön izne bağlı olan soğan ve patates üreticilerimiz şu
anda ne yapacaklarını kara kara düşünmektedirler. 
Ayrıca,
kendi karpuzumuz çıkmadan coronavirüsün çok yoğun yaşandığı ülkelerin başında
gelen İran’da, “sınır ticareti” adı altında ülkeye tırlarla karpuz getirilmektedir.
Bu hem çiftçinin cep sağlığını hem de insanlarımızın halk sağlığını tehdit
etmektedir. Üreticilerimiz, devletimizin şefkatli kollarını yanında hissetmek
istiyordur.
Teşekkür
ederim.
BAŞKAN
– Sayın Topal… 
6.- Hatay Milletvekili Serkan Topal’ın, yaşanan
pandeminin sağlık kurumlarının her türlü salgına karşı hazır tutulmasının
önemli olduğunu gösterdiğine, mücadeleyi sağlıklı sürdürebilmek adına insan
gücünün kullanılması ve sağlık çalışanlarının kadrolarının artırılması
gerektiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Yaşanan
pandemi bir kez daha gösterdi ki sağlık kurumlarını her türlü salgına karşı
hazır halde tutmamız gerekiyor. Bu pandemiyle mücadelede tüm sağlık
personelimiz ciddi gayret sarf etmektedir; dün Sayın Bakan bu hususlara dikkat
çekti. Öyleyse, sağlık personeli atamalarında paramedik personel olan acil tıp
teknisyenlerine, yine önemli görev üstlenen sağlık teknisyenlerine,
hemşerilerimize verilen kadroların artırılması gerekmektedir. Çünkü bu pandemi,
açıklandığı üzere, yarın bitecek bir pandemi değil, etkisi yıllarca da
sürebilir, başka bir pandemiyi tetiklemiş de olabilir. Bu yüzden yeni hastane
inşaatları yapılmakta pandemiyle mücadeleye devam edileceği açıklanmaktadır.
Bizler de ülkemizi hazır hâle getirmek, mücadeleyi daha sağlıklı sürdürmek
adına insan gücümüzü kullanalım. Bu kadroları artırarak sağlık ordumuzu hazır,
donanımlı hâle getirelim.
Teşekkür
ediyorum, saygılarımı sunuyorum. 
BAŞKAN
– Sayın Yılmaz…
7.- Düzce Milletvekili Ümit Yılmaz’ın, veteriner
hekimlerin sağlıkta şiddetin önlenmesine yönelik düzenlemeye dâhil edilmediğine
ilişkin açıklaması 
ÜMİT
YILMAZ (Düzce) – Teşekkür ederim Sayın Başkan.
Halk
sağlığını korumak adına sağlık hizmeti veren veteriner hekimlerimiz, temel gıda
malzemesi olan hayvansal gıdaların üretim aşamasının en başından soframıza
ulaşana kadar her aşamasında her türlü zorluğa karşı görevlerini yapmaya
çalışmaktadır. Hiçbir koruma güvencesi olmadan gecenin hangi saati olursa olsun
görev yapan veteriner hekimlerin sağlıkta şiddet yasasına dün akşam dâhil
edilmemeleri kendilerini oldukça incitmiştir. Veteriner hekimlerin
eğitimlerinde almış oldukları zorlu tıbbi dersler görmezden gelinmiş, ayrıca
daha önceki epidemi ve pandemilerde yaptıkları hizmetler hiç değerlendirilmemiştir.
Millî şairimiz Mehmet Akif Ersoy’a olan saygımız ve sevgimiz gereği veteriner
hekimlerimizi de en yakın zamanda bu yasaya dâhil edelim diyor, hepinize
saygılar sunuyorum.
BAŞKAN
– Sayın Durmuşoğlu…
8.- Osmaniye Milletvekili Mücahit Durmuşoğlu’nun, Hatay
ilinde meydana gelen ve Osmaniye ilinde hissedilen deprem nedeniyle geçmiş
olsun dileğinde bulunduğuna, coronavirüs salgınıyla mücadelenin kararlılıkla
devam ettiğine, virüs tedavisi görenlerin hastanelerden ücretsiz
yararlanabileceğine, 17 Nisan 8’inci Cumhurbaşkanı Turgut Özal’ı vefatının
27’nci yıl dönümünde rahmetle yâd ettiğine ilişkin açıklaması 
MÜCAHİT
DURMUŞOĞLU (Osmaniye) – Teşekkürler Sayın Başkan.
Hatay’ın
Yayladağı ilçesi açıklarında meydana gelen ve seçim bölgem Osmaniye’de de hissedilen
depremden etkilenen tüm vatandaşlarımıza geçmiş olsun dileklerimi iletiyorum. 
Devletimiz
ve milletimizin el birliğiyle yürüttüğü coronavirüse karşı mücadelemiz tüm
kararlılığıyla devam ediyor. Cumhurbaşkanımız Sayın Recep Tayyip Erdoğan
tarafından dün yayınlanan kararla, sosyal güvencesi olsun veya olmasın,
coronavirüs tedavisi gören herkesin hastanelerimizden ücretsiz olarak
yararlanabilecek olması ne kadar büyük bir devlet ve millet olduğumuzu bir kez
daha göstermiştir. Gelişmiş birçok ülke bu tedavi karşılığında on binlerce
dolar isteyerek vatandaşların tedavilerini yaptıramıyorken, tedavi olanların
büyük bir kısmının da ödeme sıkıntısıyla karşı karşıya kaldığı günümüzde,
elhamdülillah, bizler, yurdumuzun dört bir köşesindeki her bir ferdi bu imkânlardan
yararlandırıyoruz. 
Sözlerime
son verirken 17 Nisan 1993 yılında ebediyete irtihal eden 8’inci
Cumhurbaşkanımız merhum Turgut Özal’ı 27’nci ölüm yıl dönümünde rahmetle yâd
ediyor, Genel Kurulu saygıyla selamlıyorum.
BAŞKAN
– Sayın Erel…
9.- Aksaray Milletvekili Ayhan Erel’in, sağlık meslek
lisesi mezunu hemşirelerin mağduriyetine ilişkin açıklaması
AYHAN
EREL (Aksaray) – Teşekkürler Sayın Başkan.
Bir
zamanlar ülkemizin göz bebeği olan sağlık meslek lisesi hemşirelik mezunu 100
bini aşkın atanamayan ortaöğretim hemşirelerinin serzenişlerini yüce Meclisten
seslendirmek istiyorum.
Lisede
dört yıl boyunca aldıkları bilgi ve beceriyle sahalarda işini en iyi yapan bu
hemşire adaylarımıza atama fırsatı verilmelidir. Hem sahada hem de teoride
gereken eğitimleri almışlar, birçoğu gönüllü olarak ek stajlar yapmışlardır.
14-15 yaşlarında insan sağlığının önemini kavramışlar, diplomalarında hemşire
yazmasına rağmen lisanslı hemşirelerden hep daha alt statüde görülmüşlerdir.
KPSS’den aldıkları 80 puan bile atanmalarına yetmemektedir. Bu çocuklarımız,
bilgi birikimleriyle ve tecrübeleriyle, devletin dört yıllık eğitiminin
karşılığını devlete hizmetle ödemek istemektedirler, Bakanımızdan adil atama
talep etmektedirler. Bu gençlerimizin ümitlerini, hayallerini öldürmeyelim.
BAŞKAN
– Sayın Sümer…
10.- Adana Milletvekili Orhan Sümer’in, coronavirüs
salgınıyla mücadele kapsamında alınan tedbirler nedeniyle zor günler geçiren
medya kuruluşları ile çalışanlarına yönelik gerekli yasal çalışmaların
yapılmasını talep ettiğine ilişkin açıklaması
ORHAN
SÜMER (Adana) – Teşekkür ederim Sayın Başkan.
Kamuoyu,
böylesi dönemlerde, doğru ve güvenli kaynaklardan haber almaya her zamankinden
daha fazla ihtiyaç duyar; bu, temel haklardan biridir. Büyük bir özveriyle
çalışan basın mensuplarına teşekkür etmenin ötesinde bir şeyler yapmak
durumundayız. Gazete tirajları giderek düşüyor, reklamlar yok denecek kadar az.
İcra iflas ve ihalelerin durdurulması, gazetelerin en önemli gelir kaynağı olan
basın ilan gelirlerini de neredeyse yok etti. Yerel basının durumu daha da
kötü. Seçim bölgem Adana’da da olduğu gibi birçok kentte gazeteler haftanın üç
günü çıkmaya başladı. Tüm bunlar, gazeteciler için büyük bir işsizlik dalgası
geliyor olması demek. Basınımızı ve gazetecileri bu durumda bırakmayalım. En
azından bu süreç bitene kadar medya kuruluşları için telefon, elektrik,
internet gibi hizmetlerden ücret alınmasın. Çalışanların SGK primlerinin ve
maaşlarının bir kısmı makul bir süre devlet tarafından karşılansın.
Vatandaşlarımıza da çağrı yapıyorum: Lütfen, gazete alarak Türk basınına sahip
çıkalım.
Teşekkür
ederim.
BAŞKAN
– Sayın Tutdere…
11.- Adıyaman Milletvekili Abdurrahman Tutdere’nin,
coronavirüs salgınıyla mücadele kapsamında alınan tedbirler nedeniyle zor
günler geçiren medya kuruluşları ile çalışanlarına yönelik gerekli yasal
çalışmaların yapılmasını talep ettiğine ilişkin açıklaması
ABDURRAHMAN
TUTDERE (Adıyaman) – Teşekkür ederim Sayın Başkanım. 
Adıyaman
başta olmak üzere Anadolu’da, Anadolu’nun farklı kentlerinde faaliyet gösteren
çok sayıda radyo, televizyon, gazete, sosyal medya kuruluşu ile çalışanları,
coronavirüs mücadelesi kapsamında alınan tedbirler nedeniyle ekonomik olarak
zor günler geçirmektedirler. Canlarını hiçe sayarak, yerelde ve genelde
coronavirüs mücadelesi için alınan tedbirleri anbean halkımızla paylaşan halkı
bilgilendiren bu savaşın kahramanları gazetecilerin ve basın mensuplarının
haklarının korunması için tedbir almak zorunlu hale gelmiştir. Çok iyi
bilinmelidir ki, matbaalar kapanır, kalemler yazmazsa hayat durur. Bu bağlamda,
Sayın Cumhurbaşkanına açıkça çağrıda bulunuyorum: Yerel basın organları ve
çalışanlarının ekonomik sorunlarının bir an evvel giderilmesi için gerekli her
türlü yasal çalışmanın bir an evvel yapılmasını talep ediyor, Genel Kurulu
saygıyla selamlıyorum.
BAŞKAN
– Sayın Kasap…
12.- Kütahya Milletvekili Ali Fazıl Kasap’ın,
coronavirüs salgını nedeniyle zor durumda olan küçük esnaflar ile ücretli
çalışanların mağduriyetlerinin giderilmesi gerektiğine ilişkin açıklaması
ALİ
FAZIL KASAP (Kütahya) – Teşekkür ederim Sayın Başkan.
“Açım.”
diyen, çocuğuna ekmek götüremeyen, berberi, kuaförü, kahvehane işletmecisini,
çalışanlarını; lokanta, tuhafiye, çay ocağı çalışanlarını; esnafı içeren bir
paket olmasını isteriz. Evde kalmasını sağlamalıyız. Madende, fabrikada
maskesiz dolaşan, yemekhanede maskesiz yan yana oturan işçiler için ücretsiz
maske temini yapılmalı; gıdada, tarım mazotunda, gübrede, tarım ilacında KDV
yüzde 1 olmalı; kredilerde zorlamalar olmamalı; elektrik, su, doğal gaz
hanelere ücretsiz dağıtılmalı. Halka can suyu olan bir ekonomik paketin
sunulması için hep birlikte çalışmalıyız. Özel sağlık kuruluşlarında yoğun
bakım hastasına baktırmak için nasıl yüzde 50 zam yaptıysak, gariban kesime de
yardım etmek zorundayız. 
Teşekkür
ediyorum.
BAŞKAN
– Sayın Ceylan…
13.- Çanakkale Milletvekili Özgür Ceylan’ın, ekonomik
kriz şartlarının ağırlaşması nedeniyle esnafların sorunlarına çözüm getirilmesi
gerektiğine ilişkin açıklaması
ÖZGÜR
CEYLAN (Çanakkale) – Sayın Başkan, ekonomik krizin şartları esnaflarımız için
her geçen gün ağırlaşıyor. “Evde kal Türkiye” denilen şu günlerde birçok
esnafımız siftah yapmadan iş yerini kapatıyor; çekini, senedini ödeyemez duruma
düştüler; bu durum, nakit sıkıntısını ve ödeme sıkıntılarını getiriyor. Salgın
süresince çeklerin yazılmasının ve senetlerin protesto edilmesinin önüne
geçecek yasal bir düzenlemeye acil ihtiyaç var. Önlemler nedeniyle iş yerlerini
kapatan esnafımız kira, elektrik, su, doğal gaz, sigorta, vergi, kredi borcunu,
çalışanlarının ücretini ödeyemiyor. Banka kredisi alabilmeleri için bir sicil
affı gerekiyor. Sicili düzgün esnafımız ise odalardan evraklarını ücretsiz
alabilmeliler. Krizi dayanışmayla aşacaksak, esnafa derhâl en az üç ay kira
desteği sağlanmalı; elektrik, su, doğal gaz borçları ertelenmeli ve sigorta
primlerinde muaflık sağlanmalıdır. İş yerini açamayan esnafa salgın süresince
asgari ücret kadar nakit ödeme yapılmalıdır.
BAŞKAN
– Sayın Kaya…
14.- Trabzon Milletvekili Ahmet Kaya’nın, bankalardan
esnafların kredi almakta sorunlarla karşılaştığına ve maske temin edilememesi
nedeniyle sıkıntılar yaşandığına ilişkin açıklaması
AHMET
KAYA (Trabzon) – Televizyonlara çıktınız, “Kredileri erteliyoruz.” diye müjde
verdiniz. Kredisi olanlar umutla bankalara gittiler, bankalar, “Kredileri
erteliyoruz ama faizini vermeniz lazım.” diyor. Kredisini ödeyemeyen insanlar
faizi nasıl ödeyecek, bunu hiç düşünmediniz. “Kredi veriyoruz.” dediniz,
bankalara giden esnaflar bin tane zorlukla karşılaştılar, kredi almak ne
mümkün.
“Ücretsiz
maske dağıtacağız.” dediniz, vatandaş da inandı, maske için PTT şubesine,
e-devlete başvurdu. On bir gün oldu hâlâ maskeler ortada yok. “İngiltere’ye,
İspanya’ya, İtalya’ya, Çin’e maske yardımı yaptık.” diye övünüyorsunuz, bizim
insanlarımız maske bulamıyor.
Bakın,
Trabzon’dan vatandaşlarımız arıyor, başvurmadık yer bırakmamışlar, maske yok.
Markete gidemiyorlar, minibüse, otobüse binemiyorlar, büyük mağduriyetler
yaşıyorlar. Ya, şu nedir? Şu bez parçasına, şu bez parçasına bir milleti muhtaç
ettiniz. Bu beceriksizliğinizle Allah gerçekten memleketin ve milletin
yardımcısı olsun.
RAMAZAN
CAN (Kırıkkale) – Ayıp ya! Ayıp ya!
BAŞKAN
– Sayın Kaya, yine kullanalım o maskemizi.
Sayın
Aydemir…
15.- Erzurum Milletvekili İbrahim Aydemir’in, nicelik
ve nitelik açısından üniversitelerin sayısı ile öğretim üyesi sayısının eş
değerde artmasına katkı sunanlara minnettar olduklarına ilişkin açıklaması
İBRAHİM
AYDEMİR (Erzurum) – Efendim, YÖK’e dönük düzenlemenin görüşüldüğü şu vasatta
küçük bir not düşmek istiyorum: Eğitimli bir toplumu idare etmenin kolaylığını
ifadeye gerek yok. Ve biliyoruz ki kalem, altın ve kılıçla remzolunan güç
merkezlerini temerküz sizi gücün doruklarına taşıyor. Bu hakikat dünya var
olduğundan beri değişmiyor. En mühimi kalemle tarif bulan bilgi, eğitim;
diğerlerini de elde etmenin kaynağı bu. AK PARTİ siyasi zeminde var olduğundan
beri bu gerçeği hayata geçirmenin gayretinde oldu.
Ekmek
ve eğitim, iki hayati kavramı odağa koyan tarz. Bunun en mütebâriz yansıması
eğitim kurumlarına verilen ehemmiyet olmuştur. Hem nicelik hem nitelik
açısından, üniversitelerin sayı olarak 200’ün üzerinde olması, öğretim üye
sayısının buna eş değer artması, uluslararası başarı yükselişi tezimizi teyit
bakımından calibidikkattir. Başarıya katkı sunan herkese minnettarız.
Çok
teşekkür ediyorum.
BAŞKAN
– Sayın Öztürk…
16.- Denizli Milletvekili Yasin Öztürk’ün, coronavirüs
salgını nedeniyle mali müşavirlerin yıllık gelir vergisi beyannameleri ile
kurumlar vergisi beyannamelerinin verilme süresinin 31 Temmuz 2020’ye kadar
uzatılmasını Hazine ve Maliye Bakanından talep ettiğine ilişkin açıklaması
YASİN
ÖZTÜRK (Denizli) – Mart ayında verilmesi gereken yıllık gelir vergisi
beyannamelerinin verilme süresi 30 Nisana kadar uzatılmıştır. Ancak kanunen
nisan ayının sonuna kadar kurumlar vergisi beyanları da verileceğinden, bu iki
iş yükü çok fazla olan yıllık beyannameler çakışmış, mali müşavirler ve
çalışanlarının iş yükü ikiye katlanmıştır. Coronavirüs salgını nedeniyle evrak,
fatura ve belgelere birçok kişinin temas etmesi çalışma ortamlarını daha çok
zorlaştırmış ve riskli hâle getirmiştir. Çalışanlarıyla birlikte 150 bin kişiyi
aşan mali müşavirler, Hazine ve Maliye Bakanı Berat Albayrak’tan yıllık gelir
vergisi beyannameleri ve kurumlar vergisi beyannamelerinin verilme süresini 31
Temmuz 2020’ye kadar uzatılmasını talep etmektedir. Akabinde, mayıs ayında
verilecek olan geçici vergi beyannameleri de ertelenmelidir. 
BAŞKAN
– Sayın Özkan.
17.- Mersin Milletvekili Hacı Özkan’ın, Türkiye’nin
yardımlaşma, dayanışma, adalet ve merhamet değerlerinin hâkim olduğu yeni ve
adil bir dünya kurma mücadelesinde öncü olacağına ilişkin açıklaması
HACI
ÖZKAN (Mersin) – Sayın Başkan, Türkiye olarak coronavirüsle mücadelemizi
sürdürürken, komşularımıza ve bizden yardım isteyen ülkelere de dost elimizi
uzatmayı bir insanlık vazifesi olarak görüyor ve bu konuda ön yargısız bir
şekilde davranıyoruz. Balkan coğrafyasına, İtalya’ya, İspanya’ya, İngiltere’ye
ve diğer ülkelere gönderdiğimiz yardımlar, Türkiye’nin sahip olduğu köklü
tarihin, büyük medeniyet mirasının ve sürdürmüş olduğu insani dayanışma esaslı
dış politikanın da bir sonucudur. Böylesi zor bir zamanda yaptığımız yardımlar,
güçlü ve büyük Türkiye’nin tüm insanlığın hayrına olduğunun da bir
göstergesidir. Bu zorlu dönemde Türkiye olarak yardımlaşma, dayanışma, adalet
ve merhamet değerlerinin hâkim olduğu yeni ve adil bir dünya kurma
mücadelesinde öncü olacağımıza inanıyor, Genel Kurulu saygıyla selamlıyorum.
BAŞKAN
– Sayın Ünlü.
18.- Osmaniye Milletvekili Baha Ünlü’nün, coronavirüs
salgınıyla mücadele kapsamında açıklanan ekonomik pakette yerel basına yönelik
herhangi bir desteğin bulunmadığına ilişkin açıklaması
BAHA
ÜNLÜ (Osmaniye) – Coronavirüs nedeniyle açıklanan ekonomik pakette Anadolu’daki
yerel basın için herhangi bir destek bulunmamaktadır. Yerel medyanın yaşamını
sürdürebilmesi için KOBİ kapsamında Kredi Garanti Fonundan veya KOSGEB’ten
kredi verilmelidir. SGK gibi resmî kurumlara olan ödemeler bir yıl
ertelenmelidir. Reklam ve ilan faturalarına yansıyan KDV oranı ile ilanlardan
alınan Basın İlan Kurumu payı yüzde 5’e düşürülmelidir. TÜRKSAT uydu bedeli
ödemelerinin bir süre ertelenmesi ve döviz cinsinden değil, TL olarak ödenmesi
gerekmektedir. Medya sektörü emekçilerine ve işsiz kalanlara, bir defalığına 3
maaş sosyal yardım hibe edilmelidir. Kullanılan teknolojik altyapı için düşük
faizli kredi imkânı sağlanmalıdır. Kullanılan kâğıt, kalıp gibi ithal
malzemelerde kur artışı engellenmeli ve vergilendirme sıfırlanmalıdır.
BAŞKAN
– Sayın Ersoy…
19.- Adana Milletvekili Ayşe Sibel Ersoy’un, corona
virüsü nedeniyle vefat eden eczacılar İhsan Giray, İsmail Durmuş, Merih
Yalçınöz, Himmet Taştan Kardaşlar ve Süreyya Zıpkınkurt’a Allah’tan rahmet
dilediğine ilişkin açıklaması
AYŞE
SİBEL ERSOY (Adana) – Teşekkür ederim Sayın Başkan.
Eczacılar,
yaşadığımız bu olağanüstü dönemde hastalarını ilaçsız bırakmamak için azami
ölçüde ve büyük bir iyi niyetle çalıştılar. Sağlık personelinin coronavirüs
nedeniyle ölümlerine ne yazık ki değerli eczacı meslektaşlarım, eczacı İhsan
Giray, eczacı İsmail Durmuş, eczacı Merih Yalçınöz, eczacı Himmet Taştan
Kardaşlar ve son olarak eczacı Süreyya Zıpkınkurt eklendi. Tüm kayıplarımız
için çok üzgün olduğumu belirmek istiyorum. Mesleğini büyük fedakarlıkla
yürütürken kaybettiğimiz eczacı meslektaşlarıma Allah’tan rahmet diliyor,
yakınlarına ve meslektaşlarıma ve sevenlerine sabırlar temenni ediyorum.
Buradan,
vatandaşlarımıza “Hayat eve sığar.” “Evde kal Türkiye” diyorum.
Teşekkür
ederim.
BAŞKAN
– Sayın Şahin…
20.- Balıkesir Milletvekili Fikret Şahin’in, sağlıkta
şiddetin önlenmesi amacıyla 5 siyasi partinin katkısıyla hazırlanan ve kabul
edilen düzenlemenin hayırlı olmasını temenni ettiğine ilişkin açıklaması
FİKRET
ŞAHİN (Balıkesir) – Teşekkür ederim Sayın Başkan.
Sağlık
çalışanlarının uzun yıllardır beklediği sağlıkta şiddet yasasının Meclisimizde
grubu bulunan 5 siyasi partinin uzlaşmasıyla kabul edilmiş olmasından elbette
ki memnuniyet duyuyoruz. Bu yasada her ne kadar birtakım eksiklikler olsa da
yasanın bu yönde ileriye doğru atılmış bir adım olduğunu düşünüyoruz. Umuyoruz,
gelecekte bu eksiklikleri de telafi etme imkânı buluruz.
Bu
vesileyle, coronavirüs salgınıyla mücadelede ön safhada yer alan sağlık
çalışanlarımıza, hizmetlerinden dolayı çok teşekkür ediyor, sağlıkta şiddet
yasasının tüm sağlık çalışanlarına ve ülkemize hayırlı olmasını temenni ediyorum.
Teşekkür
ederim.
BAŞKAN
– Şimdi Sayın Grup Başkan Vekillerinin söz taleplerini karşılayacağım.
İYİ
PARTİ Grubu adına Sayın Dervişoğlu.
Buyursunlar
Sayın Dervişoğlu.
21.- İzmir Milletvekili Dursun Müsavat Dervişoğlu’nun,
coronavirüs salgını münasebetiyle hayatını kaybedenlere ve ebediyete intikal
eden Türk Metal Sendikası Onursal Başkanı Mustafa Özbek’e Allah’tan rahmet
dilediğine, 15 Nisan Ağrı’nın düşman
işgalinden kurtuluşunun 102’nci, Türk Tarih Kurumunun 89’uncu yıl dönümüne, AK
PARTİ’nin Parlamentoyu hızlı çalıştırmak adına torba kanun tekniğini bir
istisna olmaktan çıkarıp genel görüşme usulü olarak kullanması nedeniyle kanun
tekliflerinin yeterince müzakere edilemediğine ilişkin açıklaması
DURSUN
MÜSAVAT DERVİŞOĞLU (İzmir) – Çok teşekkür ederim Sayın Başkanım, Genel Kurulu
saygıyla selamlıyorum.
Her
gün yeni kayıplarımız oluyor. Coronavirüs salgını münasebetiyle hayatını
kaybedenlere Allah’tan rahmet, yakınlarına ve sevenlerine sabrıcemil niyaz
ediyorum.
Bugün
başka bir haber aldık, Türk Metal Sendikası Onursal Başkanı Mustafa Özbek Bey,
ebediyete intikal etmiş. Sivil toplum hayatının önemli şahsiyetlerinden
biriydi. Kendilerine Cenab-ı Hakk’tan rahmet niyaz ediyorum; sevenlerine, Türk
Metal Sendikası camiasına da başsağlığı dileklerimi iletiyorum. 
Memleketimizin
güzide şehirlerinden biri olan Ağrı’nın düşman işgalinden kurtuluşunun 102’nci
yıl dönümünü idrak ediyoruz. Hem Ağrı halkı hem de aziz illetimiz için bu
gururlu gün kutlu ve mutlu olsun. Tarihi “Türkiye Cumhuriyeti’ni kuran Türkiye
halkına Türk milleti denilir.” tanımıyla millî kimliğe dayandıran Gazi Mustafa
Kemal’in önderliğinde kurulan Türk Tarih Kurumunun da 89’uncu yılını
kutluyorum.
Değerli
Başkan, sayın milletvekilleri; AK PARTİ iktidarlarıyla birlikte Türkiye Büyük
Millet Meclisi İçtüzüğü’nde yapılan değişiklikler muhalefetin,
milletvekillerimizin söz hakkının azaltılmasına vesile oluyor. Türk milletinin
bize yüklediği görev vatandaşın sesi olmamız, milletimizin ve devletimizin
lehine kanunlar çıkarmamızdır. AK PARTİ, Parlamentoyu hızlı çalıştırmak adına,
torba kanun tekniğini bir istisna olmaktan çıkarıp genel görüşme usulü olarak
kullanmaktadır. 
(Mikrofon
otomatik cihaz tarafından kapatıldı) 
BAŞKAN
– Buyurunuz efendim.
DURSUN
MÜSAVAT DERVİŞOĞLU (İzmir) – Kanunları normal usullerle görüşsek daha çok
müzakere etme şansımız olacak fakat iktidar kanadı bu yöntemi maalesef ve
maatteessüf unutmuştur. Birbiriyle alakası olmayan birçok kanunu bir torbaya
koyup, Danışma Kurulu kararı alıp “Haydi, bunu Genel Kurulda görüşelim.” arzusu
taşımaktadırlar. Kanun teklifleri üzerinde Türk milleti adına söz söylemek,
katkı vermek, yanlışları vurgulamak için zorunlu olarak biz de her maddede
önerge veriyoruz; bunun sebebi, normal kanun görüşme usulünü terk etmiş
olmanızdır, bunun sebebi de kanunlar üzerinde müzakereyi reddetmeye
çalışmanızdır. 
(Mikrofon
otomatik cihaz tarafından kapatıldı) 
BAŞKAN
- Devam edelim efendim.
DURSUN
MÜSAVAT DERVİŞOĞLU (İzmir) – Torba kanun tekliflerini arka arkaya Genel Kurula
getirip bir de yüce Meclisimizin itibarını zedeleyici sözler sarf edilmiş
olmasını, doğrusunu isterseniz, yadırgamakla kalmıyor, aynı zamanda da
ayıplıyoruz çünkü Türkiye Büyük Millet Meclisinin itibarından milletvekilleri
olarak hep birlikte mesulüz. AK PARTİ Grubunu, kanun tekliflerini Türk milletinin
gözetiminde yeterince tartışabileceğimiz, müzakere edeceğimiz yöntemlerle
görüşmeye davet ediyoruz. 
Bugün,
olağanüstü dönemler geçirdiğimiz için, İYİ PARTİ olarak sürece doğru katkılar
vermek adına her türlü feragati gerçekleştiriyoruz ama bunun da doğru
anlaşılması lazım. Özellikle iktidar partisi içerisinde söz söyleme makamında
bulunan kişilerin sosyal medya zeminini kullanmak suretiyle, verdiğimiz
önergelerin nitelikleri üzerinden bir tartışma yaratmaya çalışmaları bizim
tarafımızdan kabul edilebilir şeyler değildir. 
(Mikrofon
otomatik cihaz tarafından kapatıldı) 
BAŞKAN
- Devam edin efendim.
DURSUN
MÜSAVAT DERVİŞOĞLU (İzmir) – Bakınız, bir kanun teklifini görüşeceğiz birazdan,
Komisyon hâlâ çalışıyor, toplantının bitip bitmediğine dair de herhangi bir
bilgi bize henüz erişmiş değil. Parti grupları olarak bu kanuni bekleme
süresini de aşarak bunun Türkiye Büyük Millet Meclisinin gündemine gelmesi
için, bu zor günlerde Türkiye Büyük Millet Meclisi çalışanlarının ve
milletvekillerinin de sağlığını düşünerek ortaya koyduğumuz, “Komisyondan çıkıp
kırk sekiz saat beklemesin, direkt Türkiye Büyük Millet Meclisinin gündemine
taşıyalım.” dediğimiz kanun teklifiyle ilgili birazdan görüşmeler başlayacak,
madde sıralarını bile bilmiyoruz, sıra sayısı birazdan gelecek. Bunu speküle
etmiyoruz, “Niye böyledir?” demiyoruz yeter ki doğru çalışalım diye. Bu kanun
teklifi maddeleri üzerinde söz hakkımızı kullanmak için önergeler veriyoruz,
başka da şansımız yok.
(Mikrofon
otomatik cihaz tarafından kapatıldı) 
BAŞKAN
– Tamamlayalım efendim.
DURSUN
MÜSAVAT DERVİŞOĞLU (İzmir) – Bu söz hakkının kullanılması noktasında kanunun ya
“ve”sine ya “veya”sına dair birtakım önergeler veriyoruz, milletimizin bize
verdiği yetkiye bağlı olarak kürsüyü doğru bir biçimde kullanmak için ama bir
mevkidaşım bir “tweet” atıyor “Muhalefet partilerinin ciddiyetsizliğine bakın.”
diye. Eğer ciddiyet istiyorsanız bu torba kanun tekliflerini bırakın, kod kanun
getirin de Türkiye Büyük Millet Meclisi müzakere görsün.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Milliyetçi Hareket Partisi Grubu adına Sayın Bülbül.
Buyursunlar
Sayın Bülbül.
22.- Sakarya Milletvekili Muhammed Levent Bülbül’ün, 15
Nisan Dünya Sanat Günü’nü kutladığına, Türk
Tarih Kurumunun 89’uncu yıl dönümüne, sağlıkta şiddetin önlenmesi amacıyla 5
siyasi partinin katkısıyla hazırlanan düzenlemenin gayesine layıkıyla hizmet
etmesini ümit ettiğine, coranavirüs salgını sürecinin birlik ve beraberlik
içerisinde aşılacağına inandığına ve salgında hayatını kaybedenlere Allah’tan
rahmet dilediğine ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Sayın
Başkan, Gazi Mustafa Kemal Atatürk’ün dediği gibi “Sanatsız kalmış bir milletin
hayat damarlarından biri kopmuş demektir.” Bilindiği üzere, bugün 15 Nisan
Dünya Sanat Günü olarak idrak edilmektedir. Bugün de Türkiye’de, sanat
camiasında sanat mücadelesi veren bütün sanat erbabının Dünya Sanat Günü’nü
kutlamak istiyorum.
Sayın
Başkan, Covid-19 pandemisiyle mücadele eden başta sağlık personelimiz olmak
üzere, mesai harcayan tüm görevlilerimize başarılar diliyoruz. Dün itibarıyla,
sağlıkta şiddetin önüne geçilmesi için yapılan kanuni düzenleme Türkiye Büyük
Millet Meclisi Genel Kurulunda kabul edilmiştir. Bu düzenlemenin hayata geçirilmesinde
emeği geçen herkese buradan bir defa daha teşekkür etmek istiyorum. İnşallah,
bu düzenleme, sağlıkta şiddetin önlenmesi gayesine layıkıyla hizmet eder
diyorum.
Millî
dayanışma duygularını teşvik ederek yardımlaşma hissiyatını harekete geçiren bu
zorlu günleri birlik ve beraberlik içerisinde aşacağımıza inanıyoruz. Sağlık
Bakanlığımızın günlük açıkladığı veriler, ülkemizin hastalıkla olan
mücadelesinde olumlu bir seyrin içerisine girildiği konusunda işaretler
içermektedir. Dünyayı etkisi altına alan bu hastalığın, bu salgın hastalığın
bir an önce ülkemizden gitmesi için bütün milletçe biraz daha sabır göstermemiz
gerektiğini ifade etmek istiyorum.
Yine,
bu salgın hastalık sürecinde bugüne kadar hayatını kaybeden bütün
vatandaşlarımıza Allah’tan rahmet diliyorum.
(Mikrofon
otomatik cihaz tarafından kapatıldı)
BAŞKAN
– Devam edelim.
MUHAMMED
LEVENT BÜLBÜL (Sakarya) – Bugün, yoğun bakımda entübe durumda olan, hastalığı
ağır seyreden bütün vatandaşlarımıza ve bu hastalığa yakalanmış bütün
vatandaşlarımıza da tekrar acil şifalar dilemek istiyorum. 
Sayın
Başkan, Gazi Mustafa Kemal Atatürk’ün kültür, dil ve tarih alanında attığı en
önemli adımlardan biri olan Türk Tarih Kurumunun misyonu, Türk ve dünya
tarihini çağdaş sosyal bilim anlayışıyla araştırmak ve yaymak, bu alandaki
araştırmaları desteklemek ve toplumdaki tarih bilincini geliştirmektir. 
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL (Sakarya) – Bu misyon çerçevesinde bugüne kadar faaliyetlerini
yürütmüş olan ve bugün itibarıyla da 89’uncu kuruluş yıl dönümünü idrak
ettiğimiz Türk Tarih Kurumunun kuruluşunun bu gününde, bugüne kadar tarih
konusunda bilimsel çalışmalar yapan ve bu tarihi yazan bütün muhterem
tarihçilerimizi saygıyla anarken, bu tarihi yazanlar kadar yapanların da hakkı
olduğunu bilerek bu tarihi bize veren, bugünlere gelmemize sebep olan şanlı
ecdadımıza da buradan minnet duygularımı ifade etmek istiyorum, saygılar
sunuyorum.
BAŞKAN
– Halkların Demokratik Partisi Grubu adına Sayın Danış Beştaş.
Buyurunuz
Sayın Beştaş.
23.- Siirt Milletvekili Meral Danış Beştaş’ın, Ezidi
halkının Çarşema Sor Bayramı’nı kutladığına, 15 Nisan Dünya Sanat Günü’ne,
Mahmur Mülteci Kampı’nda yaşanan bombalamayı kınadığına, Cumhurbaşkanlığı
İletişim Başkanı Fahrettin Altun’un Üsküdar Kuzguncuk’taki vakıf arazisini
kaçak yapılaşmaya açmasıyla ilgili haberlere yönelik soruşturma başlatıldığına,
Grup Yorum üyelerinin ve Mustafa Koçak’ın adil yargılanma taleplerinin
karşılanmadığına, çocuk istismarcılarına af getirilmeye çalışıldığına ilişkin
açıklaması 
MERAL
DANIŞ BEŞTAŞ (Siirt) – Teşekkürler Sayın Başkan.
Ben,
öncelikle, Ezidi halkının Çarşema Sor Bayramı’nı kutladığımı ifade ederek
başlamak istiyorum. Bu bayramın, hâlen IŞİD’in elinde bulunan, esir tutulan
Ezidi kadınların ve çocukların özgürleşmesine vesile olmasını diliyorum.
Bugün
aynı zamanda Dünya Sanat Günü. Van Gogh der ki: “Bir kere sanatla tanıştı mı
insan artık hiçbir şeye eskisi bakamaz.” Evet, ben tüm sanat dünyasının ve
sanatçılarımızın Dünya Sanat Günü’nü kutluyorum. Gönül isterdi ki bu
kutlamalarla devam edeyim ama gerçek yaşam farklı seyrediyor.
Uluslararası
basına düşen acı bir haber var, aynı zamanda iç basına farklı bir dille olsa da
yansıdı: Maalesef, Türkiye’ye ait SİHA’lar, 17 Temmuz 2019’dan bu yana ambargo
uygulanan federe Kürdistan bölgesinde bulunan Mahmur mülteci kampını bombalamış
haberlerini okuduk. Saat 13.10’da bu bombalamalar yapılmış. Kampın çevresinde
ve arazilerde koyun otlanan sivil yurttaşların bombalandığı yönünde çok sayıda
haber var elimizde. Yine bu haberlerde, çok sayıda ölü ve yaralının olduğu
bilgisi de mevcut çünkü Mahmur’un çevresi de bombalanmış ve son gelen bilgiye
göre, hayvan otlatan 3 kadın yaşamını yitirmiş bu bombalama sonucu. Yaşamını
yitiren kadınlardan biri de ambargo nedeniyle ambulans yetişmediği için vefat
etmiş. Ben, ölenlere Allah’tan rahmet, ailelerine başsağlığı diliyorum. Ve bu
corona günlerinde, dünya corona belasıyla uğraşırken hâlâ Mahmur mülteci
kampının bu şekilde bombalanmasını kabul edilemez bulduğumuzu, bunu
kınadığımızı ve sivillerin can verdiği olayların kesinlikle normal bir... 
(Mikrofon
otomatik cihaz tarafından kapatıldı) 
BAŞKAN
– Buyursunlar efendim.
MERAL
DANIŞ BEŞTAŞ (Siirt) – ...durummuş gibi kabul edilmesini mümkün görmüyoruz ve
bu konuda, ölen sivillerin, özellikle dünya kamuoyunda şu anda çok büyük bir
yankıya sebep olduğunu da ifade etmek istiyorum.
Evet,
değerli milletvekilleri, Cumhurbaşkanlığı İletişim Başkanı Fahrettin Altun’un,
Üsküdar Kuzguncuk’taki vakıf arazisini kaçak yapılaşmaya açmasıyla ilgili
haberlere soruşturma başlatıldı. İstanbul Büyükşehir Belediyesi ekipleri,
Altun’un söz konusu vakıf arazisine izinsiz bir şekilde yaptırdığı yol, şömine
ve çardak gibi peyzaj düzenlemesini yıkmıştı. Altun, yıkım yapılan gün Vakıflar
Genel Müdürlüğüne başvuruda bulunarak, araziyi kiralarken araziye yapılan...
İBB tarafından yıkıldığına dair haberlere ise terör soruşturması açıldı. Evet,
bu durumda, terör örgütlerine hedef göstermek sebebiyle açılan soruşturmanın ne
kadar talihsiz olduğunu biz de ifade etmek istiyoruz. Şimdi, ayrıca, böyle bir
suçlama hangi gerekçeyle yapılmış? Neden haber yapan gazeteciler hedef hâline
getirilip… 
(Mikrofon
otomatik cihaz tarafından kapatıldı)
BAŞKAN
– Devam edin efendim.
MERAL
DANIŞ BEŞTAŞ (Siirt) – …cezayla karşı karşıya bırakılırken vakıf arazisini
kaçak yapıya açanlar hakkında yargı bir şey yapmıyor? “Saraya özgü farklı bir
hukuk mu var?” diye tekrar sormak istiyoruz. 
Diğer
bir mesele, Grup Yorum üyelerinin adil yargılanma taleplerinin hâlen
karşılanmadığına dair. İktidar tarafından hedef hâline getirilen, çalışma
yaptıkları İdil Kültür Merkezi sürekli basılarak müzik aletleri kırılan ve
üyeleri terörist suçlamasıyla tutuklanarak çalışma yapmaları engellenen Grup
Yorum’un tutuklu üyeleri açlık grevine başlamıştı. Helin Bölek ise ölüm
orucunun 288’inci gününde ne yazık ki yaşamını yitirdi. Grup Yorum üyesi
olmayan Mustafa Koçak ise gözaltına alınmış, gözaltında işkence yapılan Koçak,
hamile ablasına, kız kardeşine tecavüz tehditleriyle itirafçılığa zorlandığını,
itirafçılığı kabul etmeyince de tutuklandığını açıklamıştı. 2 kez
ağırlaştırılmış müebbet hapis cezası verilen Mustafa Koçak sadece tanık
beyanlarına dayanılarak ceza verildiğini söyleyerek “Adil yargılanmak
istiyorum.” talebiyle başladığı açlık grevini ölüm orucuna çevirmişti. Helin
Bölek’in yaşamını yitirmiş olmasına rağmen…
(Mikrofon
otomatik cihaz tarafından kapatıldı)
BAŞKAN
– Tamamlayınız efendim.
MERAL
DANIŞ BEŞTAŞ (Siirt) – …Grup Yorum üyelerinin durumunda bir değişiklik olmadığı
gibi talepleri karşılanmazsa ölümle yüz yüze kalacakları tüm kamuoyunun
malumudur. Bu bahisle, Grup Yorum üyelerinin ve eylemlerine destek verenlerin
adil yargılanma ve yaşam haklarının korunmasının elzem olduğunu bir kez daha
ifade etmek istiyorum. 
Diğer
bir mesele, Sayın Başkan, dün de ifade etmiştim; 2015 yılından bu yana çocuk
istismarcılarına af getirilmeye çalışılıyor, bugünlerde gündemde olduğunu gayet
iyi biliyoruz. Kadın örgütlerinin, feminist örgütlerin ve tüm kamuoyunun yaygın
tepkisi nedeniyle şu ana kadar Genel Kurula gelmedi ama bu çalışmalar devam
ediyor. Bugün, corona günlerinde fırsat kollanıyor, bunu kabul etmemiz mümkün
değil. 14 yaşında bir çocuğun rızasından bahsedilemez, açıkça bu bir
tecavüzdür. “Mağdur erkekler var." deyip kız çocuklarının tecavüz edenle
hayat boyu yaşamasının zorunlu kılınmasına izin vermeyeceğiz. “Nikâh varsa...”
deyip tecavüzün normalleştirilmesini kabul etmiyoruz diyor, Genel Kurulu
selamlıyorum.
Teşekkür
ediyorum. 
BAŞKAN
– Cumhuriyet Halk Partisi Grubu adına Sayın Özkoç, buyurun.
24.- Sakarya Milletvekili Engin Özkoç’un, 15 Nisan Türk Tarih Kurumunun 89’uncu yıl dönümü ile
Dünya Sanat Günü’ne, coronavirüs salgınının ülkede yoksullaşmayı beraberinde
getirdiğine, sorumlulukları artan belediyelerin gelir kaynaklarının artırılması
ve giderlerinin azaltılması, ücretsiz izne asgari ücret tutarında maaş desteği
sağlanması, kısa çalışma ödeneği ve işsizlik sigortası ön koşullarının
kaldırılması, sendikalarla toplu iş sözleşmesi ile grev hakkını kolaylaştıracak
yaklaşımların oluşturulması gerektiğine, Dışişleri Bakanı Mevlüt Çavuşoğlu’nun
“Kendimizin tıbbi ekipman ihtiyacımızın olmasına rağmen İngiltere, İtalya,
İspanya gibi önemli müttefiklerimizin de aralarında bulunduğu 34 ülkeye yardım
elimizi uzattık.” ifadesine, terör tanımının ne kadar genişletileceğini ve daha
nerelere dayanacağını öğrenmek istediklerine, Cumhurbaşkanlığı İletişim Başkanı
Fahrettin Altun’la ilgili yayınlara yönelik “terör örgütlerine hedef göstermek”
suçundan soruşturma başlatılmasına, Fahrettin Altun’un katıldığı taşınmaza ait
ihalenin saatinin neden belli olmadığını öğrenmek istediğine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hepinizi
saygıyla selamlıyorum. 
Türk
Tarih Kurumunun kuruluş yıl dönümünü, geçmişte tarihimize gerçekten değerli
katkıları bulunan herkesi yâd ederek kutluyorum. 
Dünya
Sanat Günü’nde de sanatçılarımıza vereceğimiz değerle onların önümüzdeki
coronasız günlerde tüm dünyaya verecekleri barış mesajlarını içeren eserleriyle
birlikte daha nice sanat yılları yaşamalarını diliyorum.
Sayın
Başkan, değerli milletvekili arkadaşlarım; gerçekten dünya olarak zor günler
geçiriyoruz. Coronavirüs salgını, tüm dünyada etkisini gösteriyor, ülkemizde de
yoksullaşmayı beraberinde getirdi. İnsanlarımız çalışamıyor, üretemiyor,
tüketemiyor; başta dar gelirli ve yoksul vatandaşlarımız olmak üzere, tüm
halkımızın merkezî ve yerel yönetimlerin de desteğine ihtiyacı var. Bu süreçte
görev ve sorumlulukları çok fazla artan belediyelerin de gelir kaynaklarını
artırmak gerekiyor, giderlerinin de azaltılması gerekiyor. Bununla ilgili
önerilerimiz şöyledir: Yıl sonuna kadar ödenmesi gereken tüm sosyal sigorta
prim borçları faizsiz olarak ertelenmelidir. Vergi tahsilatından büyükşehirlere
sağlanan pay yüzde 4 daha fazla olmalıdır. İdarelerin borçları nedeniyle 2020
yılında bu paydan kesinti yapılmamalıdır. Yüzde 2 olan İller Bankası kesintisi
uygulanmamalıdır. Genel bütçe vergi gelirinden yüzde 1 ek kaynak, toplu taşıma
kullanımı için aktarılmalıdır. Muhtasar ve KDV beyannamelerine ilişkin tahakkuk
edecek vergiler 2021 yılı sonuna kadar 12 takside bölünmelidir. 
(Mikrofon otomatik cihaz tarafından kapatıldı)
BAŞKAN
– Buyursunlar efendim.
ENGİN
ÖZKOÇ (Sakarya) – DSİ borçları nedeniyle belediyeye aktarılacak paydan kesinti
yapılmamalıdır. 2020 yılı elektrik tüketim bedelleri faizsiz ertelenmelidir.
Belediyelere yapılacak akaryakıt, doğal gaz ve elektrik tesliminden yıl sonuna
kadar KDV alınmamalıdır. Ücretsiz toplu taşıma hizmetinin finansmanını
rahatlatmak için belediyelere taşıt başına aylık bin lira ödeme yapılmalıdır.
Toplu taşımada kullanılan elektrik tüketiminden vergi kesilmemelidir. Biz
bunları sadece kendi belediyelerimiz için söylemiyoruz. Yaklaşık 298 belediyeye
sahibiz, bin belediye başka siyasi partiler tarafından idare ediliyor ama yerel
yönetimler ve merkezî yönetim el ele biz coronavirüse karşı bir mücadele
veriyoruz. Bu mücadelede halkımızla iç içe olan belediyelerimizin gerçekten
desteklenmesi gerekiyor. Bunu Meclisimizin dikkatine sunuyoruz.
(Mikrofon
otomatik cihaz tarafından kapatıldı)
BAŞKAN
– Devam edelim efendim.
ENGİN
ÖZKOÇ (Sakarya) – Teşekkür ederim efendim.
Bugün
gelmesi muhtemel olan yasa teklifinde belediyelerle ilgili gelirlerin
ertelenmesi konusu da gelecek ama biz muhakkak kendi tedbirimizi de almalıyız.
Bu yasa teklifinde ücretsiz izne 1.170 lira maaş desteği olması gerektiği
söyleniyor. Cumhuriyet Halk Partisi olarak bizim bu konudaki teklifimiz
asgari ücret tutarındadır. Kısa çalışma ödeneği ve işsizlik sigortası ön
koşulları da muhakkak kaldırılmalıdır. Bu yasa teklifinde getirilecek olan işçi
ve sendikalarla toplu iş sözleşmesi ve grev hakkını ortadan kaldıracak
tedbirler değil, tam tersine, onları kolaylaştıracak yaklaşımlar gerekmektedir.
Değerli
arkadaşlarım, az önce arkadaşlarımızın da bahsettiği, Trabzon Milletvekili
Ahmet Kaya’nın da ifade ettiği maskeyle ilgili olayda milletvekilimiz
konuşurken iktidar masalarından sesler yükseliyor. 
(Mikrofon
otomatik cihaz tarafından kapatıldı)
BAŞKAN
– Tamamlayalım efendim.
ENGİN
ÖZKOÇ (Sakarya) – Teşekkür ederim.
Ahmet
Kaya söylemiyor, Cumhuriyet Halk Partisi milletvekilleri söylemiyor, bakın, biz
bunu nasıl anlatıyoruz, Dışişleri Bakanımız diyor ki: “Bizim ihtiyacımız olduğu
hâlde biz başka ülkelere sağlıkla ilgili maske ve yardımlarda bulunuyoruz.”
Bunu kim söylüyor? Mevlüt Çavuşoğlu söylüyor. Nasıl söylüyor? “Kendimizin tıbbi
ekipman ihtiyacımızın olmasına rağmen -aynen bu kelimelerle- İngiltere, İtalya,
İspanya ve müttefikimiz olan 34 ülkeye yardımda bulunuyoruz.” diyor. 
Arkadaşlar,
çok güzel bir sözümüz vardır “Eve lazım olan camiye haramdır.” derler. Ülkemiz
gerçekten çok büyük sıkıntılar çekiyor. Arkadaşlarımızın sözlerine muhalefet
etmek değil, onları can kulağıyla dinleyerek destek vermek gerekir. 
Değerli
arkadaşlarım, bir Fahrettin Altun meselesidir, bu kadar olayın arasında
tartışılıp konuşuluyor. Ben bu konuya fazla girmeyeceğim ama biz bu terör
tanımını ne kadar genişleteceğiz? Bu terör tanımı daha nerelere dayanacak?
“Terör örgütü üyesi olmamakla birlikte” diye başlayan bu tanım ucu, “Fahrettin Altun’un
adresi gösterildiği için bu terör örgütlerine hedef gösterilmiştir.” adı
altında böyle bir davanın açılması gayri ciddidir ve gerçekten utanç vericidir.

(Mikrofon
otomatik cihaz tarafından kapatıldı) 
BAŞKAN
– Tamamlayalım Efendim.
ENGİN
ÖZKOÇ (Sakarya) – Ama ben size, Türkiye Büyük Millet Meclisinden bir belge
göstermek istiyorum. Fahrettin Altun’un avukatı açıklamış: “İstanbul Vakıflar
2. Bölge Müdürlüğü, kira ihale ilanında 35 tane taşınmaz mülk ihaleye
çıkartılmıştır, müvekkilim de bu ihaleye girmiştir.” diyor. Bir kere bu 35
değil 36’dır. “Müvekkilim” dediği Fahrettin Altun’un, ihaleye girdiği madde
17’dir. Burada gösteriyorum, sarıyla da işaretlemişim. Bütün diğer ihalelerde
ihale saatleri belli, bir tek Fahrettin Altun’un girdiği taşınmazın ihale saati
belli değil. Neden? Buraya yeteri kadar insanlar katılıp da hazine arazisinin
kiralanmasıyla ilgili bu konuda insanların önünü kesmek için midir değil midir?
Neden bir tek onda saat yoktur? 
Bunu
da takdirlerinize sunuyor, hepinize saygılar sunuyorum. (CHP sıralarından
alkışlar)
BAŞKAN
– Adalet ve Kalkınma Partisi grubu adına, Sayın Akbaşoğlu, buyursunlar efendim.
25.- Çankırı Milletvekili Muhammet Emin Akbaşoğlu’nun,
coronavirüs salgınına yönelik alınan tedbirlerin sonuç verdiğine, salgınla
mücadele kapsamında sunulan destek paketlerinin yanı sıra kamuda yeni istihdam
oluşturulduğuna, belediyelere kaynak aktarımı sağlandığına ve sağlık
hizmetlerinin ücretsiz verileceğine, 14-20 Nisan Şehitler Haftası’na, Ceza ve
Güvenlik Tedbirlerinin İnfazı Hakkında Kanun’un yürürlüğe girdiğine, sağlıkta
şiddetin önlenmesine yönelik düzenlemenin tüm sağlık çalışanlarına hayırlı
olmasını dilediğine, 15 Nisan Dünya Sanat Günü’nü tebrik ettiğine,
Cumhurbaşkanlığı İletişim Başkanı Fahrettin Altun’la ilgili kurgu, kumpas,
adres ve hedef göstermeye yönelik haberlere ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkan. Değerli
milletvekilleri, hepinizi hürmetle selamlıyorum. 
Sağlık
Bakanımız Sayın Fahrettin Koca tarafından dün açıklanan verilere baktığımızda
alınan tedbirlerin sonuç verdiğini, test sayısının artmasına rağmen, vaka
sayısında oran olarak azalma olduğunu görmekteyiz. Gerekli tedbirleri
esnetmeden aynı ciddiyetle uygulamaya devam edeceğiz ve dünyayı etkisi altına
alan coronavirüsten inşallah hep birlikte kurtulacağız. Aziz milletimiz biraz
daha sabırlı olsun, güzel günler inşallah çok yakın. Birbirimizi ziyaret
edeceğimiz, çayımızı yudumlarken muhabbet edeceğimiz, sevdiklerimizle birlikte
inşallah piknikler yapacağımız, birbirimize sarılıp özlem gidereceğimiz günler
çok yakındır diye düşünüyoruz.
Bu
süreçte gelir kaybı yaşayan esnaflarımıza destek paketlerini açıkladık. Sabit
geliri olmayan vatandaşlarımıza, yaklaşık 4,5 milyon aileye biner lira destek
verdik. Sosyal Güvenlik Kurum prim ödemeleri ertelendi. 65 yaş üzeri
büyüklerimizin evlerinde tüm ihtiyaçları karşılandı ve emeklilik maaşları
kendilerine evlerinde takdim edildi. Bir taraftan Avrupa’da kendi hâline
bırakılan bu yaş grubu insanların durumuyla, Türkiye’deki insanlarımızın
durumunun arasındaki fark bütün dünyaca görülmüş oldu. Tüm bu destekler ile
birlikte kamuda 10 binlerce yeni istihdam oluşturuldu. Belediyelere Covid-19
ile mücadelelerine destek amacıyla kaynak aktarımı sağlandı. Sayın
Cumhurbaşkanımızın dün yayınlanan kararıyla sosyal güvencesi olsun veya olmasın
tüm vatandaşlarımızın, 83 milyon insanımızın tamamının sağlıkla ilgili
sorunlarında herhangi bir ücret alınmayacağı karara bağlandı. Tüm dünya solunum
cihazı ve maske ararken biz bu ihtiyaçları kendi bünyemizde ürettik.
(Mikrofon
otomatik cihaz tarafından kapatıldı) 
BAŞKAN
– Buyursunlar efendim.
MUHAMMET
EMİN AKBAŞOĞLU (Çankırı) – Çiftçimize yönelik tedbir paketlerimizi açıkladık.
İnşallah bugün gündeme gelecek olan ve Plan ve Bütçe Komisyonunda görüşülen
yeni paketlerimizle de bütün toplum kesimleriyle ilgili gerçekten güzel, olumlu
düzenlemeleri hep beraber -nasip olursa- Genel Kurulda görüşmüş olacağız. 
Değerli
milletvekilleri, 14-20 Nisan Şehitler Haftası. Şairin ifadesiyle “Ey şehîd oğlu
şehîd, isteme benden makber/ Sana âguşunu açmış duruyor Peygamber./” diye
nitelendirdiği bütün şehitlerimizi rahmetle ve minnetle yâd ediyorum. Bu
vesileyle tüm şehitlerimize Allah’tan rahmet diliyorum. Onların fedakârlıkları
sayesinde bizler huzur ve güven içerisinde burada görevlerimizi yürütüyoruz.
Sınır güvenliğimizi sağlayan Mehmetçiklerimizden, ülke içerisinde düzenin
devamını sağlayan Emniyet mensuplarımızdan, evlatlarımızın yetişmesi için
gayret gösteren öğretmenlerimizden…
(Mikrofon
otomatik cihaz tarafından kapatıldı) 
BAŞKAN
– Devam edelim efendim. 
MUHAMMET
EMİN AKBAŞOĞLU (Çankırı) - …bizlerin şifa bulması için çaba gösteren fedakâr
sağlık ordumuzdan, cennet vatanımız ve aziz milletimiz için can veren tüm
şehitlerimizden Allah razı olsun. 
Değerli
milletvekilleri, hep birlikte geçen hafta kesintisiz bir şekilde görüşerek
infaz düzenlemesini kanunlaşırdık. Buna ilişkin kanunu Gazi Meclisimizden hep
birlikte geçirdik. Cumhurbaşkanımızın da onaylamasıyla kanun yürürlüğe girmiş
oldu. Uygulamadaki sıkıntıların yanında milletimizin ve kamu vicdanının
hassasiyetlerini de dikkate alarak hazırlanan yeni infaz düzenlemesiyle
sistemin işleyişini hem mağdurlar hem de suçlular arasından her iki kesim
yönünden adil bir hâle getirmeyi amaçladık. Tahliye olan vatandaşlarımıza yeni
sayfa açmak suretiyle yeni bir hayat kurmaya imkân tanıyan bu kanunun,
inşallah, kendileri tarafından yepyeni bir yaşantıya dönüştürülme fırsatı
olacağını düşünüyor; bu nedenle güzel bir şekilde rehabilitasyon ve
resosyalizasyon noktasında kendilerine başarılar diliyorum.
Değerli
arkadaşlar, hep beraber…
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Son olarak…
BAŞKAN
– Tamamlayalım efendim.
MUHAMMET
EMİN AKBAŞOĞLU (Çankırı) – Dün gece geç saatlere kadar, hep birlikte
gerçekleştirdiğimiz yoğun bir çalışma ve gayretle Yükseköğretim Kanunu’yla
ilgili değişiklikleri ve sağlık çalışanlarımızın beklediği düzenlemeleri
görüştük. İnşallah, bugün yapacağımız oylamayla da yasalaştıracağız. Hayırlara
vesile olmasını temenni ediyorum, hem öğretim üyelerimiz hem değerli sağlık
çalışanlarımız, sağlık ordumuz tarafından. Aynı zamanda, bugün, Dünya Sanat
Günü; bütün sanatçılarımızın gününü tebrik ediyorum.
Benim
sarf edeceğim sözler bunlardan ibaretti ancak bir iki konuya temas edildiği
için açıklama mahiyetinde bir cevap verme ihtiyacı hasıl oldu; o da
Cumhurbaşkanlığımız bünyesinde…
(Mikrofon
otomatik cihaz tarafından kapatıldı)
BAŞKAN
– Buyursunlar efendim.
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Cumhurbaşkanlığı
İletişim Başkanı Profesör Doktor Fahrettin Altun Bey’le ilgili birtakım
olaylara yönelik gerçek dışı haberleştirmelerle, birtakım kurgu, kumpas, adres
ve hedef göstermeye yönelik haberlerle ilgili konuşmalara temas edildi.
Baktığımızda usulüne uygun bir şekilde, 2018 ve 2019 yıllarında da ihaleye
açılmış bir yerle ilgili, 2020 yılında da yapılan ihale neticesinde -herkese
açık ihale neticesinde- Vakıflar Genel Müdürlüğüne ait olan mülkiyetin
kiralanmasıyla ilgili, bir arazinin, küçük bir arazinin orada kiralanmasıyla
ilgili bir süreç yaşanıyor. Bu Vakıflar Genel Müdürlüğünün herkese açık ihalesi
sonucunda en yüksek bedeli, teklifi vermek suretiyle ihale kendisinde kalan…
(Mikrofon
otomatik cihaz tarafından kapatıldı)
BAŞKAN
– Tamamlayalım efendim.
MUHAMMET
EMİN AKBAŞOĞLU (Çankırı) – …ve evinin hemen bitişiğindeki bir yerle ilgili hem
komşularının hem kendisinin güvenliğini de ilgilendiren bir boyutu itibarıyla,
daha önce 2018 ve 2019 yıllarında ihale edilmiş olmasına rağmen herhangi bir
talibin olmaması karşısında 2020’de en yüksek ihale bedelini ödeyerek alan
Sayın Fahrettin Altun’la ilgili, güya orada bir yapılaşmaya gittiği,
yapılaşmanın yıkıldığıyla ilgili birtakım haberler, tezviratlar söz konusu
oldu. Bu noktada haberleştirmelerde de hem kendisi hem ailesi hem de evi açık
adres verilmek suretiyle hedef gösterildi. Dolayısıyla bu konuyla ilgili
mevzuat herkese açık, hepimiz aynı hukuka tabiyiz, farklı bir hukuk düzeni söz
konusu değil. Kanunlar her şeyi amir bir şekilde düzenlemiş dolayısıyla yapılan
işlemler hukuk içerisinde, kanun, mevzuat içerisinde yapılan işlemlerdir ve
asla ve kata yıkılan bir yapılaşma söz konusu değildir, bir kumpas ve kurgu
vardır. Bu kesinlikle bu şekilde olmasına rağmen bunun köpürtülmesinin ancak
siyasi birtakım saiklerle ve amaçlarla, bu olayı çarpıtmayla, buradan siyasi
rant elde etmeye yönelik bir yaklaşım olarak ortaya çıktığı açıktır. Bu hususun
kamuoyu tarafından da bilinmesini arzu ediyor, bu duygu ve düşüncelerle yüce
Meclisi saygıyla selamlıyorum. (AK PARTİ sıralarından alkışlar)
BAŞKAN
– Sayın Danış Beştaş…
26.- Siirt Milletvekili Meral Danış Beştaş’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Doğrusu
sözlerimi kurmuştum ama Sayın Grup Başkan Vekilinin açıklamalarından sonra
büyük bir şaşkınlıkla dinledim. Çünkü şöyle bir cümle kurdu: “Hep birlikte
infaz paketini geçirdik, hayırlı uğurlu olsun.” dedi. Hayır, hep birlikte
geçirmedik. Bunu iktidar partisi ve MHP, iş birliği ve ortaklıkla geçirdi. 
MUHAMMET
EMİN AKBAŞOĞLU (Çankırı) – Tamam.
OSMAN
AŞKIN BAK (Rize) – Doğru.
YILMAZ
TUNÇ (Bartın) – Doğru, doğru.
ABDULLAH
NEJAT KOÇER (Gaziantep) - Evet, doğru.
MERAL
DANIŞ BEŞTAŞ (Siirt) - Yani Sayın Başkan, eğer itiraz edenler bir susarlarsa,
bizi de dinlemeyi öğrenirlerse gerçekten bir şeyleri anlayabileceğiz karşılıklı
olarak. Biz, infaz paketinin kesinlikle corona salgınıyla bir ilgisi olmadığını
defalarca ifade ettik. Cezaevinde tutulan 300 bin tutuklu ve hükümlü için,
corona dönemine dair tek bir 53’üncü madde düzenlemesi var; bunu tekrar ifade
etmek istiyorum.
Biz,
70 maddede önerge verdik, yetmiş saat sürdü bu görüşmeler ve bu
önergelerimizde, bütün konuşmalarımızda infazda adalet ve eşitlik istediğimizi
söyledik. Bunu bütün boyutlarıyla, tek tek maddeler üzerinde, geneli üzerinde,
bölüm üzerinde, dilimiz döndüğünce, bütün uluslararası örnekler, doktrinler,
akademisyenlerin görüşleri paralelinde açıkladık. 
(Mikrofon
otomatik cihaz tarafından kapatıldı) 
BAŞKAN
– Devam edelim efendim.
MERAL
DANIŞ BEŞTAŞ (Siirt) – Ancak iktidar partisi söz vermiş, sözünü yerine
getirmesi gerekiyor. “İnsanların, tutukluların ve hükümlülerin, mahpusların can
güvenliği umurumuzda değil.” dedi yedi gün boyunca. Yedi gün boyunca, biz
onlara, bu corona salgınının suç tipi ayırmadığını, zengin-fakir ayırmadığını,
hükümlü-tutuklu ayırmadığını, cezaevlerine virüsün bulaştığını defalarca ifade
ettik ama onlar ne yaptılar? Bizim, yoklama ve karar yeter sayısı istememiz karşısında,
tarihsel bir dönemde vekillerini burada tutarak bu muhalefetimizi bitirmeyi
amaçladılar. Başka bir şey de yaptılar; cuma, cumartesi, pazar ve pazartesi,
halkın izlememesi için ve cezaevlerinde izlenmesini engellemek için dört gün
boyunca sabahlara kadar Meclis çalıştırıldı. Amaç neydi? Amaç keşke yaşatmak
olsaydı; değil yetmiş saat, yedi yüz saat de yaşam için çalışmaya hazırız,
bundan hiçbir şikâyetimiz yok ama maalesef bu infaz paketi adaletsiz,
eşitlikten uzak ve çok tehlikeli bir şekilde yasalaştı, dün de onaylandı. 
(Mikrofon
otomatik cihaz tarafından kapatıldı) 
BAŞKAN
– Devam edelim efendim.
MERAL
DANIŞ BEŞTAŞ (Siirt) – Alaattin Çakıcı’nın tahliye olduğu ama İdris Baluken’in
cezaevinde tutulduğu bir paket. Gültan Kışanak’ın cezaevinde tutulduğu ama
cinsel suç işleyenlerin serbest bırakıldığı bir paket.
YILMAZ
TUNÇ (Bartın) – Allah Allah…
MERAL
DANIŞ BEŞTAŞ (Siirt) – Evet, Sebahat Tuncel’in, Selma Irmak’ın, Figen
Yüksekdağ’ın ve daha yüzlerce kadın siyasetçinin içeride tutulduğu, siyasi suç
olduğu için içeride tutulduğu ama çetenin, çetelecilerin, tefecilerin,
Tosuncukların, dolandırıcıların, kalpazanların, rüşvet verenlerin, rüşvet
alanların, insan öldürenlerin serbest bırakıldığı bir paket yasalaştı ama biz
şunu dedik: “Corona dönemimde, herkesin yaşam hakkını koruyalım.” Hepsi, kadın
ve çocuğa karşı işlenen suçlar hariç herkes evine gitsin. Ev izni olabilir,
hükme ara verilebilir, infaza ara verilebilir.
(Mikrofon
otomatik cihaz tarafından kapatıldı)
BAŞKAN
– Toparlayalım lütfen.
MERAL
DANIŞ BEŞTAŞ (Siirt) – Öyle bir aşamaya geldi ki 457 hasta mahpus için bile
önergemiz kabul edilmedi. Şu anda, 457 can sadece siyasi suçtan içeride olduğu
için korkarım ve umarım bu haberi almayız ama öyle görünüyor ki alacağız,
Adalet Bakanı, paketin Meclisten geçtiği gün açıkladı, ölümler hızla artmaya
devam ediyor. Bu nedenle, bu pakete ilişkin mücadelemiz bitmedi. Bugün de
araştırma önergemiz var ve Meclisin behemehâl Covid-19 salgını sebebiyle
içerideki yüz binlerce insanı koruma görevi vardır. Bu paketin, çok önemli bir
özelliği var: Tutukluları kapsamıyor, hükümlülerde zaten ayrım var ve şu anda
on binlerce tutuklu normal şartlarda tahliye edebilecekken CMK’ye önerdiğimiz
-salgın dönemlerinde cezaevlerindeki tutukluluğun sonlandırılacağına dair- bir
madde bile kabul edilmedi. Bu, iktidarın gündeminde olmak zorundadır; bizim
gündemimizden çıkmadı, çıkmayacak. Bu vesileyle, cezaevinde tutulan siyasetçi,
düşünce suçlusu bütün arkadaşları, dostları sevgiyle selamlıyorum.
Teşekkür
ediyorum.
BAŞKAN
– Sayın Özkoç…
27.- Sakarya Milletvekili Engin Özkoç’un, Çankırı Milletvekili Muhammet Emin Akbaşoğlu’nun
yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hiç kimseyle
ilgili bir komplo falan filan böyle bir şey aklımızda yok. Makam şu,
Cumhurbaşkanlığı İletişim Başkanı Profesör Doktor Fahrettin Altun, bugüne kadar
hiç adını da duymadım. Bundan ne siyasi rant çıkartacağız? Yani, çıkarta
çıkarta İletişim Başkanından mı siyasi rant çıkartacağız? Bununla ilgili ne
gibi bir komplomuz olabilir? Burada bulunan bütün milletvekili arkadaşlarımız,
ondan daha çok tehdit altında ve hepsinin evleri ve yerleri bellidir. Öğrenmek
isteyen insan gidiyor, öğreniyor, biliyor. Bunu, bir terör örgütü hedefi hâline
getiriliyor diye basın görevi yapan bir gazeteye dava açıyor olmak gerçekten
yakışır bir hâl midir? Oraya dava açacağına, hazineye ait olan arazinin
ihalesine giriş saatinin neden burada bulunmadığını açıkla. Belgeyle
konuşuyoruz. Burada 36 tane ihale yapılmış, 36 tane ihalenin sırayla saatleri
belli. Neden senin girdiğin ihalenin saati belli değil? 
(Mikrofon
otomatik cihaz tarafından kapatıldı) 
BAŞKAN
– Devam edelim efendim.
ENGİN
ÖZKOÇ (Sakarya) – Sonra, ne siyasi rantı, ne komplosu! Herkes bulunduğu yerin
ağırlığına uygun hareket etmek zorunda. Hazine arazisinin yerini kiralamak,
arkada güvenlikle ilgili, bilmem neyle ilgili… Ne alakası var! 
Milletvekillerimiz,
misafirhanelerde kalıyorlar, yıllarca görev yapıyorlar, sabahlara kadar burada,
korumaları yok, hiçbir şeyleri yok, gidiyorlar, geliyorlar. Böyle şeyleri
söyleyerek yanlışların üzerini örtmek, yüksek sesle bağırarak şöyledir… Bunlara
gerek yok. Biz doğruları konuşalım, yanlışlarımızı da yapmamak üzere
birbirimizle telaffuz edelim ve bu yanlışlar tekrarlanmasın, söylediğimiz
budur.
BAŞKAN
– Sayın Akbaşoğlu…
28.- Çankırı Milletvekili Muhammet Emin Akbaşoğlu’nun,
Sakarya Milletvekili Engin Özkoç’un ve Siirt Milletvekili Meral Danış
Beştaş’ın yaptığı açıklamalarındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Şimdi,
şu hususu ifade etmek isterim ki, burada biraz evvel, konuşmalarımızın temeli,
bazı basın yayın organlarında “Boğaz’da kaçak var.” şeklinde, bir yapının da
yıkıldığı yönünde, gerçekle ilgisi olmayan bir kaçak yapının olmadığı ve
yıkılmadığı bir durum söz konusu, bunu nasıl izah edeceğiz? Bir kaçak yapı yok,
bir işlem tesis edilmiş değil, bir tebligat yapılmış değil, ortada olmayan bir
şey. Sanki burada bir imar hareketi olmuş, bir kat atılmış, kaçak kat atılmış
veyahut da çatı falan çıkarılmış, böyle bir imar faaliyetleri yapılmış da kanun
dolanılmış, kanuna aykırı hareket edilmiş de…
(Mikrofon
otomatik cihaz tarafından kapatıldı) 
BAŞKAN
- Buyurun. 
MUHAMMET
EMİN AKBAŞOĞLU (Çankırı) - …onun üzerine beraber bir işlem yapılmış gibi bir
haberleştirme ve sunum söz konusu. Bu, gerçek dışı, doğru değil. Doğru olmayan
bir noktadan doğru bir sonuca gidilemez, bunu ifade ettim. 
İki,
CHP, HDP ve İYİ PARTİ’nin infaz paketine “Hayır.” dediği zaten herkes
tarafından kamuoyunun malumu, bunu biliyoruz. AK PARTİ ve MHP’nin birlikte
vermiş olduğu bir teklifin, bütün Genel Kurul tarafından müzakeresi
neticesinde, yine Genel Kurulun iradesiyle yasalaşma süreci söz konusu. Bu
konuyu ifade ediyorum değerli arkadaşlarım. Bir de şunu net bir şekilde kayda
geçirmek isterim ki: Getirdiğimiz infaz paketiyle terör suçları, kasten adam
öldürme, cinsel suçlar -kadına şiddet de dâhil olmak üzere- ve uyuşturucu imal
ve ticaretiyle ilgili suçlar kapsam dışında tutulmuştur, asla ve kata da çocuk
istismarcılarına af getirmeye yönelik veya…
(Mikrofon
otomatik cihaz tarafından kapatıldı) 
BAŞKAN
– Tamamlayalım.
MUHAMMET
EMİN AKBAŞOĞLU (Çankırı) – …ceza infaz indirimine yönelik en ufak bir düzenleme
ne teklif edilmiştir ne görüşülmüştür ne de yasalaşmıştır. Çocuk
istismarcılarına af getirilmeye çalışıldığıyla ilgili sözlerin, haberlerin tümü
gerçek dışıdır. Biz gerçekler değil, vakalar değil olmayan olaylar, tahayyüller
üzerinden maalesef bir konuşma, âdeta bir gölge boksu yapar noktadayız. Bunu
nasıl ispat edeceğimizi herhâlde kamuoyu en güzel şekilde takdir eder.
Teşekkür
ederim.
BAŞKAN
– Teşekkür ediyoruz Sayın Başkan.
Değerli
arkadaşlar, şimdi sisteme girmiş vekil arkadaşlarımıza, milletvekillerine
yerlerinden birer dakika söz vereceğim.
Sayın
Erdoğan…
29.- Ankara Milletvekili Asuman Erdoğan’ın,
coronavirüsle mücadelede destek paketleriyle kolaylıklar sağlayan Cumhurbaşkanı
ile Hazine ve Maliye Bakanına teşekkürlerini sunduğuna ilişkin açıklaması
ASUMAN
ERDOĞAN (Ankara) – Teşekkür ederim Sayın Başkan. 
Coronavirüs
salgınının ekonomiye etkilerini azaltmak, üretim ve istihdamı korumak için
hazırlanan destek paketi vatandaşlarımıza nefes olacak. Paket, ücretsiz izne
ayrılanlara, işten çıkarıldığında işsizlik ödeneğine hak kazanamayan
işçilerimize çok büyük destek getiriyor; faaliyetleri durdurulan işletmeler
için de birçok kolaylık içeriyor. Bu zorlu süreçte işçiye, işverene
iktidarımızın verdiği destekler, açıklanan destek paketleri çok büyük
kolaylıklar sağlayacak. Bu anlamda başta Cumhurbaşkanımıza ve Maliye Bakanımıza
teşekkürlerimizi sunuyorum.
Mübarek
günlerdeyiz, Rabbim inşallah bu süreci daha iyi, daha kolay atlatmamız için
edilen dualarımızı kabul eder. Haftaya ramazanışerife gireceğiz inşallah.
Şimdiden bütün milletvekili arkadaşlarımın ramazanlarının hayırlara vesile
olmasını, hayırlı bir ramazan ayı geçirmemizi diliyorum. 
Saygılarımı
sunuyorum, teşekkür ederim.
BAŞKAN
– Sayın Koçyiğit…
30.- Muş Milletvekili Gülüstan Kılıç Koçyiğit’in,
Ailenin Korunması ve Kadına Karşı Şiddetin Önlenmesine Dair Kanun’un eksiksiz
uygulanarak kadınların yaşamının korunması gerektiğine ilişkin açıklaması
GÜLÜSTAN
KILIÇ KOÇYİĞİT (Muş) – Teşekkür ederim Sayın Başkan. 
14
Nisan tarihinde Resmî Gazete’de yayınlanıp yürürlüğe giren infaz düzenlemesi
nedeniyle cezaevlerinde tahliyeler başladı. Erkek şiddetinin mağduru olan
kadınlara İstanbul Sözleşmesi gereği bildirim yapılması gerekiyordu fakat bu
bildirimler yapılmadı. Bu nedenle kadınların tedirgin bekleyişi devam ediyor.
Bu konuda yetkililerin gerekli önlemleri almamış olmaları kadınlar açısından
yaşam riski de dâhil olmak üzere çok ciddi riskler oluşturuyor. Buradan AKP
iktidarına sesleniyoruz: İstanbul Sözleşmesi ve 6284 sayılı Yasa’yı eksiksiz
uygulayın, kadınların yaşamını koruyun.
BAŞKAN
– Sayın Kaya…
31.- İstanbul Milletvekili Hüda Kaya’nın, adaletli
yargılanma talep eden Grup Yorum üyelerine ve Mustafa Koçak’a halkı sosyal
medya aracılığıyla destek vermeye davet ettiğine ilişkin açıklaması
HÜDA
KAYA (İstanbul) – Teşekkür ederim Sayın Başkan.
Başka
zulümlerde bizim yanımızda olan Grup Yorum üyelerinin bugün yardıma ihtiyacı
var. Grup Yorum üyelerinden İbrahim Gökçek bugün ölüm orucunun 303’üncü gününde
ve Mustafa Koçak ise, bir itirafçının iftirasıyla, sadece adaletli yargılanma
talep ettiği için ölüm orucunda ve 30 kiloya düştü. Hem Türkiye’de hem
uluslararası anlamda bugün, 15 Nisan 2020 Çarşamba akşam saat 20.00’de
Twitter’da bir “tag” çalışması yapılacaktır. Bütün halkımızı “@direnisler”
hesabından bu çalışmaya destek vermeye davet ediyorum. Dayanışma yaşatır.
BAŞKAN
– Sayın Tamer…
32.- Kayseri Milletvekili İsmail Tamer’in, sağlıkta
şiddetin önlenmesine yönelik düzenlemeye katkı verenlere teşekkür ettiğine
ilişkin açıklaması
İSMAİL
TAMER (Kayseri) – Çok teşekkür ediyorum Değerli Başkanım.
Ülkemiz
sıkıntılı bir dönemden geçiyor. Özellikle Covid-19 savaşında tüm sağlık
çalışanlarıyla birlikte, hastanelerimizle birlikte hazır vaziyetteyiz. Sağlık
çalışanlarının emeklerine sağlık diyorum.
Ayrıca,
dün gece itibarıyla 5 partimizin birlikte vermiş olduğu sağlıkta şiddet
yasasıyla ilgili olarak da emeği geçen herekse ben teşekkür etmek istiyorum,
tüm partilerimize teşekkür etmek istiyorum. Grup Başkan Vekillerimize,
özellikle imzaları bulunan Sayın Bülent Turan, Sayın Muhammed Levent Bülbül,
Sayın Engin Özkoç, Meral Danış Beştaş ve Dursun Müsavat Dervişoğlu’na ayrı ayrı
teşekkür etmek istiyorum.
Sağlık
çalışanlarının hak etmedikleri şekilde muamele görmelerini hiç olmazsa bu
çıkarmış olduğumuz kanunla biraz da olsa önlemeyi amaçlıyoruz. İnşallah böyle
bir sıkıntı olmaz diyorum.
Genel
Kurula saygılar sunuyorum.
BAŞKAN
– Sayın Ödünç…
33.- Bursa Milletvekili Atilla Ödünç’ün, hayata
geçirilen düzenlemenin sağlık çalışanlarına karşı şiddetin önlenmesinde
caydırıcı olacağına inandığına ilişkin açıklaması
ATİLLA
ÖDÜNÇ (Bursa) – Sayın Başkan, değerli milletvekilleri; sağlığımız için gece
gündüz demeden çalışan, bu uğurda her türlü fedakârlığı yapan sağlık
çalışanlarımız her türlü saygıyı hak etmektedirler. Onların icra etmiş
oldukları bu kutsal görevde biz de millet olarak onlara yardım etmek için
elimizden geleni yapmaktayız. Onların aziz milletimiz için ne kadar önemli
olduklarını coronavirüs salgınında müşahede ettik. Onlar bugün görevleri
başında olmasaydı ve ülkemizde sağlık hizmetleri yeteri derecede bulunmasaydı
bu salgın hastalığın açtığı yara daha da derin olacaktı. Bu nedenle, fedakârlıkları
ve azimleriyle hastalığın önünde bir set olan sağlık çalışanlarımızı yürekten
kutluyorum. Sağlıkta şiddeti önlemek için çıkarılan yasanın bu şiddetin önlenmesinde
büyük bir caydırıcılık taşıyacağına inanıyorum. 
Sağlıkta
şiddet yasasının ülkemiz için, sağlık çalışanlarımız için hayırlara vesile
olmasını diliyor, Genel Kurulu saygıyla selamlıyorum. 
BAŞKAN
– Sayın Gülüm…
34.- İstanbul Milletvekili Züleyha Gülüm’ün, siyasi
mahpuslara ilişkin tedbirlerin alınması gerektiğine ilişkin açıklaması
ZÜLEYHA
GÜLÜM (İstanbul) – Düşmanla savaş hukuku uyguladınız, cezaevlerinde siyasi
mahpusları af kapsamı dışında bıraktınız, ölümü dayattınız. Elazığ 2 No.lu F
Tipi cezaevinde bir tutuklu corona nedeniyle karantinada. Gardiyanlar maskesiz
odalara giriyor, havalandırmalar kullandırılmıyor, bulaşık deterjanı dışında
dezenfektan malzemesi verilmiyor. Kayseri Bünyan Kadın Cezaevinde, Merve
Aydoğan, Rojda Tokçu ciddi belirtiler göstermesine rağmen tedavileri
yapılmıyor, gardiyanlar tarafından dalga geçiliyor, müdür tarafından ise “Kan
kussanız dahi hastaneye göndermeyeceğim, sorumluluğu ben alıyorum.” deniyor.
Ölümü dayattığınız siyasi mahpuslara ilişkin tedbirleri bir an önce alın, bir
an önce serbest bırakın.
BAŞKAN
– Sayın Karahocagil…
Sayın
Tanal…
35.- İstanbul Milletvekili Mahmut Tanal’ın, 15 Nisan
Dünya Sanat Günü’nü kutladığına, coronavirüs salgını nedeniyle terhisleri
ertelenen askerlerin tahliye edilmesi gerektiğine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Sanat
düşünebilen, gerçeği görebilen, toplumu anlayabilen insanların işidir. Bu
sebeple, 15 Nisan Dünya Sanatçılar Günü’nü kutluyorum.
Değerli
Başkanım, değerli milletvekilleri; corona virüsü nedeniyle biliyorsunuz infaz
yasasında değişiklik yapıldı, 90 bin insan tahliye edildi. Ancak, terhisine bir
hafta kalan askerlerin terhis süresi bir ay sonraya erteleniyor. Yani, burada
büyük bir çelişki var çünkü askerlikte bulunan arkadaşlarımızın çoğunun
bulunduğu koşullarda sosyal mesafe korunamıyor, oradaki koşullar iyi değil. Bir
an önce, bu bir haftalık süresi kalan arkadaşlarımızın da tahliye edilmesi
gerekmektedir. 
Teşekkür
ederim, saygılarımı sunarım.
BAŞKAN
– Sayın Orhan Işık…
36.- Van Milletvekili Muazzez Orhan Işık’ın, “Evde
kal.” çağrıları yapılırken Van ili İŞKUR işçilerinin çalışma saatlerini
doldurmaları için hastanelerde çalıştırılması ve ücretli izin verilmemesinin
nasıl izah edilebileceğini öğrenmek istediğine ilişkin açıklaması
MUAZZEZ
ORHAN IŞIK (Van) – Teşekkürler Sayın Başkan.
Van’da
okullarda görevli olan İŞKUR işçilerinin okullar kapalı olduğu için Valilikçe
çalışma sürelerini doldurmak üzere hastanelerde görevlendirildiği, itiraz etme
haklarının olmadığı, itiraz etmeleri durumunda işten çıkarılmayla tehdit
edildikleri iddiaları basına da yansımıştır. Zaten geçici olarak işe alınmış bu
işçilerin kendilerinin, ailelerinin ve toplumun sağlığı risk altındadır.
Hastanelerde, pandemi dâhil birçok bölümde, herhangi bir eğitimi olmayan İŞKUR
işçilerinin çalıştırılması büyük riskler barındırmaktadır. Bir yandan “Evde
kal.” çağrıları yaparken öte yandan geçici süreli olarak işe alınmış bu
işçilerin, sırf çalışma saatlerini doldurmaları için, bu süreçte en riskli
yerler olan hastanelerde çalıştırılması ve ücretli olarak izin verilmemesi
nasıl izah edilebilir? Bu salgın günlerinde maaşlarını İşsizlik Fonu’ndan alan
bu işçilerin görevli oldukları kurumlar kapalı ise çalışma süreleri sayılarak
izinli sayılmalıdırlar, zorla riskli alanlarda çalıştırılmaları yasal değildir.
BAŞKAN
– Sayın Çelik…
37.- Mardin Milletvekili Tuma Çelik’in, coronavirüs
salgını nedeniyle başta Mardin ve Diyarbakır Valilikleri olmak üzere diğer
valiliklerde de Kürtçe, Arapça, Süryanice, Ermenice ile yurttaşların konuştuğu
dillerde bilgilendirme yapılması gerektiğine ilişkin açıklaması
TUMA
ÇELİK (Mardin) – Teşekkür ederim Sayın Başkan.
İstanbul
Valiliği sokağa çıkma yasağı sırasında resmî sosyal medya hesaplarından sokağa
çıkma yasağına ilişkin Arapça bilgilendirme mesajı yayınlıyor. Bu mesajlar
sayesinde ana dili Arapça olanlar tedbirler konusunda bilgi sahibi olabildi ve
belki de bazıları sağlığını koruyabildi. İnsanlar kendi ana dillerinde yapılan
çağrıları daha samimi bulurlar ve ona cevap verirler. Böylesine hayati günlerde
de insanların hayatlarına dokunabilmek için ana dillerinde konuşulması gerekir.
Dolayısıyla da başta Mardin ve Diyarbakır Valilikleri olmak üzere diğer
valiliklerce Kürtçe, Arapça, Süryanice, Ermenice ve yurttaşların konuştuğu
diğer dillerde bilgilendirme yapılmalıdır.
Teşekkür
ediyorum.
BAŞKAN
– Sayın İmir…
38.- Şırnak Milletvekili Nuran İmir’in, mahpusların
sağlık sorunlarına yönelik tedbirlerin alınarak gereğinin yapılmasını talep
ettiklerine ilişkin açıklaması
NURAN
İMİR (Şırnak) – Teşekkür ediyorum Sayın Başkanım.
İzmir
Ödemiş Kapalı Cezaevinde tutsak Mehmet Salih Filiz ailesiyle yaptığı telefon
görüşmesinde bağırsak kanseri olduğunu belirterek makatından yoğun
kanamalarının olduğunu söylemiş ve “Ölüme terk ediliyorum, sesimi duyun.”
çağrısı yapmıştır. Osmaniye T Tipi Cezaevinde tutuklu Sabri Kaya’nın kalp
krizinden kaynaklı 3 kere yoğun bakıma kaldırıldığı ve ardından tekrar
cezaevine götürüldüğü iddiası var. Kayseri Bünyan Kadın Cezaevinde ise birçok
tutsakta görme kaybının oluştuğu, boğaz yanması ve nefes daralması gibi
şikâyetleri olmasına rağmen hastaneye götürülmedikleri iddia edilmektedir. Bu
iddiaların tedbirlerinin bir an evvel alınmasını ve gereğinin yapılmasını talep
ediyoruz. 
BAŞKAN
– Sayın Osmanağaoğlu…
39.- İzmir Milletvekili Tamer Osmanağaoğlu’nun,
coronavirüs salgını sürecinde devletin mücadele azmi ve duruşunun takdiri
fazlasıyla hak ettiğine ilişkin açıklaması
TAMER
OSMANAĞAOĞLU (İzmir) – Teşekkür ediyorum Sayın Başkanım.
Sözde
medeni dünya birçok alanda sınıfta kaldığı gibi, sağlık sistemlerinin işlemez
hâle geldiği, insani değerleri ikinci plana attığı, sosyal ve ekonomik buhranın
sonuçlarıyla yüzleşmeye başladığı bir süreçten geçmektedir. Bu süreçte
devletimizin mücadele azmi ve duruşu takdiri fazlasıyla hak etmektedir. 
Diğer
yandan, devletimizin almış olduğu tedbirlerin de harfiyen uygulanması
gerekmektedir. Özellikle maddi sıkıntı çeken vatandaşlarımızın kredi ve yardım
başvuruları ivedilikle karşılanmalıdır. Liderimiz Devlet Bahçeli’nin dediği
gibi beşeriz, şaşabiliriz; insanız, gücümüz bir yere kadardır ancak inanırsak,
birbirimizi desteklersek, kucaklaşma hasletini canlandırıp tek nefer, tek nefes
olabilirsek hiçbir badire, hiçbir salgın maddi bedenimizi, manevi surlarımızı
aşamayacaktır.
BAŞKAN
– Sayın Kılavuz…
40.- Mersin Milletvekili Olcay Kılavuz’un, beden
eğitimi ve spor yüksekokullarından mezun olanların puan türlerinden dolayı
mağduriyet yaşadığına ilişkin açıklaması
OLCAY
KILAVUZ (Mersin) – Teşekkür ediyorum Sayın Başkan. 
BESYO
mezunu meslektaşlarım P10 ve P121 puan türlerinden dolayı büyük bir mağduriyet
yaşamaktadır. ÖSYM, resmî kılavuzundan yaptığı açıklamada alan sınavına
girilmesinin zorunlu olduğunu belirtmesine rağmen 2018 P10 puanına göre alım
yapmaya devam etmektedir. Bir yandan iki yıl geçerli olan sınavların
mağduriyeti, diğer taraftan beden eğitimi öğretmenliği bölümü P10, P121
mağduriyeti 2019 yılında sınava giren BESYO mezunu öğretmen arkadaşlarımızı
büyük ölçüde etkilemiştir. İki farklı yılda, iki farklı puan türünde sınava
girenler arasında sıralama adaletsizliği meydana gelmiştir. Ek atama olarak
yapılacak 20 bin öğretmen atamasında yayınlanmayan kılavuzda puanların
denkleştirilmesiyle yaşanan mağduriyetin giderilmesini talep etmekteyiz.
Saygılar sunuyorum.
BAŞKAN
– Sayın Aycan…
41.- Kahramanmaraş Milletvekili Sefer Aycan’ın,
coronavirüs salgını döneminde sağlık personeline ek ödemeler ve tazminatlar
verilerek hak ettikleri karşılığı almaları gerektiğine ilişkin açıklaması
SEFER
AYCAN (Kahramanmaraş) – Sayın Başkanım, sağlık personeli birer kahramanlık
destanı yazıyor bugünlerde. Hasta olan birçok sağlık personeli hastalığını
atlatıp tekrar görevine dönmekte; bunu bir memleket meselesi hâline getirmiş
durumdadır. Bu yüzden sağlık personeline bu dönemde ek ödemeler ve tazminatlar
vererek hak ettikleri karşılığı almaları sağlanmalıdır. Bu yoğun günlerde,
özellikle yoğun bakımda çalışan, acilde çalışan sağlık personelinin dörder
saatlik dönüşümlü çalışmasını öneriyorum. İş yükü açısından ve mesleki yükleri
açısından bunu gerekli görüyorum. Diğer yapılması gereken bir konu da sahada
vaka bulma yönünde çabaları artırmamız lazım. Hastanede başarılıyız ama vaka
bulma konusunda özellikle sahada “sürveyans” ekipleri oluşturarak, riskli ve
temas hâlinde olan kişileri tarayarak yeni vakaları bulmak ve bu vakaları hastane
öncesinde gözleme alarak…
(Mikrofon
otomatik cihaz tarafından kapatıldı) 
BAŞKAN
– Sayın milletvekilleri, birleşime on dakika ara veriyorum.
Kapanma Saati:17.41
İKİNCİ OTURUM
Açılma Saati: 18.03
BAŞKAN: Başkan Vekili Nimetullah ERDOĞMUŞ
KÂTİP ÜYELER: Rümeysa KADAK (İstanbul), İshak GAZEL
(Kütahya)
-----0-----
BAŞKAN
– Sayın milletvekilleri, Türkiye Büyük Millet Meclisinin 86’ncı Birleşiminin
İkinci Oturumunu açıyorum.
Gündeme
geçiyoruz.
Başkanlığın
Genel Kurula sunuşları vardır.
İYİ
PARTİ Grubunun İç Tüzük'ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım:
V.- ÖNERİLER 
A) Siyasi Parti Grubu Önerileri 
1.- İYİ PARTİ Grubunun, Grup Başkan Vekili İzmir
Milletvekili Dursun Müsavat Dervişoğlu tarafından, coronavirüs salgınından
kaynaklanacak tüm etkilerden en az hasarla çıkılmasını sağlamak adına
önlemlerin alınması, ekonomik hayatın normal seyrine dönmesi için gerekli
koşulların, tedbirlerin belirlenmesi ve kapsamlı bir mücadele planının hayata
geçirilmesi amacıyla 15/4/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 15 Nisan 2020 Çarşamba günkü birleşiminde yapılmasına ilişkin
önerisi 
15/4/2020
Türkiye Büyük Millet Meclisi Başkanlığına
Danışma
Kurulu 15/4/2020 Çarşamba günü (bugün) toplanamadığından, grubumuzun aşağıdaki
önerisinin, İç Tüzük'ün 19'uncu maddesi gereğince Genel Kurulun onayına
sunulmasını saygılarımla arz ederim.
 Dursun
Müsavat Dervişoğlu
 İzmir
 Grup
Başkan Vekili 
Öneri:

Grup
Başkan Vekili ve İzmir Milletvekili Dursun Müsavat Dervişoğlu tarafından,
devletimizin ve milletimizin coronavirüs salgınından kaynaklanacak tüm
etkilerden en az hasarla çıkmasını sağlamak adına önlemlerin alınması, ekonomik
hayatın normal seyrine dönmesi için gerekli koşulların, tedbirlerin
belirlenmesi ve kapsamlı bir mücadele planının hayata geçirilmesi amacıyla
15/4/2020 tarihinde Türkiye Büyük Millet Meclisi Başkanlığına verilmiş olan
Meclis araştırma önergesinin diğer önergelerin önüne alınarak görüşmelerin
15/4/2020 Çarşamba günkü birleşimde yapılması önerilmiştir.
BAŞKAN
– Önerinin gerekçesini açıklamak üzere, İYİ PARTİ Grubu adına Mersin
Milletvekili Sayın Zeki Hakan Sıdalı. 
Buyurunuz
Sayın Sıdalı. (İYİ PARTİ sıralarından alkışlar)
İYİ
PARTİ GRUBU ADINA ZEKİ HAKAN SIDALI (Mersin) – Sayın 
Başkan, değerli milletvekilleri; coronavirüsün etkilerini arttırdığı
bugünlerde, tüm dünya ülkeleriyle birlikte aslında biz de ekonomik ve siyasi
olduğu kadar sosyal ve ahlaki olarak da büyük bir sınav veriyoruz. İçinde
bulunduğumuz bu süreç, devletlerin yönetim sistemlerini tartıya çıkarttığı
kadar insanlık olarak da oluşturduğumuz temel değerlerimizi de farkında olmadan
test ediyor. Türk milleti olarak, bizimle özdeşleşmiş komşuluk, yardımseverlik,
ihtiyaç sahibine ulaşma gibi benzeri genetik kodlarımızla uyuşmayan ve bize hiç
yakışmayan bazı özensiz davranışlar görmekteyiz. Corona fırsatçılığı olarak da
adını koyduğumuz bu durum, üzüntü ve hicapla belirtmek isterim ki maalesef
toplum vicdanını da derinden yaralıyor. Yüce Meclisin mensupları olarak bizlere
düşen görev de bu fırsatçı yaklaşımın önüne geçmek için gerekli tedbirleri
almaktır. 
Kâr,
serbest ekonomi piyasalarında her firmanın özgür iradesiyle belirlenir ama
doğru fiyatın oluşturulması için arzın da dengeli olması ve kaynak imkânlarına
da herkesin eşit şekilde ulaşabilmesi gerekir. Şimdi, birçok üründe kıt
kaynaklar sürecinden geçiyoruz. Ekonomik olarak kaos zenginlerinin
yaratılmasının Meclis olarak önüne geçmeliyiz. Vatandaşlarımıza bu dönemde hep
beraber sahip çıkmazsak ne zaman çıkacağız? Dün akşam sağlık çalışanlarımıza
nasıl beraberce sahip çıktıysak, bugün hiçbirimizin istemediğini umduğumuz
fırsatçılara karşı da beraber mücadele etmeliyiz. Aksi takdirde, iktidar bu
ithamların gölgesinde kalacaktır. 
Sayın
milletvekilleri, bahsettiğimiz fırsatçılığı örneklendirmek gerekirse,
dezenfektan ve kolonya hâlen çok pahalı, gıdada fahiş fiyatlar hâlâ devam
ediyor, şehirler arası ulaşım karaborsada, maske sorunu burada defalarca gündeme
getirildi. Maskesi olmayan insanlar ekmek almaya bile gidemiyor. Siz
“Ulaşıyor.” deseniz de milletin bir kısmının elinde hâlen maske yok. Bu
insanlar hayatını devam ettirebilmek için karaborsadan bile maske alacak
durumdalar. Eğer biz bu sorunu çözmezsek fırsatçıların önünü açmış oluruz. Bir
an önce bu işi tamamen çözmemiz gerekiyor. Maske dağıtımlarını “bizim” “sizin”
demeden tüm belediyelerimize devredin ki onlar herkese ulaştırabilsin. 
Sayın
milletvekilleri, üniversiteler 26 Martta bahar yarıyılı için uzaktan eğitime
geçti; gerekliydi. Devlet yurtlarında yer bulamayan ve özel yurtlarda kalan
öğrencilerimiz o günden beri kayıtlarını sildirmeye uğraşıyorlar. Birçoğu 1
Nisana kadar kendilerine muhatap bulamadılar. 1 Nisandan sonraysa bir aylık
daha yurt borcu çıkarıldı. Gerekçe nedir? “Nisan ayına girdik, ay döndü, bu
ayın parasını da ödemek zorundasınız.” dediler. Alın size bir corona
fırsatçılığı daha. Çoğu öğrencimizin velisi maaş bile alamadan evlerinde
kalırken çocuğunun kalmadığı yurdunun parasını ödemek zorunda bırakılması,
senetler gösterilerek icrayla tehdide maruz bırakılması kabul edilemez,
hiçbirimiz kabul etmemeliyiz. Bunun yanında, nisan ücretini de alıp sözleşme
iptalini kabul eden yurtlar, bir de üstüne kalan taksitlerin yüzde 30’unu istiyorlar.
Bu oran, öğrenci kendi isteğiyle yurttan ayrılırsa uygulanır. Bu çocuklar kendi
istekleriyle yurttan ayrılmıyorlar ki, devlet okullarını kapattığı için
memleketlerinde, evlerinde kalıyorlar. Ortada mücbir bir sebep var ama ayrılık
sanki keyfîymiş gibi gösteriliyor. Buradan Millî Eğitim Bakanlığını göreve
çağırıyorum: Coronavirüs dolayısıyla gerçekleşen yurttan ayrılmaları mücbir
sebep kapsamına alın ve velilerin olmayan gelirinden ödenecek yüzde 30’a asla
müsaade etmeyin. 
Sayın
milletvekilleri, tarımdan da bir örnek vermek gerekirse limon ihracatı,
geçtiğimiz günlerde izne bağlandı. Bu sorunu daha önce burada da dile getirdim.
Üretici limonu 5,5 liraya mal etti, ihracatı durduruldu. Şimdi, bu limonları
4,5 liraya alan çıkmıyor. Sınırlı sayıda şirkete ihracat hakkı verildiği
söyleniyor. Şimdi, bu şirketler üreticinin elindeki limonu yok pahasına almaya
kalkarsa buna kim “Dur!” diyecek?
(Mikrofon
otomatik cihaz tarafından kapatıldı)
BAŞKAN
– Tamamlayalım efendim.
ZEKİ
HAKAN SIDALI (Devamla) – Bu durum tekel yaratır, bu yöntem çiftçiyi zarara
uğratır, hem de yurt dışı talep varken. 
Mersinli
limon üreticilerimizle dün görüştüm. Ürünlerinin sandıklarda çürümeye terk
edildiğini ve emeklerinin yok sayılarak heba edildiğini söylüyorlar. “Devlet
olarak limon alışında insaflı bir taban fiyatı belirleyelim ve sonra da alıp
satalım.” demiştim. Gerekiyorsa satılamayan limonları da halka dağıtın. Genel
olarak tarımdan “corona zenginleri” yaratmayalım. Tarıma ve çiftçimize ne kadar
ihtiyaç duyduğumuzu bu krizde hep beraber gördük.
Sayın
milletvekilleri, bizi çok zor aylar bekliyor. Meclis vatandaşın daha fazla
mağdur edilmemesi için teklif ettiğimiz araştırma komisyonunu hemen oluşturmalı
ve bu konudaki gerekli önlemleri acilen almalıdır.
Yüce
Meclisi saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Halkların Demokratik Partisi Grubu adına Muş Milletvekili Sayın Gülüstan
Kılıç Koçyiğit.
Buyurunuz
Sayın Koçyiğit. (HDP sıralarından alkışlar)
HDP
GRUBU ADINA GÜLÜSTAN KILIÇ KOÇYİĞİT (Muş) – Teşekkür ederim Sayın Başkan.
Sayın
Başkan, değerli milletvekilleri; Genel Kurulu selamlıyorum.
Az
önce üzücü bir haber aldık, Diyarbakır SES Şube iş yeri temsilcisi arkadaşımız
Cuma Kurt’un Covid-19 nedeniyle yaşamını yitirdiğini öğrendik. Ben, kendisine
Allah’tan rahmet, yakınlarına başsağlığı diliyorum ve günden dışı konuşmamda da
işaret ettiğim gibi, sağlık emekçilerinin aslında her an yaşam riskiyle yüz
yüze olduklarını ve bu konuda alınmayan her önlemin bedelini yaşamlarıyla
ödediklerini tekrardan ifade etmek istiyorum.
Şimdi,
değerli arkadaşlar, İYİ PARTİ’nin önerisi üzerinde grubum adına söz aldım. En
son söyleyeceğimi en baştan söyleyeyim: Birincisi, bu akılla bu kriz sürecini
yönetemezsiniz ve yönetemiyorsunuz da. Gerçekten, bu kriz sürecinde ülkedeki
ekonomik krizin bırakın derinleşmesini, ülkenin iflas etmesini istemiyorsanız
öncelikle yöntemde bir değişikliğe gitmeniz gerekiyor. Nedir sizin yönteminiz?
“Biz biliriz.” “Ben bilirim.” tarzında ne yazık ki ısrar ediyorsunuz. Oysaki
bizler şunu söylüyoruz: Kolektif olarak bu sürecin yürütülmesi gerekiyor,
Meclisin inisiyatif alması gerekiyor. Sivil toplum kuruluşlarının, emek meslek
örgütlerinin ve sınıfın temsilcileriyle oturmanız, istişare etmeniz gerekiyor
fakat siz buna yanaşmıyorsunuz.
Diğer
bir şey, değerli arkadaşlar, bakın, insanların çöpten ekmek topladığı bir
süreçteyiz. Bugün milyonlarca insan evinden çıkamıyor Covid-19 salgınından
fakat Hükûmet hiçbir yaklaşımını değiştirmiyor. Tıpkı kriz öncesi gibi, tıpkı
Covid-19 öncesi gibi israfa devam ediyor, kamu kaynaklarını yandaşlara peşkeş
çekmeye devam ediyor ve en önemlisi de tünellere, yollara, köprülere bizim
-hazine garantili olan- paraları ödemeye devam ediyor.
Bakın,
sizin bir ayda toplam topladığınız bağışın 2 katını bir köprünün garantisi için
veriyorsunuz değerli arkadaşlar. Peki, buradan soruyoruz: Bu paralar kimin
parası? Bu paralar bu ülkenin parası, yurttaşın parası ve sizleri, bir kez daha
mücbir sebep gerekçesiyle bu paraları ödememeye; bu köprüleri, yolları,
tünelleri de kamulaştırmaya davet ediyoruz.
Şimdi,
AKP’nin yaptıklarını anlatmaktan ziyade kendimizin önerilerini söylemek
istiyorum. Eş Genel Başkan Yardımcımız, ekonomiden sorumlu Genel Başkan
Yardımcımız Garo Paylan’ın bir kanun teklifi vardı. Bu kanun teklifinde bu
krizden çıkmak için önerilerimiz var. Birincisi: İşten çıkarmalar bütün yıl
boyunca yasaklanmalı, temel ihtiyaçlar dışındaki sektörlerdeki bütün
faaliyetler 30 Hazirana kadar durdurulmalı, ondan sonra tekrar yeniden
değerlendirme yapılmalı. Tüm işsizlere ayda 2.500 TL yardım yapılmalı, geliri
olmayan ev kadınlarına 2.500 TL yardım yapılmalı.
BAŞKAN
– Tamamlayalım lütfen.
GÜLÜSTAN
KILIÇ KOÇYİĞİT (Devamla) – En düşük emekli maaşı 2.500 TL olmalı. Çiftçi
borçları ertelenmeli, çiftçi destekleri derhâl ödenmeli. Salgın süresince tüm
esnafa her ay 2.500 TL destek sunulmalı. Salgın süresince bankalara olan kredi
kartı borçları da dâhil olmak üzere bütün kredi borçları faizsiz bir şekilde
ertelenmeli. Tüm kira ödemeleri durdurulmalı, kira alacağından geçinmek zorunda
olanların da mağduriyetinin önüne geçilmeli. Elektrik, su, doğal gaz, telefon
ve internet ücretsiz olarak herkese sağlanmalı. Asgari ücret vergi dışı
tutulmalı, orada vergi muafiyeti sağlanmalı. Gençlerin kredi yurtlar kurumuna
olan tüm borçları silinmeli. Özel sağlık kuruluşları hızlı bir şekilde
kamulaştırılmalı. Sadece özel sağlık kuruluşları değil, demin söylediğim gibi,
yollar, köprüler ve kamu-özel ortaklığıyla yapılan diğer bütün işlerin de
devletleştirilmesi, kamulaştırılması gerekiyor. Salgın süresince ücretsiz izin
meselesine hiç ama hiç yanaşılmamalı.
(Mikrofon
otomatik cihaz tarafından kapatıldı) 
BAŞKAN
– Tamamlayalım efendim.
GÜLÜSTAN
KILIÇ KOÇYİĞİT (Devamla) - Teşekkür ederim Sayın Başkan.
1.717
lira sefalet ücretidir. İşçileri sefalete mahkûm eden bir anlayışı
benimsemediğimizi ifade ediyoruz. Bu salgın koşullarında bile hâlâ sermayeyi
gözeten, hâlâ yandaşı gözeten anlayışın kendisi her gün yoksul halk
çocuklarının ölümüne neden oluyor. İşçiler her sabah kalkıyorlar, fabrikalara,
atölyelere, işliklere gidiyorlar. Orada salgını, hastalığı birbirlerine
bulaştırıyorlar ama sadece orada kalmıyor; dönüyorlar ailelerine, sevdiklerine
de bulaştırıyorlar. 
Kaynak
nerede mi, açıkladığımız ekonomik paketin kaynağı? Saray yapımlarını
durdurursanız, gemicik almaktan vazgeçerseniz, Mercedes ihalelerini
durdurursanız, yatlarınıza, katlarınıza para harcamaktan vazgeçerseniz inanın
ki çok kaynak var. Bu savaşçı politikalarınız bize yıllık 200 milyona mal
oluyor. Savaş politikalarından vazgeçerseniz, barışı eksene alırsanız kaynaklarımız
da çok, yeter ki doğru yere harcayın diyor, Genel Kurulu selamlıyorum.
BAŞKAN
– Cumhuriyet Halk Partisi Grubu adına Balıkesir Milletvekili Ahmet Akın.
Buyurunuz
Sayın Akın. (CHP sıralarından alkışlar) 
CHP
GRUBU ADINA AHMET AKIN (Balıkesir) – Sayın Başkan, değerli milletvekili
arkadaşlarım; hepinizi saygıyla selamlıyor, hepinize sağlıklı günler diliyorum.

Şimdi,
karşı karşıya kaldığımız gerçekten zor günlerden geçiyoruz. Tabii, bu zor
günlerin ekonomik olarak da bize yaptırımları ve karşılaştığımız sorunları var.
Şimdi, bu durumda ne yapmalıyız? Bizler tüm imkânlarımızı seferber etmeliyiz.
Nasıl seferber etmeliyiz? Diğer ülkelerin yaptıkları gibi. Yani, vatandaşımıza
şunu dememiz lazım: “Siz evinizde oturun, siz evinizde sağlıkla kalın, biz
devlet olarak arkanızdayız, yanınızdayız.” Ama şunu unutuyoruz gibi geliyor:
Değerli arkadaşlar “İnsanı yaşat ki devlet yaşasın”ı unutmayın. İnsanlarımızı
hayatta tutmak bizlerin elinde. Nedir? Evde kalacaklar ve bizde onların evde
kalmaları için mücadele edeceğiz. 
Öyle
bir zamanda bu virüse yakalandık ki zaten Türkiye’nin ekonomisi gerçekten çok
zor durumdaydı, yüksek bir enflasyonla karşı karşıyaydık, yüksek bir işsizlik
vardı, yüksek bir bütçe açığı vardı. Yani, bir ekonomik buhran içerisindeyken
virüse yakalandık. Virüsün sonrasında tabii neler olacak ekonomik olarak? Her
şey çok farklı olacak, her şey çok daha değişik olacak. Onun için şimdiden
tedbirlerimizi almamız lazım. 
18
Martta Sayın Cumhurbaşkanı çıktı, ekonomik bir istikrar kalkanı açıkladı,
güzel; “100 milyar TL” dedi, güzel. Bu iddiayla açıkladı ama neticesine
baktığımız zaman, o hedefin, o rakamların 35-40 milyar liralık bir paketle, o
rakamlar aralığında kaldığını görüyoruz. Yani, paket açıkladınız ama maalesef
paket delik çıktı, inanın bana ve milletimiz de bu konudan dolayı büyük
derecede sıkıntı yaşıyor. Bu paketin sonrasında kapatılan kahveci, berber,
çalışanlar, çiçekçi, sanatçı, sokakta tezgâhını açan insanımız, taksicimiz,
yevmiyeyle çalışan yani -devletten kazanç sağlayana- devlete vergisiyle
kazandıran vatandaşa hiçbir yarar sağlanmadı değerli arkadaşlar. Şimdi,
milletimiz, bu dönemde gerçek anlamda devletini yanında görmek istiyor ama
maalesef büyük eksiklikler var. Biz burada yapıcı önerilerimizi söylüyoruz,
sizlerden de vatandaşımıza daha çok destek verilmesine fırsat vermenizi
istiyoruz. Belediyelerimizle çalışma yapıyoruz, durduruyorsunuz; vatandaşa daha
çok hizmet verelim diyoruz, vatandaşa daha çok aş, ekmek de eksik olmasın
diyoruz; paketlerinizin altı delik. Onun için gelin hep birlikte milyonlarca
vatandaşımıza destek olalım.
Milyonlarca
vatandaşımız işe gidiyor geliyor mecburen çünkü ekmek yok, para yok, iş yok.
Soru şu: E, fatura geliyor, fatura ne olacak? Düşünün, geliriniz yok, bir
paranız yok, pulunuz yok fatura gelmiş; faturayla karşı karşıyasınız. Bir
sorunumuz daha var. “Evde kal.” demekle olmuyor, evde tutmayı becermek
zorundasınız.
(Mikrofon
otomatik cihaz tarafından kapatıldı)
BAŞKAN
– Tamamlayın efendim.
AHMET
AKIN (Devamla) – Buradan AK PARTİ’li milletvekili arkadaşlarıma sesleniyorum,
diyorum ki: Evde tutmak göreviniz. Bir olup birlik içerisinde Türk milletine
sahip çıkmak zorundasınız. Bunda da elinizde her türlü imkân var fakat maalesef
eliniz gitmiyor. Bir ayrıcalık, şöyle bir durum var: Elektrik ve doğal gazda
insanlar perişan durumda. İş yok, aş yok, para yok, faturalar nasıl ödenecek?
Tabii, bunu düşündüğünüz zaman gelen faturalar gelmeye devam ediyor. 
Arkadaşlar,
kapatılan iş yerine fatura göndermeyin. Ayrıca elektrik ve doğal gaz faturaları
şu anda daha fazla geliyor. Neden biliyor musunuz? Daha önce dağıtım bedeli
ayrı bir kalem olarak faturalarda yer alıyordu, neredeyse bir yıl saklanıyordu.
Şirketlerde elektrik, doğal gaz zamlanmadığı hâlde bu bedellere zam yapılarak
maalesef farklı bir noktaya getiriliyor, fiyatlar yükseliyor.
Şimdi,
burada yapmamız gereken ne? Elektrik şirketleri, dağıtım şirketleri devletle,
iktidarla bir araya gelecek, kol kola gelecek; hem elektrik üretim şirketleri
hem dağıtım şirketleri fedakârlık yapacak hem de devlet fedakârlık yapacak ve
üç ay süreyle elektrik, doğal gaz ücretsiz olacak, bu kadar basit.
(Mikrofon
otomatik cihaz tarafından kapatıldı)
AHMET
AKIN (Devamla) – Sayın Başkan, müsaade varsa…
BAŞKAN
– Tamamlayın.
AHMET
AKIN (Devamla) – Bunun için burada yapmamız gereken şu: Hem özelleştirilmiş
elektrik şirketleriyle hem de doğal gaz şirketleriyle beraber oturup siz devlet
olarak, iktidardakiler olarak bunu halletmeniz gerekiyor. 
İnsanlar
zor durumda, değerli arkadaşlar, lütfen elinizi vicdanınıza koyun. İnsanlar
elektriğini, doğal gazını ödeyemiyor. Büyük sıkıntı var. Burada konuştuğumuz
bizim değil, Türk milletinin sesidir. 82 milyon vatandaşımız sıkıntı çekiyor.
Devlet bu zamanda kendini göstermeyecek de ne zaman gösterecek? Onun için,
tekrar söylüyorum: Elektrik ve doğal gaz şirketleri özel şirketlerdir. Devlet
de fedakârlık yapacak, onlar da fedakârlık yapacak ve bu millete elektrik,
doğal gaz en az üç ay süreyle ücretsiz olarak verilecek; esnafa da bu konuda
her türlü destek sağlanacak. Bu, sizin göreviniz. Biz de bu konuda vatandaşımızın
isteklerini size iletmiş olduk, anlatmış olduk.
Hepinizi
saygıyla selamlıyorum.
Sağlıkla
kalın. (CHP ve İYİ PARTİ sıralarından alkışlar)
BAŞKAN
– Adalet ve Kalkınma Partisi Grubu adına Gaziantep Milletvekili Abdullah Nejat
Koçer.
Buyurunuz
Sayın Koçer. (AK PARTİ sıralarından alkışlar)
AK
PARTİ GRUBU ADINA ABDULLAH NEJAT KOÇER (Gaziantep) – Sayın Başkan, sayın
milletvekilleri; İYİ PARTİ Grubunun Meclis araştırma komisyonu kurulması
önerisi üzerine AK PARTİ Grubu adına söz almış bulunmaktayım. Yüce heyetinizi
saygıyla selamlıyorum.
Coronavirüse
karşı Bilim Kurulunca yapılan değerlendirmeler ışığında sürdürülen etkin sağlık
mücadelemizin yanı sıra, salgının ülke ekonomimize olan etkilerini azaltmak,
işsizlik başta olmak üzere her türlü olumsuzluğun önüne geçmek, iş gücü
piyasasını ayakta tutabilmek için Sayın Cumhurbaşkanımız Recep Tayyip Erdoğan
Ekonomik İstikrar Kalkanı Programı’nı açıklamıştır. Bu kapsamda, Halkbank
aracılığıyla esnafımız için çok önemli iki destek devreye alınmıştır; işletme finansman
desteği ve esnaf kart desteği. Altı ay ödemesiz otuz altı ay vadeli, 25 bin
lira limitli bu finansman desteği tüm esnafımızın hizmetine sunulmuştur. 
26
Mart 2020 tarihine kadar verilmesi gereken katma değer vergisi beyanname verme
ve ödeme süreleri 24 Nisana, 31 Marta kadar verilmesi gereken formların verilme
süresi 30 Nisana uzatılmıştır. Nisan, mayıs, haziranda muhtasar ve KDV
beyannamelerine ilişkin ödemeler altışar ay ötelenmiştir. Bu aylarda verilmesi
gereken muhtasar ve KDV beyannameleri 27 Temmuza ertelenmiştir. 
Ekonomik
İstikrar Kalkanı kapsamında, kamu bankalarımız ve katılım finans kuruluşlarıyla
tüm sektörler ve tüm firmalar için işe devam desteği, kredi desteği
başlatılmıştır. Hazine destekli KGF kefaleti sağlanan bu destek için tek şart
istihdamın korunmasıdır. Ekonomik istikrar kalkanı kapsamında, firmalara
maliyet ve istihdam desteği sağlamak için ilan edilen kısa çalışma desteği
başlamıştır. Süreçten etkilenen tüm firmalarımız buna başvurabiliyor,
çalışanlar korunuyor, firmalar destekleniyor. Tüm imkânlarıyla devletimiz
işçimizin, işverenimizin, esnafımızın yanındadır. Coronavirüs salgınına karşı
insanlık büyük bir mücadele veriyor. Ülkemizde de bu mücadele çok yönlü
sürdürülürken ekonomi alanında alınan bu kararların milletimiz için hayırlı
olmasını diliyorum. Gerek sağlık, gerek eğitim gerekse ekonomik alanda gereken
tüm adımlar atılmaya devam ediyor ve devam edecektir. 
Bu
duygu ve düşüncelerle, İYİ PARTİ grup önerisinin aleyhinde olduğumuzu
belirtiyor, yüce heyetinizi saygıyla selamlıyorum. (AK PARTİ sıralarından
alkışlar) 
BAŞKAN
– İYİ PARTİ grup önerisini oylarınıza sunuyorum: Kabul edenler... Kabul
etmeyenler... Kabul edilmemiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, Grup Başkan Vekilleri Siirt
Milletvekili Meral Danış Beştaş ve İstanbul Milletvekili Hakkı Saruhan Oluç
tarafından, Covid-19 salgını kapsamında cezaevlerinde alınan önlemlerin
yetersiz olmasının can kayıplarına ve bulaşma hızının artmasına engel olmak
amacıyla 15/4/2020 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 15 Nisan
2020 Çarşamba günkü birleşiminde yapılmasına ilişkin önerisi 
15/4/2020
Türkiye Büyük Millet Meclisi Başkanlığına
Danışma
Kurulu 15/4/2020 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:
15
Nisan 2020 tarihinde Siirt Milletvekili Grup Başkan Vekili Meral Danış Beştaş
ve İstanbul Milletvekili Grup Başkan Vekili Hakkı Saruhan Oluç tarafından
verilen, 6414 grup numaralı, Covid-19 salgını kapsamında cezaevlerinde alınan
önlemlerin yetersiz olmasının can kayıplarına ve bulaşma hızının artmasına
engel olmak amacıyla Türkiye Büyük Millet Meclisine verilmiş olan Meclis
araştırması önergesinin diğer önergelerin önüne alınarak görüşmelerinin
15/4/2020 Çarşamba günkü birleşimde yapılması önerilmiştir.
BAŞKAN
– Önerinin gerekçesini açıklamak üzere, Halkların Demokratik Partisi Grubu
adına Batman Milletvekili Mehmet Ruştu Tiryaki. 
Buyurunuz
Sayın Tiryaki. (HDP sıralarından alkışlar)
HDP
GRUBU ADINA MEHMET RUŞTU TİRYAKİ (Batman) – Teşekkür ediyorum Sayın Başkan.
Sayın
Başkan, değerli milletvekilleri; öncelikle hepinizi saygıyla selamlıyorum.
Ayrıca cezaevinde olup bizi ekran başından izleme şansları var ise doğrudan
yoksa gıyaplarında önceki dönem Eş Genel Başkanlarımızı, milletvekillerimizi,
belediye başkanlarımızı, partimizin her kademesinde görev yapmış yönetici ve
üyelerimizi, gazetecileri, aydınları, yazarları, hak mücadelesi yürütenleri,
avukatları ve düşüncesi nedeniyle cezaevinde tutsak edilen bütün devrimcileri
en içten duygularımla, sevgiyle saygıyla selamlıyorum. (HDP sıralarından
alkışlar) 
Evet,
iktidar bir tercihte bulundu, düşünceleri nedeniyle zindanlara atılmış olan
sizleri cezaevinde tutup her türden adi suçu işlemiş hırsızları, gaspçıları,
rüşvetçileri, irtikâpçıları, silahla insan yaralayanları, çetelerin, suç
örgütlerinin, mafyanın liderlerini serbest bıraktı, bırakacak. Elbette bu bir
tercih, aynılar aynı yerde, ayrılar ayrı yerde olacak.
Bizler
komisyonda görüşülmeye başlandığı ilk günden itibaren her birinizin adını
saygıyla, özlemle andık, her birinizle gurur duyuyoruz, adınızı, adlarınızı
gururla haykırıyoruz. Ama bu teklifin sahipleri serbest bıraktıkları,
bırakacakları hiç kimsenin adını anamadı, onlarla gurur duyduğunu söyleyemedi,
onlar da serbest bıraktıkları hırsızlarla, rüşvetçilerle, gaspçılarla,
irtikapçılarla, kalpazanlarla, çete ve suç örgütlerinin liderleriyle gurur
duyabilirler ama biz bütün bunlara rağmen bu kişiler bırakılmasın demedik, ilk
günden son güne kadar infaz yasası teklifinin Komisyonda görüşülmeye başlandığı
günden karar verildiği güne kadar infazda eşitliği savunduk, gerekli önlemleri
alın, yeter ki cezaevleri ölüm evleri olmasın dedik. Ayrımı biz değil, bu
teklifin sahipleri yapmıştır.
Evet,
dünyada ve ülkemizde Covid-19 salgını hızla ilerliyor, can kayıpları artıyor.
Evet, salgın kapsamında cezaevinde alınan önlemler yetersiz. Evet, aldığınız
önlemler yetersiz olduğu için cezaevlerinde de bulaşı artıyor, can kayıpları
artıyor. Evet, bu nedenle cezaevlerinde mevcut durumun tespiti için, alınacak
önlemlerin görüşülmesi için derhâl bir komisyon kurulmalıdır. Türkiye Büyük
Millet Meclisi cezaevlerinde olup bitenleri yalnızca seyretmemelidir, bu konuda
sorumluluk almalıdır. Bakanlık ülkedeki ölüm vakalarını her gün, her akşam
açıklarken cezaevlerindeki durumu haftalar sonra, yalnız bir kez
açıklayabilmiştir.
Bakın,
100 milyarlık bir paket açıkladınız. İçinde emeklilerin zaten verilecek bayram
ikramiyesi de milyonlarca asgari ücretli için işverene öteden beri vermekte
olduğunuz 75 TL’lik destek de var ama olsun, biz bunu destekliyoruz. “2 milyon
aileye biner TL destek vereceğiz.” diyorsunuz. Halkı, yoksulları, ihtiyaç
sahiplerini destekleyin, biz de bu tekliflerin arkasında oluruz. 
Gelin
görün ki üçte 1’ini bugün itibarıyla bıraktığınız, bırakacağınız cezaevindeki
300 bin insan, dezenfekte için kullanabilecekleri malzemeleri, kolonyaları ve
diğer ürünleri hâlâ parayla satın alıyorlar. Bakın, bunlar bizzat cezaevinde
olan insanların ailelerine söyledikleri şeylerdir. “Ben bunlar için günde 17 TL
ödeyemem.” diyen aileler var. Siz “2 milyon insanın sorununu çözeceğiz.”
diyorsunuz, “2 milyon ailenin sorununu çözeceğiz.” diyorsunuz ama geride kalan
200 bin insanın parayla kolonya almasını, parayla dezenfektan ürün almasını
salık veriyorsunuz. 
Cezaevinde
olanlarla ilgili Bakanlığa her gün soru soruyoruz ve Bakanlık bu sorulara cevap
vermiyor. Bakın, bu sorular hem sorunların tespiti açısından çok önemli; aynı
zamanda, biz bu sorularla Bakanlığa, adım atarak sorunları çözme şansı
veriyoruz. Bakın, ne diyoruz? Ben sadece birkaç tane örnek vereceğim somut
sorulardan: Adana F Tipi Cezaeviyle ilgili sorular soruyoruz, Şanlıurfa Hilvan
T Tipiyle ilgili… 
(Mikrofon
otomatik cihaz tarafından kapatıldı)
BAŞKAN
– Tamamlayalım efendim. 
MEHMET
RUŞTU TİRYAKİ (Devamla) – Tamamlıyorum Başkanım.
Mahpuslar
revire götürülmüyor, ilaçlar gıyaben yazılıyor. Osmaniye T Tipi Cezaevinde bir
mahpus 3 kez yoğun bakıma kaldırılıyor, ardından tekrar cezaevine götürülüyor.
Kayseri Bünyan Kadın Cezaevinde birçok mahpusta görme kaybı var, nefes darlığı
sorunu var ve fakat bu talepler karşılanmıyor, hastaneye götürülmüyorlar.
Diyarbakır Cezaevinde sular kesik, aktığı zaman kanalizasyon kokusu geliyor ve
biz hâlâ her gün “Buradan, bu suyla ellerinizi yıkayın.” diyoruz 
Evet,
insafsız bir yasa getirdiniz, evrensel insan haklarını yok saydınız, “Covid’le
mücadelemizi destekliyor, takdir ediyor.” dediğiniz uluslararası toplumun
çağrılarına kulak tıkadınız ama içeride tuttuklarınızın canından sorumlusunuz.
Almadığınız önlemler nedeniyle, eşitsiz yasanız nedeniyle yaşamını yitiren her
mahpusun, emin olun, katili olursunuz. Önergeyi ister kabul edin ister etmeyin,
mahpusları da ailelerini de yalnız bırakmayacağız ve bu sorunların takipçisi olacağız
diyorum. 
Hepinizi
saygıyla selamlıyorum. (HDP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan. 
CAHİT
ÖZKAN (Denizli) – Kayıtlara geçmesi için ifade etmek istiyorum: Tabii ki suç
tiplerinin failleri Ceza Kanunu’nda suçun tipinde belirtilen sıfatlarıyla ifade
edilerek “Bunlarla gurur duyun.” beyanlarında bulunuldu. Bunları kabul etmemiz
asla mümkün değildir. Suçu, suçluyu övmek Parlamentodaki hiçbir siyasal
yaklaşımla bağdaşmaz. Ancak, burada yapılan “Egemenlik kayıtsız şartsız
milletindir.” anlayışıyla bir infaz düzenlemesidir, suç ve ceza adaletini
sağlamayı hedeflemektedir. 
Teşekkür
ediyorum. (AK PARTİ sıralarından alkışlar)
MEHMET
RUŞTU TİRYAKİ (Batman) – Cahit Bey, fezleke mi hazırlıyorsunuz? 
CAHİT
ÖZKAN (Denizli) – Ya “gaspçılarla gurur duymak” ne demek?
MEHMET
RUŞTU TİRYAKİ (Batman) – Hayır, siz fezleke mi hazırlayacaksınız suçu, suçluyu
övmekten?
MERAL
DANIŞ BEŞTAŞ (Siirt) – Sayın Başkan…
BAŞKAN
– Buyurunuz Sayın Danış Beştaş.
IV.- AÇIKLAMALAR (Devam)
42.- Siirt Milletvekili Meral Danış Beştaş’ın, Denizli
Milletvekili Cahit Özkan’ın yerinden sarf ettiği bazı ifadelerine ilişkin
açıklaması
MERAL
DANIŞ BEŞTAŞ (Siirt) – Sayın Başkan, burada, bu Mecliste infaz paketi
düzenlenirken -ismini vermekten imtina etmeyeceğim çünkü kayıtlara geçti-
iktidar partisi milletvekili Sayın Cora, bizim arkadaşımız, önceki dönem Grup
Başkan Vekilimiz İdris Baluken’le ilgili şu sözleri kullandı; aynen olmayabilir
ama tutanaklarda var: “O, burada her gün konuşuyordu, bize ‘Hesap
vereceksiniz.’ diyordu, bu yüzden ceza aldı.” mealinde uzunca bir konuşma
yaptı.
ZÜLFÜ
DEMİRBAĞ (Elâzığ) – Hayır, öyle bir şey demedi.
MERAL
DANIŞ BEŞTAŞ (Siirt) – Tutanakları çıkarırız, kayıtlarda var.
İşte,
bakış açısı budur. Ben o gün de söyledim. Biz bu kürsüden konuşuyoruz,
hatibimiz konuşmasını yaptıktan sonra, aslında Sayın Grup Başkan Vekilinin
açıklaması, evet, bir anlamda “Suçu ve suçluyu övdün.” demekti. Yani, Sayın
Cora’nın bıraktığı yerden bir tablo devam ediyor. 
Biz,
hukuka inanan, hukukun üstünlüğünü esas alan bir partinin milletvekilleriyiz,
halk bize oy verince “Gidin orada bizi temsil edin.” dedi.
(Mikrofon
otomatik cihaz tarafından kapatıldı)
BAŞKAN
– Tamamlayalım.
MERAL
DANIŞ BEŞTAŞ (Siirt) – Yasama dokunulmazlığını bir tarafa bırakarak söylüyorum,
onu tartışmıyorum; sorumsuzluk, milletvekillerinin özgürce düşüncelerini ifade
etmeleridir. Bu, dünya parlamentolarında da böyledir, Türkiye’de de böyle
olması gerekir ama bu iktidarla birlikte kürsü masuniyeti, kürsü sorumsuzluğu
da maalesef ortadan kalkmıştır. Birçoğumuz hakkında, benim hakkımda da, Eş
Genel Başkanlarımız Figen Yüksekdağ ve Selahattin Demirtaş’ın, İdris Baluken,
Selma Irmak, Gülser Yıldırım ve diğer arkadaşların fotoğraflarını kürsüye
koyduğum için fezleke var. Kürsü sorumsuzluğuna dair inanılmaz bir hadsizlik
var ve bir tek biz bundan etkileniyoruz, diğer partilerin milletvekillerinin
böyle bir tablosu yok.
Evet,
biz savunduğumuz siyasi mahpuslarla gurur duyuyoruz. Biz, Gülser Yıldırım’la,
Selma Irmak’la, Selahattin Demirtaş’la, Sebahat Tuncel’le, Selma Irmak’la,
Gültan Kışanak’la, Selçuk Mızraklı’yla ve yüzlerce arkadaşımızla gurur
duyuyoruz. Neden biliyor musunuz? Demokrasi mücadelesi verdikleri için rehin
tutuldular ve biz onların yolundan devam ediyoruz mücadelemize. 
(Mikrofon
otomatik cihaz tarafından kapatıldı) 
BAŞKAN
– Buyurun efendim. 
MERAL
DANIŞ BEŞTAŞ (Siirt) – Onların bir kısmı ceza aldı, bir kısmı almadı ama o
cezalar asla hukuka uygun cezalar değil. Asla, asla ceza hukukunun öngördüğü
yaptırımlar değil.
CAHİT
ÖZKAN (Denizli) – Sayın Başkan, böyle bir usul var mı yani nereye kadar
konuşacak? Böyle bir usul yok ki ya! Hatırlatın! Başkasına hatırlatıyorsunuz
ama!
MERAL
DANIŞ BEŞTAŞ (Siirt) – “Bu düzenlemede adaletli bir infaz paketi yaptık.” dedi.
Adaletli bir infaz paketi değil. 
OYA
ERONAT (Diyarbakır) – Yeter artık, geçti gitti.
CAHİT
ÖZKAN (Denizli) – Böyle bir usul yok. Sayın Başkan, böyle bir usul yok. Hiçbir
Başkan Vekili böyle bir muameleyi göstermiyor kimseye.
MERAL
DANIŞ BEŞTAŞ (Siirt) – Adaletsiz, vicdansız, eşitliğe aykırı, sadece kendi
yandaşlarını çıkaran bir infaz paketidir. Bunu da dikkatinize sunmak istiyorum.
(HDP sıralarından alkışlar) 
OYA
ERONAT (Diyarbakır) – Başkan, adil ol, adil!
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
43.- Denizli Milletvekili Cahit Özkan’ın, Siirt Milletvekili Meral Danış Beştaş’ın yaptığı
açıklamasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, bu Mecliste bir İç Tüzük, bir teamül var. Biraz
önce Sayın Grup Başkan Vekilinin beyanları baştan sona kendi içerisinde
çelişkiler ifade ediyor. Bir milletvekilimizin, Sayın Cora’nın ifadelerini
kullanarak beyanda bulundu. Şimdi, öncelikle bunun bir hesabını vermek lazım.
Vaktiyle kendi Grup Başkan Vekilleri kürsüye çıkıp… Demokrasilerde var olan
denge denetim çerçevesinde seçimden yeni çıkılmış, milletimizden yetkiyi almış
ve bu yetki çerçevesinde hesabı -siyasi hesap olarak görürseniz- milletimize
yeni vermiş. Darbeyle alaşağı edilmek istenmişiz, milletimiz meydanlarda göğsünü
siper etmiş, tarihimizde olduğu gibi. Ha, buna rağmen çıkıp da kürsüden eğer
bir tehditte bulunuluyorsa, denilmek isteniliyorsa ki “Hesap vereceksiniz”, bu
hesap yargının hesabı değilse, bu hesap milletin hesabı değilse bu neyin
tehdididir? O durumda biz arzu ederdik ki… 
(Mikrofon
otomatik cihaz tarafından kapatıldı) 
BAŞKAN
– Tamamlayalım efendim. 
CAHİT
ÖZKAN (Denizli) – Eğer siyasi, demokratik bir hesaptan soruyorsanız, demokratik
bir denetimden, siyasi hesaptan soruyorsanız onun adresi, duvarda yazdığı gibi,
aziz milletimizdir. Milletimiz yetki vermiş. Ha, yargıyla ilgili hesap
soracağınızı düşünüyorsanız, bu durumda Sayın Baluken ve ismi geçen, şu anda
tutuklu veya yargılanan diğer kişiler de yargının hesabını veriyor. Ne olur?
Eğer yapmak istediğiniz, söylemek istediğiniz beyan suçu övmekse yani orada
yarın mahkeme tarafından mahkûmiyetle sonuçlanacak Ceza Kanunu’nda yazan bir
hükmü -ki bu hüküm de kamu hukuku adına aziz milletimizin sorduğu hesaptır- oradaki
suçu ve suçluyu övüyorsanız biz buna karşı çıkarız. Bakınız, eğer demokrasi,
hukuk devleti, hür ve serbest siyaset diyorsanız, Batı parlamentolarında var
olan bir taraftan özgürlük, bir taraftan demokrasi…
(Mikrofon
otomatik cihaz tarafından kapatıldı)
BAŞKAN
– Tamamlayalım.
CAHİT
ÖZKAN (Denizli) – Bakın, bana “Tamamlayalım.” dediniz Sayın Başkan, biz oraya
da aynısını isteriz.
GÜLÜSTAN
KILIÇ KOÇYİĞİT (Muş) – Bir zahmet, bir zahmet…
METİN
YAVUZ (Aydın) – Soluksuz dinlediniz.
CAHİT
ÖZKAN (Denizli) – Biz her zaman üzerine vurgulayarak ifade ediyoruz ki eğer
yapılan demokrasi, hukuk, serbest siyaset değil de petrol şirketlerinin, silah
baronlarının ve faiz lobilerinin adına…
GÜLÜSTAN
KILIÇ KOÇYİĞİT (Muş) – Kendinizi anlatıyorsunuz.
CAHİT
ÖZKAN (Denizli) – …coğrafyamızda Kürtlerin, Arapların, Türkmenlerin hakkına
hukukuna, emanetine ihanet etmekse onun mücadelesini siyasal alanda, yargısal
alanda, sosyal alanda, sosyolojik çerçevede sonuna kadar vermeye devam
edeceğiz.
Teşekkür
ediyorum. (AK PARTİ sıralarından alkışlar)
MERAL
DANIŞ BEŞTAŞ (Siirt) – Sayın Başkan…
OYA
ERONAT (Diyarbakır) – Yeter artık ya, bunları mı dinleyeceğiz?
BAŞKAN
– Buyurun.
44.- Siirt Milletvekili Meral Danış Beştaş’ın, Denizli
Milletvekili Cahit Özkan’ın yaptığı
açıklamasındaki bazı ifadelerine ilişkin açıklaması
MERAL
DANIŞ BEŞTAŞ (Siirt) – Teşekkür ederim Sayın Başkan.
Uzatmayacağım
ama konuşması için Sayın Özkan’a teşekkür ediyorum. Çok önemli bir şey söyledi,
“Millet siyasetin hesabını sorar.” dedi; kesinlikle katılıyorum.
CAHİT
ÖZKAN (Denizli) – Yargı millet adınadır, dünyanın neresine giderseniz gidin.
MERAL
DANIŞ BEŞTAŞ (Siirt) – Sandık, sandık, sandık…
CAHİT
ÖZKAN (Denizli) - Petrol şirketleri adına, silah baronları adına yargı olmaz.
MERAL
DANIŞ BEŞTAŞ (Siirt) – Değerli milletvekilleri, biz yıllardır söylüyoruz:
Siyasetin yargılanma yeri -tırnak içinde- seçimlerdir, sandıktır. Gideriz
sandığa, halk bizim siyasetimizi uygun görüyorsa oyunu verir, görmüyorsa
vermez. Tam da bunu söylüyoruz. Daha bunu söyleyen Grup Başkan Vekilinin ait
olduğu parti, corona döneminde, seçilmiş 8 belediye başkanımızın yerine kayyum
atadı. Bir yandan “millet iradesi” deyip ortalıkta naralar atılıyor, diğer
yandan o sandıktan çıkan HDP’li milletvekilleri rehin alınıyor, o sandıktan
çıkan meclis üyeleri görevden alınıyor ve o sandıktan çıkan, halkın yüzde 70,
yüzde 80, yüzde 90 oy verdiği belediye başkanlarının yerine kaymakamlar ve
valiler atanıyor. 
ZÜLFÜ
DEMİRBAĞ (Elâzığ) – Neden alınıyor? 
(Mikrofon
otomatik cihaz tarafından kapatıldı)
BAŞKAN
– Tamamlayın. 
MERAL
DANIŞ BEŞTAŞ (Siirt) - Biz çelişkide
değiliz, biz gayet istikrarlı bir şekilde ne dediğimizi biliyoruz ve biz, hesap
vereceksiniz dediğimizde asla kimseyi tehdit etmiyoruz. Sizin gibi, bütün yargı
bize bağlı değil, bütün kurumlar bize bağlı değil.
ZÜLFÜ
DEMİRBAĞ (Elâzığ) – Neden alınıyor, onu söyler misin.
CAHİT
ÖZKAN (Denizli) – Bunlar lafügüzaf. Böyle bir şey söylemedim ben. Başka bir
konu açtınız şu anda. Şu anda açılan konu, başka bir konu.
MERAL
DANIŞ BEŞTAŞ (Siirt) – Biz hesap verecekseniz dediğimizde, hukuk önünde, yargı
önünde -tarafsız ve bağımsız bir yargı önünde- hatta Uluslararası Ceza
Mahkemesinin önünde bunun hesabını vereceksiniz diyoruz. Biz, siyaseten de
halka hesap verecekseniz diyoruz. Bizim, onlar gibi, tehdit edip sonra göz
altına aldırma, sonra kayyum atama, sonra tutuklama, sonra “Biz onları
cezaevinde çıkarmıyoruz.” deme gibi araçlarımız yok. 
CAHİT
ÖZKAN (Denizli) – Terör de bir tehdittir, terör de. Terör, tehdidin âlâsıdır.
MERAL
DANIŞ BEŞTAŞ (Siirt) - Tehdit onlara yakışıyor.
Teşekkür
ediyorum. (HDP sıralarından alkışlar)
CAHİT
ÖZKAN (Denizli) - Eski beyanlarımızı tekrar ediyoruz. Kayıtlara geçsin.
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekilleri Siirt
Milletvekili Meral Danış Beştaş ve İstanbul Milletvekili Hakkı Saruhan Oluç
tarafından, Covid-19 salgını kapsamında cezaevlerinde alınan önlemlerin
yetersiz olmasının can kayıplarına ve bulaşma hızının artmasına engel olmak
amacıyla 15/4/2020 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 15 Nisan
2020 Çarşamba günkü birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi Grubu adına Ankara Milletvekili Servet Ünsal.
Buyursunlar
Sayın Ünsal. (CHP sıralarından alkışlar)
CHP
GRUBU ADINA SERVET ÜNSAL (Ankara) – Teşekkürler Sayın Başkan.
Değerli
milletvekili arkadaşlarım, yirmi aydır bu Parlamentoda yaptığım her konuşmada
sağlıkta şiddeti hep dile getirdim, hepiniz biliyorsunuz. Yasanın çıkmasını da
istedim. Arkadaşlar, coronavirüs salgını size bizi hatırlattı; doktorları,
sağlık personelini hatırlattı; yani coronavirüs salgını vesile oldu.
Parlamentodaki 5 partinin yetkilileri bir araya gelerek bu sağlıkta şiddet
yasasını çıkardık. Evet, tüm sağlık personeli adına bütün Parlamento üyelerine
burada teşekkür ediyorum arkadaşlar. 
Evet
arkadaşlar, Covid-19 yani bilinen adıyla coronavirüs salgını ülkemizi hâlâ
etkilemekte, hatta hızla da artmaya devam ediyor. Dünya Sağlık Örgütü
tarafından ilan edilen pandemi kararından sonra Türkiye'de bazı önlemler
alındı; okullar tatil edildi, acil olmayan yargılamalar iptal edildi
arkadaşlar, onun dışında, iş yerleri kapatıldı, şehirler arası ve ülkeler arası
transport yani geçişler durduruldu, hatta kısmi, hafta sonu sokağa çıkma yasağı
uygulandı. Değerli arkadaşlarım, ne yazık ki komik bir yasak izledik yani tam
Aziz Nesinlik bir olayı yaşadık; sokağa çıkma yasağı ilan edildi ama 300 bin
kişi sokağa çıktı arkadaşlar. Ne yazık ki yakında, on beş gün, yirmi gün sonra,
bu sokağa çıkanların dramatik patolojisini yani bozukluğunu, arızasını,
komplikasyonunu göreceğiz arkadaşlar. Umre olayında, cuma namazı kararının
geciktirilmesinde, test sayısının azlığında, değerli arkadaşlar, artı, bir de
futbol maçlarının geç ertelenmesinde bunları gördük -sevgili Sağlık Bakanına da
bunu söylemiştim- bunun patolojisini göreceğiz yakında.
Dünyada
ve Türkiye'de hızla ilerleyen ve can kayıplarına neden olan Covid-19 salgını
her alanda tehdit ediyor. Tabii ki bu süreçte cezaevlerinde de ciddi sıkıntı
var. Önlemlerin yetersizliği, arkadaşlar, koğuşların kalabalıklığı, hijyenin
yetersizliği, gıda ve beslenme imkânlarının sınırlı oluşu cezaevindeki
vatandaşların bağışıklığını, “immünite”sini düşürüyor, hatta koğuşlarda
“sosyal, fiziki mesafe” kavramının uygulanmasını mümkün kılmıyor. Cezaevi
doktorluğu yaptığım için bu konuları çok iyi biliyorum arkadaşlar.
(Mikrofon
otomatik cihaz tarafından kapatıldı)
BAŞKAN
– Tamamlayın efendim. 
SERVET
ÜNSAL (Devamla) – Teşekkür ederim Başkanım, biraz daha kaldı. 
Arkadaşlar,
tüm bu olaylar yaşanırken Adalet Bakanlığı ilkin ziyaretçi yasağı getirdi.
Cezaevlerinde Covid-19 vakalarına rastlanılmadığını, onların devletin
güvencesinde olduğunu, titizlikle sağlık sorunlarının çözüldüğünü söyledi.
Hepimiz burada tam infaz düzenlemelerini görüşürken Adalet Bakanı bir açıklama
yaptı, açık ceza infaz kurumunda 17 hükümlüye corona tanısı konulduğunu, 3
hükümlünün de yaşamını yitirdiğini söyledi. Yine bu açıklamaların ardından,
arkadaşlar, 14 hâkim ve savcının, 32 adliye personelinin, 79 cezaevi
personelinin, 34 Adli Tıp personelinin corona testi pozitif çıktı. 
Covid-19
salgınının önlenmesi, ilacı olmadığı için mümkün değil. Tek çözüm var, fiziki
mesafenin korunması. Bu da mümkünken, cezaevlerinde mahkûmlar tahliye
edilmediği sürece, bu alanların hastalığın bulaş alanları olmaya devam ettiğini
görüyoruz. Bu anlamda, İran’da ve İtalya’da olduğu gibi, hastaların ya da
mahkûmların tahliye edilerek salgının önlenmesi yolunda ciddi adımlar
atılmalıdır.
(Mikrofon
otomatik cihaz tarafından kapatıldı) 
BAŞKAN
– Tamamlayım efendim.
SERVET
ÜNSAL (Devamla) – Bu yüzden, daha büyük toplu ölümlerin yaşanmaması için,
Parlamentonun acil sorumluluğunu hatırlaması ve bunun gereğini yapması
zorunludur arkadaşlar.
Bu
anlamda, kısaca bir çözüm de öneriyorum ve bitiriyorum konuşmamı. Arkadaşlar,
bir doktor olarak, eski bir cezaevi doktoru olarak söylüyorum, cezaevlerindeki
sağlık hizmetleri sınırlıdır. Sağlık sorunu olan tutukluların bırakılması
gerek. Başta koğuşların ve ortak alanların sık dezenfekte edilmesi lazım.
Mahkûmların ve personelin sık sık kontrolü yapılmalı, dezenfektanlar her
fırsatta mahkûmlara verilmeli. 
Ağır
hastaların, engelli hastaların ve hükümlülerin, kronik hastaların, 60 yaş
üstündeki hastaların, gebelerin ve çocuklu kadınların hemen tahliye edilmesi
lazım arkadaşlar.
26
tane cezaevinden bana gelen bu sorunları size dile getirmeye çalıştım.
Doktorların revire gitmeme sorunu var, mahpuslar revire çıkarılmıyor, revirde
ilaç sorunları var, maske ve eldiven sorunları var, artı, tuvaletlerin ve banyoların
çok kirli olduğunu, sıcak su sorunu olduğunu söylemek istiyorum. 
Hepinize
beni dinlediğiniz için teşekkür ediyorum, sağ olun. (CHP sıralarından alkışlar)
BAŞKAN
– Adalet ve Kalkınma Partisi Grubu adına Bartın Milletvekili Yılmaz Tunç.
Buyursunlar
Sayın Tunç. (AK PARTİ sıralarından alkışlar)
AK
PARTİ GRUBU ADINA YILMAZ TUNÇ (Bartın) – Sayın Başkan, değerli milletvekilleri;
Covid-19 salgını kapsamında cezaevlerinde alınması gereken tedbirlere ilişkin
HDP grup önerisi hakkında AK PARTİ Grubu adına söz almış bulunuyorum. Hepinizi
saygılarımla selamlıyorum. 
Cezaevlerinde
bulunan hükümlü ve tutuklular, devletin gözetiminde, sağlıkları ve canları
devlete emanet olan kişilerdir. Cezalarını çekerken devlet, onların sağlığını
korumak için de gerekli her türlü tedbiri almak mecburiyetindedir. Covid-19
salgınının ülkemizde görülmeye başladığı tarihten itibaren her alanda olduğu
gibi cezaevlerinde de gerekli tedbirler, idari tedbirler alınmaya başlanmıştır.

Önceki
gün Meclis Genel Kurulunda görüşmelerini tamamladığımız 7242
sayılı Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun da Cumhurbaşkanımız tarafından onaylanmış
ve yürürlüğe girmiş, bu kapsamda da açık cezaevlerinde tahliyeler başlamıştır
ve bugün de devam etmektedir. Bugün itibarıyla da açık cezaevlerinde barınan
hükümlülerin tahliyeleri gerçekleştirilecektir. Hâkimler ve Savcılar Kurulu da
olağanüstü toplanarak 7242 sayılı Kanun nedeniyle önlemlerin ivedilikle
alınması için yapılması gereken hususları kararlaştırmış ve yargı
teşkilatlarına göndermiştir. 
Komisyonda
on sekiz saat kesintisiz, Genel Kurulda da yedi gün yedi gece, kanun
görüşmelerini hep birlikte gerçekleştirdik. İnfaz düzenlemesiyle, açık
cezaevlerinde bulunan tüm hükümlüler, Covid-19 salgını riski nedeniyle 30 Mayıs
tarihine kadar izinli sayılacaklardır. Adalet Bakanımız, Sağlık Bakanlığının
görüşü doğrultusunda, bu süreyi 3 kez ikişer ay arayla uzatabilecektir ve
hükümlülerin izinde geçecek olan süreleri de infazdan sayılacaktır. Ayrıca,
kapalı cezaevinden açık cezaevine geçmesine bir yıl kalanlar da boşalan açık
cezaevlerine geçecek ve burada barındırılacaklardır. Böylece, kapalı
cezaevinde, salgın riski nedeniyle sosyal mesafe kuralı da bu şekilde sağlanmış
olacaktır. Ayrıca, koşullu salıverme ve denetimli serbestlik sürelerindeki
değişiklikler nedeniyle de kapalı cezaevlerinden, yasal süresi gelenler,
peyderpey tahliye olmaya devam edeceklerdir.
Türkiye
Büyük Millet Meclisinde yaptığımız bu yasal düzenlemelerin yanı sıra, Adalet Bakanlığının
başından beri aldığı sıkı tedbirler de devam etmektedir. Cezaevlerindeki tüm
açık ve kapalı görüşler, toplu faaliyetler, iş yurdu faaliyetleri, nakiller, aile
görüşme odalarının kullanımı, özel izin hakları, kreş ve anaokulu uygulamaları
30 Nisana kadar ertelenmiştir.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
YILMAZ
TUNÇ (Devamla) – Teşekkür ediyorum Sayın Başkanım.
Zorunlu
durumlarda, tutuklu ve hükümlülerin yakınlarının ziyareti ya da avukat görüşü,
cumhuriyet başsavcılıklarının kararıyla gerekli tedbirler -maske vesaire-
alınarak yapılabilmektedir. 
Cezaevine
ilk kez gelen hükümlü ve tutuklular doğrudan diğer hükümlü ve tutukluların
yanına alınmamaktadır; önce sağlık raporuyla durumu tespit edilmekte, eğer
sağlıklıysa on dört gün kuralına uygun olarak ayrı bir yerde bekletilmektedir
ve daha sonra hükümlülerin bulunduğu ortama alınmaktadır. 
Cezaevlerinde
Covid-19 testi pozitif çıkan vakalarla ilgili olarak Adalet Bakanımız gerekli
açıklamayı yapmıştır. Bu kapsamda, 5 açık cezaevinde 17 hükümlüye Covid-19
tanısı konulduğunu, 3 hükümlünün tedavi sırasında hayatını kaybettiğini,
hastanelerde tedavi gören 14 hükümlüden 13’ünün sağlık durumunun iyi olduğunu,
kronik rahatsızlığı bulunan 1 hükümlünün de yoğun bakımda tedavisinin devam
ettiğini açıklamıştır. 
(Mikrofon
otomatik cihaz tarafından kapatıldı) 
BAŞKAN
– Buyurun efendim. 
YILMAZ
TUNÇ (Devamla) – Bitiriyorum Sayın Başkanım. 
Ceza
infaz kurumlarında hastalar ve sağlık hizmetleriyle ilgili olarak tüm tedbirler
kanunlar ve yönetmelikler çerçevesinde alınmaktadır. Tutuklu ve hükümlülerin
bütün ilaçları, bütün tedavi giderleri devlet tarafından karşılanmaktadır,
hükümlü ve tutuklular özgür bir insan gibi bütün sağlık hizmetlerinden istifade
etmektedir. Cezaevlerinde de aile hekimliği sistemi vardır, birinci derece
sağlık hizmetini bu aile hekimleri görmektedir. Revire alınmamak, doktor
muayenesinden sakınılmak gibi bir durum söz konusu olamaz. Aile hekiminin,
birinci derecede sağlık kuruluşunun yapamadığı işlemlerde de devlet ve
üniversite hastanelerine sevkler yapılmaktadır. 
Yine,
rehabilitasyon tipi cezaevleri Menemen’de ve Metris’te hizmete girmiştir.
Hayatını yalnız başına idame ettiremeyen ağır hasta hükümlüler için adli tıp
raporları resen devreye girilerek alınmakta ve bunların tahliyeleri de
gerçekleştirilmektedir. Ceza infaz kurumlarında 1.084 sağlık çalışanı var,
fedakârca çalışıyorlar, hükümlülerin ve tutukluların sağlığı için çalışıyorlar.

(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
YILMAZ
TUNÇ (Devamla) – Ben, buradan, tüm sağlık çalışanlarımıza, cezaevlerinde görev
yapan tüm sağlık çalışanlarına teşekkürlerimi sunuyor ve görüldüğü üzere,
cezaevlerindeki hükümlü ve tutukluların sağlıkla ilgili her türlü tedbirlerinin
alındığını belirtmek istiyor, Genel Kurulu saygılarımla selamlıyorum. (AK PARTİ
sıralarından alkışlar)
BAŞKAN
– Halkların Demokratik Partisi Grubu önerisini oylarınıza sunuyorum: Kabul
edenler… Kabul etmeyenler… Kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Grup Başkan Vekili Sakarya
Milletvekili Engin Özkoç ve İstanbul Milletvekili Turan Aydoğan tarafından,
Atatürk Havalimanı’nda sahra hastanesi yapılmasının araştırılması amacıyla
15/4/2020 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 15 Nisan 2020
Çarşamba günkü birleşiminde yapılmasına ilişkin önerisi
15/4/2020
Türkiye Büyük Millet Meclisi Başkanlığına
Danışma
Kurulu, 15/4/2020 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
Grup
Başkan Vekili ve Sakarya Milletvekili Engin Özkoç ve İstanbul Milletvekili
Turan Aydoğan tarafından Atatürk Havalimanı’nda sahra hastanesi yapılmasının
araştırılması amacıyla 15/4/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin (1739 sıra no.lu)
diğer önergelerin önüne alınarak görüşmelerinin 15/4/2020 Çarşamba günkü
birleşimde yapılması önerilmiştir.
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
İstanbul Milletvekili Turan Aydoğan.
Buyurunuz
Sayın Aydoğan. (CHP sıralarından alkışlar)
CHP
GRUBU ADINA TURAN AYDOĞAN (İstanbul) – Efendim, yüce Meclisi saygıyla
selamlıyorum.
Sevgili
arkadaşlarım, sevgili milletvekilleri; düşünün ki burada oturuyorsunuz, siz
burada çalışırken dozerler kapıya dayandı ve burayı yıkıyor; iş makineleri
geldi, burayı yıkıyor. Şu anda İstanbul’da Atatürk Havalimanı’nın başına gelen
budur. Türkiye Büyük Millet Meclisi binası ile Atatürk Havalimanı’nın hukuki
anlamda bir farkı yoktur, ikisi de kamuya ait mülklerdir, kamuya ait mallardır.

Şimdi,
Atatürk Havalimanı’nın 2 tane pisti yıkıldı, yok edildi 7 Nisan tarihinden
itibaren. Şu anda iş makineleri ve oradaki alet edevatla çalışılarak yok
edilmeye devam ediliyor. Konu neydi? Biz çok erken dedik ki: Atatürk
Havalimanı’nın terminal binaları var, hangarları var, oteller var, ulaşımı çok
kolay çünkü oraya metro gidiyor. Şimdi, böyle bir yerin -dünyanın her tarafında
Çin’de, Londra’da, Kanada’da, Amerika Birleşik Devletleri’nde olduğu gibi-
kapalı alanlarını geçici olarak sahra hastanesi hâline getirelim, buradan
faydalanılsın. Bunu İstanbul Büyükşehir Belediye Başkanımız aşağı yukarı bir ay
önce söyledi. Çıktınız, kulak arkası ettiniz, sesiniz çıkmadı. Bunu yapmadınız.
Sonra Sayın Cumhurbaşkanı çıktı, bir açıklama yaptı, dedi ki: “Yeşilköy’de 1
sahra hastanesi, 1 sahra hastanesi de Sancaktepe tarafında kuracağız.” Biz de
zannettik ki bizim önerimize göre Atatürk Havalimanı’nın bu kullanılabilir
alanları sahra hastanesi olarak kullanılacak. Sonra ortaya çıktı ki, sizin bir
yandaş firmanız var, ona verilmiş. Atatürk Havalimanı’nın hemen yanında aslında
daha önce hastane yapılmak istenen bir yer var, orayı hastane yapmak üzere
veriyorsunuz; sahra hastanesi değil, bildiğiniz bina dikeceksiniz. Sonra ondan
da vazgeçtiniz, geldiniz, Atatürk Havalimanı’nın 2 güzide pistini kazıdınız,
yıktınız, beton döktünüz, demir döktünüz, mahvettiniz. 
Kırmızıyı
görmüş boğa gibisiniz, gördüğünüz bütün millî değerlere saldırıyorsunuz.
Yakasını bırakın, yakasını bırakın kardeşim milletin malının! Ne işiniz var?
İmarsız, ruhsatsız, yapılaşma yasağı olan bir bölgede, kimseye sormadan
yıkıyorsunuz, döküyorsunuz, kendi kendinize iş yapıyorsunuz. Oraya hastane
yapacaksınız, kalıcı bina yapacaksınız, adına da “sahra hastanesi” diyorsunuz.
Ya, var olan binaları niye kullanmadınız kardeşim? Ne derdiniz var Atatürk
Havalimanı’yla? İstanbul Büyükşehir Belediye Başkanı Sayın Ekrem İmamoğlu, o
olay başladığında Valiliğe ve kurumlara bir yazı gönderdi; dedi ki: “Burası
ulaşım açısından uygun değildir. Buradan otobüs geçmez, metrobüs geçmez, hiçbir
şey geçmez. Asıl kullanılması gereken yerler terminallerin, hangarların olduğu
yerlerdir.” “Yok” dediniz. Fırsat biliyorsunuz bu salgını önünüze gelen her
yere saldırıyorsunuz. Niye biliyor musunuz, niye biliyor musunuz? Talancı bir
zihniyet var; orada yıkarak, dökerek var olan değerleri yok ederek yeniden
imara açacaksınız, etrafınızdaki rantçılara sunacaksınız. Yok öyle yağma, yok
öyle yağma! Orası, bu milletin zor zamanında, bugün 2 milyar TL’ye
yapamayacağınız rakamlarla yapılmış pistlerdir, 300 milyon dolardan daha fazla
maliyeti olan. Kime sordunuz kardeşim? Kime sordunuz, kimin haberi var? Hangi
kurumdan geçti? Orası 1/100.000’lik palanlarda hâlâ havalimanı olarak geçiyor. 
ZÜLFÜ
DEMİRBAĞ (Elâzığ) – Sana mı soracağız? 
TURAN
AYDOĞAN (Devamla) – Bana soracaksın, ben o bölgenin milletvekiliyim. Hâlâ
1/100.000’lik planlarda havalimanı olarak geçen yere, sivil havacılık
kanunlarına göre hiçbir bina yapamazsınız, insanlara yaşam alanı
yaratamazsınız.
YILMAZ
TUNÇ (Bartın) – Hastane, hastane…
TURAN
AYDOĞAN (Devamla) – Hastane de yapamazsınız, hiçbir şey yapamazsınız, kalıcı
bina koyamazsınız, geçin bu işleri, geçin. (CHP sıralarından alkışlar) 
Şimdi,
bunun nedeni, İstanbul Büyükşehir Belediye Başkanının dinlememenizdir, bunun
nedeni talancı zihniyetinizdir. Elinizi çekin milletin malından, milletin
malından! Suç işleyerek kendinize rant alanları yaratmayın! (AK PARTİ
sıralarından gürültüler) Bugün, orada ruhsatsız bina dikiyorsunuz. Alıştınız,
alıştınız, Atatürk Orman Çiftliği’nde de aynısını yaptınız, yapamazsınız
kardeşim, suç işliyorsunuz! Türk Ceza Kanunu’nda imar kirliliği suçunu
işliyorsunuz. Türk Ceza Kanunu’nda devletin malına zarar verme suçunu işliyorsunuz.

YILMAZ
TUNÇ (Bartın) – Hastane bu, hastane.
TURAN
AYDOĞAN (Devamla) - Nereden bu özgürlüğü alıyorsunuz? 
EYÜP
ÖZSOY (İstanbul) – Hastaneye karşı mısın?
YILMAZ
TUNÇ (Bartın) – Hastaneye karşı gelme!
TURAN
AYDOĞAN (Devamla) - Hastanenin yerini size gösterdik; hangarlar var, terminal
binaları var. Bir haftada yapılacak, hastane olacak yeri yok sayıyorsunuz,
milletin malına kazmayı vuruyorsunuz. 2 milyara mal olmuş pistleri yok
ediyorsunuz. Nasıl bir anlayışınız var? (AK PARTİ sıralarından gürültüler) 
YILMAZ
TUNÇ (Bartın) – Çok ayıp oldu, çok!
EYÜP
ÖZSOY (İstanbul) – Demek ki sahra hastanesine karşısın!
TURAN
AYDOĞAN (Devamla) - Her türlü hukuksuzluğu yapıyorsunuz salgınla beraber.
Babanızın malı değildir bunlar, devletin malıdır, yapamazsınız kardeşim! (AK
PARTİ sıralarından gürültüler) Sizin bu işi yapan firmalarınız da dâhil olmak
üzere, emri verenler…
(Mikrofon
otomatik cihaz tarafından kapatıldı)
YILMAZ
TUNÇ (Bartın) – Ya, tamam, her şeye karşısınız da hastaneye bu ortamda karşı
gelinmez.
BAŞKAN
– Sayın Aydoğan, bir saniye efendim… Bir saniyenizi alabilir miyim?
EYÜP
ÖZSOY (İstanbul) – Genel Kurula konuşsun Başkanım. 
TURAN
AYDOĞAN (Devamla) – Sayın Başkanım, ben konuşurum, problem değil, alışkınım bu
arkadaşlara.
BAŞKAN
– Değerli arkadaşlar, lütfen, hatip sözlerini tamamlasın.
Buyursunlar
efendim.
TURAN
AYDOĞAN (Devamla) – Siz Sabiha Gökçen Havalimanı’na on yıldır bir pist
yapamadınız, on yıldır, uçaklar kaza yapıyor orada. 2 tane güzide pisti
yıkıyorsunuz. Nedir derdiniz kardeşim! (AK PARTİ sıralarından gürültüler) Orası
depremde, salgında, herhangi bir olağanüstü hâlde İstanbul halkının
kullanabileceği alandır, tek alandır. Orası güzide bir havalimanıdır.
Memnuniyet anketinde dünyada birinci çıkmış havalimanıdır. Nasıl bir
düşmanlıktır bu, nasıl bir saldırganlıktır? Hem hangarı çürütüyorsunuz hem
diğer tarafa kazma vuruyorsunuz? Bunu yapanlar Türk Ceza Kanunu’nun 152’nci
maddesine ve 184’üncü maddesine göre yargılanacaklardır kardeşim!
Hepinize
saygılar sunuyorum. (CHP sıralarından alkışlar, AK PARTİ sıralarından
gürültüler)
YILMAZ
TUNÇ (Bartın) – Hastaneye karşı gelenler de yargılanır, bak!
BAŞKAN
– Buyurun Sayın Özkan.
IV.- AÇIKLAMALAR (Devam)
45.- Denizli Milletvekili Cahit Özkan’ın, İstanbul
Milletvekili Turan Aydoğan’ın CHP grup önerisi üzerinde CHP Grubu adına yaptığı
konuşmasındaki bazı ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Hatibin
kürsüden ateşli konuşmasını hep beraber dinledik. AK PARTİ Grup Başkan Vekili
olarak elbette bana düşmez ama Cumhuriyet Halk Partisinde hak ettiği yerde
olduğu kanaatinde değilim, çok daha etkili noktalarda görev alması gerekiyor.
Bakınız, öylesi bir ateşli konuşma yaptı ki konunun özünü yakalamakta zorluk
çekiyoruz. Konu, şu anda yaşadığımız salgın sebebiyle ihtiyacımız olan ve bu
işin bilimsel koşullarına uygun yeni bir sahra hastanesi ihtiyacıdır. Bu iş,
yapılacak olan hastane, herhâlde hava limanındaki o hollerde, geniş ortamlarda
elbette yapılamayacağı tespit edilmiş olsa ki bundan dolayı orada yapılıyor. 
TURAN
AYDOĞAN (İstanbul) – Oralarda olur kardeşim, oralarda olur. Sahra hastaneleri
oralarda olur.
CAHİT
ÖZKAN (Denizli) – Bakınız, bizim itirazımız sizin ateşli konuşmanıza değil.
Helali hoş olsun, bu kürsü milletin kürsüsü, istediğiniz şekilde hitap
edebilirsiniz ancak sizin “talancı zihniyetiniz” ifadesini asla kabul
etmiyoruz.
TURAN
AYDOĞAN (İstanbul) – Atatürk Orman Çiftliği…
(Mikrofon
otomatik cihaz tarafından kapatıldı)
BAŞKAN
– Buyurun efendim.
CAHİT
ÖZKAN (Denizli) – Son on yedi yılda 25 bin kilometre duble yol. Bu nereden
geldi? 
TURAN
AYDOĞAN (İstanbul) – Nereden geldi? Atatürk’ün servetinden geldi.
CAHİT
ÖZKAN (Denizli) – Bunun paraları, milletimizin emanetine sahip çıkarak geldi. 
TURAN
AYDOĞAN (İstanbul) – Öyle mi?
CAHİT
ÖZKAN (Denizli) – Yapılan hava limanları, köprüler, işte, vaktiyle şikâyet
edilip de bugün milletimizin karşılaştığı, dünyada karşılaşılan bu salgın
neticesinde ne kadar ihtiyaç olduğu bir kez daha ortaya çıkan şehir
hastaneleri, kamu binaları, gökte uçan SİHA’mız, savunma sanayimiz, bölgesel ve
küresel güç olma mücadelemiz… 
AHMET
KAYA (Trabzon) – Biz hastane yapılmasın demiyoruz ki. 
MAHİR
POLAT (İzmir) – Tank Palet…
CAHİT
ÖZKAN (Denizli) – Toparlıyorum. 
Burada
ifade etmek istediğimiz hadise şu: Biz eğer burayı bir istişare, ortak aklın
tezahür edeceği, milletimizin iradesinin tecelligâhı olarak görüyorsak bu
ateşli konuşmaları yapmak yerine istişareyi, doğru aklı öne çıkaracak bir
anlayışla müzakere edebiliriz. Hatibin kürsüde ifade ettiği beyanı hariç bir
itirazımız söz konusu değil. Ancak bu feveran, bu âdeta kabına sığmayan cevval
tutum nedir?
(Mikrofon
otomatik cihaz tarafından kapatıldı)
BAŞKAN
– Toparlayalım.
CAHİT
ÖZKAN (Denizli) – Bizim arzumuz, Parlamentonun millî irade anlayışına uygun
ortak aklı ortaya koyan bir anlayışla çalışmasıdır. Bu çerçevede ifadeleri
kabul ediyoruz, diğer ifadelerini reddediyor, Genel Kurulu saygıyla
selamlıyorum. 
BAŞKAN
– Sayın Özkoç, buyurun.
46- Sakarya Milletvekili Engin Özkoç’un, Denizli Milletvekili Cahit Özkan’ın yaptığı
açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım, Sayın Grup
Başkan Vekilimizin yaklaşık altı dakika önce başka bir muhalefet grubuyla
yaptığı ateşli konuşmayı Meclisin hafızasında -eğer kaybetmediyse- şimdi yaptığı
bu konuşmayla örtüşmediğini ifade etmek isterim. 
İlk
önce kişi kendisine bakacak, ondan sonra karşı tarafa bir şey söyleyecek. Ama
Sayın Grup Başkan Vekilinin doğru söylediği bir şey var, ben de kendisine
yürekten katılıyorum. Gerçekten, ortak bir akılla hareket etmemiz gerekiyor.
Ortak akla göre, mevcut binalarımızı değerlendirmek gerekiyor, havaalanlarımızı
yok etmek yerine uygun olan alanları sahra hastanesine çevirmek gerekiyor ve
bunu, mevcut millî değerlerimizi yok etmeden yapmak gerekiyor. 
(Mikrofon
otomatik cihaz tarafından kapatıldı) 
BAŞKAN
– Tamamlayalım efendim.
ENGİN
ÖZKOÇ (Sakarya) - Böyle değil de başka bir anlayışla hareket ederseniz, adama
dönüp sorarlar. Biz, şehir hastanelerinin yapılmasına değil, nasıl yapıldığıyla
ilgili, hasta garantisi vererek yapılmış olmasına karşı çıkıyoruz. Tank Palet,
hâlâ bizim hafızamızda, unutmadık, Katar ordusuna peşkeş çektiğinizi biliyoruz.

EYÜP
ÖZSOY (İstanbul) – Bırak Tank Paleti; otobüs yollayın, vatandaş sokaklarda,
otobüs yollayın insanlara, otobüs.
ENGİN
ÖZKOÇ (Sakarya) - Onun için iktidar partisinin bu konuda söyleyebilecek hiçbir
sözü yoktur. Arkadaşımız, Türkiye Cumhuriyeti’nin millî varlıklarının bu
şekilde heba edilmesinin doğru olmadığıyla ilgili kendi görüşlerini çok net bir
delile dayandırarak ifade etmiştir. Bundan da hiç kimsenin rahatsız olmaması
gerekiyor. 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
47.- Denizli Milletvekili Cahit Özkan’ın, Sakarya
Milletvekili Engin Özkoç’un yaptığı
açıklamasındaki bazı ifadelerine ilişkin açıklaması
CAHİT
ÖZKAN (Denizli) – Ortak akla uygun müzakereyi hayata geçirebilmeye
çalıştığımızı görüyorum. Öncelikle, bu beyanlar için Grup Başkan Vekiline
teşekkür ederim. 
Bakınız,
elbette, kamu yatırımlarının finansman usulleri değişik değişiktir. Nedir
bunlar? Doğrudan kamu yatırımı, kamu-özel ortaklığı, yap-işlet-devret sistemi
veya doğrudan özel sektörün yapmış olduğu yatırımların devletleştirme usulleri,
dünyada uygulanan değişik yatırım teknikleridir, eyvallah. Ha, biz saydık, biraz
önce doğrudan yatırımları da saydık, yap-işlet-devretleri de saydık. Kamu-özel
ortaklığıyla ilgili bundan belki de yirmi-yirmi beş yıl önce “Haydi, bir
ihaleye çıkalım.” denildiği zaman, bu dev yatırımlara hiçbir yatırımcı
bulunamazdı. Bu, Türkiye'de güven ve istikrar ortamı sayesinde, ekonomik,
sosyal, siyasi alanlarda ortaya konulmuş başarılarladır. 
(Mikrofon
otomatik cihaz tarafından kapatıldı)
BAŞKAN
– Tamamlayın efendim.
CAHİT
ÖZKAN (Denizli) – Doğrudan kamu yatırımı olsun, kamu-özel ortaklığı olsun,
nasıl olursa olsun, sizin derdiniz eğer finansman yöntemiyse o zaman soruyoruz:
Bundan yaklaşık yarım asır evvel birinci köprü yapılırken hep beraber “Hayır.”
ikinci köprü yapılırken “Hayır.” şimdi üçüncü köprüye “Hayır.” dediler ama güle
oynaya herkes geçiyor.
TURAN
AYDOĞAN (İstanbul) – İkinci köprüde havalimanı…
CAHİT
ÖZKAN (Denizli) – Milletimizin ihtiyacı nedir, gelecek yüzyılın stratejik
alanları nedir ve bu stratejik alanlara şanlı tarihimizde olduğu gibi,
ecdadımızın nesilleri olarak o kutlu ecdadın ahvadı olarak bizler ne yapacağız,
biz buna bakarız.
Bakın,
şu anda şehir hastaneleriyle ilgili yaptığımız çalışmalar… İnanın, hani,
birileri bilmese diyecekler ki: “Şehir hastanelerini kurdular, arkasından da
salgını bunlar çıkarttı.” Bunu diyecek noktaya da getiriyorlar. (AK PARTİ
sıralarından alkışlar) Onun için, biz meseleyi biliyoruz, biz yetkiyi de
talimatı da milletimizden alıyoruz.
Teşekkür
ederim. (AK PARTİ sıralarından alkışlar)
ENGİN
ÖZKOÇ (Sakarya) – Sayın Başkan…
FİKRET
ŞAHİN (Balıkesir) – Sözleşmesini söyleyin Sayın Başkan. Şehir hastanesinin
sözleşmesini söyleyin.
BAŞKAN
– Sayın Özkoç…
48.- Sakarya Milletvekili Engin Özkoç’un, tekraren, Denizli Milletvekili Cahit Özkan’ın yaptığı
açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Şimdi, Sayın Grup Başkan Vekilinin en son söylediği şey hiç
yakışık almamıştır.
CAHİT
ÖZKAN (Denizli) – Ee, dediniz geçmişte.
ENGİN
ÖZKOÇ (Sakarya) – Yani böyle, yok, “Salgını da bunlar çıkardı.” falan filan. 
CAHİT
ÖZKAN (Denizli) – Dediniz.
ENGİN
ÖZKOÇ (Sakarya) – Kişi kendisi nasılsa karşısındakini öyle bilirmiş, bu sözü
kendisine veriyorum. 
CAHİT
ÖZKAN (Denizli) – Boğaza çarpan geminin kaptanının AK PARTİ yandaşı olduğunu da
söyleyecek noktaya getirdiler.
ENGİN
ÖZKOÇ (Sakarya) – Ama ben sizi dinliyorum, bu nasıl bir Grup Başkan
Vekilliğidir Sayın Başkan?
CAHİT
ÖZKAN (Denizli) – Ben stenograflara yazdırdım, stenograflara yazdırdım.
ENGİN
ÖZKOÇ (Sakarya) – Ben size hiç cevap vermedim.
CAHİT
ÖZKAN (Denizli) – Eyvallah, stenograflara yazdırdım. Başka konuya geçtim. 
BAŞKAN
– Buyursunlar Sayın Özkoç.
ENGİN
ÖZKOÇ (Sakarya) – Gerçekten yani ben nezaketle bu işi yapmaya çalışıyorum.
CAHİT
ÖZKAN (Denizli) – Tamam, buyurun. Biz kayda geçiriyoruz.
BAŞKAN
– Sayın Özkoç, devam edelim.
ENGİN
ÖZKOÇ (Sakarya) – Sayın Başkanım, biz yapılan ihalelerin metotlarına karşı
değiliz, biz şuna karşıyız: “Yap-işlet-götür”e karşıyız, bu metodu hangi
ihalede uyguluyorsanız ona karşıyız. AKP iktidarı, on sekiz yıllık iktidarında
coronavirüsle vatandaşına, kendisinin hizmet vereceği hazineyi sıfırlamış
vaziyettedir. Şu anda para basan bir hazine söz konusu, İşsizlik Fonu’ndaki
parayı tüketmiştir. Buradan bir kere daha söylüyorum, bu konuşmaları yapmak
istemiyorum ama şehitlere verilen yardım parası dahi hâlâ ödenmedi.
CAHİT
ÖZKAN (Denizli) – Öyle bir şey yok ya!
(Mikrofon
otomatik cihaz tarafından kapatıldı)
BAŞKAN
– Tamamlayın efendim.
ENGİN
ÖZKOÇ (Sakarya) – Bunun, yüzünün kızarıklığı olmadan burada konuşuluyor
olmasını kesinlikle kabul edilir görmüyorum. Onun için, bu konularda en son
konuşacak parti varsa o da Adalet ve Kalkınma Partisidir. (CHP sıralarından
alkışlar)
CAHİT
ÖZKAN (Denizli) – Sayın Başkan…
BAŞKAN
– Bir cümleyle Sayın Özkan.
49.- Denizli Milletvekili Cahit Özkan’ın, tekraren,
Sakarya Milletvekili Engin Özkoç’un yaptığı
açıklamasındaki bazı ifadelerine ilişkin açıklaması
CAHİT
ÖZKAN (Denizli) – Biz tartışma bitsin arzu ediyoruz ancak tartışmanın, son
konuşmamızdan ve tartıştığımız meseleden farklı bir istikamete evrildiğini
gördük. Bu ülkede, anayasal hukuk düzenimiz çerçevesinde idarenin yapmış olduğu
tüm işlem ve eylemler Anayasa’nın 125’inci maddesi çerçevesinde yargı
denetimine tabidir. Eğer yapılan çalışmalar, bütün bu süreçlerden geçerek
yapılıyorsa, topluma, uluslararası yatırımcılara açık şekilde yapılıyorsa ve
yapılan yatırımlar neticesinde vatandaşlarımızın hüsnükabulünü görüyorsa,
burada, bu iradeye, bu çalışmalara saygı duymanın milletimiz adına hepimizin
üzerine vazife olduğunu düşünüyorum. 
Bakınız,
şu anda bütün yatırımlara baktığımızda, burada yapılan çalışmaların tamamı, bu
ülkenin katma değerini, kamu kaynaklarının en verimli şekilde milletimizin
emrine sunulma mücadelesidir. Bunun da son tahlilde denetimi milletimiz
tarafından yapılmıştır ve milletimiz, bugüne kadar yapılan-doğrudan, kamu-özel
ortaklığı ve yap-işlet-devret-bütün yaptırımları hüsnükabulle karşıladığını
vermiş olduğu destekle ortaya koymuştur.
Teşekkür
ediyorum.
ENGİN
ÖZKOÇ (Sakarya) – Sayın Başkan, sadece kayıtlara geçmesi için… 
BAŞKAN
– Yeterlidir sanıyorum.
OSMAN
AŞKIN BAK (Rize) – Ya, yeter artık!
ENGİN
ÖZKOÇ (Sakarya) – Minareyi çalan kılıfına uyduruyor.
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Grup Başkan Vekili Sakarya
Milletvekili Engin Özkoç ve İstanbul Milletvekili Turan Aydoğan tarafından,
Atatürk Havalimanı’nda sahra hastanesi yapılmasının araştırılması amacıyla
15/4/2020 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 15 Nisan 2020
Çarşamba günkü birleşiminde yapılmasına ilişkin önerisi (Devam)
BAŞKAN
- İYİ PARTİ Grubu adına Samsun Milletvekili Bedri Yaşar.
Buyurun
Sayın Yaşar. (İYİ PARTİ sıralarından alkışlar)
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
yüce heyetinizi saygıyla selamlıyorum. 
Bugün
2 milyondan fazla insanı enfekte eden, 130 bine yakın insanın ölümüne neden
olan bir salgınla mücadele içerisindeyiz. Zor, uzun ve çok cepheli verilen bu
savaşın gündemimizden kolay çıkmayacağını bilmekteyiz ve alınacak önlemler
üzerinde partimizce etkin bir çalışma yürütmekteyiz.
Kıymetli
milletvekilleri, dünyada ve ülkemizde Covid-19 belasına karşı alınması gereken
kısa, orta, uzun vadeli önlemler noktasında her gün yeni güncellemeler
yapılmaktadır. Türkiye’de pandemiye bağlı hasta sayısının pik yaptığı
dönemlerde verilecek sağlık hizmetinin aksamaması maksadıyla yapılması
hedeflenen salgın hastaneleri Sayın Cumhurbaşkanı tarafından açıklanmıştır.
Sayın Genel Başkanımız Meral Akşener Hanımefendi de zaten bu gidişata göre
vakaların artacağını dolayısıyla sahra hastanelerinin yapılması lazım geldiği
konusunda daha önceden, mart ayının başında bir beyanatta bulunmuştu.
Şimdi,
Sayın Grup Başkan Vekillerimiz bağırarak anlatıyordu ya, ben inşaat mühendisi
olarak size tane tane anlatayım, anlaşılır olsun. Sahra yapıları genelde geçici
yapılar yani ihtiyaç duyduğunuz anda yaparsınız, ihtiyaç ortadan kalktığı anda
da söker, götürür depoya koyarsınız, gerektiği zaman da kullanırsınız. Çin bunu
yaptı; o gün geldi, prefabrik bir yapının -o gün o imalata başlamadı; o,
onların deposunda vardı- sadece on günde montajını yaparak bunu devreye aldı.
Bizim
buradaki muradımız şu: Kamu kaynakları sınırlı, elimizdeki imkânlarımız
sınırlı, en az kaynakla bu imalatları nasıl yaparız? Bunun üzerinde yorum
yapmak lazım. Dolayısıyla şu anda Atatürk Havalimanı’nda bulunan binalar var.
Bu tür yapılarda en büyük maliyet ısıtma, soğutma ve havalandırma giderleridir.
Dolayısıyla bu binalarda zaten ısıtma, soğutma ve havalandırma var. Acaba, az
bir maliyetle, az bir imalatla bu holler bölünerek odaya dönüştürebilir miydi?
Veyahut da hemen havaalanının karşısında CNR Fuar Alanı var, burası da mümkün
çünkü dünyada uygulamaları da var. Burası da daha düşük bir maliyetle hastaneye
çevrilebilir diye düşünüyoruz. Burada mesele, fayda-maliyet analizi diyoruz.
İçinizde inşaat mühendisi arkadaşlarımız da vardır, biz oturur önce
fayda-maliyet analizi yaparız. 
Bir
de bu atıl tesisleri yokmuş gibi düşünmeyin. Bakın, Çin’den ilk heyet geldiği
zaman, biz Numune Hastanesini, İbni Sinayı nereye taşıdık? Şehir hastanesine
taşıdık. Sonra ne oldu? Çin’den gelen hastalarımızda -hazır hastane vardı-
Zekai Tahir Burak ve Ankara’daki diğer atıl hastaneleri değerlendirdik ve de
kullandık, çok da iyi oldu.
(Mikrofon
otomatik cihaz tarafından kapatıldı)
BEDRİ
YAŞAR (Devamla) – Toparlıyorum Başkanım. 
BAŞKAN
– Buyurun efendim.
BEDRİ
YAŞAR (Devamla) – Çünkü devamında nelerle karşılaşacağımız konusunda bir
fikrimiz yok; bugün coronavirüsle mücadele ediyoruz, yarın bambaşka şeylerle de
mücadele edebiliriz. İşte “Çernobil patladı, kapandı.” diyoruz, bugün orada
radyoaktif ölçümlerin yükseldiğini görüyoruz. Bugün, yaşadığımız çağda farklı
salgınlarla da karşı karşıya gelebiliriz, o zaman Atatürk Havaalanı’na da
ihtiyacımız olabilir. Dolayısıyla o alanda, bu bin yataklı hastaneyi
yapabileceğimiz gerçekten çok ciddi yerler var. Belki yarın o havaalanına da
ihtiyacımız olabilir, bunu da düşünmek lazım. Biz işe hep bu cepheden
bakıyoruz. Acaba, daha uygun şartlarda, CNR veyahut da mevcut yapılar
değerlendirilerek bu hastaneler yapılabilir miydi diye düşünüyor, yüce
heyetinizi saygıyla selamlıyorum. (İYİ PARTİ sıralarından alkışlar)
BAŞKAN
– Halkların Demokratik Partisi Grubu adına Iğdır Milletvekili Habip Eksik.
Buyurunuz
Sayın Eksik. (HDP sıralarından alkışlar)
HDP
GRUBU ADINA HABİP EKSİK (Iğdır) – Teşekkürler Sayın Başkan.
Değerli
milletvekilleri, Genel Kurulu saygıyla selamlıyorum. Cumhuriyet Halk Partisinin
Atatürk Havaalanı’na yapılacak olan sahra hastanesi üzerine verdiği önerge
üzerine söz almış bulunmaktayım.
Şimdi,
bu pandemiyle, coronavirüsün pandemisiyle, Covid-19 hastalığının gidişatıyla
ilgili, Sağlık Komisyonunda olduğum için, biz 11 Martta Sayın Bakanla beraber
toplantı yaptık ve orada önerilerimizi sıraladık. O önerilerin arasında da şu
vardı; ben, Sayın Bakana bizzat şunu söyledim, dedim ki: Bu, büyük bir pandemi
ve ciddi anlamda büyük sorunlara sebep olacak ve Türkiye olarak biz hazır
mıyız, değil miyiz; bunun altyapısını hazırlamamız lazım, bunu sorgulamamız
lazım. Bizim, özellikle, milletvekili olarak seçildiğimiz Kürt illerinde ciddi
anlamda yoğun bakım yatak sayıları az ve aynı zamanda, İstanbul gibi
büyükşehirlerde de şehir hastanelerinden dolayı yine, çok sayıda hastaneleri
kapattınız ve büyük sorunlara yol açacak. Ondan dolayı, bu hastaneleri geri
açın ve bölgede de yoğun bakım yatak sayılarını artıracak şekilde sahra
hastaneleri kurun. Fakat şununla karşılaştık, Sayın Bakan “25 bin yatağımız var
yoğun bakım olarak, normal yatak sayımız da çok fazla, bu konuda sıkıntımız yok,
doktor olarak da sıkıntımız yok.” dedi, biz de “Göreceğiz.” dedik.
Şimdi,
gelinen noktada şunu gördük: Gerçekten yoğun bakım yatak sayısı olarak ve
hastane olarak ciddi anlamda önümüzdeki günlerde sorunla, sıkıntıyla
karşılaşacağız. Zaten İstanbul’un Büyükşehir Belediye Başkanı da öneride
bulunmuş, demiş ki: “Gelin, buranın hazır olan binalarını hastaneye, sahra
hastanesine çevirin, ileride karşılaşacağımız vaka sayılarıyla ilgili en
azından önlem almış bulunalım.” demiş. Ama görünen o ki AK PARTİ bu olayı da
direkt ranta çevirmeye çalışmış. Yani siz kırk beş günde bir hastane
kurarsanız, orada mevcut olan binaları kullanmayıp Rönesans firmasına rant
sağlarsanız o zaman insanların aklında da soru işareti birikir.
Bakın,
ben size şöyle söyleyeyim: Çin’in yaptığı 1.500 yataklı hastanenin alanı 50 bin
metrekare ama buranın yani Atatürk Havalimanı’nın sadece iç hatlar alanı 63.165
metrekare yani ondan daha büyük bir hastaneye dönüştürebilirsiniz hakeza
VIP’sini, CIP’sini, dış hatlar binasını dönüştürebilirsiniz, çok kolay. Ama
siz, bunun yerine şunu tercih ediyorsunuz: Rönesans firmasının yani Külliye’yi
yapan, işte şehir hastanelerinin projelerini pasladığınız, ihalelerini
pasladığınız firmanın herhâlde bu aralar işleri kötü gidiyor, onun için onlara
inşaat alanı açmak için imara açılmayacak bir alanı, oradaki yerel
yönetimlerden de kaçırarak gizlice o şirketlere paslıyorsunuz.
(Mikrofon
otomatik cihaz tarafından kapatıldı)
BAŞKAN
– Tamamlayınız.
HABİP
EKSİK (Devamla) – Teşekkürler Sayın Başkan.
Bakın,
Rönesans firması 5 Nisanda hasır demir alımına çıkıyor yani daha Sayın
Cumhurbaşkanı bunun ihalesinin yapılacağını söylemeden, firma gidiyor, hasır
demiri alıyor ve ihalesinde de “Yeşilköy’e ve Sancaktepe’ye yapılacak
hastaneler için.” diyor. Yani şunu söyleyeyim: Burada halk sağlığını koruma
amaçlı bir durum söz konusu değil; burada tamamıyla AK PARTİ’nin belli
firmalara, yandaş firmalara rant devşirme durumu söz konusu.
Bakın,
ben size birkaç şey ifade edeyim: Iğdır’da toplam 30 yatak var yoğun bakım
olarak, Kars’ta 46, Van’da 189, Ağrı’da 44. Bakın, 1 milyondan fazla, 2 milyona
yakın nüfus için yaklaşık 250 yoğun bakım yatak sayısı var ve siz bununla
ilgili hiçbir önlem almadınız, almayı da düşünmüyorsunuz. Niye? Çünkü sizin
için o bölgelerde ranta dönüşecek bir şey yok. En önemlisi, diyorsunuz ki “Biz,
Atatürk Havalimanı’nı bir şekilde, hukuksuz bir şekilde imara açalım, bu kriz
dönemini de bir şekilde fırsata dönüştürelim.”
(Mikrofon
otomatik cihaz tarafından kapatıldı)
BAŞKAN
– Toparlayalım.
HABİP
EKSİK (Devamla) – Bir dakika Sayın Başkan.
Şimdi,
değerli milletvekilleri, bakın, Sayın Bakan çıkıp diyor ki: “Biz vaka sayısı
olarak bir iki haftaya pik yaşayacağız.” Ama bu hastanenin yapılacağı süre kırk
beş gün. O zaman, siz bunu pandemi için yapmıyorsunuz, coronavirüs için
yapmıyorsunuz. Siz buradan bir fırsat oluşturmaya çalışıyorsunuz, siz oradaki
açığı kullanıyorsunuz çünkü iki haftaya pik yaşayacaksak zaten böyle bir
durumun söz konusu olmaması lazım ya da şöyle söyleyeyim. 
CAHİT
ÖZKAN (Denizli) - Öbür hastaneleri karantina hastanesi olmaktan çıkaracak;
karantina hastaneleri artık bu sahra hastaneleri olacak. Vatandaşı ameliyat
olacak diğer taraflarda.
Sayın
Başkan, böyle bir usul yok, konu açıyor ya!
HABİP
EKSİK (Devamla) - 20 tane hastaneyi kapattınız, Ankara Numune Hastanesi dâhil,
aynı zamanda Zekai Tahir Buraktan tutun da Dışkapı’ya kadar bir sürü hastane,
20 tane hastane ve siz bu hastanelerin hiçbirini açmayı düşünmüyorsunuz, revize
edip halkın sağlığını korumak için kullanmayı düşünmüyorsunuz. Neyi düşünüyorsunuz?
“Rönesans firmasına acaba nasıl yine bir ihale paslarım?” hesabı yapıyorsunuz.
Değerli
milletvekilleri, bakın, çok ciddi bir sorunla karşı karşıyayız. Hastane ve
yoğun bakım sayılarımız az ama bunları bir an önce yapmalıyız, bir an önce.
(Mikrofon
otomatik cihaz tarafından kapatıldı) 
HABİP
EKSİK (Devamla) – Son birkaç şey söyleyeceğim.
BAŞKAN
– Sayın Vekilim, buyurun.
CAHİT
ÖZKAN (Denizli) – Sayın Başkanım, 2’nci kez, 3’üncü kez uzatıyorsunuz. Böyle
bir usul yok ki!
HABİP
EKSİK (Devamla) – Sizin konuşmacınız da aynı şekilde… 
CAHİT
ÖZKAN (Denizli) – Sayın Başkan, böyle bir usul yok ki!
BAŞKAN
– Tamamlayalım. 
CAHİT
ÖZKAN (Denizli) – Sayın Başkan, son “Toparlayalım.” dedikten sonra yeni gündem
açıyor. Böyle bir usul yok ki yani bitirmesi lazım.
BAŞKAN
– Tamamlayalım Sayın Eksik.
HABİP
EKSİK (Devamla) – Şimdi, ben size şöyle söyleyeyim: Bakın, demin de bir
meslektaşım konuşurken 3 defa uzatıldı. Sayın Ünsal’a da aynısını yaptı, sizin
konuşmacınıza da yaptı. 
BAŞKAN
– Sayın Eksik, bir saniye…
CAHİT
ÖZKAN (Denizli) – Böyle bir usul yok Sayın Başkan, kabul etmiyorum.
MERAL
DANIŞ BEŞTAŞ (Siirt) – Niye müdahale ediyorsunuz?
CAHİT
ÖZKAN (Denizli) – Böyle bir usul mü var?
BAŞKAN
- Sayın Özkan bir saniye… 
MERAL
DANIŞ BEŞTAŞ (Siirt) – Ya, konuşurken müdahale edemezsiniz ya!
CAHİT
ÖZKAN (Denizli) – Sayın Başkan, siz eğer adaletten ayrılırsanız buradaki ortak
akıl ortadan kalkar.
BAŞKAN
– Bir saniye canım…
MERAL
DANIŞ BEŞTAŞ (Siirt) – Ya, konuşana müdahale edemezsiniz ya! Ya, sürekli nasıl
kalkarsınız ya!
CAHİT
ÖZKAN (Denizli) – Böyle olabilir mi ya?
BAŞKAN
– Sayın Vekilim bir saniye…
CAHİT
ÖZKAN (Denizli) – Sayın Başkan, bakınız, siz burada adaletli olmazsanız… Bakın,
ben Grup Başkan Vekili olarak ilk kez kürsüde konuşma süresi kadar uzatıldığını
görüyorum. 
BAŞKAN
– Başkanım, lütfen bir saniye…
CAHİT
ÖZKAN (Denizli) – Böyle bir şey yok!
BAŞKAN
- Bir saniye istiyorum senden, bir saniye.
CAHİT
ÖZKAN (Denizli) – Olur mu böyle bir şey?
BAŞKAN
- Ya, bir saniye istiyorum senden lütfen.
MERAL
DANIŞ BEŞTAŞ (Siirt) – Böyle bir yöntem yok ki!
BAŞKAN
– Sayın Beştaş, lütfen…
CAHİT
ÖZKAN (Denizli) – Hukuk ve adaletten ayrılırsanız burada ortak aklı ortadan
kaldırırsınız.
BAŞKAN
- İstirham ediyorum… İstirham ediyorum lütfen...
CAHİT
ÖZKAN (Denizli) – Böyle bir şey olamaz!
BAŞKAN
– İstirham ediyorum sizden. 
CAHİT
ÖZKAN (Denizli) – Bakınız, son “Sözlerinizi tamamlayın.” demenizden sonra yeni
gündem açıyor ve yeniden, başka bir konudan bahsediyor.
BAŞKAN
– Bir saniye lütfen… Bir müsaade eder misiniz?
CAHİT
ÖZKAN (Denizli) – Müsaade edemeyiz efendim!
BAŞKAN
- Kendim için müsaade istiyorum sizden. 
CAHİT
ÖZKAN (Denizli) – Böyle olur mu ya!
BAŞKAN
– Oturur musunuz lütfen.
CAHİT
ÖZKAN (Denizli) – Böyle olamaz Sayın Başkan, böyle olamaz!
MERAL
DANIŞ BEŞTAŞ (Siirt) – Böyle saygısızlık olamaz ya!
BAŞKAN
– Bir saniye…
Sayın
Beştaş, lütfen…
MERAL
DANIŞ BEŞTAŞ (Siirt) – Özür dilerim.
Buyurun
Başkan.
CAHİT
ÖZKAN (Denizli) – Böyle bir şeyi kabul edemeyiz!
BAŞKAN
– Ya, müsaade istiyorum senden.
CAHİT
ÖZKAN (Denizli) – Böyle bir usul yok efendim!
BAŞKAN
– Bir saniye kardeşim, bir saniye…
CAHİT
ÖZKAN (Denizli) – Kabul etmiyoruz, böyle bir usul yok!
BAŞKAN
–Tamamlayın Sayın Eksik. 
Bir
hekimi dinliyoruz.
CAHİT
ÖZKAN (Denizli) – Kabul etmiyoruz, böyle bir usul yok.
HABİP
EKSİK (Devamla) – Şimdi, şunu özellikle vurgulayayım: Bu coronavirüs salgınına
karşı gerçekten hastane sayımız yetersiz ve gerçekten yoğun bakım yatak sayımız
yetersiz. (AK PARTİ sıralarından gürültüler) 
CAHİT
ÖZKAN (Denizli) – Şimdi, yeni ne söyledin sen, yeni ne söyledin?
HABİP
EKSİK (Devamla) – Onun için, gelin, biz yoğun bakım sayılarımızı artıralım;
gelin, kapattığınız hastaneleri geri açalım, o 20 tane hastaneyi. (HDP ve AK
PARTİ sıraları arasında karşılıklı laf atmalar)
CAHİT
ÖZKAN (Denizli) – Böyle bir usul yok! Yok böyle bir usul! Ne İç Tüzük’te…
HABİP
EKSİK (Devamla) – Ve şöyle söyleyeyim, doktor olarak: Sizler, bu ülkede 3.500
doktoru ihraç ettiniz, bugün doktor sayısı olarak biz OECD ülkeleri arasında
41’inci sıradayız. (AK PARTİ sıralarından gürültüler) 
CAHİT
ÖZKAN (Denizli) – Böyle şey olur mu? Böyle saçmalık olur mu?
HABİP
EKSİK (Devamla) – Gelin, o doktorları da görevlerine geri başlatın. Bakın, bu
şekilde konuşturmama üzerine değil de dinleyin, kulağınıza birkaç şey küpe
olsun. Genel kurulu saygıyla selamlıyorum.
Teşekkür
ederim Sayın Başkan. (HDP sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
IV.- AÇIKLAMALAR (Devam)
50.- Denizli Milletvekili Cahit Özkan’ın, Iğdır
Milletvekili Habip Eksik’in CHP grup
önerisi üzerinde HDP Grubu adına yaptığı konuşmasındaki ifadelerini
reddettiklerine, Oturum Başkanı TBMM Başkan Vekili Nimetullah Erdoğmuş’un
gruplara eşit ve tarafsız davranması gerektiğine ilişkin açıklaması
CAHİT
ÖZKAN (Denizli) – Sayın Başkan, biz kürsüden hatibin konuşmalarını defaatle
aynen dinledik, altı dakikada aynı konuyu 6 kez tekrar etti; hepsini
reddediyoruz. 
HÜDA
KAYA (İstanbul) – Size ne?
DİRAYET
DİLAN TAŞDEMİR (Ağrı) - Ancak anlıyorsunuz.
CAHİT
ÖZKAN (Denizli) – Ancak sizden bir istirhamımız var; adil olmanız gerektiğini
biliyorsunuz ve tarafsızlık, adalet duygularına, ilkelerine göre Genel Kurulu
yönetmeniz gerektiğini düşünüyorum. (AK PARTİ sıralarından alkışlar) 
BAŞKAN
– Teşekkür ediyorum.
CAHİT
ÖZKAN (Denizli) – Kayıtlara geçmesi için ifade etmem gerekiyor. Bakınız, bundan
önce üç dakikalık bir konuşmada üç dört dakika daha arkasından süre verildiğine
ben tanık olmadım. 
HABİP
EKSİK (Iğdır) - Siz yarım saat önce işgal ettiniz ama.
CAHİT
ÖZKAN (Denizli) – Onun için, Halkların Demokratik Partisinden seçilmiş Milletvekili,
Meclis Başkan Vekili olsanız da burada bütün gruplara eşit ve tarafsız şekilde
davranmanız gerekiyor.
Teşekkür
ediyorum. (AK PARTİ sıralarından alkışlar, HDP sıralarından gürültüler) 
GÜLÜSTAN
KILIÇ KOÇYİĞİT (Muş) - Hem kullanıyorsunuz hem de laf ediyorsunuz!
CAHİT
ÖZKAN (Denizli) – Böyle bir usul yok.
MERAL
DANIŞ BEŞTAŞ (Siirt) – Sayın Başkan…
BAŞKAN
– Sayın Beştaş, bir saniye efendim…
OYA
ERONAT (Diyarbakır) - Kendini savunabilir ya, sen niye karışıyorsun?
MERAL
DANIŞ BEŞTAŞ (Siirt) – Bizim savunmaya ihtiyacımız yok.
BAŞKAN
– Sayın Beştaş, söz vereceğim size.
(AK
PARTİ ve HDP sıraları arasında karşılıklı laf atmalar)
BAŞKAN
– Arkadaşlar, müsaade eder misiniz. 
Sayın
Beştaş, buyurunuz.
51.- Siirt Milletvekili Meral Danış Beştaş’ın, bir
hatip kürsüdeyken oturumu yöneten Meclis Başkan Vekilinin itham edilmesinin İç
Tüzük’e aykırı olduğuna ilişkin açıklaması
MERAL
DANIŞ BEŞTAŞ (Siirt) – Sayın Başkan, bizim Meclisimizde ve İç Tüzük’ümüzde
böyle bir usul yoktur. Bir hatip kürsüdeyken iktidar partisinin Grup Başkan
Vekili kalkıp Meclis Başkan Vekilini bu şekilde itham edemez. (AK PARTİ
sıralarından gürültüler) Bu, kesinlikle İç Tüzük’e aykırıdır. Bizim
hatibimizden önce, diğer ana muhalefet partisinin hatibi de doktor olması
sebebiyle ve gündem corona olduğu için şahsınıza süre üçer dakika uzatılmıştır.
İktidar partisi “Ben bu Genel Kurulda ne istersem, o olur, ben dayatırım, ben
hukuku değil, gücün hukukunu dayatıyorum.” diyor. (AK PARTİ sıralarından “Hadi
oradan!” sesleri) Bunu kabul edilemez buluyoruz, ayrıca Halkların Demokratik
Partisinden seçilmiş olsanız bile sizin ne kadar adil, ne kadar eşit, ne kadar
demokratik yaklaştığınızı hepimiz görüyoruz. (AK PARTİ sıralarından gürültüler)
Onlardan seçilen Meclis Başkan Vekilini eleştirdiğimizde hiçbiri kabul etmiyor
ama biz bunu reddediyoruz. Bu hatibe, kürsüye doğrudan saldırıdır, önce siz
hukuku uygulayın.
BAŞKAN
- Teşekkür ediyoruz. 
Buyurun
Sayın Özkan. 
52.- Denizli Milletvekili Cahit Özkan’ın, Siirt Milletvekili Meral Danış Beştaş’ın yaptığı
açıklamasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; HDP Grup Başkan
Vekilinin, Meclis Başkan Vekilinin nasıl çalışacağına ilişkin Anayasa ve İç
Tüzük kurallarını hatırlatması bizi memnun etti ancak ilk kez bir HDP'li,
Meclis Başkan Vekiliyle ilgili bu ifadeleri kullandığı için, sizin
ifadelerinizde tarafsızlık ve adaletle değil, yandaş olanı, yanında duranın
yanında bir ifade olduğunu ifade ediyor ve kesinlikle kabul edilemeyeceğini…
(HDP sıralarından gürültüler) 
GÜLÜSTAN
KILIÇ KOÇYİĞİT (Muş) - Kendinizi tarif ediyorsunuz. Yandaşlık sizin
fıtratınızda var, fıtratınızda.
CAHİT
ÖZKAN (Denizli) - Tek derdinizin, sözde ifade ettiğiniz petrol şirketleri,
silah baronları, faiz lobileri… Emperyalistlerin arzusu olduğu zaman “Evet.”
diyorsunuz, ondan sonrasını kapatıyorsunuz. (AK PARTİ sıralarından alkışlar,
HDP sıralarından gürültüler) 
BAŞKAN
- Buyurun Sayın Beştaş. 
53.- Siirt Milletvekili Meral Danış Beştaş’ın, Denizli Milletvekili Cahit Özkan’ın yaptığı açıklamasındaki
bazı ifadelerine ilişkin açıklaması
MERAL
DANIŞ BEŞTAŞ (Siirt) - Sadece İç Tüzük hatırlatıp oturacağım. Lütfen, İç Tüzük
65’i Sayın Özkan bir daha okusun: “Genel Kurulda söz kesmek, şahsiyatla
uğraşmak ve çalışma düzenini bozucu hareketlerde bulunmak yasaktır.” Bunu, bir
Grup Başkan Vekili seçilir seçilmez önce bunu öğrenecek. (HDP sıralarından
alkışlar, AK PARTİ sıralarından gürültüler) 
BAŞKAN
- Buyurun Sayın Özkan.
54.- Denizli Milletvekili Cahit Özkan’ın, tekraren, Siirt Milletvekili Meral Danış Beştaş’ın yaptığı
açıklamasındaki bazı ifadelerine ilişkin açıklaması
CAHİT
ÖZKAN (Denizli) - Maddede kesinlikle doğru ve yerinde ifade edilmiştir ancak
buradaki çalışma usul ve esaslarına ilişkin sadece milletvekilleri, sadece grup
başkan vekilleri değil Başkanlık Divanı da Meclis Başkan Vekili de uymak
zorundadır.
Teşekkür
ediyorum. (AK PARTİ sıralarından alkışlar) 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Nimetullah
Erdoğmuş’un, adalet karşısında boynunun kıldan ince olduğuna ilişkin açıklamada
bulundu ilişkin konuşması 
BAŞKAN
- Değerli arkadaşlar, adaletle ilgili hem önerilere hem uyarılara hem
tartışmalara canıgönülden katılıyor ve adaletin karşısında boynumun kıldan ince
olduğunu ifade etmek istiyorum. (HDP sıralarından alkışlar, AK PARTİ
sıralarından “Ooo!” sesleri) 
HÜDA
KAYA (İstanbul) – Saygısızlık yapmayın!
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Grup Başkan Vekili Sakarya
Milletvekili Engin Özkoç ve İstanbul Milletvekili Turan Aydoğan tarafından,
Atatürk Havalimanı’nda sahra hastanesi yapılmasının araştırılması amacıyla
15/4/2020 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 15 Nisan 2020
Çarşamba günkü birleşiminde yapılmasına ilişkin önerisi (Devam)
BAŞKAN
– Şimdi Adalet ve Kalkınma Partisi Grubu adına İstanbul Milletvekili Mustafa
Demir. 
Buyurunuz
Sayın Demir. (AK PARTİ sıralarından alkışlar)
MERAL
DANIŞ BEŞTAŞ (Siirt) – Ayıp bir şey ya!
CAHİT
ÖZKAN (Denizli) – Bir tek ayıp bizde var ha, bir tek sizde yok değil mi? Böyle
bir şey var mı? Sizin her şeyiniz doğru, bir kusurunuz var mı sizin? 
MERAL
DANIŞ BEŞTAŞ (Siirt) – Bu nasıl bir yöntemdir ya? Bu nasıl bir dildir ya?
CAHİT
ÖZKAN (Denizli) – Siz mükemmelsiniz değil mi?
HAKKI
SARUHAN OLUÇ (İstanbul) – Maske sinirinizi bozuyor. 
MERAL
DANIŞ BEŞTAŞ (Siirt) – Çok ayıp bir şey yani! 
CAHİT
ÖZKAN (Denizli) – Sizde ayıp diye bir şey yok, değil mi?
MERAL
DANIŞ BEŞTAŞ (Siirt) – Siz tezahürat yapıyorsunuz ya, Meclis Başkan Vekili
konuşuyor ve itiraz ediyorsunuz!
HAKKI
SARUHAN OLUÇ (İstanbul) – Kime parmak sallıyorsun?
MERAL
DANIŞ BEŞTAŞ (Siirt) – Kime parmak sallıyorsun sen? Parmağını indir!
CAHİT
ÖZKAN (Denizli) – Ne demek? Sen de sallıyorsun!
HAKKI
SARUHAN OLUÇ (İstanbul) – İndir parmağını! İndir parmağını!
Ya
Başkan, ara verin. 
CAHİT
ÖZKAN (Denizli) – Ne demek? Bir tek siz doğrusunuz değil mi?
MERAL
DANIŞ BEŞTAŞ (Siirt) – Saygısız!
HAKKI
SARUHAN OLUÇ (İstanbul) – Terbiyesizlik yapma!
FUAT
KÖKTAŞ (Samsun) – Oturun yerinize!
AK
PARTİ GRUBU ADINA MUSTAFA DEMİR (İstanbul) – Sayın Başkan, değerli
milletvekilleri…
BAŞKAN
– Sayın Demir, bir saniye…
HAKKI
SARUHAN OLUÇ (İstanbul) – Utan ya, Grup Başkan Vekilisin! Bu nasıl bir tutum
ya! 
CAHİT
ÖZKAN (Denizli) – Böyle bir şey var mı ya!
HAKKI
SARUHAN OLUÇ (İstanbul) – Maske senin sinirini mi bozdu? Hayret bir şey! Parmak
sallıyorsun, kime sallıyorsun sen? Haddini bil ya!
CAHİT
ÖZKAN (Denizli) – Adaletten sapınca böyle oluyor!
BAŞKAN
– Arkadaşlar… (AK PARTİ ve HDP sıraları arasında karşılıklı laf atmalar)
Değerli
arkadaşlar, kürsüde hatip var.
Buyurunuz
Sayın Demir. 
MUSTAFA
DEMİR (Devamla) – Başkanım, süremi baştan başlatırsanız sevinirim. 
BAŞKAN
– Buyurun, baştan başlatalım. 
MUSTAFA
DEMİR (Devamla) – Saygıdeğer Başkan, değerli milletvekilleri; CHP tarafından
verilen grup önerisi üzerine söz almış bulunuyorum. 
Pandemi
sürecinde, muhalefet sözcüleri ve İstanbul Büyükşehir Belediye Başkanı, Atatürk
Havalimanı VIP Salonu, CIP Terminali, Bakırköy CNR, Büyükçekmece TÜYAP fuar
merkezleri, İstanbul’un dolgu alanları, İstanbul’un kapalı spor salonlarının
yoğun bakım ünitelerine dönüştürülmesi için talepte bulundular. Deminki
konuşmalarda aynı talep tekrarlandı. Buna karşın, Sayın Cumhurbaşkanımızın
talimatıyla İstanbul Havalimanı’na ve Sancaktepe’ye 2 tane –altını çizerek
söylüyorum- kalıcı ve gelecekte de İstanbullulara hizmet edecek yoğun bakım
hastaneleri, pandemi hastaneleri yapılıyor ve baktığımızda, bu pandemi
hastanelerinin günümüzde de gelecekte de kullanılacak olması son derece
önemlidir.
Değerli
arkadaşlar, son günlerde muhalefet bu konuda milleti yanıltmak adına epey
mesafe katetti. Bunlardan en önemlisi ve şu anda da gündemde bulunan CHP Genel
Başkanının, Adana Büyükşehir Belediyesinin bin yataklı sahra hastanesi yaptığı
ancak Türkiye Cumhuriyeti Cumhurbaşkanlığının herhangi bir şey yapmadığı
konusundaki söylemi olmuştur. Adana’da söz konusu “hastane” denilen yer,
aslında tıbbi donanımdan yoksun, aslında sağlık açısından herhangi bir
altyapısı olmayan, sadece tentelerle ayrılmış, sadece paravanlarla bölünmüş bir
fuar alanından başka bir şey değildir. Eğer, Sayın Genel Başkan gerçek anlamda
bir hastane, gerçek anlamda bir eser görmek istiyorsa Adana Şehir Hastanesini
ziyaret etmelerini arzu ederiz.
Şimdi,
iktidar ile muhalefet arasındaki farkı şöyle söyleyebiliriz: Steve Jobs
öldükten sonra onun hakkında söylenenlere baktığımızda, Steve Jobs’a şöyle
diyorlar: “Sen nasıl Apple’ı kurdun ve bu başarıyı nasıl elde ettin?” Steve
Jobs ise diyor ki: “Ben asla geleneksel düşünmedim. Asla mevcudu daha iyi yere
götürmeyi düşünmedim. Ben hayal kurdum ve hayallerimin peşinden gittim.”
Arkadaşlar,
milletle olan muhabbetimizi, onların layık olduğu hizmeti gerçekleştirmek için
biz millet adına hayal kuruyoruz ve peşinden gidiyoruz. (AK PARTİ sıralarından
alkışlar) Hayal kuramayanlar işte, bu gördüğünüz kapalı alanları sadece ve
sadece geçici olarak hastaneye dönüştürme peşindeler. Bizim arkadaşlarımız
hepsi bilirler, buradaki arkadaşların; normal şartlarda hastaneyle ilgili herhangi
bir problem yoktur.
(Mikrofon
otomatik cihaz tarafından kapatıldı)
BAŞKAN
– Toparlayalım efendim.
MUSTAFA
DEMİR (Devamla) – Ama bir şey söyleyeyim: Normal şartlarda bile zaman zaman
karşılaştığımız bir zaruret vardır, o da şudur: Bütün milletvekilleri telefonla
aranır; yoğun bakım ünitesi, yoğun bakım talepleri olur. İşte, biz, İstanbul’da
normal şartlarda da halka hizmet edecek ve gerçek anlamda, en sıkıntılı
dönemde, insanların son dönemde ihtiyaçlarını karşılayacak 2 tane büyük hastane
sahibi oluyoruz, bunun altını çizelim.
Değerli
arkadaşlar, bakın, muhalefetin problemini bir daha söyleyeyim size: Eğer, siz,
geleneksel olarak düşünürseniz, konvansiyonel olarak düşünürseniz sadece
ihtiyaçların anlık giderilmesi için uğraşırsınız, Türkiye’yi yönetme konusunda
asla ve asla talepkâr olamazsınız. (AK PARTİ sıralarından alkışlar) Eğer, siz,
semptomatik tedavilerle uğraşırsanız, sadece gördüklerinizi baskılamak
durumunda kalırsanız bu ülkenin yaralarına asla merhem olamazsınız. 
(Mikrofon
otomatik cihaz tarafından kapatıldı) 
BAŞKAN
– Tamamlayalım efendim.
MUSTAFA
DEMİR (Devamla) - Eğer, siz, konjonktürel, günü kurtarmak adına –bugün de
olduğu gibi- yaparsanız bu ülkeyi -Atatürk’ün gösterdiği gibi- muasır medeniyet
ölçüsüne götüremezsiniz.
Değerli
arkadaşlar, sözlerime son verirken şu günlerde, sağlık çalışanlarımızın
cansiperane ve fedakârlıkla çalıştıkları bu dönemde küçük siyasi çıkarlar elde
etmek amacıyla yanıltıcı açıklamalardan uzak duralım. 
Değerli
arkadaşlar, bu pandemi elbet bir gün geçecek, yaşadığımız tüm bu sıkıntılar bir
gün gelip unutulacak ama unutulmayacak bir şey vardır, siyasi belleğimizde
kalacak bir şey vardır; o da Sayın Kılıçdaroğlu’nun açıkladığı, Adana
Büyükşehir Belediyesi tarafından yapılmış tirajikomik pandemi hastanesi olacaktır.

Saygılar
sunuyorum. (AK PARTİ sıralarından alkışlar) 
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç.
IV.- AÇIKLAMALAR (Devam)
55.- Sakarya Milletvekili Engin Özkoç’un, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
ENGİN
ÖZKOÇ (Sakarya) – Sayın Başkan -Sayın Cahit Başkanın ifade ettiği gibi- ateşli
bir konuşma dinledik. 
Arkadaşımızın
bahsettiği sahra hastanesiyle ilgili… Gerçekten, sözlüğü açıp bakarsa sahra
hastanesinin geçici olduğunu, destek amaçlı kurulduğunu görür. Eğer sahra
hastanesiyle ilgili, arkadaşımız, Amerika’daki, Almanya’daki, Fransa’daki,
Kanada’daki örneklerine bakarsa Adana Büyükşehirdeki Sayın Zeydan Karalar’ın
yaptığı hastanenin onlardan çok daha mükemmel bir konumda inşa edildiğini
görür. Zeydan Karalar’ın yapmak istediği şu, bunu niye eleştiriyorsunuz:
“İhtiyaç duyduğunuzda burada hazır, buradaki hastalarla ilgili
kullanabileceğiniz bir yer yapıyorum.” Bunu bu kadar büyütmeye gerek yok. Ama
bununla ilgili, gerçekten kendi başarılarınızla ilgili bir şey söylüyor
olsaydınız Adana Büyükşehri siz alırdınız, İstanbul’u siz kazanırdınız,
Ankara’yı siz kazanırdınız. Milletimiz, yıllardan beri yönetemediğiniz
büyükşehirleri sizden alıp da Cumhuriyet Halk Partisine verdiyse bunu
hazmederek onların başarılarına ortak olmaya çalışın, bizim de istediğimiz
budur.
(Mikrofon
otomatik cihaz tarafından kapatıldı) 
BAŞKAN
– Tamamlayalım efendim.
ENGİN
ÖZKOÇ (Sakarya) – Sayın Başkan, az önceki tartışma için bir şey söyleyeyim.
Değerli
arkadaşlar, biz iki haftadan beri burada çok ağır koşullar altında çalışıyoruz
ama hiç bu noktaya gelmedik, birbirimizi hiç kırıcı bir şey söylemedik. Çok
önemli kararları birlikte aldık ve biz sadece bir dakikalık bir olay için on
beş dakika kaybetmedik ve bu kadar kırıcı bir şey söylemedik. Arkadaşlar, amaç
birbirimizi yok etmek değil ki yahu; amaç, ortaklaşa bir şeyi var edebilmek.
Eğer biz sadece bir dakikayı, Meclis Başkan Vekilinin sözü bitirelim diye
verdiği bir süreyi bu kadar uzatırsak o zaman biz bu kararları nasıl
bitireceğiz? Şimdi, Sayın Doğan Kubat geliyor “Biz bu konuşma sürelerini
ortaklaşa nasıl kısaltıp arkadaşlar bir bulaşığa sahip olmadan bir an önce bu
ortamı nasıl bitirebiliriz?” diye bunu bizden talep ediyor. 
(Mikrofon
otomatik cihaz tarafından kapatıldı) 
BAŞKAN
– Toparlayalım efendim.
ENGİN
ÖZKOÇ (Sakarya) – E, şimdi biz buna nasıl cevap vereceğiz arkadaşlar? Hata
yapabiliriz, ben yaparım, siz yaparsınız, arkadaşlar yapar ama hatalarımızın
üzerine her seferinde böyle kalkarak, böyle uzatarak gitmememiz gerekiyor.
Sayın
Başkan, bir an önce maddelere geçilebilecek, bütün Genel Kurulca konuları
tartışacak ortamın yaratılması gerekiyor. 
Saygılar
arz ediyorum efendim.
BAŞKAN
– Buyurun Sayın Özkan.
56.- Denizli Milletvekili Cahit Özkan’ın, Oturum Başkanı TBMM Başkan Vekili Nimetullah
Erdoğmuş’un hakemliğinin Meclisin mehabetine uygun tartışma zemini
oluşturacağına ilişkin açıklaması
CAHİT
ÖZKAN (Denizli) – Sayın Başkan, Parlamento tarihinde, teamüllerinde vardır;
bazen üç dakika, beş dakika için usul tartışmaları açılıp saatlerce o usul
tartışması üzerine müzakere edildiğini hep beraber biliriz. Biraz önce yapılan
müzakerenin şahsen, aynen böyle bir usul tartışması gibi faydalı bir tartışma
olduğunu düşünüyorum. Siz de yeni bir Meclis Başkan Vekilisiniz yani göreve
yeni başladınız ve elinizden geldiği kadar tarafsızlığa riayet etmeye
çalıştığınızın da farkındayız. Bizim arzumuz, burada milletvekillerinin kürsüye
çıkan bir hatibin mükerrer bazı ifadeleri olabilir; bu da hitabet sanatıdır, ona
da saygı duyarız ancak burada -olabildiğince- sizin hakemliğiniz, Meclisin
mehabetine uygun tartışma zeminini oluşturacaktır. Biraz önce belki tartışmanın
son aşamasında tansiyon yükselmiş olabilir ancak demokratik kültürün oluşması
açısından faydalı olduğunu düşünüyorum. 
Genel
Kurulu tekrar saygıyla selamlıyorum.
BAŞKAN
– Teşekkür ediyorum Sayın Özkan’a. 
Acemiliğime
de tabii bir pay ayırmak lazım. 
Sayın
Oluç, buyurun efendim.
57.- İstanbul Milletvekili Hakkı Saruhan Oluç’un, Denizli Milletvekili Cahit Özkan’ın yaptığı
açıklamasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, Adalet ve Kalkınma Partisi Grup Başkan Vekilinin bu tutumunu son
derece nezaketsiz görüyoruz, net olarak bunu kayıtlara geçirelim. Yani burada
infaz yasası üzerine ne sert tartışmalar yaptık, ne gergin tartışmalar oldu;
yedi gün boyunca burada her saat bunları yaşadık ama şu, biraz evvel sizin
yaptığınız gibi bir şey yedi gün boyunca o sert tartışmalara rağmen yaşanmadı.
Hiçbir Meclis Başkan Vekilinde, ne Levent Gök Başkan Vekili açısından ne de
Süreyya Sadi Bilgiç Başkan Vekili açısından baktığımızda böyle bir tartışma
olmadı. Siz, şimdi bunu kasıtlı olarak yapıyorsunuz, biz biliyoruz. İşi uzatmak
istiyorsunuz.
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Bitiriyorum efendim. 
BAŞKAN
– Bitirelim efendim.
HAKKI
SARUHAN OLUÇ (İstanbul) – Bir taraftan diyorsunuz ki: “Bir an evvel bu
ortamdan, hepimiz açısından risk oluşturan bu ortamdan kurtulalım.” Ama bir
taraftan da uzatmaya temayülünüz var. Tamam, biz de diyoruz ki: Uzatalım o
zaman, ne kadar uzatabiliyorsak o kadar uzatalım. Enine boyuna, 18 maddenin
hepsini tartışalım, sabaha kadar, yarın devam edelim. Biz buna varız ama bu nezaketsizliği
kesinlikle kabul etmeyeceğiz. (HDP sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
58.- Denizli Milletvekili Cahit Özkan’ın, İstanbul Milletvekili Hakkı Saruhan Oluç’un yaptığı
açıklamasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, tabii, biz burada istişare ve ortak karar alma
sürecini ifade ediyorsak birbirimizi tehdit etmekten sakınarak kendimize
yapılmayacağını düşündüğümüz ifadeleri de kimseye kullanmamız gerektiğini
düşünüyorum. 
HAKKI
SARUHAN OLUÇ (İstanbul) – Tehdit değil bu.
CAHİT
ÖZKAN (Denizli) – Biraz önce, tansiyonun yükseldiği dönemde tutanaklara
bakılacak olursa tarafıma bir beyanda bulunuldu. Ben bunu yeniden açmak
istemiyorum. Yani, kendimize ifade edilmesini istemediğimiz ayıp ve nezaketsiz
kavramları kullanmamamız gerektiğini düşüyorum. 
Eğer
biz burada Meclisin mehabetinden, ortak karar alma sürecinden bahsediyorsak
biraz önceki tartışmayı elbette biz de arzu etmezdik, biz de istemedik. Ancak,
daha evvel usul tartışmalarında benzer şekilde tartışmalar da söz konusu oldu. 
Bugün,
hem salgın nedeniyle hem de bütün grupların hayırlı, başarılı bir çalışma yapma
arzusuyla, beraber ortak karar almıştık. 
(Mikrofon
otomatik cihaz tarafından kapatıldı) 
BAŞKAN
– Toparlayalım lütfen.
CAHİT
ÖZKAN (Denizli) – Bu karar çerçevesinde, ortak anlaşma çerçevesinde, yapıcı bir
anlayışla çalışmalarımıza devam edeceğimize inanıyorum. Tüm grupların da buna
katkı sunacağına yürekten inanıyorum.
Teşekkür
ediyorum.
MERAL
DANIŞ BEŞTAŞ (Siirt) – Sayın Başkan, bir cümle…
BAŞKAN
– Bir cümle Sayın Beştaş.
MERAL
DANIŞ BEŞTAŞ (Siirt) – O tartışma sırasında Sayın Grup Başkan Vekili dedi ki:
”Ben size her şeyi söylerim.” Şimdi ben tutanakları istiyorum, herhâlde
tutanaklarda geçmiştir. Biz, Divandan buna ilişkin gereğinin yapılmasını
isteyeceğiz.
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Grup Başkan Vekili Sakarya
Milletvekili Engin Özkoç ve İstanbul Milletvekili Turan Aydoğan tarafından,
Atatürk Havalimanı’nda sahra hastanesi yapılmasının araştırılması amacıyla
15/4/2020 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 15 Nisan 2020
Çarşamba günkü birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini…
ENGİN
ÖZKOÇ (Sakarya) – Bir dakika Sayın Başkanım. 
Karar
yeter sayısı istiyorum.
BAŞKAN
– Karar yeter sayısı arayacağız.
Öneriyi
oylarınıza sunuyorum: Kabul edenler… Kabul etmeyenler… Karar yeter sayısı
yoktur.
Birleşime
yirmi dakika ara veriyorum.
Kapanma saati: 19.48
ÜÇÜNCÜ OTURUM
Açılma Saati: 20.37
BAŞKAN: Başkan Vekili Nimetullah ERDOĞMUŞ
KÂTİP ÜYELER: Rümeysa KADAK (İstanbul), İshak GAZEL
(Kütahya)
-----0-----
BAŞKAN
– Sayın milletvekilleri, Türkiye Büyük Millet Meclisinin 86’ncı Birleşiminin
Üçüncü Oturumunu açıyorum. 
Cumhuriyet
Halk Partisi grup önerisinin oylamasında karar yeter sayısı bulunamamıştı. 
Şimdi
öneriyi tekrar oylarınıza sunacağım ve karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
on beş dakika ara veriyorum.
Kapanma saati: 20.38
DÖRDÜNCÜ OTURUM
Açılma Saati: 20.59
BAŞKAN: Başkan Vekili Nimetullah ERDOĞMUŞ
KÂTİP ÜYELER: Rümeysa KADAK (İstanbul), İshak GAZEL (Kütahya)
-----0-----
BAŞKAN
– Sayın milletvekilleri, Türkiye Büyük Millet Meclisinin 86’ncı Birleşiminin
Dördüncü Oturumunu açıyorum.
Cumhuriyet
Halk Partisi grup önerisinin ikinci oylamasında da karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım.
Kabul
edenler… Kabul etmeyenler… Öneri kabul edilmiştir, karar yeter sayısı vardır.
(CHP sıralarından alkışlar, AK PARTİ sıralarından “Kabul edilmemiştir.”
sesleri) 
Düzeltiyorum
efendim: Öneri kabul edilmemiştir, karar yeter sayısı vardır. (AK PARTİ
sıralarından alkışlar)
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım:
4.- AK PARTİ Grubunun, Genel Kurulun çalışma
saatlerinin yeniden düzenlenmesine, bastırılarak dağıtılan 213 sıra sayılı
Kanun Teklifi’nin 48 saat geçmeden Gündem’in "Kanun Teklifleri ile
Komisyonlardan Gelen Diğer İşler" kısmının 1’inci sırasına alınmasına ve
diğer işlerin sırasının buna göre teselsül ettirilmesine; Genel Kurulun 15
Nisan 2020 Çarşamba günkü birleşiminde 213 sıra sayılı Kanun Teklifi’nin
görüşmelerinin tamamlanmasına kadar çalışmalarını sürdürmesine; Genel Kurulun
21, 22, 28, 29 ve 30 Nisan 2020 Salı, Çarşamba ve Perşembe günleri toplanmamasına,
Türkiye Büyük Millet Meclisinin çalışmalarına 5 Mayıs 2020 tarihinden başlamak
üzere on gün süreyle ara verilmesine; Türkiye Büyük Millet Meclisinin
kuruluşunun 100'üncü yıl dönümünün ve Ulusal Egemenlik ve Çocuk Bayramı’nın
kutlanması, günün anlam ve öneminin belirtilmesi amacıyla Genel Kurulda özel
gündemle görüşme yapılması için Türkiye Büyük Millet Meclisinin 23 Nisan 2020
Perşembe günü saat 14.00'te toplanmasına, bu toplantıda yapılacak görüşmelerde
Türkiye Büyük Millet Meclisinde temsil edilen siyasi parti grubu başkanlarına
onar dakika, grubu bulunmayan 3 siyasi parti temsilcisine üçer dakika süreyle
söz verilmesi ve bu birleşimde başka konuların görüşülmemesine; 213 sıra sayılı
Kanun Teklifi’nin İç Tüzük’ün 91’inci maddesine göre temel kanun olarak
bölümler hâlinde görüşülmesine ilişkin önerisi 
Türkiye Büyük Millet Meclisi Başkanlığına
Danışma
Kurulu 15/4/2020 Çarşamba günü (bugün) toplanamadığından İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 Muhammet
Emin Akbaşoğlu
 Çankırı
 AK
PARTİ Grup Başkan Vekili
Öneri:
Bastırılarak
dağıtılan 213 sıra sayılı Kanun Teklifi'nin 48 saat geçmeden gündemin
"Kanun Teklifleri ile Komisyonlardan Gelen Diğer İşler" kısmının
1'inci sırasına alınması ve diğer işlerin sırasının buna göre teselsül
ettirilmesi,
Genel
Kurulun 15 Nisan 2020 Çarşamba günkü (bugün) birleşiminde 213 sıra sayılı Kanun
Teklifi'nin görüşmelerinin tamamlanmasına kadar çalışmalarını sürdürmesi,
Genel
Kurulun 15 Nisan 2020 Çarşamba günkü birleşiminde 213 sıra sayılı Kanun
Teklifi'nin görüşmelerinin tamamlanamaması hâlinde 16 Nisan 2020 Perşembe günkü
birleşiminde 213 sıra sayılı Kanun Teklifi'nin görüşmelerinin tamamlanmasına
kadar çalışmalarını sürdürmesi;
Genel
Kurulun 21, 22, 28, 29 ve 30 Nisan 2020 Salı, Çarşamba ve Perşembe günleri
toplanmaması,
Türkiye
Büyük Millet Meclisinin çalışmalarına 5 Mayıs 2020 tarihinden başlamak üzere on
gün süreyle ara verilmesi,
Türkiye
Büyük Millet Meclisinin kuruluşunun 100'üncü yıl dönümünün ve Ulusal Egemenlik
ve Çocuk Bayramı’nın kutlanması, günün anlam ve öneminin belirtilmesi amacıyla
Genel Kurulda özel gündemle görüşme yapılması için Türkiye Büyük Millet
Meclisinin 23 Nisan 2020 Perşembe günü saat 14.00'te toplanması, bu toplantıda
yapılacak görüşmelerde Türkiye Büyük Millet Meclisinde temsil edilen siyasi
parti grubu başkanlarına onar dakika, grubu bulunmayan 3 siyasi parti
temsilcisine üçer dakika süreyle söz verilmesi ve bu birleşimde başka konuların
görüşülmemesi,
213
sıra sayılı Kanun Teklifi’nin İç Tüzük’ün 91’inci maddesine göre temel kanun
olarak görüşülmesi ve bölümlerin ekteki cetveldeki şekliyle olması
önerilmiştir.



213
  sıra sayılı Yeni Koronavirüs (Covid-19) Salgınının Ekonomik ve Sosyal Hayata
  Etkilerinin Azaltılması Hakkında Kanun ile Bazı Kanunlarda Değişiklik
  Yapılmasına Dair Kanun Teklifi (2/2812)




Bölümler


Bölüm
Maddeleri


Bölümdeki
Madde
  Sayısı




1’inci
  Bölüm


1
  ila 10’uncu maddeler


10




2’nci
  Bölüm


11
  ila 18’inci maddeler


8




Toplam
  Madde Sayısı


18



BAŞKAN
– Cumhuriyet Halk Partisi Grubu adına Sayın Engin Özkoç. 
Buyurunuz
Sayın Özkoç. (CHP sıralarından alkışlar) 
CHP
GRUBU ADINA ENGİN ÖZKOÇ (Sakarya) – Sayın Başkan, değerli milletvekili
arkadaşlarım; hepinizi saygıyla selamlıyorum. 
Değerli
arkadaşlar, gerçekten hem dünya hem de Türkiye çok zor zamanlardan geçiyor. Bu
zor zamanlarda ülkemizde birlik ve beraberlik içerisinde bu coronavirüs
belasından nasıl kurtuluruz, bunun çarelerini arıyoruz. Sağlık çalışanlarımız
gerçekten hayatlarını tehlikeye atarak çok önemli vazifeler yapıyorlar ama
sağlık çalışanları kadar, Türkiye Büyük Millet Meclisindeki milletvekilleri de
hayatlarını tehlikeye atarak her türlü bulaşa karşı gerçekten önemli özveride
bulunarak Türkiye’nin ihtiyacı olan yasaları çıkartmaya çalışıyorlar. O yüzden,
Türkiye Büyük Millet Meclisinin her zaman açık olması, görevini yapıyor olması
ülkeye hem moral veriyor hem de ülkede yaşayan yurttaşlarımız bu dönemde
kendileriyle ilgili her an karar alacak mekanizmanın işliyor olduğunu görmekten
de memnuniyet duyuyorlar. Bu memnuniyete ara verilmemesi gerekir. Gerekirse
bununla ilgili, görüşülecek yasalar yoksa bile Meclis aç-kapa yaparak görevine
devam eder ama uzun süreli aralar, moralman buradan aldığı desteği, ihtiyaç
duyduğu desteği alamadığından dolayı milletimizi de bir karamsarlığa sürükler.
Türkiye Büyük Millet Meclisi çok gerekmediği müddetçe bu ara vermelerden
vazgeçmelidir. 
Ancak,
AKP Grubunun getirdiği öneride 23 Nisanda burada olmamız gerekiyor. 23 Nisanda
bu Meclisin kuruluşunun 100’üncü yılını kutlarken gerçekten yine tüm dünyaya
birlik ve beraberliğimizi tesis ettirmemiz gerekiyor. Ben Meclisin bundan
sonraki çalışmalarında hem Türkiye’ye yakışır hem de milletimizin geçmiş tarihine yakışır bir şekilde çalışmalarına devam
edeceğini umuyor, hepinize saygılar sunuyorum. (CHP sıralarından alkışlar)
BAŞKAN
– Adalet ve Kalkınma Partisi grup önerisini oylarınıza sunuyorum: Kabul
edenler… Kabul etmeyenler… Kabul edilmiştir.
Gündemin
“Oylaması Yapılacak İşler” kısmına geçiyoruz. 
1’inci
sırada yer alan, Ardahan Milletvekili Orhan Atalay ve 73 Milletvekilinin
Yükseköğretim Kanunu ile Bazı Kanunlarda Değişiklik Yapılmasına Dair Kanun
Teklifi ve Millî Eğitim, Kültür, Gençlik ve Spor Komisyonu Raporu’nun açık
oylamasına başlıyoruz.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Adalet ve Kalkınma Partisi Ardahan Milletvekili
Orhan Atalay ile 73 Milletvekilinin Yükseköğretim Kanunu ile Bazı Kanunlarda
Değişiklik Yapılmasına Dair Kanun Teklifi (2/2778) ve Millî Eğitim, Kültür,
Gençlik ve Spor Komisyonu Raporu (S. Sayısı: 212) (´)
BAŞKAN - Açık oylamanın elektronik oylama cihazıyla
yapılmasını oylarınıza sunuyorum: Kabul edenler... Kabul etmeyenler... Kabul
edilmiştir.
Oylama için üç dakika süre vereceğim. Bu süre içerisinde
sisteme giremeyen üyelerin teknik personelden yardım istemelerini, bu yardıma
rağmen de sisteme giremeyen üyelerin, oy pusulalarını oylama için verilen üç
dakikalık süre içinde Başkanlığa ulaştırmalarını rica ediyorum.
Oylama işlemini başlatıyorum.
(Elektronik
cihazla oylama yapıldı)
BAŞKAN
– Ardahan Milletvekili Orhan Atalay ve 73 Milletvekilinin Yükseköğretim Kanunu
ile Bazı Kanunlarda Değişiklik Yapılmasına Dair Kanun Teklifi açık oylama
sonucu:
“Kullanılan
oy sayısı  : 315
Kabul
 : 290
Ret
 : 25(x)
 Kâtip
Üye Kâtip Üye
 Rümeysa
Kadak İshak Gazel
 İstanbul Kütahya”
Teklif
kabul edilmiş ve kanunlaşmıştır.
Alınan
karar gereğince denetim konularını görüşmüyor ve gündemin "Kanun
Teklifleri ile KomisyonlardanGelen Diğer İşler" kısmına geçiyoruz.
1'inci
sıraya alınan, Manisa Milletvekili Uğur Aydemir ve 115 Milletvekilinin, Yeni
Koronavirüs (Covid-19) Salgınının Ekonomik ve Sosyal Hayata Etkilerinin
Azaltılması Hakkında Kanun ile Bazı Kanunlarda Değişiklik Yapılmasına Dair
Kanun Teklifi ve Plan ve Bütçe Komisyonu Raporu'nun görüşmelerine başlayacağız.
2.- Manisa Milletvekili Uğur Aydemir ve 115
Milletvekilinin; Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2812) ile Plan ve Bütçe Komisyonu Raporu (S.
Sayısı: 213) (´)
BAŞKAN
- Komisyon? Yerinde.
Komisyon
Raporu 213 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu teklif İç Tüzük'ün 91'inci maddesi
kapsamında temel kanun olarak görüşülecektir. Bu nedenle, teklif, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır.
Teklifin
tümü üzerinde söz isteyen İYİ PARTİ Grubu adına Bursa Milletvekili İsmail
Tatlıoğlu.
Buyurunuz
Sayın Tatlıoğlu. (İYİ PARTİ sıralarından alkışlar)
İYİ
PARTİ GRUBU ADINA İSMAİL TATLIOĞLU (Bursa) – Sayın Başkan, Türkiye Büyük Millet
Meclisinin saygıdeğer üyeleri; Manisa Milletvekili Sayın Uğur Aydemir Bey’in
115 milletvekili arkadaşıyla hazırladığı 213 sıra sayılı Teklif’i görüşmek,
partimizin ve şahsımın görüşlerini aktarmak üzere huzurlarınızdayım.
Gerçekten
vahameti büyük, bu salonu dolduranların kendi yaşamlarında şahit olmadıkları
derecede bir tehdit atmosferi içerisinde dünya. 2 milyona yakın hasta, bugün
itibarıyla 120 bini aşkın ölüm söz konusu ve bugün itibarıyla Türkiye’de de
1.518 kaybımız var. Hepsine Allah’tan rahmet dileriz. 
Bugün
Almanya’dan gelen olumlu haber de var, inşallah öyle olur; 20 Nisan itibarıyla
mağazaların açılacağı, 5 Mayıs itibarıyla da okulların ve berberlerin
açılacağına ilişkin haberler var. İnşallah bu bütün dünya ve Türkiye için de
şamil olur. 
Ancak,
bütün dünyada sosyal hayatın yanında ekonomik yapıda da çok ciddi bir telaş var
çünkü ocak ayındaki dünya ekonomisiyle ilgili bütün göstergeler martın başından
itibaren revize oldu ve yakın tarihimizde yani çok yakın tarihte, geçen hafta
itibarıyla yeni makrogöstergeler yayınlanmaya başladı ulusal ve uluslararası
kuruluşlar tarafından. 
Daha
önce, ocak ayında 3,5 kadar büyümesi beklenen dünya, artık yüzde 3 kadar bir
daralmayla karşı karşıya şimdilik. Türkiye’de; yüzde 3’lük bir büyüme beklenen
Türkiye’de de yüzde 5’lik bir daralma beklenmektedir. Özellikle Avrupa’da bu
daralma çok daha büyük. Gelişmiş ülkelerde yüzde 6’nın üzerinde ve de en sert
daralmanın da Avrupa bölgesinde görülmesi beklenmektedir. 
Tabii,
bu ne demek? Bu geniş daralma, talep yönlü bir daralma, talebin üretimi
düşürdüğü ve hep beraber fiyatları düşürerek tekrar talep düşüklüğü şeklinde
bir sirkülasyon oluşturduğu bir daralma. Bu, iş yerlerinin kapanması demek,
daha az alışveriş demek, daha az satın alma demek, daha az harcama demek, tabii
ki daha az gelir demek. Neticede, çok büyük işsizlik demek, işletmeler için
kapanmalar ve iflaslar demek. 
Bu
günler de 1929 bunalımıyla karşılaştırılmaktadır, 2008 krizini geçeceği, 1929
bunalımı şartlarını da geçeceği söylenmektedir. O nedenle, bütün ülkeler
ekonomik tedbirler almaktadırlar, acil eylem planları yapmaktadırlar. Türkiye
de tabii olarak acil eylem planları yapmıştır ve yapmaktadır. 18 Martta ilk
Acil Eylem Planı Sayın Cumhurbaşkanı Erdoğan tarafından açıklanmıştır ve o
zamandan itibaren bu tür politikalar kamuoyuyla paylaşılmaktadır. Siyasi
partiler ve sivil toplum kuruluşları da acil eylemlerle ilgili kendi
önerilerini toplumla paylaşmakta ve yol gösterici olmaktadırlar. 
Temel
olarak acil eylem planlarının 2 tane temel ayağı vardır. Birincisi, hane
halkının gelir ihtiyacı karşılanmalı yani maaşlar ve gelir kesilmemeli.
İkincisi de ekonomilerin üretim gücü olan şirketlerin muhafaza edilmesi ve
iflaslarının engellenmesi şeklinde bir politika üzerine kurulmuştur. Genel
olarak ülkeler bu anlamda hareket etmektedirler ve Türkiye’nin de bu anlamda
hareket etmesi beklenmektedir ama peşinen söyleyelim ki 18 Marttaki açıklamayla
gördük ki çok zayıf çalışan bir mutfak var. Türkiye’nin toplam gücünü
kullanmaktan öte, dar bir kadroyla ve alanı tartamayan bir kadroyla zayıf bir
plan ortaya çıktığını gördük. İçinde tarımın olmadığı, içinde turizmin olmadığı
ve içinde hakikaten bugün magazinsel kalacak birtakım tedbirlerin olduğu bir
program. Ve tabii ki durum giderek ağırlaşmıştır ve ağırlaşmaktadır. Sayın
Aydemir’in ve arkadaşlarının sunduğu bu teklif de bunun bir parçasıdır.
Esasında Sayın Maliye Bakanının ve Sayın Erdoğan’ın açıklamalarının bir
kısmının bu kanunla gerçekleştirilmesi amaçlanmaktadır. Yani aşağı yukarı bir
ayı geçmiş bir süre sonrasında 18 Mart tedbirlerinin bir kısmının hayata geçirilmesi
düşünülmektedir. 
Bu
teklif 3 ana ayağa sahiptir. Birincisi finansal destekler, ikincisi idari
kararlar, üçüncüsü de araya sıkıştırılanlar. Her nedense bu Cumhurbaşkanlığı
hükûmet sisteminden sonra kanun yapma tekniği ve süreci bozulduğu için gördük ki
bakanlıkların çok sayıda bir kanun havuzu var, böyle bir kanun geldiğinde hemen
araya atma yarışı var. Gerçekten de bu konuda Sayın Lütfi Elvan’a, Plan ve
Bütçe Komisyonu Başkanına teşekkür ediyor, onu takdirle karşılıyoruz. Bizim
için, hepimiz için ortak bir plan olması yönünde gayret sarf etti. Bu konuda,
grubu bulunan bütün partilerimizin Plan ve Bütçe Komisyon sözcülerini ve
gruplarını da takdir ediyorum; ortak bir plan yapma konusunda gayret
gösterdiler ve Parlamentomuzda grubu bulunan partilerin tamamı bu konuda
maksimum iyi niyetle bir gayret içerisinde oldular. Ve hepimiz şunu söyledik:
Evet, çok olumlu şeyler var dedik ama hepimizin kendi penceresinden çok ciddi
yetersizliklerin olduğunu da söyledik. Bu çerçeveden baktığımızda finansal
destekler önemli ve bunların büyük kısmını destekliyoruz ama yetersiz
buluyoruz. Zaten bakın, bütün finansal destekler aşağı yukarı bir kaynağa
dayanıyor, bu kaynak İşsizlik Fonu. 
Şimdi,
dolayısıyla, bugün bu krizle birinci derecede mücadele eden AK PARTİ’nin yöneticileri
dönüp 1999 yılındaki 57’nci Hükûmete teşekkür etmeliler. Neden? Çünkü bu
İşsizlik Fonu 1999’da kuruldu, 1/1/2000 tarihinden itibaren yürürlüğe girdi.
Bugün 136 milyar liralık bir fon var burada. İçinde para var, yok. Yoksa da
paraya çevrilebilir bir fon, bir anlam var. 
Aslında
AK PARTİ de kendisi 2017’de Esnaf Ahilik Sandığını kurdu fakat geçen dört yıla
rağmen bunu yürürlüğe geçiremedi. Eğer geçirseydi bugün de orada üç beş bir
tasarruf olacak ve gerçekten bu krizin önemli bir finans ayağı da orası
olacaktı. O nedenle, geçmişte yapılan bu büyük hizmetin altında imzası olanlara
gerçekten hepimiz ve özellikle bugünkü yöneticilerin bir teşekkür borcu var. O
nedenle, geçmişe yönelik konuşurken illaki krizin olmasını beklememek lazım,
temkinli olmak lazım, bir bütün olarak bakmak lazım. 
Bu
136 milyar bugün, Türkiye’ye on sekiz yılda yapılmış ulaştırma altyapılarının
yaklaşık üçte 1’ini bulmaktadır karşılaştırdığımızda, rakam olarak da öyle
söyleyeyim. 
Bugün
konuşulan rakamlar millî gelirin yüzde 2’sidir, 100 milyar lira. Bu toplam
maliyet değil, kredilerle beraber. Ama baktığımızda dünya ekonomilerine, bu
gerçekten olması gerekenin dörtte 1’idir. Bunun için Türkiye’nin 400 milyar
lira civarında bir minimum kaynağı masanın üzerine koyması lazımdır, bunun programını
yapması lazımdır. Millî gelirin yüzde 7’sinin altında olmayan bir kaynak tahsis
etmelidir Türkiye, edebilir Türkiye. Bu nedenle de bu kaynağı bütüncül bir
program içerisinde ayırmalıdır. Bu meseleye artık bugün palyatif, taksit taksit
bakmanın anlamı yok. Tekrar ediyorum, aksi takdirde bu kekeme komutanın taarruz
emrine benzer. Taarruz emrini verdiğinizde savaş bitmiş oluyor ve gerçekten 18
Martta alınan tedbirlerin bir kısmı daha bugün kanunlaşacak. Onu da Sayın
Aydemir akıl etti de böyle bir teklif getiriliyor, hep beraber kurumsal olarak
kendisine de bu konuda bir teşekkür borçlular herhâlde. 
Şimdi,
çok değerli milletvekili arkadaşlarım, içinde para politikalarının, maliye
politikalarının ve bütçe büyüklüğünün olduğu ve yeni makro hedeflerin bulunduğu
bir bütüncül program içerisinde bu tedbirler alınmalı. Nedir yıl sonu
itibarıyla makro hedeflerimiz? Ondan sonra bu finansal yapılara bakmalı, bu
finansal konulara eğilmeli. Şimdi, bugün zaten geniş anlamda 7 milyon işsizimiz
var. 149 bin iş yerine demişiz ki: Kapat, git. 1 milyon iş yerini bir şekilde
kapatmışız ve 7 milyonun üzerinde yeni işsiz oluşmuş ve kümülatif olarak
baktığımızda 10 milyon hane coronavirüs nedeniyle gelir eksikliğine düşmüş. Bu
gelir eksikliğindeki 10 milyon hane için de ihtiyaca binaen bir gelir
eksikliğini kastediyorum, diğer 10 milyon haneyi ihtiyaç hissetmeyen gelir
eksikliğine yazıyorum. 83 milyon 154 bin nüfusun tamamı bir gelir eksikliği
içerisindedir, bunun yarısını ihtiyaç duyanlar olarak ayırıyoruz. Dolayısıyla
bu teklif bir kısım problemimizi çözer, tamamına yönelik çözümü masamızın
üzerine koymamız lazım. O nedenle biz şöyle dedik: 10 milyon hanenin tamamına
iki aylık kişi başına beş yüzer liralık ödemeler yapalım, paramız yoksa kupon
çıkaralım. Tüketim kuponları verelim, yıl sonundan sonra, 2021’de toplanma
döneminde bunları geri toplarız. Bu da bir borçlanmadır ve doğrusu da budur hiç
ayırt etmeden. Şimdi, bir telaş var, bugün gördük: “2 milyon insana 1.000’er
lira…” “Yok, 2 milyon 300 bin lira şöyle…” “Peki, bunlar nasıl belirlenecek?”
“Bunlarla ilgili yeni kriterler var.” Karman çorman. Neden? Bütünlük yok, bir
plan yok. Ve üretim gücü olarak da, bakın, 3,5 milyon KOBİ’miz var, 13,5 milyon
çalışanı var, toplam, sahipleriyle 16 milyon. Bu KOBİ’leri ayakta tutmak için
birinci dereceden çalışan başına 10 bin liradan KOBİ’lere 135 milyar lira kredi
tahsis etmek lazım. Bu krediler onların işçilerinin ücretlerini ödemesi için
değil, işletme sermayelerini karşılamak için. Yapılan budur dünyada, aklı
başında ülkelerin evvelemirde yaptığı budur. Bir kısmı batacaktır, batabilir.
Bugün, bunun maliyetine bakma sırası değil, bugün bu kurumları ayakta tutma
sırası. Yani 50 tane işçisi olana 500 bin lira krediyi emre amade etmek
zorundayız. Bütüncül bakmak lazım, bir kere de yapıp bitirmek lazım, parça
parça olmaz. 
Bakın,
düzenli geliri 5 bin liradan daha düşük ailelere 10 bin lira krediyi bile henüz
veremedik. Zaten normalde mikro kredide bütün bankalar sırada. Bu tür krediyi
vermek için 5 bin lira geliri var, 10 bin lira kredi istiyor, 36 ay vade. 
Çok
değerli arkadaşlar, bakın, burada tarım yok. Hâlbuki bu sene Türkiye’de tarım
altın olacak çünkü Avrupa yeni üretimi için organize olamamış durumda. Gelin, bu 2020 yılında bütçeye koyduğumuz 22 milyar
liranın 2019 yılı için olduğu… Aynı miktarın yarısını 2020 yılının ilk
yarısında dağıtalım. Gelin, bu yıla mahsus olarak çiftçilerimizin mazotlarından
vergiyi almayalım, lojistikten almayalım. 
Bakın,
bu tarım bunu kazandırır, biz üretimimizi ayakta tutarsak 2021 yılındaki
ekonomik serpme bunların önemli bir kısmını kazandıracaktır. Keşke Türkiye
kırılgan bir dönemde buna yakalanmasaydı. Bakın, Türkiye, 2012 yılında buna
yakalansaydı, bu problemlerimizin beşte 1’ini ancak konuşurduk. Neden? O gün 12
bin dolarlık millî gelire sahip bir Türkiye vardı. O gün, bugünkü Türkiye’den
toplam 240 milyar dolar daha zengin bir Türkiye vardı; onu daha rahat
fonlayabilirdik. Ama bugün çok daha fakir bir Türkiye var ve ekonomik dengesi
çok daha bozuk bir Türkiye var, kırılgan bir Türkiye var. Bütün bunlarla
beraber bizim ricamız şudur temel olarak. Bu duruma Sayın Erdoğan AK PARTİ
Genel Başkanı olarak değil, Cumhurbaşkanı olarak inisiyatif almalıdır. Artık
Hükûmet refleksiyle değil, devlet refleksiyle hareket etmek mecburiyetindeyiz.
Devlet refleksi toplam siyasetin gücünü kullanır, devlet refleksi bütün
toplumun gücünü kullanır, böyle daha rahat başarılı oluruz. Samimiyetle
söylüyorum, siyasi parti genel başkanı söylemiyle, bu işteki toplam maliyetimiz
ve birinci derecede AK PARTİ’nin maliyeti çok daha yüksek olur. Bu kadar
buyurganlığı taşımaz bugünkü konjonktür; bu kadar yukarıdan bakmacılığı, siyasi
tavırlığı, ayırmacılığı, normal politik tavırları taşımaz ve taşımadığını hep
beraber göreceğiz. Bakın, ne yaparsak yanlış oluyor. Neden? Çünkü, sarayla sokak
arasında çok ciddi bir makas var. Dün onları önden takip eden bir siyasal akıl,
bugün arkadan bile yetişemiyor. Bunu burada samimiyetle çözüm arayan bir siyasi
partinin düşüncesi olarak aktarıyoruz. 
Bu
çerçevede 4 madde de ciddi itirazlarımız var ama birisinde çok ciddi. Çok
değerli arkadaşlar, bunlardan 7’nci maddede ücretsiz izin. İş yerleri
kapatılanların işsizlik sigortasına dayalı kısa çalışma ödeneğinden asgari
ücretlilere 1.752 lira veriyoruz. Fakat bundan yararlanamayanların, ücretsiz
izne çıktığında verdiğimiz para 1.170 lira ve bundan bile damga vergisi
kesiyoruz, 1.068 liraya düşüyor 39 lira 24 kuruş. Gelin, bunu da kısa çalışma
ödeneği seviyesine çıkaralım, 1.752 liraya. Bu insanları bir dilim ekmek
parasına muhtaç bırakmayalım. Devlet olmak bugün içindir, bugün yoksan anlamın
da yok. Yıllarca devleti için fedakârlık yapan milletini, çalışıp vergisini
vereni, askere gidip kanını dökeni, vatanını bekleyenini muhtaç bırakmayacak
bir devlete ihtiyaç var bugün. Bugün yoksan, olma bir daha! (İYİ PARTİ ve CHP
sıralarından alkışlar) 
İkincisi;
bakın, şirketlere kâr dağıtımına yüzde 25 sınırlama getiriyorsunuz. Bu üç
nedenle sıkıntılı: Bir; gerisinde bir sermaye kontrolü endişesi
uyandırıyorsunuz, bu çok tehlikeli. İki; bir firmanın, bir grubun grup
şirketleri var, 4 tane şirketi var, 1’i zarar ediyor, 2’si kâr ediyor. Şimdi,
bu adam, bu yönetim bu zarar eden firmaya bu kâr eden firmadan kâr aktarmasın
mı, sermaye aktarmasın mı? Aktaracak. Ama biz diyoruz ki: “Yok; sen git,
bankadan kredi al.” “Ee, bunu ne yapacağız?” “Bunu burada tut.” Böyle olmaz. Bu
işlere karışmayın. Devlet bu işlere karışmaz. Üç -çok önemli, gerçekten-
Türkiye Varlık Fonuyla ilgili bir inisiyatif. Bu Varlık Fonunun herhâlde
başında Sayın Erdoğan olduğu için, Cumhurbaşkanı olduğu için hiçbir denetime
tabi değil; ne özel hukuka tabi ne kamu hukukuna tabi. Bunun adını ne
koyarsanız koyun. 
(Mikrofon
otomatik cihaz tarafından kapatıldı)
İSMAİL
TATLIOĞLU (Devamla) – Ben iki dakika ilave isteyeceğim.
BAŞKAN
– Buyursunlar Sayın Tatlıoğlu. 
İSMAİL
TATLIOĞLU (Devamla) – Burada, bakın, Varlık Fonunun şirket kurtarma talebini
İYİ PARTİ yaptı Genel Başkan Meral Akşener kamuoyuyla paylaştı; dedi ki:
“İşletme sermayesi diye değil, borçları nedeniyle zor duruma düşen şirketleri…
Varlık Fonu hisse almalı ama onların sahipliğini ‘know-how’ını korumalı.” Yani
borç, hisse takası yapmalı, bir müddet sonra işletme bunu geri alabilmeli. Bu,
şirket kurtarmadır. Bu teklif, kişi kurtarma bakın. Siz, stratejik olarak
önemli şirketlerin batmasını önlemek için Varlık Fonuna alıyorsunuz. Nedir
bunun kriteri? Bugün konuştuk hep beraber Varlık Fonu Genel Müdürüyle. Yok
bunun kriteri. Acaba bunlar, 46 milyar dolar kredi riski bulunan enerji
şirketleri mi? Acaba bunlar, istediği rantabiliteyi bulamayan İstanbul Havaalanı
şirketi mi? Nedir? Bunlardır demiyorum ama bu tür mülahazata bile yer açmamak
lazım.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
İSMAİL
TATLIOĞLU (Devamla) – Devlet bir kanun koyuyorsa sınırları belli olmalı hukuk
budur. Neye tabi olacağı belli olmalı, keyfîlik olmaz. Bakın, buradan başarısız
projeleri ve kamuoyunda “yandaş” bilinen firmaları Varlık Fonuna ekleyerek
çıkarsanız 83 milyon 154 binin eli bu kanuna “evet” diyenlerin yakasındadır.
Tam bu kadar söylüyorum böyledir demiyorum, eğer böyle olursa diyorum. (İYİ
PARTİ ve CHP sıralarından alkışlar.) Böyledir demiyorum, böyle olursa diyorum.
Son
olarak; çok değerli arkadaşlar, hepimiz rahatsızız. Bu tür dönemlerde basit,
işte, 50 liralık malı 150 liraya satanlara, üç-beş stok yapanlara… Ama bu,
ekonomiye kalıcı bir fiyat kontrol sistemi getirmez ve baktık bugün, dinledik,
bunu getirenlerin referansları 2018’deki patates, soğan meselesi. Çok açık, siz
bu patates, soğan meselesini yönetemediğiniz için ülke oraya geldi. Yani bu
ülke 1970’lerde ithal mallara sıraya girdi.
(Mikrofon
otomatik cihaz tarafından kapatıldı.)
BAŞKAN
– Selamlayalım lütfen.
İSMAİL
TATLIOĞLU (Devamla) –Ya, patatese, soğana sıraya girmek… Yönetemedi… Bugün buna
dayalı, bugün üç-beş yanlış davranışa dayalı ekonomide bir fiyat kontrol
mekanizması yaratamayız. Bakın, bu, 70’lere dönmektir. Polis copuyla, kanunla
ekonomi olmaz; nasıl talimatla istihdamı yükseltemedik, işsizliği
derinleştirdiysek ekonomi işlemez hâle gelir. O nedenle, bu 4 konunun tekrar değerlendirilmesini
talep ediyoruz. 
Bunların
dışında, hep beraberiz ve bütün desteklere olumlu oy kullanıyoruz; yetersiz
buluyoruz ama olumlu oy kullanıyoruz. 
Çok
değerli arkadaşlar, hepinizi bu duygular içerisinde saygıyla selamlarım.
İnşallah, iyi günlerde, coronavirüssüz günlerde, mutlu ve iyi bir Türkiye’de
buluşuruz.
Saygılar
sunarım. (İYİ PARTİ ve CHP sıralarından alkışlar)
BAŞKAN
– Sayın Çakırözer, İç Tüzük 60’a göre yerinizden söz talebiniz var.
Buyurun.
IV.- AÇIKLAMALAR (Devam)
59.- Eskişehir Milletvekili Utku Çakırözer’in, Radyo ve
Televizyon Üst Kurulunun FOX TV’ye üst limitten idari yaptırım ve program
durdurma cezaları vermesinin kabul edilemez olduğuna, sokağa çıkma yasağı
dönemlerinde vatandaşların gazetelere ulaşabilmesi ve basın kuruluşlarının
coronavirüs salgını sebebiyle oluşan mağduriyetlerinin giderilmesi gerektiğine
ilişkin açıklaması
UTKU
ÇAKIRÖZER (Eskişehir) – Teşekkür ederim Sayın Başkanım.
Radyo
ve Televizyon Üst Kurulunun FOX TV’ye üst limitten idari yaptırım ve 3 kez
program durdurma cezaları kabul edilemez. Fatih Portakal’ın söylediklerinin
nesi yanlış? Belediyelerimizin halkımızın ihtiyaçları için başlattıkları
kampanyalar engellenmedi mi? Eskişehir Büyükşehir Belediyesinin, Odunpazarı
Belediyesinin fakir fukaranın karnını doyuran aşevleri kapatılmadı mı? Diyanet
hiç olmadığı kadar siyasallaşmadı mı? Bunların nesi doğru değil? Bu ceza ve
benzer biçimde TELE1’e, Halk TV’ye, Haber Global kanallarına verilen cezalar
basın özgürlüğüne, haber alma hakkına darbedir.
Değerli
milletvekilleri, halkımızın sokağa çıkma yasağı dönemlerinde gazetelerine
ulaşabilmesi önemlidir, hayatidir. Gazete; ekmek gibi, su gibi hayati
ihtiyaçtır. İçişleri Bakanlığı, sokağa çıkma yasağı dönemlerinde gazete
bayilerinin sınırlı saatlerde de olsa açık kalmasını sağlamalı, matbaa
çalışanları ve dağıtım araçlarına gerekli çalışma izinleri verilmelidir. Basın
İlan Kurumu darboğazdan geçmekte olan gazetelere maddi destek sağlamalı, yerel
basına KOSGEB kredisi verilmeli, yerel kanalların TÜRKSAT uydu bedelleri, RTÜK payı
ve frekans bedelleri düşürülmeli ve salgın sonuna kadar da ertelenmelidir. Kamu
spot yayınlarını ücretlendirmek suretiyle TÜRSAT ve RTÜK’le mahsuplaşma imkânı
sağlanmalıdır.
Teşekkür
ederim.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
2.- Manisa Milletvekili Uğur Aydemir ve 115
Milletvekilinin; Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2812) ile Plan ve Bütçe Komisyonu Raporu (S.
Sayısı: 213) (Devam)
BAŞKAN
– Şimdi de Milliyetçi Hareket Partisi Grubu adına Konya Milletvekili Mustafa
Kalaycı konuşacaktır.
Buyurunuz
Sayın Kalaycı. (MHP sıralarından alkışlar)
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
görüşülmekte olan 213 sıra sayılı Kanun Teklifi’nin tümü üzerine Milliyetçi
Hareket Partisi Grubu adına söz aldım. Bu vesileyle, yüksek heyetinizi hürmetle
selamlıyorum.
İnsanlık
tehdit düzeyi çok yüksek, aynı zamanda da görünmeyen bir felâketle kesintisiz
ve kıyasıya boğuşmaktadır. Dünya ayaktadır, alarm zilleri her ülkede
çalmaktadır. Covid-19 hastalığı bulaşıcı özelliğinden dolayı tehlike saçmakta;
kıtalara, ülkelere, insan bedenlerine sıçrayıp sirayet etmektedir. 
Türkiye
hastalık ortaya çıkar çıkmaz engelleyici tedbirleri sıkı bir şekilde almaya
dikkat ve titizlikle özen göstermiştir. Nitekim, 6 Ocak 2020’de Sağlık
Bakanlığı bünyesinde bir operasyon merkezi kurulmuş, 10 Ocak 2020’de de Bilim
Kurulu teşekkül ettirilerek ölümcül virüsün gelişmesi sıcak takibe alınmıştır.
Sağlık Bakanlığı süreci etkili bir şekilde yönetmekte; kamuoyu doğru zamanda,
isabetle bilgilendirilmektedir. Devlet tüm kurum ve kurullarıyla seferber
edilmiştir. Hükûmet, tarihî nitelikli görevini başarıyla yerine getirmektedir. 
Türkiye
salgına nispeten daha hazırlıklı yakalanmıştır. Hastanelerimizde yatak sayısı,
yoğun bakım ünitesi, teşhis ve tedavi konusunda herhangi bir sıkıntımız yoktur.
Şu ana kadar hem sağlık hizmetleri hem gıda ve temizlik maddeleri tedariki hem
de kamu güvenliği bakımından kayda değer bir meseleyle karşılaşılmamıştır.
Sağlık malzemelerinin üretimi ve tedariki konusunda da şu ana kadar ciddi bir
sıkıntı olmamıştır. Türkiye kendi ihtiyaçlarını karşılamanın yanı sıra tüm
imkânlarıyla diğer ülkelerin de yanında olmaya çalışmaktadır. 
Türk
milleti dünyayı sarıp sarmalayan Covid-19 hastalığını Allah’ın izniyle yenecek
dirayete, deneyime ve bilimsel zihniyete sahiptir. Türkiye’nin her yöresinde
üstün bir adanmışlıkla görev yapan doktorlarımıza, hemşirelerimize ve bütün
sağlık personelimize güvenimiz ve desteğimiz tamdır. Unutmayalım ki henüz aşısı
ve kesin tedavisi bulunmayan Covid-19 hastalığından korunmanın en gerçekçi yolu
bulaşmasına mâni olmaktır. İnsan ve toplum sağlığı için yapılacak fedakârlıklar
geleceğimizi de kesinlikle güvenceye alacaktır. Dolayısıyla, mikrobun kırılması
için Sağlık Bakanlığının tavsiye ve tembihlerine aynen riayet etmek insan ve
toplum sağlığı açısından mecburiyettir. Bugün itibarıyla ülkemizde vaka
sayısındaki artış hızı sabit kalma eğiliminde olup vaka sayısı 69.392’ye, ölüm
sayısı ise 1.518’e ulaşmıştır. Covid-19 salgınında hayatını kaybeden
vatandaşlarımıza Allah’tan rahmet, yakınlarına başsağlığı diliyorum. Ayrıca,
tedavi gören kardeşlerimize acil şifalar temenni ediyorum. Sağlık
çalışanlarımız, güvenlik görevlilerimiz başta olmak üzere bu süreçte
insanlarımıza destek olmak için canla, başla hizmet eden herkese şükranlarımızı
sunuyoruz.
Değerli
milletvekilleri, Covid-19 hastalığıyla mücadelede ülkemiz, ihtiyaç duyulan her
teşebbüs ve girişimi tereddütsüz ifa etmektedir. Elbette, Covid-19 salgınının
yol açtığı sosyal ve ekonomik olumsuz sonuçlar olmaktadır, daha da olacağı
görülmektedir. Bu kapsamda da ekonomik ve sosyal önlemler peş peşe
alınmaktadır. Sayın Cumhurbaşkanımızın 18 Mart günü açıkladığı Ekonomik
İstikrar Kalkanı Destek Paketi, toplamda 100 milyar liralık bir kaynağı hemen
devreye almıştır.
Ücretli
çalışanlardan esnaf ve sanatkârlara kadar her kesimi kapsayan, istihdamın korunmasını
merkeze alan pek çok ekonomik tedbir hayata geçirilmiş, geçirilmektedir.
İstihdamın sürmesini sağlamak için esnafımıza, sanatkârımıza, küçük ve orta
ölçekli işletmelerimize, ihracatçılarımıza pek çok erteleme ve destek
düzenlemesi uygulamaya konulmuştur. 
Bu
süreçte en büyük önceliğimiz, vatandaşlarımızın geçim sıkıntısına düşmeden
temel ihtiyaçlarını karşılayabilmesini sağlayabilmektir.
Covid-19
salgınının sosyal ve ekonomik hayata olumsuz etkilerinin azaltılması amacıyla
hazırlanan bu kanun teklifiyle de çok önemli düzenlemeler yapılmaktadır.
Özellikle, çalışanlara ve bu süreçte işten çıkarılanlara yönelik düzenleme
büyük önem taşımaktadır. Bu düzenlemeye göre, işten çıkarmalar üç ay süreyle
yasaklanmakta ve bu süre içinde ücretsiz izne çıkarılma uygulaması
getirilmektedir. İşsizlik ödeneği ve kısa çalışma ödeneğinden yararlanamayan
yahut bu süreçte ücretsiz izne çıkarılanlara 1.177 lira nakdî ücret desteği
verilmesi öngörülmektedir. Dolayısıyla 15 Mart 2020 tarihinden sonra işten
çıkarılanlardan işsizlik ödeneği ve kısa çalışma ödeneğinden yararlanamayanlara
1.177 lira nakdî ücret desteği verilmesi sağlanmaktadır. 
Yine
ücretsiz izne çıkarılacak olanlar da 1.177 lira nakdî ücret desteğinden
yararlanacaktır. 1.177 liranın bir ailenin geçimini sağlamada yetersizliği
açıktır. Sosyal Yardımlaşma ve Dayanışmayı Teşvik Fonu’ndan da mutlaka sosyal
yardım desteği yapılmalıdır. Hazine ve Maliye Bakanlığı geçen hafta yaptığı
açıklamada: “Dar gelirli 2,1 milyon aileye sağlanan bin lira nakdî yardımı yeni
2,3 milyon aileyle birlikte toplamda 4,4 milyon aileye vereceğiz. Ücretsiz izne
çıkarılan vatandaşlarımız merak etmesin, onlar için de maaş desteği
başlatacağız.” demiştir. Böylelikle sadece nakdî ücret desteği geliri olan,
başka bir geliri olmayan ailelere de nakdi yardım yapılacağı anlaşılmaktadır.
İşten çıkarılmış, işsizlik ödeneği ve kısa çalışma ödeneğinden yararlanamayan
yahut ücretsiz izne çıkarılan çalışanlarımız destek almak için mutlaka gerekli
başvuruları yapmalıdır. Hiçbir vatandaşımız “Ben yararlanamam.” dememeli,
kendilerine devletimiz tarafından sağlanan destek ödemeleri onların hakkı olup
alabilmek için mutlaka başvurmalıdır. 
Yine
Hazine ve Maliye Bakanının önceki gün verdiği bilgiye göre kısa çalışma
ödeneğine 200 bin firma, 2 milyondan fazla çalışan için müracaat etmiş, bu
müracaatın 700 bini onaylanmıştır. Kanun teklifiyle kısa çalışma başvurularının
işverenlerin beyanı doğrultusunda ödemelerinin gerçekleştirilmesi
düzenlenmektedir. Böylelikle kısa çalışma ödemeleri hızlandırılmaktadır. 
Coronavirüsten
olumsuz etkilendiği gerekçesiyle kısa çalışma ödeneği talep eden esnafımız,
bağlı olduğu İŞKUR birimine elektronik posta yoluyla başvuru yapabilmektedir.
İş yerindeki haftalık çalışma sürelerini geçici olarak en az üçte 1 oranında
azaltan veya süreklilik koşulu aranmaksızın iş yerinde faaliyetini tamamen veya
kısmen en az dört hafta süreyle durduran esnafımız, kısa çalışma ödeneğinden
faydalanmak için bulunduğu ildeki İŞKUR’a başvuru yapmalıdır. Hiç kimse “Kısa
çalışma ödeneğinden ben yararlanamıyorum.” dememeli, iş yeri kapanan her esnaf
mutlaka müracaat etmelidir. 
Alınan
tedbirlerle 2 milyondan fazla mükellefin muhtasar, KDV ve prim ödemeleri altı
ay ertelenmiştir; 2 milyona yakın gelir vergisi mükellefi mücbir sebep hâli
kapsamına alınmıştır. Vergi kolaylıkları tüm sektörlere değil, sadece mücbir
sebep tanımındakilere sağlanmaktadır. Bu, yeterli değildir cirosu belli bir
oranın altına düşen herkese kolaylık sağlanmalıdır. Mücbir sebep kapsamı
belirlenirken bir sektörde ne kadar üretim kaybı olduğu da dikkate alınmalıdır.
Ayrıca, seçilen sektörlerin tedarik zincirlerinin nasıl etkilendiği de mutlaka
hesaba katılmalıdır. Dolayısıyla alınan tedbirlerin işletmelerimizin olağan
faaliyetlerinin sürdürülebilirliği anlayışıyla formüle edilmesi gerekmektedir.
Çünkü salgının etkisi geçtiğinde üretime hızla ve sorunsuz geri dönebilmemiz
lazımdır. Ayrıca, 25 bin liralık esnaf destek kredisi ve kredi kartı, zor
durumda olan tüm esnafımıza mutlaka ve ivedilikle verilmelidir. 
Değerli
milletvekilleri, kanun teklifiyle yapılan başka önemli düzenlemeler de
bulunmaktadır. Şöyle ki Hazine ile Milli Parklar ve Orman Genel Müdürlüğü
taşınmazlarına ve izinlerine ait satış, kira ve ecrimisil borçları ile KYK
kredi borçları üç ay ertelenmekte ve ertelenen süre kadar aylık eşit taksitler
hâlinde faizsiz tahsili öngörülmekte, ayrıca bu süreyi üç ay daha uzatma
yetkisi verilmektedir. Konutlara ve faaliyetleri durdurulan iş yerlerine
ilişkin su faturası borçları ile belediye taşınmazlarına ait kira borçlarının belediyeler
tarafından üç ay ertelenebilmesi, ertelenen süre kadar aylık eşit taksitler
hâlinde ve faizsiz tahsili ve bu süreyi üç ay daha uzatabilme yetkisi
verilmektedir. 
Belediye
taşınmazlarındaki faaliyetleri durdurulan veya faaliyette bulunmayan
işletmelerden, faaliyette bulunmadığı döneme ilişkin olarak kira bedelleri ile
ilan, reklam ve çevre temizlik vergilerinin, faaliyetleri durdurulan veya
faaliyette bulunmayan dönemlere isabet eden kısımlarının alınmaması
öngörülmektedir. 
Belediyelerce
toplu taşıma faaliyetleri için üç ay süreyle gelir desteği ödemesi
yapılabilmesi, ruhsat, izin, hat kirası borçlarını faizsiz olarak üç ay
erteleyebilmesi ve ertelenen süre kadar aylık eşit taksitler hâlinde faizsiz
tahsili öngörülmekte, ayrıca bu süreleri üç ay daha uzatma yetkisi
verilmektedir. 
Belediyelerin
gelir vergisi tevkifatı ödemeleri ile sosyal sigorta prim ödemeleri üç ay
süreyle ertelenmekte ve ertelenen süre kadar aylık eşit taksitler hâlinde
faizsiz tahsili öngörülmekte, ayrıca bu süreyi üç ay daha uzatma yetkisi
verilmektedir. 
Ayrıca,
yaşlılar ile engellilere yapılan yardımların üç ay süreyle gelir ölçütleri ile
ağır engellilik şartı aranmadan yapılması ve bu süreyi üç ay daha uzatma
yetkisi verilmesi, tarım satış kooperatifleri birliklerinin destekleme ve fiyat
istikrar fonu kaynaklı kredi borçlarının 2020 yılına ait taksit ödemesinin 2021
yılına ertelenmesi, TEDAŞ'ın elektrik tüketiminden kaynaklanan, daha önce
yapılandırılmamış alacaklarının yeniden yapılandırılması, Tarım Ürünleri
Lisanslı Depoculuk Kanunu kapsamında verilen lisansların geçerlilik süresinin
bir yıl uzatılması, AR-GE ve tasarım merkezleri ile teknoloji geliştirme
bölgelerinde yürütülen faaliyetlerin geçici süreyle bölge dışından da
yürütülmesine izin verilebilmesi, finansal açıdan zor duruma düşecek büyük
kuruluşların Türkiye Varlık Fonu ve şirketlerince sermaye yoluyla
desteklenebilmesi, fahiş fiyat artışı ve stokçuluk yapanlara idari para cezası
verilmesi, Türkiye Odalar ve Borsalar Birliği, kooperatifler, dernekler ve
tarımsal üretici birlikleri gibi çeşitli kuruluşların genel kurul toplantıları
ile 2020 yılında yapılması gereken muhtarlık seçimlerinin ertelenmesi gibi
düzenlemeler de yapılmaktadır. 
Değerli
milletvekilleri, ülkemizde istihdamı korumak ve özellikle küçük işletmeleri,
esnafı, ticaret erbabını, çiftçiyi, kendi işinde çalışan kişileri desteklemek
açısından yeni adımlara ihtiyaç vardır. Kredi erteleme, ödemeler ve kısa
çalışma ödeneği gibi verilen destekler nefes aldırsa da hâlen atılması gereken
adımlar bulunmaktadır. Elektrik, doğal gaz faturalarında ve akaryakıtta kayda
değer bir indirim sağlanması tüm esnafımıza nefes aldıracak önemli bir destek
olacaktır. Oda, borsa ve birlik aidatlarında indirime gidilmeli, oda ve borsa
gelirlerinden kamuya yapılan kesintiler altı ay ötelenmelidir. Türk Hava
Yolları kargo ücretlerinde indirim yapılmalı, limanlardaki ardiye ve demuraj
ücretleri düşürülmelidir. 
Taşıma
sektöründeki tüm esnafımız büyük bir mağduriyet yaşamaktadır. Bugüne kadar
kendi kısıtlı imkânlarıyla hizmet eden esnafımızın dayanma gücü kalmamıştır.
Nakliyeci esnafımıza vergisiz akaryakıt verilerek bu zor zamanda
desteklenmelidir. Kamyon, otobüs, servis, dolmuş, taksi esnafına doğrudan gelir
desteği yapılmalıdır. Ticari araçlarda motorlu taşıtlar vergisinin 2’nci
taksiti alınmamalıdır. Zorunlu trafik sigortalarında prim indirimi
yapılmalıdır. Esnaf ve çiftçimizin sosyal güvenlik prim borcu olup olmadığına
bakılmaksızın eczanelerden ilaç alabilmesinin önü açılmalıdır. 
Coronavirüsle
etkin mücadele yanında, tarımsal üretimde sürdürülebilirliğin sağlanması ve
gıda arz güvenliğinin korunması büyük önem arz etmektedir. Bu çerçevede,
hazineye ait tarım arazilerinin çiftçilerimizin kullanımına açılmasını,
Bitkisel Üretimin Geliştirilmesi Programı kapsamında tüm ekilebilir arazilerin
üretime katılması için üreticilere tohumların yüzde 75’inin hibe edilecek
olmasını çok önemli buluyoruz; ancak tohumu alan çiftçinin ekim yapmak için
mazot, gübre, ilaç kullanması gerekmektedir. Tarımsal girdilerin fiyatlarıysa
sürekli artmaktadır. Çiftçilerimizin birçoğu bu artışlar karşısında çaresiz
kalmıştır. Çiftçimizin mazot, gübre, ilaç, yem gibi girdileri uygun fiyatla
sağlanmalı, üretilen ürünlere alım garantisi verilmelidir. Tarımsal sulamada
kullanılan elektrik için daha düşük tarife belirlenmeli, elektrik fatura
bedellerinin hasat sonrası tahsili sağlanmalıdır. Tarımsal su kullanım ve
elektrik borçları faizsiz ertelenmeli, tarımsal desteklere konulan blokeler
kaldırılmalı, salgın süresince sulama hizmetleri ücretsiz verilmelidir.
Çiftçilerin tarım kredi kooperatifleri ve Ziraat Bankasına olan kredi, anapara
ve faiz ödemeleri bir yıl faizsiz ertelenmeli, uzun vadeli yapılandırılmalı,
çiftçilere sıfır faizle kredi verilmelidir. Ayrıca bu mevsim yoğunlaşan ekim ve
sulama gibi faaliyetlerini yapabilmeleri için tarlasına giden çiftçimiz, sokağa
çıkma yasaklarından muaf tutulmalı varsa verilen cezalar iptal edilmelidir.
Son
olarak, medyamıza yönelik alınması gereken önlemlerle ilgili beklenti ve
önerileri dile getirmek istiyorum. Covid-19 salgını medya sektörünü de olumsuz
etkilemiştir. Sektöre ve özellikle de çok zor durumda olan yerel medyaya acilen
destek verilmesi gerekmektedir. Bu kapsamda yerel medya şirketleri KOBİ
kapsamında Kredi Garanti Fonu veya KOSGEB kredi ve desteklerinden
yararlandırılmalıdır, vergi ve SGK prim borçları en az bir yıl süreyle
ertelenmelidir, reklam ve ilan faturalarından alınan KDV ile Basın İlan Kurumu
payı düşürülmelidir, telif bedelleri başta olmak üzere RTÜK payı ile frekans
bedelleri bir süre alınmamalıdır. TÜRKSAT uydu bedeli ödemeleri bir süre
ertelenmeli ve indirim yapılmalı, kamu spotları yayınları ücretlendirilmek
suretiyle TÜRKSAT ve RTÜK’le mahsuplaşması sağlanmalıdır. Toplumsal mesaj
içeren devletin duyuruları ilgili bakanlıkça resmî ilan olarak
yayınlatılmalıdır. Kamu kurumlarının resmî ilan statüsünde olmayan reklamlarına
ayrılan bütçenin asgari yüzde 30’u yerel medyaya ayrılmalıdır. Gazete basımında
kullanılan kâğıt, kalıp ve mürekkep gibi ithal malzeme maliyetlerinin kur
artışlarından etkilenmemesi sağlanmalı ve gümrük vergileri tamamen
sıfırlanmalıdır. Toplumu yakından ilgilendiren belediye meclisi ve encümeni ile
il genel meclisi ve hizmet birlikleri karar ve duyuruları resmî ilan olarak her
şehirde yerel gazetelerde yayımlanmalıdır. Hayatlarını tehlikeye atarak görev
yapan gazeteciler ve medya çalışanları ücretlerini sağlıklı olarak
alamamaktadır. Basın çalışanlarına ve işsiz kalanlara Basın İlan Kurumu
vasıtasıyla maaş desteği verilmelidir. Ayrıca, tüm medya çalışanlarına bir
yıllık maaşlarının yarısı kadar, isteğe bağlı olarak, uzun vadeli faizsiz kredi
desteği sağlanmalıdır.
Değerli
milletvekilleri, corona musibetini aklın, bilimin ve doğanın gücüyle
yeneceğimizden hiç kimsenin şüphesi olmamalıdır. Geçmişte daha müşkül anlarda
bile yeise ve yılgınlığa kapılmayan Türk milletinin bu virüs kuşatmasını da
yaracağına inanıyorum. Telaşa gerek yoktur, korkuya lüzum yoktur. Nitekim,
Allah bes, baki, hevestir. Hükûmet görevinin başındadır, gerekli bütün
önlemleri sırasıyla almaktadır. Bugünler geçecektir, hayat normale dönecektir,
Türkiye bugünkü karanlıktan güçlenerek çıkacaktır. Aziz milletimiz metin ve
müsterih olsun, Türk devleti her güçlüğün üstesinden gelmeye muktedirdir.
Ekonominin çarkları dönecek, risklerle dolu bu dönem mutlaka aşılacaktır.
Bilinmelidir ki karşımızdaki zorluğu el ele verip güç birliği yaparak Allah’ın
izniyle atlatacağız. Bunu başaracağız, birlikte başaracağız. Bu felaketten daha
da güçlenerek çıkacağız. Zira, biz Türk milletiyiz, biz Türkiye’yiz. Biz, bize
yeteriz Türkiye’m. 
Milliyetçi
Hareket Partisi olarak bu kanun teklifine destek verdiğimizi belirterek
saygılarımı sunuyorum, sağlıklı günler diliyorum. Yüce Rabb’im yâr ve
yardımcınız olsun. (MHP ve AK PARTİ sıralarından alkışlar)
BAŞKAN
– Halkların Demokratik Partisi Grubu adına Diyarbakır Milletvekili Garo Paylan.
Buyurun
Sayın Paylan. (HDP sıralarından alkışlar)
HDP
GRUBU ADINA GARO PAYLAN (Diyarbakır) – Teşekkür ederim Sayın Başkan.
Sayın
Başkan, sizin Başkanlığınızda ilk konuşmamı yapıyorum; görevinizde başarılar
diliyorum öncelikle.
Değerli
arkadaşlar, hepinizi saygıyla selamlıyorum.
Değerli
arkadaşlar, bütün dünya coronavirüsle yatıyor, coronavirüsle kalkıyor ve bütün
dünya devletleri ve bütün dünya parlamentoları coronavirüsle ilgili çok önemli
tedbirler alıyor. Coronavirüs krizi başladığı anda, partimiz, bu konuda
alınacak tedbirlerle ilgili defalarca önergeler verdi. Biz de Plan ve Bütçe
Komisyonunu alınabilecek ekonomik ve sosyal tedbirleri görüşmek üzere ivedi
olarak toplantıya çağırdık defalarca. Ancak maalesef, Plan ve Bütçe Komisyonu
bu konuda toplanmadı. “Bu bir millî mesele. Evet, küresel bir mesele ama bunun
millî çözümlerini bulmak üzere Parlamentomuz devreye geçmeli; bütün siyasi
partiler uzlaşmayla 83 milyon vatandaşımızın ekonomik, sosyal ve sağlık
meseleleriyle ilgili dertlerine çözüm bulmalı.” dedik. Oralı olmadınız. Ne
dediniz? “Saraydaki beyefendi bilir, bir de onun damadı bilir.” Yani 2 kişinin
aklıyla bütün ekonomik ve sosyal tedbirleri alacağınızı öngördünüz. 
Bakın,
bütün dünya devletleri, vatandaşına “Evde otur.” diyor ama şunu diyor: “Evde
otur, sağlığına bak.” Ama aynı zamanda şunu söylüyor: “Bütün temel ihtiyaçların
benim güvencemde.” Biz ne diyoruz arkadaşlar? Ben söyleyeyim. Hani “Ben
bilirim.” diyen Tayyip Erdoğan ve damadı, ilk getirdiği pakette şunları getirdi
arkadaşlar: “Uçak biletlerinde KDV’yi yüzde 1’e indiriyorum.” dedi.
Düşünebiliyor musunuz arkadaşlar? “Uçak biletlerindeki KDV’yi yüzde 1’e
indiriyorum.” dedi. O, yüzde 1’e indirdi ya bir hafta sonra bütün uçaklar yere
indi, hiçbir uçak uçmuyor. Başka ne dedi? “Otellerde konaklama vergisi
almayacağım.” dedi. Ne öngörü ama! Bir hafta sonra bütün oteller kapandı. Başka
ne dedi? “Ev alana, kredi oranını yüzde 80’den yüzde 90’a çıkarıyorum.” dedi.
Allah’ınızı severseniz, şu anda ev almayı düşünen herhangi bir kimse var mı?
Herkes ekmek derdinde, iş, aş derdinde. Bir de ne vadetti; meşhur, o paket
onunla yaftalandı? Kolonya vadetti, vatandaşa yalnızca kolonya vadetti. Değerli
arkadaşlar, herhâlde o kolonyaya da çok az vatandaşımız ulaştı. Başka da bir
tedbir yoktu o torbada. İşte, bir adamın aklıyla ve o adamın damadının aklıyla
bu kadar paket çıkıyor. Oysa Meclis devreye girseydi, emin olun, bütün partiler
bir arada, Plan ve Bütçe Komisyonundaki bütün değerli arkadaşlarımla birlikte
muhteşem paketler yapabilirdik, muhteşem yasa teklifleri alabilirdik;
vatandaşımızın ekmeğini, işini, aşını ve temel ihtiyaçlarını güvence altına
alabilirdik. 
Değerli
arkadaşlar, vatandaşlara “Evde kalın.” diyorsunuz değil mi; her gün çıkıyor
Sağlık Bakanı, Cumhurbaşkanı, herkes “Evde kalın.” diyor ama vatandaşın temel
bir açmazı var, bunu göremiyorsunuz. Vatandaş diyor ki: Ben evde kalırsam
açlıktan öleceğim ama sokağa çıkarsam, işe gidersem de coronadan öleceğim. Bari
ben ekmeğimi arayayım da belki corona beni öldürmez ama evde kalırsam beni
açlık öldürür. Bir de tır şoförü arkadaşımız vardı, hepiniz izlemişsinizdir.
“Beni corona öldürmez belki ama sizin bu düzeniniz öldürür.” dedi tır şoförü
arkadaşımız. İşte, sizin bu düzeniniz, vatandaşlarımızın sağlığını da işini de
aşını da huzurunu da maalesef tehdit ediyor.
Değerli
arkadaşlar, biliyorsunuz, ilk pakette patronların keyfini yerine getirmeye
kalktı Sayın Erdoğan, başka da kimsenin keyfi yerinde değildi ve temel
ihtiyaçları güvence altına almak için maalesef hiçbir adım atmadı ve ne dedi?
“Biz bize yeteriz” dedi. Gördük “Biz bize yeteriz” diyen beyefendiyi, hemen bir
IBAN numarası verdi. Düşünün ki bütün dünya devletleri vatandaşının banka hesap
numarasını alıp o hesap numaralarına para yatırırken, beyefendi, hani “Dünya
lideriyim.” diyen beyefendi vatandaşına IBAN numarası verdi, kendinin, şahsının
IBAN numarasını verdi ve vatandaşından para istedi arkadaşlar. Ya,
düşünebiliyor musunuz, sarayda oturan kirada oturan, o sıvasız evlerde oturan
vatandaşından para istiyor. 1.000 odalı sarayda oturuyor bakın, yetmiyor,
Marmaris’te hâlâ 300 odalı yazlık saray inşaatı tam gaz devam ediyor, haberini
aldık. Van Ahlat’taki saray inşaatı devam ediyor, Marmaris’te denizde yüzmesi
için bir yüzen saray inşaatı devam ediyor, beyefendinin 14 tane uçağı daha
duruyor orada, 1 tanesini bile satmadı, yetmedi geçen, hafta 14 tane daha lüks
araba kiralamış beyefendi. Düşünebiliyor musunuz? Bir Cumhurbaşkanı
vatandaşından fedakârlık isterken önce ne yapar? “Ben yazlık saray inşaatını
durdurdum.” der, “Yüzen saray istemiyorum.” der, “14 tane uçağımın bari 13
tanesini satıyorum.” der, “Lüksten, şatafattan vazgeçiyorum.” der, önce kendi
tasarruf eder, sonra kendi vatandaşından fedakârlık bekleyecekken maalesef
arkadaşlar hiçbirinden vazgeçmiyor, tercihlerinden vazgeçmiyor ve
vatandaşımızdan, kirada oturan vatandaşımızdan, sarayda oturan bir
Cumhurbaşkanı para bekliyor arkadaşlar. İşte, budur vicdansızlık. 
Başka
ne tercihi var Sayın Cumhurbaşkanının? Yandaşlarına akan kaynaktan asla
vazgeçmiyor; bütçeden on milyarlarca lira 5 yandaş müteahhidine akmaya devam
ediyor, vatandaşının geçmediği köprülerin, geçmediği tünellerin parası
yandaşlara akmaya devam ediyor; bunlardan vazgeçmiyor. 
Başka
neden vazgeçmiyor? Güvenlikçi harcamalardan vazgeçmiyor. Bütçede 200 milyar TL
güvenlikçi harcamalara gidiyor arkadaşlar. Ya, toplumsal barışı sağlayabilsek,
Suriye’deki, Libya’daki maceralardan vazgeçsek bu 200 milyar TL’nin yarısıyla
bütün güvenliğimizi sağlayabiliriz ama maalesef “Ben istibdat rejimi
kuracağım.” diyor ve güvenlikçi harcamalardan vazgeçmiyor. İşte, bunlardan
vazgeçsek arkadaşlar, 200 milyar TL’ye yakın bir tasarruf elde edebiliriz ve bu
200 milyar TL edeceğimiz tasarrufla da bütün vatandaşlarımızın temel
ihtiyaçlarını güvence altına alabiliriz. Bakın, biz ne öneriyoruz arkadaşlar?
Bakın, sosyal paket olarak ne çıktı? Tayyip Erdoğan “2 milyon aileye -o da tek
seferliğine- bin TL ödeyeceğim." dedi. Vatandaşlar PTT kuyruğunun önünde
sıraya girdiler, orada birbirlerine corona bulaştırdılar. 
Değerli
arkadaşlar, hadi nisan ayında bin lira verdiniz o 2 milyon vatandaşa. Mayıs
ayında o vatandaşlar taş mı yiyecek? Niye tek seferliğine bin lira
veriyorsunuz, sonra niye bin lira veriyorsunuz? Açlık sınırı 2.400 TL iken
vatandaşa bin lira verilir mi, o da tek seferliğine verilir mi? İşte böyle bir
vicdansızlıkla karşı karşıyayız. 
Bizim
önerimiz, 20 milyon haneye, bakın, 20 milyon haneye her ay açlık sınırının
üzerinde, 2.500 TL doğrudan gelir desteği sağlanması. Diyeceksiniz ki “Kaynak
nerede?” Anlattım işte, kaynak burada. Saraylardan vazgeçin, yandaşlara
aktarmaktan vazgeçin, silahlardan vazgeçin, kaynak var. 20 milyon haneye 2.500
TL versek aylık 50 milyar yapar, dört ay bunu versek 200 milyar yapar.
Saraydan, silahtan, yandaştan vazgeçsen 200 milyar TL kaynak var ama bu tercihlerden
vazgeçmiyor. 
Geçen
torba yasa böyleydi arkadaşlar, yeni bir torba yasa daha geldi güya ekonomimizi
güvence altına alacak. Biz de heyecanla bekliyorduk “Saraydan ne gelecek?”
diye. Mehmet Muş saraya gitti, saraydan torbayı Plan ve Bütçe Komisyonumuza
getirdi arkadaşlar. Güya vekiller yasaları yapacaktı, yok öyle bir şey. İlk
önce 62 maddeyle geldi, bakın, 62 maddeyle gelen torbada ne vardı biliyor
musunuz? Yalnızca sağlımızı tehdit etmiyor bu iktidar, yalnızca işimizi aşımızı
tehdit etmiyor, bu dönemi bir fırsata çevirmek istiyor, bütün özgürlük
kanallarımızı da kapatmak istiyor; WhatsApp’ı, Twitter’ı, Facebook’u,
Instagram’ı kapatacak bir düzenlemeyle karşımıza çıktı. Bütün bunların
serverlarını Türkiye’ye getirmeyi vaaz veren bir yasa maddesini getirdi, “Eğer
getirmezseniz sizi kapatacağım." dedi. Yaptığımız muhalefetle bu madde
çekildi ama biz niyeti görmüş olduk. Cumhurbaşkanı WhatsApp’ı kapatmak istiyor,
Twitter’ı, Facebook’u, Instagram’ı kapatmak istiyor; Çin’deki modeli getirmek
istiyor, onun sarayının Twitter’ına, sarayının WhatsApp’ına mahkûm olalım
istiyor. Böyle bir düzenlemeyle karşımıza geldi, şimdilik bu madde çekildi ama
görürsünüz, maalesef göreceğiz, eğer yeterli kamuoyu basıncı olmazsa ilk
fırsatta bunu yeniden deneyecektir.
Başka
ne var yeni torbada arkadaşlar? Biz iki aydır aynı şeyi söylüyoruz,
Cumhurbaşkanı “İşten çıkarmalar yasaklanacak." diyor. E, güzel, biz de
aynı şeyi söylüyoruz, işten çıkarmalar yasaklansın ama bunu söylemek için çok
geç kaldınız, zaten çıkaran çıkardı. Milyonlarca işveren, yüz binlerce iş yeri
kapatıldı ve milyonlarca insanımız işsiz kaldı zaten. Bu yasa yürürlüğe
girdikten sonra işten çıkarmalar yasaklanacak. Arkadaşlar, zaten işten
çıkaranlar çıkardı. Bu saatten sonra çıkarmayı yasaklasan ne olacak? Ama yok,
“Şimdi yasakladım.” diyor. Güzel, bu anlamda nereden dönerse kârdır. 
Peki,
bunun yanında ne getiriyor? Ücretsiz izin getiriyor arkadaşlar. Düşünün, bir iş
yerinin 100 çalışanı var, patrona diyor ki: “Sen, işçilerini bordronda tut ama
bütün işçilerini ücretsiz izne çıkarabilirsin.” Böyle bir vicdansız maddeyle
karşı karşıyayız. 
Peki,
ücretsiz izne çıkarıyor. Patron ne ödeyecek? Sıfır lira arkadaşlar, 5 kuruş
işçisine ödemeyecek. Peki, bu ücretsiz izne çıkarılanlara devlet ne ödeyecek?
İşsizlik Sigortası Fonu’ndan 1.170 TL ödeyecek arkadaşlar, 1.170 TL. Güne
vursanız ne yapıyor? Günlük 39 TL. Peki, 3 öğün var ya günde, 1 öğüne vursanız
ne yapıyor? 13 TL arkadaşlar yani 5 kişilik bir aile 1 öğünde 13 TL’yle
geçinecek. 
Bakın,
çay simit hesabı vardı ya, Sayın Grup Başkan Vekili de -AK PARTİ Grup Başkan
Vekili- bunu dillendirmişti. Bugün, çay 2 lira, simit 2 lira. Bir vatandaşımız
5 kişilik ailesiyle yalnızca çay içip simit yemeye kalksa 1 öğünde 20 lira
yapar. İşte, çay ve simidi bile vatandaşımıza hak görmeyen vicdansız bir yasa
teklifiyle karşı karşıyayız. 
Değerli
arkadaşlar, biz ne önerdik? Bu vatandaşlarımıza asgari olarak açlık sınırının
üzerinde 2.500 TL doğrudan gelir desteği verilmesini önerdik. 
Değerli
arkadaşlar, bakın, 29 milyon çalışanımız var, vardı. Bunun 9 milyonu kayıt dışı
çalışıyordu. Peki, bu kayıt dışı çalışan işçilere dair bu torba yasada herhangi
bir tedbir var mı? Yok arkadaşlar. Kayıt dışı çalışan işçilerin, şu anda,
maalesef gelirleri sıfırlanmış durumda ve 25 kuruşluk bir tedbir bu torba
yasada yok. Kayıtlı çalışan işçiler de ücretsiz izne çıkarılacak ve 1.170 TL’ye
talim etmeye başlayacak arkadaşlar. 
Değerli
arkadaşlar, bakın, çok büyük bir hata yapıyorsunuz. Bakın, eğer ki dar
gelirliyi gelirle buluşturmazsanız yani dar gelirli gelirini kaybederse tüketim
de yapamaz, vatandaş tüketim yapmazsa üretim de yapılamaz, üretim yapılamazsa
yatırımlar da yapılamaz ve ekonomimiz çöker arkadaşlar. Bakın, artık bütün
dünya sosyal politikaları konuşuyor; dar gelirliyi korumayı konuşuyor,
tüketiciyi korumayı konuşuyor. O, gelirini kaybederse bütün ekonomik sistem
çöker ama sarayın derdi ne? Sarayını korumak, yazlık saraya devam etmek,
yandaşlarını korumak, kendi ekonomik sistemini korumak; maalesef. 
Değerli
arkadaşlar, bakın “kısa çalışma ödeneği” diye bir ödenek getirildi bir önceki
düzenlemede. Bundan bir örnek vereceğim: Diyelim ki 5 bin lira maaş alan bir
işçi o son üç yılda 450 gün çalışma şartını yerine getirmişse -diyelim ki brüt
5 bin lira, net 4 bin lira alıyor- kısa çalışma ödeneğiyle bunun yüzde 60’ı
olan 3 bin lirayı almaya devam edecek; nispeten iyi bir düzenleme ama
arkadaşlar, 449 gün çalışmışsa bir işçi arkadaşı -bakın, 450 gün çalışan 3 bin
lira alacak- o ne alacak? Ücretsiz izne çıkarılıp 1.170 lira alacak. İşte,
böyle bir adaletsiz düzenlemeyle karşı karşıyayız. Bizim önerimiz ne? Bu
olağanüstü dönemde, gün şartı aranmadan, bütün işçilerin ücretli izne
çıkarılması ve onlara asgari olarak 2.500 TL doğrudan gelir desteğinin
sağlanması. Arkadaşlar, aksi takdirde ekonomimiz çöker; vatandaşın ekonomisi
çökerse ülkenin de ekonomisi çöker. 
Değerli
arkadaşlar, saray neden bu kadar cimri? Ben çok düşündüm bunun üzerine biliyor
musunuz, sizin de düşünmenizi istiyorum. İşsizlik Sigortası Fonu’nda 135 milyar
lira kaynak var. Şimdi, arkadaşlar, bu getirilen torbayla işçiye aylık 5-6
milyar lira ödeme yapmayı planlıyorlar. Düşünün, böyle olağanüstü bir dönemde
dahi işçinin parasını işçiye vermiyor ve ayda 5 milyar lira ödenek
çıkarıyorlar. Normalde, İşsizlik Sigortası Fonu’nu seferber etmemiz gereken bir
dönemden geçiyoruz ama cimri davranıyorlar. Neden olduğunu düşündüm ve cevabını
da bu torba yasada buldum. Bakın, Varlık Fonuyla ilgili bir düzenleme var bu
yasada arkadaşlar, Varlık Fonu. Ne diyor, biliyor musunuz? “Varlık Fonu büyük
şirketleri kurtarabilir, hani, batmış büyük şirketler varsa onları da ben
stratejik görürsem onları kurtarabilir.” diyor. Bende jeton düştü arkadaşlar.
Hani, Cengiz, Kolin, Limak, Kalyon, Rönesans var ya sarayın müteahhitleri,
bunlar sarayın talimatıyla ve beraberce yatırımlar yaptılar ya; köprü, otoyol
ve üçüncü havalimanını yaptılar ya, İstanbul Havalimanı’nı, İstanbul Havalimanı
battı arkadaşlar. Her yıl 1 milyar eurodan fazla para ödemesi gerekiyor
hazineye, ödeyemeyecek çünkü 200 milyon yolcu hedeflemişti, 20 milyon yolcu
bile o havalimanından uçmayacak. Ne diyor bu yatırımcılar: “Sayın Cumhurbaşkanı
biz battık, sen bu havalimanını bizden al." Kim alacak? İşte, işçinin
parasıyla, işsizlik sigortasının parasıyla Varlık Fonu alacak arkadaşlar. Böyle
bir vicdansız düzenlemeyle karşı karşıyayız. İşçinin parasını işçiye vermeyip
işte yandaş sermayeyi kurtaran bir düzenlemeyle karşı karşıyayız. Bu
düzenlemeye ben cevaz vermeyeceğinizi düşünmek istiyorum. 
Değerli
arkadaşlar, ekonomide çarkları ne çevirir? Güven çevirir, güven. Eğer ki bir
iktidara güven varsa, bir ülkenin kurumlarına güven varsa, meclisine, yargısına
güven varsa o ülkede çarklar döner. Ama eğer ki bir ülkede irade tek adamın ve
onun damadının elindeyse o ülkeye kimse güvenmez. Tek adam eğer ki mahkemelere
talimat veriyorsa, tek adam eğer ki meclislere fermanlar gönderip yalnızca o
fermanlara mühür basılması talimatını veriyorsa o ülkeye kimse güvenmez. Bir
ülkede eğer ki vatandaşlar özgürce “tweet” atamıyorsa, özgürce konuşamıyorsa o
ülkeye kimse güvenmez. Bakın, yılbaşından bu zamana Türkiye’den 8 milyar dolar
kaynak çıktı. Sürekli kan kaybediyoruz arkadaşlar. Merkez Bankasının kaynakları
eriyor, neredeyse bitmek üzere. O yüzden de dolar sürekli yukarı çıkıyor.
Merkez Bankasının rezervleri eriyor, yabancılar arkasına bakmadan kaçıyor çünkü
güvenmiyorlar ve maalesef rezervlerimiz eriyor. Güven olmayan bir ülkeye ne
içeride ne dışarıda kimse yatırım yapmıyor. Bakın, vatandaşlarımızın
tasarruflarının yüzde 55’i dolarda duruyor arkadaşlar. Düşünün, kendi
vatandaşımız bile kendi paramıza güvenmiyor, Amerika’nın dolarına güveniyor.
İşte o yüzden, arkadaşlar, istediğiniz kadar debelenin, istediğiniz kadar böyle
vicdansız yasalar geçirin, eğer ki bir ülkenin parlamentosu devrede değilse,
yapısal reformları ortaya koyamıyorsa, yalnızca sarayın fermanlarıyla iş
yapıyorsa o ülke yoksulluğa, sefalete mahkûmdur. 
“Başkanlık
sistemini getireceğiz, Türkiye uçacak.” dediniz, Türkiye çakıldı. Maalesef,
bütün ülkeler tedbirlerini alırken biz bu konuda tedbirler alamıyoruz çünkü
kaynakları tükettiniz. Devletler bugünler için vardır arkadaşlar. Bakın,
Almanya iyi günlerde tasarruf etti, değil mi? Tasarruf etti, paralarını saraya
harcamadı, yandaşlara harcamadı, silahlara harcamadı, tasarruf etti ve bugün,
vatandaşlarının hesabına para yatırıyor arkadaşlar, “Sen evde otur, bütün temel
ihtiyaçların benim güvencemde.” diyor. Kanada bunu yapıyor; Amerika bunu
yapıyor; Fransa, İspanya, İtalya bunu yapıyor; pek çok Uzak Doğu devleti de
bunu yapıyor, Malezya, Singapur da bunu yapıyor arkadaşlar, yalnızca Avrupa,
Amerika değil. Ama biz ne yapıyoruz? Vatandaşımıza IBAN numarası veriyoruz. Bu
saray rejimiyle bu ekonominin sürmeyeceği belli. 
Bugünlerde
konuşuyorsunuz, ne diyorsunuz? Diyorsunuz ki: “Meclisi kapatalım.” Niye? “Çünkü
zaten gerek yok. Saraya yetkiyi verdik, o gerekli kararları alacak.”
Arkadaşlar, böyle şartlarda bir Meclis gece gündüz çalışmalı. Bakın, sağlık
emekçileri çalışıyorlar, canları pahasına çalışıyorlar. Bakın, fabrikalarda
işçiler çalışıyorlar, canları pahasına çalışıyorlar. Bir ülkenin meclisi de ve
bir ülkenin milletinin vekilleri de burada vatandaşı için gece gündüz çalışmalı;
gece gündüz acil alınması gereken ekonomik ve sosyal tedbirleri, sağlıkla
ilgili tedbirleri konuşabilmeli, bununla ilgili yasalar çıkarmalı;
Cumhurbaşkanının gönderdiği fermanlar dışında reformlar yapmalı ama maalesef,
Meclisimiz sarayın bir noterine çevrilmek isteniyor.
(Mikrofon
otomatik cihaz tarafından kapatıldı)
BAŞKAN
– Buyursunlar Sayın Paylan.
GARO
PAYLAN (Devamla) – Bitiriyorum Başkanım.
Hep
beraber bununla ilgili bir tepki veremezsek, sarayın noteri olmaktan çıkamazsak
hem huzurumuzu kaybedeceğiz hem refahımızı kaybedeceğiz hem de sağlığımızı
kaybedeceğiz arkadaşlar. Hep beraber kaybediyoruz ama bu girdaptan çıkmak için
hâlâ şansımız var. Hep beraber bu Meclisi açık tutalım ve gerekli reformları,
gerekli tedbirleri alalım diyorum.
Hepinize
saygılar sunarım. (HDP sıralarından alkışlar)
BAŞKAN
– Sayın Akbaşoğlu…
IV.- AÇIKLAMALAR (Devam)
60.- Çankırı Milletvekili Muhammet Emin Akbaşoğlu’nun,
Diyarbakır Milletvekili Garo Paylan’ın görüşülmekte olan 213 sıra sayılı Kanun
Teklifi’nin tümü üzerinde HDP Grubu adına yaptığı konuşmasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Değerli
milletvekilleri, biraz evvel kürsüden konuşan hatibin söylediklerini hakikaten
hayretle dinledim. Hayalî bir konuşma, kendi kafasında kendine göre bir
tasavvur oluşturmuş, ona göre kendince cevaplar veriyor ama hep aslında bildik
ezberleri tekrarlıyor.
HÜDA
KAYA (İstanbul) – Allah Allah!
MUHAMMET
EMİN AKBAŞOĞLU (Çankırı) – Daha önceki konuşmasına baksanız sayın hatibin,
aynısını tekrarladığını görürsünüz. Hakikaten, bahsettiği, devlete ve millete
ait olan araç gereçler ve mekânlar hiçbir şahsa ait değildir.
HÜDA
KAYA (İstanbul) – Ne devleti ya?
DİRAYET
DİLAN TAŞDEMİR (Ağrı) – Nasıl değildir?
MUHAMMET
EMİN AKBAŞOĞLU (Çankırı) – Hiçbir şahıs onda tasarrufta bulunamaz. Devletin ve
milletin malıdır o bahsettiği konular.
HÜDA
KAYA (İstanbul) – Sahra hastanesi yapın, sarayı sahra hastanesi yapın.
MUHAMMET
EMİN AKBAŞOĞLU (Çankırı) – Aynı zamanda, hakikaten, asıl vicdansızlık
gerçekleri çarpıtmaktır, gerçek olmayan şeyleri iddia etmektir.
(Mikrofon
otomatik cihaz tarafından kapatıldı)
BAŞKAN
– Buyursunlar.
TUMA
ÇELİK (Mardin) – O kadar evsiz var, onları oraya alalım.
MUHAMMET
EMİN AKBAŞOĞLU (Çankırı) – Türkiye Cumhuriyeti devleti, Sayın
Cumhurbaşkanımızın yönetiminde, sosyal devletin en güzel örneklerini bütün
dünyaya sunmaktadır.
TUMA
ÇELİK (Mardin) – Kesin her yeri güzeldir(!) Sahra hastanesi nerede?
MUHAMMET
EMİN AKBAŞOĞLU (Çankırı) – Dün alınan karar gereğince, Cumhurbaşkanımızın
yayınladığı karar gereğince, 83 milyon insanımızın tamamı Covid-19’la ilgili
tedavi noktasında sosyal güvenceye, ücretsiz bir şekilde tedavi altına alınma
imkânına kavuşmuştur. Bu biraz evvel bahsedilen -Kanada’ydı, vesaireydi-
Amerika’ya baktığımızda 34 bin dolara ancak muayene olabiliyor ve tedavi
görebiliyorken Türkiye’de bir kuruş para vermiyorsunuz. Bunu Türkiye
Cumhuriyeti devleti bütün vatandaşları için, elhamdülillah,
ödüyor. (AK PARTİ sıralarından alkışlar)
NURAN
İMİR (Şırnak) - Para veriyor mu, para? 
MUHAMMET
EMİN AKBAŞOĞLU (Çankırı) – Dolayısıyla, dünyanın en demokratik ve sosyal
devletlerine, bütün insanlığa bir kutup yıldızı gibi örnek teşkil edecek
şekilde büyük bir yönetim, yönetişim biçimini ortaya koyan bu devletle
övünmeniz lazım ama başka bazı yurt dışındaki şatolardan emir alanlar bunu
anlama kabiliyetine maalesef sahip değillerdir.
HÜDA
KAYA (İstanbul) – Bir yerden bir daha emir alırsınız.
MUHAMMET
EMİN AKBAŞOĞLU (Çankırı) – Biz ancak milletimizden emir alırız.
(Mikrofon
otomatik cihaz tarafından kapatıldı)
BAŞKAN
– Tamamlayalım efendim. 
MUHAMMET
EMİN AKBAŞOĞLU (Çankırı) – Biz asla milletimizin emrinden çıkmayız. 
HÜDA
KAYA (İstanbul) – Sarayı tasvip etmiyoruz. Sarayı beğenmek zorunda değiliz.
MUHAMMET
EMİN AKBAŞOĞLU (Çankırı) – Bize göre, egemenlik kayıtsız şartsız milletindir.
Bizim bütün politikalarımız millî ve yerli politikalardır, kendine yeten
politikalardır. Biz IMF’ye de muhtaç olmadık ve olmayacağız. Dünyada IMF’nin
kapısına başvurmayan, elhamdülüllah, neredeyse bir iki ülkeden bir tanesi de
Türkiye’dir. Bu, Türkiye’nin gücünü göstermektedir. 
Biz
bize yeteriz diyorum, teşekkürlerimi sunuyorum. (AK PARTİ ve İYİ PARTİ
sıralarından alkışlar) 
GARO
PAYLAN (Diyarbakır) – Sayın Başkanım, “Hayalî bir konuşma.” dedi Sayın Grup
Başkan Vekili, gerçekleri çarpıtmakla suçladı. İç Tüzük 69’a göre sataşmadan
söz istiyorum.
BAŞKAN
– Söz hakkı vereceğim, önce Sayın Oluç konuşsun.
61.- İstanbul Milletvekili Hakkı Saruhan Oluç’un, Çankırı Milletvekili Muhammet Emin Akbaşoğlu’nun
yaptığı açıklamasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Şimdi
hatibimiz zaten bu “hayalî konuşma” lafı üzerinden cevap verecektir fakat ben
bir şeye özellikle değinmek istiyorum. Şimdi, elbette ki iddia şöyle bir şey
değil: Bu sözü edilen saraylar, uçaklar gibi konularla ilgili, bu sarayların
tapusu sizin Genel Başkanınızın üzerindedir demiyoruz ki, öyle bir iddiamız
elbette ki yok fakat mesele şudur.
AHMET
TAN (Kütahya) – Çok büyük erdem, çok büyük erdem(!)
HAKKI
SARUHAN OLUÇ (İstanbul) – Mesele tapusunun olması değil, kullanım hakkı Cumhurbaşkanı olduğu sürece, kullanım hakkı onda olduğu
için bizim de buna dair eleştirilerimizi yapma hakkımız vardır. Dolayısıyla,
şimdi, kullanım hakkı onda olduğu için bu sarayların, bu tür kriz zamanlarında,
toplum, bu pozisyonda olan kişilerin bu kullanım haklarından feragat
etmelerini, bazı alanlarda tasarruf tedbirlerinin başını çekmelerini bekler. 
(Mikrofon
otomatik cihaz tarafından kapatıldı) 
BAŞKAN
– Buyursunlar. 
HAKKI
SARUHAN OLUÇ (İstanbul) - Yani bunlar çok doğal beklentilerdir ve halk bunu
bekler, toplum da bekliyor zaten böyle şeyleri ama bunların hiçbiri yapılmıyor,
tam tersine, bunlar devam ettirildiği için eleştiri hakkı da doğal olarak
ortaya çıkıyor. Bunu bir söylemek istiyorum yani bu konuda bu tutum sürdüğü
müddetçe de eleştiri hakkı kullanılacaktır elbette ki. 
İkincisi,
şunu da bir kez daha söylemiş olalım. Bakın, tek tek bunları tartışmak için,
tabii, şimdi zamanımız da elverişli değil bu açıdan, başka zamanlarda da
tartışmaya devam edeceğiz, bu salgın bitince de konuşacağız bunu. İlk aşamada
alınmış olan tedbirlerin bazıları, işte, KDV, uçak biletleri, konaklama
vergisi, konut kredisi faizleri vesaire gibi konuların coronavirüs salgınıyla
hiçbir alakasının olmadığını da kayıtlara net olarak geçirmek lazım yani
anlaşılmamıştı durumun vahameti ilk önlemlerde, dolayısıyla coronavirüs
salgınının ne olduğu anlaşılmadığı için yanlış önlemler alınmıştı, onu da bir
kez daha kayıtlara geçirmiş olalım. 
Teşekkür
ediyorum. 
GARO
PAYLAN (Diyarbakır) – Sayın Başkanım, 69’a göre söz talep ediyorum kürsüden
efendim. 
BAŞKAN
– Hangi konuda? 
MUHAMMET
EMİN AKBAŞOĞLU (Çankırı) - Hiçbir sataşma falan yok.
GARO
PAYLAN (Diyarbakır) – Gerçekleri çarpıttığımı iddia etti efendim, açık bir sataşmadır.

MUHAMMET
EMİN AKBAŞOĞLU (Çankırı) - Hayalî, hayalî… Bak, kendi Grup Başkan Vekiliniz hayalî
olduğunu söyledi zaten, ona ait değil.
BURHAN
ÇAKIR (Erzincan) – Sen sabahtan beri iftira atıyorsun, yalan söylüyorsun ondan
sonra kalkmış…
BAŞKAN
– Yeni bir tartışmaya mahal vermeyelim. 
Buyursunlar.
(HDP sıralarından alkışlar) 
VIII.- SATAŞMALARA İLİŞKİN KONUŞMALAR
1.- Diyarbakır Milletvekili Garo Paylan’ın, Çankırı
Milletvekili Muhammet Emin Akbaşoğlu’nun yaptığı açıklaması sırasında şahsına
sataşması nedeniyle konuşması
GARO
PAYLAN (Diyarbakır) – Değerli arkadaşlar, Sayın Grup Başkan Vekili “Hayalî bir
konuşma.” dedi. Herhâlde Külliye’ye “Hayalî.” diyor. Bin odalı bir Külliye var,
ona “Hayalî.” diyor herhâlde, öyle anlıyorum. Cumhurbaşkanı buna çok
alınacaktır. 
BURHAN
ÇAKIR (Erzincan) – Milletin, milletin orası. 
MUHAMMET
EMİN AKBAŞOĞLU (Çankırı) - Siz “şahsına” dediniz de ben cevap vereceğim merak
etmeyin. 
GARO
PAYLAN (Devamla) – Değerli arkadaşlar, o Külliye’nin yani bin odalı sarayın
günlük maliyeti kaç para biliyor musunuz? 5 milyon lira, 5 milyon lira.
AHMET
TAN (Kütahya) – Ayıp, ayıp!
BURHAN
ÇAKIR (Erzincan) – Yalan söylüyorsun; nerede, nasıl hesaplıyorsun, hani
rakamlar? 
GARO
PAYLAN (Devamla) - O 5 milyon lirayla -sizin verdiğiniz bin lirayı her gün 5
bin vatandaşımıza daha verebilirsiniz- 5 bin vatandaşımıza her gün
dokunabilirsiniz o sarayı kapatırsanız. 
MUHAMMET
EMİN AKBAŞOĞLU (Çankırı) – İftira atıyor.
GARO
PAYLAN (Devamla) - Bakın, Marmaris’e gidin bakın Sayın Grup Başkan Vekili,
yazlık saray inşaatı tam gaz devam ediyor, bu mu hayalî? Yazlık saray inşaatı
devam etmiyor mu? Bu mu hayalî? Gidin, Van Ahlat’a bakın, Van Ahlat’ta bir
saray daha inşa ediliyor, o da mı hayalî?
BURHAN
ÇAKIR (Erzincan) – Milletin, milletin. Bunları bilin artık.
HÜDA
KAYA (İstanbul) – Ne milleti ya?
GARO
PAYLAN (Devamla) – Uçan 14 tane saray var, uçan, bunlar da mı hayalî? Sayın
Cumhurbaşkanı bir cuma namazına gidiyor, 150 tane lüks arabayla gidiyor; bir
yere gidiyor, tepede helikopterler, lüks arabalar, bunlar mı hayalî? Peki,
Marmaris’te yapılan yüzen saray mı hayalî? Marmaris’te yüzen saray var ya,
milyonlarca lira para aktarılıyor. Böyle olağanüstü bir dönemde bir
Cumhurbaşkanı önce kendisi tasarruf eder, bütün bunlardan feragat eder, bunlardan
vazgeçer ve buradan yapacağı tasarrufla on binlerce, yüz binlerce vatandaşımıza
daha dokunur. Yandaşlara aktarılan kaynaklar mı hayalî? Bak, bütçemizden 25
milyar TL doğrudan 5 müteahhide aktarılıyor, bunlar mı hayalî? Bir damattan bir
damada aktarılan silah paraları mı hayalî arkadaşlar?
BURHAN
ÇAKIR (Erzincan) – Zoruna mı gidiyor?
GARO
PAYLAN (Devamla) – Bütün bunlar kaynaklarımızı heba ediyor. Olağanüstü bir
dönemde bu tercihlerimizi değiştirmeliyiz ve tercihlerimizi vatandaşa doğrudan
gelir desteği vermek üzere kurmalıyız. Sayın Cumhurbaşkanı, bunlar hayalî
değil, Sayın Grup Başkan Vekili, bunlar hayalî değil, bunlar gerçek ama bunlar
acı gerçekler.(HDP sıralarından alkışlar)
BURHAN
ÇAKIR (Erzincan) – İftira… İftira atıyorsun.
AHMET
TAN (Kütahya) – Ayıp, ayıp!
BAŞKAN
– Buyursunlar Sayın Akbaşoğlu. (AK PARTİ sıralarından alkışlar)
2.- Çankırı Milletvekili Muhammet Emin Akbaşoğlu’nun,
Diyarbakır Milletvekili Garo Paylan’ın sataşma nedeniyle yaptığı konuşması
sırasında Adalet ve Kalkınma Partisine sataşması
nedeniyle konuşması
MUHAMMET
EMİN AKBAŞOĞLU (Çankırı) – Sayın Başkan, değerli milletvekilleri; hepinizi
hürmetle, muhabbetle selamlıyorum. 
Milletimiz
her şeyi izliyor, kamuoyu kimin doğruyu, kimin yanlışı temsil ettiğini de
görüyor. Hayalî sözlerinizi burada aynen tekrarlayarak ifade ettiniz. 
GARO
PAYLAN (Devamla) – Nasıl hayalî ya? Bu mu hayalî?
MUHAMMET
EMİN AKBAŞOĞLU (Devamla) - Ondan sonra da başka konulara girdiniz. “Bir damat
bir başka damada silah paralarını yolluyor.” dediniz. Bak, bunların hepsi
iftira, bunların hepsi iftira.
GÜLÜSTAN
KILIÇ KOÇYİĞİT (Muş) – Aktarıyor, aktarıyor. 
MUHAMMET
EMİN AKBAŞOĞLU (Devamla) – Arkadaşlar, Türkiye dünyanın en gelişmiş İHA’sını,
SİHA’sını, TİHA’sını üretti. 
GÜLÜSTAN
KILIÇ KOÇYİĞİT (Muş) – Kimler alıyor, kimler?
MUHAMMET
EMİN AKBAŞOĞLU (Devamla) – Akıncı İHA’sını üretti. Herhâlde, bu Akıncı İHA’nın
üretilmesi nedeniyle bir rahatsızlığınız mı var? (AK PARTİ sıralarından
alkışlar)
BURHAN
ÇAKIR (Erzincan) – Aynen, aynen.
DİRAYET
DİLAN TAŞDEMİR (Ağrı) – Savaşa karşıyız. Eğitime harcayın, sağlığa harcayın.
HÜDA
KAYA (İstanbul) – Cebinizi dolduruyorsunuz. 
MUHAMMET
EMİN AKBAŞOĞLU (Devamla) – Teröristleri yok etmesi, Türkiye'nin millî
çıkarlarını ortaya koyması, bütün yurt dışında da Türkiye'nin, 83 milyon
insanın haklarını koruması rahatsız mı etti de silahlara atıf yaptınız?
HÜDA
KAYA (İstanbul) – Hiç değil, hiç, hiç.
MUHAMMET
EMİN AKBAŞOĞLU (Devamla) – O silahı üreten Selçuk Bayraktar’a helal olsun, onu
doğuran anaya helal olsun. (AK PARTİ sıralarından alkışlar) Neden? Çünkü
Türkiye'nin millî çıkarlarını… Suriye’deki olayları hep beraber yaşadık, bunun
ne kadar stratejik ve önemli olduğunu hep beraber müşahede ettik. Bu güzel
imkânları veren, millete bu güzel hizmetleri sunan bütün bilim adamlarımıza…
(Mikrofon
otomatik cihaz tarafından kapatıldı) 
HÜDA
KAYA (İstanbul) – Sarayları say, sarayları!
MUHAMMET
EMİN AKBAŞOĞLU (Devamla) - …sanayicilerimize, millî ve yerli üretimde bulunan
bütün iş adamlarımıza selam olsun diyorum, helal olsun diyorum. (AK PARTİ
sıralarından alkışlar) 
HÜDA
KAYA (İstanbul) – İnsanlar çöpten ekmek topluyor ve siz saraylarla
övünüyorsunuz.
DİRAYET
DİLAN TAŞDEMİR (Ağrı) – Allah aşkına, miting mi burası!
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
2.- Manisa Milletvekili Uğur Aydemir ve 115
Milletvekilinin; Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2812) ile Plan ve Bütçe Komisyonu Raporu (S.
Sayısı: 213) (Devam)
BAŞKAN
– Cumhuriyet Halk Partisi Grubu adına Konya Milletvekili Abdüllatif Şener.
Buyurunuz
Sayın Şener. (CHP sıralarından alkışlar) 
CHP
GRUBU ADINA ABDÜLLATİF ŞENER (Konya) – Sayın Başkan, değerli milletvekilleri;
hepinizi saygıyla selamlıyorum.
Coronavirüs,
ilk ortaya çıktığı günden itibaren Türkiye’de yakından izlenmiştir ancak
Hükûmet gerekli tedbirleri, önlemleri hem vaktiyle almamıştır hem de konuyu
yanlış anlamıştır. Hepinizin bildiği gibi, Sayın Cumhurbaşkanı daha mart ayının
başında coronavirüsle ilgili ne gibi önlemler alındığını, Ukrayna uçağında
kendisine soran gazetecilere, her sabah bir kaşık dut pekmezi almakla bu işi
çözeceğini söylemiştir. 
MUHAMMET
EMİN AKBAŞOĞLU (Çankırı) – Çok önemlidir… 
ABDÜLLATİF
ŞENER (Devamla) – Daha sonra, 18 Mart tarihinde, bildiğiniz gibi Çankaya’da bir
toplantı yapılmıştır. Bu toplantıda yaptığı konuşmada da hâlâ Türkiye’de
coronavirüs vakası ortaya çıktığı hâlde, ölümler başladığı ve vaka sayısı
süratle artığı hâlde konuyu anlayamadığını ifade eden cümleler sarf etmiştir.
Bu virüsün dünyayı sardığını, petrol fiyatları ve finans piyasaları nedeniyle
Türkiye’nin müthiş bir avantaj içerisinde olduğunu söylemiştir. Daha bir hafta
öncesine kadar Hazine ve Maliye Bakanı da 2020 yılı için yüzde 5’lik bir büyüme
hedefini sürdürdüğümüzü ifade etmiştir. Ya vatandaşın gözüne bakarak bu Hükûmet
kandırmaya çalışıyor veya olayın vahametini hâlâ anlayabilmiş değil. Çünkü
Sayın Bakandan iki gün sonra IMF, tüm ülkelerle ilgili yayınladığı raporda
Türkiye’nin 2020 yılında yüzde 5 küçüleceğini raporlamıştır. 
Değerli
arkadaşlar, olayı kavramakta, anlamakta zorluk çeken mevcut Hükûmet,
tedbirlerinde, gerçekten, ben bilirim havası içerisinde ve etkisiz, işlevsiz
paketlerle ve kanun teklifleriyle ülkeyi yormaktadır. 
Biz,
Cumhuriyet Halk Partisi olarak ilk günden itibaren Hükûmeti uyardık, öneriler
sunduk. Böyle, tek bir akılla bir ülkenin problemlerinin değil, bir ailedeki
problemlerin bile çözülemeyeceğini gösterdik ve dedik ki: Bakın, 2009’dan beri
toplamadığınız Ekonomik ve Sosyal Konseyi toplayın, bu Konseyde, ziraat odaları
birliklerinin temsilcileri, işçi ve işveren sendikalarının temsilcileri,
odalar, borsalar, sivil toplum kuruluşlarının temsilcileriyle birlikte farklı
meslek gruplarının ve sektörlerin de görüşlerini almak suretiyle bir konsensüs
dairesinde kapsamlı ve her kesime hitap edecek, ülkemizin tamamını kavrayacak
düzgün bir program hazırlayın. Ama, maalesef, Cumhuriyet Halk Partisinin
sürekli yaptığı bu çağrılara rağmen mevcut Hükûmet kulağını kendisi dışında
gelen seslere kapatmıştır.
Ana
muhalefet partisiyle, muhalefet partileriyle hatta belediyelerle iş birliği
hâlinde olması gereken Hükûmet, maalesef, her şeyi biz yaparız dercesine
muhalefeti dinlememeye, belediyelerin bile yardım toplamasını engellemeye hatta
aşevi faaliyetlerini bile yasaklamaya kalkmıştır. Bu mantık ve bu anlayışla bu
sorunun çözülemeyeceğini, çözemeyeceğinizi bilmeniz gerekiyor. 
Elbette
biz, ülkemizde güzel şeyler olsun, sıkıntı anlarımızda doğru politikalar
uygulansın, bu politikalar iktidarıyla, muhalefetiyle daha çok aklın, daha çok
düşüncenin, daha çok önerinin bir araya geldiği programlar olsun isteriz,
çözümün bu olduğuna da inanırız ama maalesef hem olayı anlamayan hem de laf
dinlemeyen bir iktidarla karşı karşıyayız. 
Değerli
arkadaşlar, bakın, bu pakette neler var, hızlıca özetleyeceğim. Bugünkü ortamı
iktidarın kavramadığının en açık delillerinden biri de bu pakettir. Ne var
içinde? İşte, bakıyoruz; ruhsatlar, izinler, borçlar, vergiler, kiralar üç ay
erteleniyor. 
Arkadaşlar,
şu içinde bulunduğumuz durum, sıkıntıda bulunan vatandaşın birtakım
yükümlülüklerini üç ay ertelemekle halledilebilecek bir iş değildir. Bu bakış
açısı külliyen yanlıştır. 
Başka?
Bakın, TEDAŞ’ın özelleştirme nedeniyle alacaklarının devredilmiş olduğunu
biliyoruz ve büyük bir vatandaş kitlesi açısından da bu büyük bir sıkıntı
hâline gelmiştir. TEDAŞ borçlarının yapılandırılmasıyla ilgili düzenleme
yapıyorsunuz. Biz Plan ve Bütçe Komisyonunda konuşurken, bu konuları tartışırken
Konya’dan Sulama Birlikleri Başkanı arıyor, Karapınar Ziraat Odası Başkanı
arıyor “Bu, yapılandırmayla halledilecek iş değil.” diyor “Kangren olmuş,
yüzdürülecek hâli de kalmamış. Niye bu ortamda ‘Şunları sildik’ demiyor bu
Hükûmet?” diye soruyor. 
Başka
ne var burada? Derneklerin, odaların, sendikaların yasal toplantılarını üç ay
erteliyor. Bu zaten fiilen kendilerinin de yapmayacağı toplantılar. Seyahat
acentelerinin işletme belgelerinin devrine imkân sağlıyor. Devlet hastanelerini
borca batırmış bu Hükûmet, bu borç batağından kendi hastanelerini, devletin
hastanelerini kurtarmak için oraya kaynak aktarmayı bu teklifin içerisine
yerleştirmiş vaziyette. İşte, sağlık durumu müsait olmayan, yaşlılık hâlinde
olan, bakıma muhtaç kimselerin bakımevlerinde, bakım merkezlerinde kalmasıyla
ilgili bazı sınırlamaları üç aylığına genişletiyor. Üç aydan sonra ne olacak?
Üç ay sorunu çözüyor mu? Arkasından işçilerle ilgili bir düzenleme var, en çok
tartışılması, konuşulması gereken maddelerden biri de budur. Üç madde hâlinde
düzenlemiştir, işin özeti şu: Patrona, işverene diyor ki, “İşçilerin işine son
verme -şimdiye kadar son verilenler bir kenarda- onları ücretsiz izne çıkar,
ücretsiz izne çıkardıklarına da biz hükûmet olarak günlük 39 lira para
vereceğiz.” Yani, 39 lira vermekle neyi çözeceksiniz değerli arkadaşlar? Halka,
sıkıntı içerisinde olan insanımıza bu paketin içerisinde ne vardır diye
baktığınızda en dikkati çeken madde bu. Bu maddede de işini elinden
alıyorsunuz, gönderiyorsunuz evine, maaşını vermiyorsunuz, onun yerine günlük
39 lira veriyorum diyorsunuz. Açlık sınırının altında bir paraya, işini elinden
alarak mahkûm ediyorsunuz. 
Burada
“Hazine ve Maliye Bakanlığının bilişim sistemi bu coronada çökerse ne
yapacağız?” maddesi var. Kardeşim çökertme sistemini, demek ki sen, Hazine ve
Maliye Bakanlığının bilişim sistemini bile koruyabilecek önlemleri önceden
almamışsın, mekanizmayı ona göre kurmamışsın, buraya düzenleme getiriyorsun.
Başka?
Kaçaklıkla ilgili bir madde var.
Başka?
Fiyatlara müdahaleyle ilgili düzenleme var. Piyasa ekonomisi tasfiye oluyor.
Fiyat mekanizması kumanda ekonomisine dönüşüyor ve sermaye şirketlerinin kâr
dağıtımına ve serbest yedek akçe dağıtımına müdahale var. Sermaye şirketlerinin
yedek akçesine ne karışıyorsun, kâr dağıtımına ne karışıyorsun? Bırak,
ihtiyacına göre kararını kendi alsın. Bu kâr dağıtmak, yedek akçe dağıtmak iyi
bir şey değilse siz 2019’un, 2020’nin Merkez Bankası kârlarına, yedek
akçelerine niye el koydunuz? Kendiniz için başka bir şey yapıyorsunuz,
piyasadaki özel şirketlere başka bir yasal düzenleme yapıyorsunuz. Ve hepsinden
önemlisi 2 madde hâlinde de Türkiye Varlık Fonunun yandaş şirket sahiplerini
kurtarmasıyla ilgili düzenleme yapılmıştır, açık ifadesi de budur. 
Şimdi,
değerli arkadaşlar, gerek 18 Mart tarihli Ekonomik 
İstikrar Kalkanı Paketi dedikleri veya bu isimle açıkladıkları program gerekse
bu kanun teklifi coronavirüs nedeniyle Türkiye’de ortaya çıkan ekonomik ve
sosyal problemleri, mevcut iktidarın hiç anlamadığını göstermektedir. Bir kere
değerli arkadaşlar, piyasada korkunç bir talep daralması var. Talep daralması
demek üretimi de vurur, ticaret sektörünü de vurur; esnafı da vurur, çiftçiyi
de vurur. Bütün sektörleri sıkıştıran korkunç bir talep daralmasının olduğu bir
ortamda ekonominin nereye doğru gittiğini iyi görmek, ona göre de ciddi ve
anlaşılır, herkesi kapsayacak bir paket hazırlamak lazım. 
Cumhuriyet
Halk Partisinin önerileri arasında vardır, yıllardır söyler; aile sigortasını
getirin, bütün ailelerin ekonomik olarak kendini güvencede hissedeceği bir
sistemin bu ülkeye getirilmesi lazım, yerleştirilmesi lazım, kurulması lazım
diye defalarca, yüzlerce kez söylediği hâlde Hükûmet bunu dikkate almamıştır,
muhalefeti hiçbir zaman dinlememiştir. Bugün de günde 39 lira parayla
vatandaşın derdine deva olmaya çalışmaktadır. 
Bakın,
şu ortamda kapanan iş yerleri ve işsizliklerle ilgili bir tahminde, tahminden
de öte öngörüde bulunalım. Genelgeyle kapatılan iş yerleri var; kafeler,
kahvehaneler, restoranlar, berberler, kuaförler, eğlence yerleri vesaire.
Burada 270 bin firma var ve bu genelgelerle kapatılanlar nedeniyle yapılan
hesaplamalar 1,9 milyon kişinin işsiz kaldığını gösteriyor. Başka? 65 yaş üstü
ve 20 yaş altı sokağa çıkma yasağı var. Bakın, Türkiye’de size bağlı, Hükûmete
bağlı bir birim olarak TÜİK’in verdiği rakamlara göre 5 ila 17 yaş grubu
arasında çalışan 720 bin kişi var; 20 yaş altında demek ki 1 milyondan fazla
insan var. 65 yaş üstü de işinde gücünde olan insanlar var. Bunların toplamının
1,4 milyon kişi olacağı hesaplanıyor. Her ne kadar, ortalığı dağıttıktan sonra
her işte yaptığı gibi, yazbozla “İşi olanlar sokağa çıkma yasağı kapsamı dışına
alınmıştır.” denilse bile telafi etmek zordur. Ama şunu biliyoruz: Her şeyden
önce, bunlar dışında daralan talep nedeniyle de Türkiye’de ilave bir 2 milyon
kişinin işsiz kaldığı tahmin edilmektedir. Kayıt dışı çalışanlar vesaire,
bunları da bir tarafa bıraktığımız zaman 6-6,5 milyon insan şu bir aylık süre
içerisinde bu ülkede işsiz kalmıştır. Zaten 2018’de ekonomiyi krize soktunuz.
Bu kriz nedeniyle de 4,5 milyon işsiz devralmıştık. Toplarsanız, şu anda
Türkiye’deki mevcut işsiz sayısı 11-12 milyon civarındadır. Değerli arkadaşlar,
11-12 milyon insanın işsiz olduğu bir ortamdan bahsediyoruz. Yani şu anda
Türkiye'nin işsizliği korkunç düzeylere çıkmıştır, yüzde 30 işsizlik vardır.
Peki, siz ne yaptınız? Bu işsizlerin derdine hangi devayı sundunuz? İşte, 2
milyon kişi başvurmuş, ücretsiz izne çıkarılan 2 milyon kişi başvurmuş, bunlara
İşsizlik Fonu’ndan 700 bin kişisine ödemeler yapılmış, diğerlerine de
yapılacakmış. Bir kısmına değişik ödemeler yaptınız, 2 milyon civarında da
Fak-Fuk Fon’undan bir defaya mahsus olmak üzere verdiğiniz bin liradan
bahsediyorsunuz, bunun sayısını artırabileceğinizi ifade ediyorsunuz. Değerli
arkadaşlar, bin lira dediğiniz bir haftada biter, çok tasarruflu kullansan on
günde biter. Üç yüz elli beş gün ne yapacak bu vatandaş? Senede on gün için
harcayacağı parayı verdiniz. Üç yüz altmış beş günden çık on günü, üç yüz elli
beş gün kalır. Üç yüz elli beş gün açlığa mahkûm edeceğiniz yoksul, açlık
sınırının altında yaşayan insanlara verdiğiniz bu bin lirayı “Sorunu çözdük.”
diye ilan ediyorsunuz. Bu paketin içerisinde bu ülkedeki bu ekonomik tablonun
iyiye dönüştürülmesi, bu krizden çıktıktan sonra da toparlanmasını sağlayacak hiçbir
mekanizma yoktur. Bir kere, şunu bilmeniz lazım: Haydi, bu virüs kalktı
ortadan, sağlık sorunları kalmadı diyelim, bu işsizlikle ilgili rakamlar,
kapanan iş yerleriyle ilgili sorunlar uzunca bir süre devam edecektir düzgün
önlemler alamadığınız sürece. Adam iş yerini kapatıyor, virüs bitti diye tekrar
iş yerini kazanmasının kolay olduğunu düşünemezsiniz. Ve ortaya 11-12 milyon
işsiz çıkmış, bunun, hem şu andaki hâliyle ilgili olarak hem de gelecekte
tekrar işe girmesini sağlamaya yönelik olarak, kurgulanmış, hesabı kitabı
yapılmış hiçbir program yok, hiçbir plan yok, hiçbir strateji yok; palyatif
tedbirlerle ya 18 Mart bilmem ne kalkanı veya bugün görüştüğümüz gibi,
coronavirüs nedeniyle ortaya çıkan sosyal, ekonomik önlemler diye bir paket,
kanun teklifi. 
Tekrar
söylüyorum değerli arkadaşlar, bütün muhalefet partilerinin de görüşlerini
almak suretiyle, bütün sosyal kesimlerin görüşlerini almak suretiyle, iktidar
olarak, hükûmet olarak öncülük yapacaksınız, birlikteliği sağlayan kurullar,
komisyonlar oluşturacaksınız, bütün partilerin görüşlerini alacaksınız ve ciddi
önlemler geliştireceksiniz. Bununla olmaz, bununla netice alınmaz, alınması de
mümkün değildir.
Bakın,
kaynaklarla ilgili, yani “100 milyar liralık paket açıkladık.” demişlerdi, onun
içinde 100 milyar yok zaten ama 100 milyar dediğiniz işte, 15 milyar dolar
civarında bir paradır. Bunun da hiçbir sadra şifa olmayacağı açıktır. 
İşsizlik
Fon’unda 132 milyar var, bugünkü paket herhâlde bir 5-10 milyarı ancak buradan
alınacağını gösteriyor. E, diğerini ne yaptınız, yok mu ettiniz, yoksa
buharlaştı mı? Niye böyle çekingen davranıyorsunuz? Veya işsizlere, yoksullara
derdine deva olacak bir kaynak aktarmaktan niye imtina ediyorsunuz?
(Mikrofon
otomatik cihaz tarafından kapatıldı) 
BAŞKAN
– Buyurun efendim.
ABDÜLLATİF
ŞENER (Devamla) – Yoksa özel kolladığınız, gözettiğiniz kaynakları aktarmayı
düşündüğünüz yerler mi var? Kamu-özel iş birliği nedeniyle ödeme garantili bir
ton iş var; köprüler, havayolları, şehir hastaneleri vesaire. Bunun için
bütçeye koyduğunuz parayı ne yapmayı düşünüyorsunuz? 2 katına mı çıkarmayı
düşünüyorsunuz Çünkü ödeme garantisi artmış oldu yollar işlemediği için,
havaalanları işlemediği İçin? Yoksa buradaki parayı çiftçiye, esnafa, iş yeri
kapanan insanlara, yoksullara, işsizlere vermeyi mi düşünüyorsunuz? Ama hiç
cömert davranmadığınız, buradaki kaynakları bir yerlere harcamayı düşündüğünüz
belli. Dış kaynak kullanmayız diyorsunuz. Hani şu Katar Emiri’nden 600 milyon
dolarlık hediye uçak almıştı Sayın Cumhurbaşkanı kendi açıklamasıyla.
(Mikrofon
otomatik cihaz tarafından kapatıldı) 
BAŞKAN
– Toparlayalım efendim. 
ABDÜLLATİF
ŞENER (Devamla) - Peki, bu Katar bu kadar cömert de niye keseyi hiç bu corona
için, Türkiye için açmıyor acaba? Özel uçak hediye etmesini bekleyene kadar biraz
başka finansmanlar sağlasın. Bu o kadar ciddi bir mesele ki değerli arkadaşlar,
ülkedeki insanımızı açlığa mahkûm etmemek için, evinde açlıktan ölüme mahkûm
etmemek için, gerekirse Sayın Cumhurbaşkanının bütün uçaklarını ve sarayını da
satması gerekir diyorum. Hepinize saygılar sunuyorum. (CHP ve İYİ PARTİ
sıralarından alkışlar) 
BAŞKAN
– Sayın Akbaşoğlu…
IV.- AÇIKLAMALAR (Devam)
62.- Çankırı Milletvekili Muhammet Emin Akbaşoğlu’nun,
Konya Milletvekili Abdüllatif Şener’in görüşülmekte olan 213 sıra sayılı Kanun
Teklifi’nin tümü üzerinde CHP Grubu adına yaptığı konuşmasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim.
Sayın
Başkan, değerli milletvekilleri; biraz evvel konuşan Sayın Hatip “Özel olarak
koruduğunuz kesimler mi var?” dedi. Ona cevaben, sadece sayın konuşmacının
sorusuna ithafen… Evet, özel olarak koruduğumuz kesimlerimiz var: İşçilerimiz,
çiftçilerimiz, sanayicilerimiz, emeklilerimiz…(CHP sıralarından gülüşmeler)
ALİ
ÖZTUNÇ (Kahramanmaraş) – Tabii! Tabii! 
MUHAMMET
EMİN AKBAŞOĞLU (Çankırı) - …velhasıl toplumun tüm kesimi bizim için özeldir ve
özel olarak onların hizmetinde olmaya devam edeceğiz arkadaşlar. 
Teşekkür
ederim. (AK PARTİ sıralarından alkışlar) 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
2.- Manisa Milletvekili Uğur Aydemir ve 115
Milletvekilinin; Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2812) ile Plan ve Bütçe Komisyonu Raporu (S.
Sayısı: 213) (Devam)
BAŞKAN
– Şimdi, şahısları adına ilk söz, Manisa Milletvekilimiz Sayın Uğur Aydemir
konuşacak.
Sayın
Aydemir, buyursunlar. (AK PARTİ sıralarından alkışlar)
UĞUR
AYDEMİR (Manisa) – Sayın Başkan, değerli milletvekilleri; 213 sıra sayılı Kanun
Teklifi’nin geneli üzerinde AK PARTİ Grubum adına söz almış bulunuyorum. Bu
vesileyle yüce Meclisi saygıyla selamlıyorum.
Değerli
milletvekilleri, konuşmama başlarken coronavirüs salgını nedeniyle hayatlarını
kaybeden vatandaşlarımıza Allah’tan rahmet, ailelerine başsağlığı diliyorum.
Yine, virüs nedeniyle tedavi gören tüm vatandaşlarımıza da acil şifalar
diliyorum.
Evet,
sayın milletvekilleri, tüm dünyayı etkisi altında alan coronavirüsü iki açıdan
değerlendirmek lazım: Bir, sağlık açısından, bir de ekonomik ve sosyal açıdan.
Her
birimiz tüm dünyayı birlikte takip ediyoruz. Birçok gelişmiş ülke sağlık
altyapılarının yetersiz olması nedeniyle yüksek ücretlere rağmen vatandaşlarına
coronavirüs tedavisi hizmeti sunmakta aciz kalmışlardır. Her gün haberlerde
baktığımızda, Avrupa’da coronavirüs hastalarının -yollarda, parklarda- cebinde
parası olsa dahi hastaneye gidemediğini, hastanelerde yer olmadığını ve tedavi
imkânlarına ulaşamadıklarını ibretle görüyoruz. Hâlbuki, Türkiye’ye
baktığımızda ne görüyoruz? “Halk içinde muteber bir nesne yok devlet gibi/Olmaya
devlet cihanda bir nefes sıhhat gibi.” (AK PARTİ sıralarından alkışlar)
Cumhurbaşkanımız bu sözü kendisine düstur edinmiş ve iktidara geldiği günden
itibaren “Sağlık birinci önceliğimiz.” demiş ve sağlıkta Türkiye’yi, değerli
kardeşlerim, âdeta dünyanın bir numarası hâline getirmiştir. Bugün, Türkiye
sağlık açısından altyapısını tamamlamış ve bütün hastanelerini tıbbî cihazlarla
donatmış, yetişmiş personeliyle beraber, hastanelerde doktorlarıyla,
hemşiresiyle, tıbbî sekreteriyle, cihazlarıyla birlikte bütün 83 milyonun âdeta
hizmetine sunmuş vaziyetteyiz.
Değerli
arkadaşlar, şimdi, tabii ki bu ülkede kim bir çivi çaktıysa teşekkürü borç
biliyoruz, İşsizlik Fonu’nu kim kurduysa tabii ki teşekkür edelim geriye dönüp.
Ama bugüne bakıp da sağlıkta geldiğimiz noktayı görüp de teşekkür etmezsek
biraz Cumhurbaşkanımıza haksızlık etmiş oluruz kanaatindeyiz. Tabii ki bugünü
görelim, tabii ki sağlıkta teşekkür edelim ama dönüp biz de teşekkürde cimrilik
yapmıyoruz ama sizlerden de bu teşekkürü bekliyoruz. Sağlıkta, Türkiye’nin
geldiği bu noktaya hakikaten dünya parmak ısırırken, dünya Türkiye’yi örnek
gösterirken ama kimi konuşmacıların, özellikle sağlıktaki gelinen bu noktaya
değinmeden konuşmalarını bitirdiklerini maalesef gördük. Evet, ben buradan bir
kez daha çok kıymetli Cumhurbaşkanımıza, Türkiye’yi sağlıkta bu noktaya
getirdiği için -paran olsa ne yazar değerli kardeşlerim Avrupa’da olduğu gibi-
çok teşekkür ediyorum. (AK PARTİ sıralarından “Bravo” sesleri, alkışlar)
Değerli
arkadaşlar, coronavirüs Çin’de ilk çıktığı andan itibaren, hatta çıkmadan önce,
Sağlık Bakanımız, Hükûmetimiz bütün tedbirlerini almışlar ve baktığımızda,
bugün coronavirüsle mücadelede başta Sağlık Bakanımız olmak üzere, bütün sağlık
ekibimiz, sağlık personelimiz canla başla mücadele ediyorlar ve hamdolsun,
Türkiye’de coronavirüsü yenmenin âdeta gururunu da, onurunu da yaşıyoruz.
İnşallah, çok kayıp vermeden de bu mücadelenin üstesinden Türkiye gelecektir
değerli kardeşlerim.
Değerli
hemşehrilerim, hemşirelerimize, doktorlarımıza, hatta Vefa Sosyal Destek Hattı
çalışanlarımıza, güvenlik güçlerimize buradan bir kez daha yürekten teşekkür
ediyorum. Birlik ve beraberlik içerisinde yürüttüğümüz bu mücadeleden her zaman
-söylediğimiz gibi- zaferle çıkacağız inşallah.
Değerli
milletvekilleri, şahsım ve 115 milletvekilimizle birlikte, hep birlikte bu
kanun teklifimizi Meclisimize sunduk, Plan ve Bütçe Komisyonunda da çok güzel bir
şekilde görüşmelerimizi yaptık. O kadar güzel başladık ki görüşmelere
-hakikaten, burada çıkan konuşmacılardan da bekledim- bir uzlaşı sağladık. 18
maddenin belki birkaç tanesinde uzlaşı sağlamasak da büyük bir kısmında, en az
13-14 tanesinde uzlaşı sağladık. Bazı eksiklikler gördünüz, karşı çıktığınız
bazı maddeler oldu ama değerli arkadaşlar, hakikaten, bu 18 maddenin, grubu
bulunan bütün partilerle birlikte, Plan ve Bütçe Komisyonumuzun Başkanlığında
bir torba yasa olarak mutfak çalışmasını yaptık ve bazı maddeler üzerinde
titizlikle çalıştık, bazı maddeleri tekliften çıkarttık ama güzel bir teklif
olarak da yüce Meclisin huzuruna getirdik.
Değerli
kardeşlerim, bu teklifi verene kadar daha önce neler yaptık, tabii bunlara da
bir bakmak istiyoruz. Şimdi, bazı konuşmacı arkadaşlarımız “Yüzde 1 uçak
KDV’sini kaldırsanız ne olacak, kaldırmasanız ne olacak?” diye âdeta bugüne
kadar yapmış olduğumuz düzenlemeleri görmezlikten geldi. Şimdi, tabii, yüzde 1
KDV’yi söylemeniz normal, onu da biz yaptık çünkü KDV’yi yüzde 1 oranına
indirdik.
GARO
PAYLAN (Diyarbakır) – Uçakları uçurdunuz ama.
UĞUR AYDEMİR (Devamla) – Ama gelir vergisi mükelleflerini mücbir sebep sayıp da
nisan, mayıs, haziran beyannamelerini temmuz ayına ötelediğimizi, ödemelerini
de altı ay ötelediğimizi söyleseniz ne olur, ne olur arkadaşlar? (AK PARTİ
sıralarından alkışlar)
HÜDA KAYA (İstanbul) – Hiç öteleme diye bir şey yok, hepsi yalan.
UĞUR
AYDEMİR (Devamla) – Bu gelir vergisi mükellefleri Türkiye’nin mükellefleri
değil mi? Tamamını mücbir sebep sayıyoruz, tamamını. Sigorta primlerini de
öteledik altı ay. Şimdi, yüzde 1 KDV tabii ki nasıl hatırınızda? Devamlı uçakla
İstanbul’a gidip geldiğinden hatırlıyorsun herhâlde. Yüzde 1 KDV’yi
hatırlıyorsunuz ama gelir vergisi mükelleflerinin sigorta primlerini
ötelediğimizi, kurumlar vergisi mükelleflerinden de coronavirüsten sektörel
bazda etkilenenleri ötelediğimizi de söylemenizi bekleriz.
Değerli
arkadaşlar, başka ne yapmışız? Kredi Garanti Fonu’nu 50 milyara çıkarttık
değerli arkadaşlar, 25 milyar lira genişlettik. Bu ne demek? 500 milyarlık
kredi hacmi demektir. Kime gidiyor bu paralar?
ALİ
ÖZTUNÇ (Kahramanmaraş) – Yandaşlara...
UĞUR
AYDEMİR (Devamla) – Bizim esnafımıza gitmiyor mu?
HÜDA
KAYA (İstanbul) – Hayır, gitmiyor.
UĞUR
AYDEMİR (Devamla) – Şimdi “yandaşlar” diye laf geliyor. Evet, teşekkür ederim;
pas atın, ben cevap vereyim, çok severim böyle şeyleri. Şimdi “yandaş”
diyorsunuz. Az önce “Varlık Fonu’nu ‘Aman, yandım Allah, battım!’ diyenleri
kurtarmak için kurdunuz.” diyen de, dün, konuşmasında “5 tane firmayı Tayyip
Erdoğan bu Hükûmete yandaş yaptı, onları zengin yaptı.” diyen de sizsiniz,
bugün gelip “Onlar battı.” diyen yine sizsiniz. Bu çelişki değil mi arkadaşlar?
(AK PARTİ sıralarından alkışlar) Dün diyorsunuz “Kurtardınız.”, bugün diyorsunuz
“Batırdınız.” Şimdi, sizi anlamak mümkün değil. Ama dün başka türlü konuşup
bugün başka türlü mü konuşacağız?
GARO PAYLAN (Diyarbakır) – Onlar paraları Man Adası’na götürdü; paralar Man
Adası’nda. 
UĞUR
AYDEMİR (Devamla) – Lütfen, yani, ne söylediğimizi bilmemiz lazım, ne
konuştuğumuzu bilmemiz lazım.
GARO
PAYLAN (Diyarbakır) – Panama’da, Panama’da.
UĞUR
AYDEMİR (Devamla) – Şimdi, 2 milyon kişiye bin lira para verdik, bunu
küçümsüyorsunuz. “Ailelere ayda 500 bin lira para verelim.” diyorsunuz. Biz bin
lira vermişiz “E niye verdiniz? Vermeyin.” diyorsunuz. 
GARO
PAYLAN (Diyarbakır) – Bin lira yeter mi?
UĞUR
AYDEMİR (Devamla) – 2 milyon 300 bin kişiye de yine bin lira vereceğiz, en
düşük emekli aylığını 1.500 lira yaptık. Evet, esnaflarımıza T.C. kimlik numarasıyla
beraber 25 bin lira kredi imkânı sağladık, yüzde 4,5 faizle. (CHP sıralarından
gürültüler)
Değerli
arkadaşlar, şimdi, yapılanları sayarak benim teklifime giremiyorum ama maalesef
bunları da saymak zorundayım.
AHMET
AKIN (Balıkesir) – Ya, keşke verse, vermiyorlar ki.
HÜDA
KAYA (İstanbul) – Geçmediğimiz köprülerin parasını kime veriyorsunuz?
UĞUR
AYDEMİR (Devamla) – Yalnız, vakitte yanlışlık var. Sayın Başkan, bana kaç
dakika söz verdiniz?
BAŞKAN
– Devam edelim efendim.
UĞUR
AYDEMİR (Devamla) – Hayır, yirmi dakika… Ben ona göre konuşmamı planlayacağım.
Kaç dakika konuşuyorum ben?
BAŞKAN
– On dakika.
UĞUR
AYDEMİR (Devamla) – Niye yani, niye on dakika konuşuyorum onu anlamadım? (CHP
ve HDP sıralarından gürültüler) 
BAŞKAN
– Şahıs adına efendim.
GARO
PAYLAN (Diyarbakır) – Sen şahsın adına konuşuyorsun, şahsın adına.
UĞUR
AYDEMİR (Devamla) – Hayır, niye böyle oluyor anlamıyorum yani?
Evet,
değerli arkadaşlar, kanuna… Ben kendi konuşmamı yirmi dakikaya göre hazırladım
Sayın Başkan, yirmi dakikaya göre hazırladığım için... (CHP ve HDP sıralarından
gürültüler)
(Mikrofon
otomatik cihaz tarafından kapatıldı)
KADİM
DURMAZ (Tokat) – Hesabını iyi yapacaksın. (AK PARTİ sıralarından gürültüler)
UĞUR
AYDEMİR (Devamla) – Değerli arkadaşlar, şimdi, torba teklifime geliyorum.
Teklifimizde neler var bir bakalım.
BAŞKAN
– Sayın Hatip, toparlayalım.
UĞUR
AYDEMİR (Devamla) – Değerli kardeşlerim, hazine taşınmazlarına ait alacaklarını
Hazine erteliyor, üç ay süreyle erteliyor. Detaylarına girmek istemiyorum,
şimdi, tabii, sürede anlaşamıyoruz Başkanla. Evet, belediyelere imkânlar
sağlıyoruz, Tabii ki belediyeler zor durumda, bunu da Hükûmetimiz gördüğü için,
belediye ayrımı yapmaksızın… Yani belediye dediğimiz zaman değerli arkadaşlar,
83 milyon bizim vatandaşımız, bütün belediyeler de bizim belediyemiz. Ne a ne b
ne c belediyesini ayıramayız, hepsi bizim belediyemiz. Belediyelerin gelir
vergilerini, gelir vergisi tevkifatlarını, SSK primlerini üç ay süreyle
öteliyoruz.
FEHMİ
KÜPÇÜ (Bolu) – Yandaş mı bu! (CHP sıralarından gürültüler)
UĞUR
AYDEMİR (Devamla) – Üç ay süreyle öteliyoruz değerli kardeşlerim, artı İller
Bankasından yapılan kesintileri yapmayacağız. Belediyelere kaynak oluşturmak
için bunları yapıyoruz değerli kardeşlerim. 
Evet,
öğrenim kredisi borçlarına başvuru şartı aranmaksızın, herhangi bir zam veya
faiz uygulanmadan üç ay süreyle öğrenci kredilerini de öteliyoruz.
(Mikrofon
otomatik cihaz tarafından kapatıldı) 
BAŞKAN
– Selamlayalım Sayın Aydemir.
NİLGÜN
ÖK (Denizli) – Daha yeni başladı Sayın Başkanım, maddelere devam, devam.
UĞUR
AYDEMİR (Devamla) – Evet, bu miktar da ne kadar? 550 milyon lira. 
GARO
PAYLAN (Diyarbakır) – Ya, borcu erteliyorsunuz, silmiyorsunuz.
UĞUR
AYDEMİR (Devamla) – Evet, değerli arkadaşlar, tarım satış kooperatifleri
birliklerinin 2020 yılı ve daha sonraki yıllara ilişkin DFİF kaynaklı kredi
borçlarını faizsiz olarak birer yıl erteliyoruz. Şimdi, çiftçilerimizin
yararlanacağı, özelleştirmeden dolayı 2013, 2014 yılından önce kalan TEDAŞ’a
ait borçlarını, değerli kardeşlerim, yeniden yapılandırıyoruz. (AK PARTİ
sıralarından alkışlar) 75 bin çiftçimiz var, 75 bin çiftçimizin elektrik
borcunu yapılandırmak… 
DENİZ
YAVUZYILMAZ (Zonguldak) – Ne kadar borcu var?
UĞUR
AYDEMİR (Devamla) – Yani bu, bu torbaya girdi diye suç mu arkadaşlar? Çiftçiler
bizim vatandaşımız değil mi? Onlar da bizim vatandaşımız. 
DENİZ
YAVUZYILMAZ (Zonguldak) – Toplam borcu ne kadar?
KAMİL
OKYAY SINDIR (İzmir) – Üretim nerede? Tarım kredi kooperatifleri nerede?
UĞUR
AYDEMİR (Devamla) – 75 bin abonenin 1 milyar 677 milyon borcunu
yapılandırıyoruz. 
Evet,
sona gelelim, işsizlik. Ücretsiz izne gelelim arkadaşlar, herkesin değindiği
ücretsiz izin.
DENİZ
YAVUZYILMAZ (Zonguldak) – Ha, oraya gel!
UĞUR
AYDEMİR (Devamla) – Evet, gelelim. Şimdi ücretsiz izin ne demek değerli
arkadaşlar? 39,24 lira…
(Mikrofon
otomatik cihaz tarafından kapatıldı) 
UĞUR
AYDEMİR (Devamla) – Sayın Başkanım, bu çok önemli. Herkesin bilgilenmesi lazım.
BAŞKAN
– Buyursunlar, buyursunlar. 
UĞUR
AYDEMİR (Devamla) – Şimdi, ücretsiz izin ne demek değerli kardeşlerim? Bakınız,
adam beş gün önce işe girmiş ve iş yeri de kapanacak; işveren işçisine maaş
ödeyemeyecek, işten çıkartmak istiyor. İşçi çıktığı zaman ne kısa süreli
ödemeden faydalanabiliyor ne İşsizlik Fonu’ndan faydalanabiliyor. Bu
arkadaşımız çıkacak, bir lira para almayacak. Biz ne dedik? “Hiçbir hakka sahip
olmasan dahi…” Bakın, “Hiçbir hakka sahip olmasan dahi, şartların tutmasa dahi,
gel kardeşim. 39,24 lira, 1.177 lira parayı bu devlet sana ödeyecek.” dedik.
Yani bunun kadar güzel…
GARO
PAYLAN (Diyarbakır) – Maşallah, maşallah.
UĞUR
AYDEMİR (Devamla) – Evet, maşallah tabii, tebrik ediyorum, maşallah tabii. (AK
PARTİ sıralarından alkışlar) Bugüne kadar Türkiye bunu gördü mü? Bugüne kadar
Türkiye bunu gördü mü arkadaşlar? Kısa süreli çalışma ödeneği, “Efendim 39,24
lirayı nasıl buldunuz? Bu rakam nasıl denk geldi?” diyorsunuz. Bakınız, yıllar
boyu asgari ücretle… 
DENİZ
YAVUZYILMAZ (Zonguldak) – Telefon numaranızı verin de sizi arasın vatandaş.
UĞUR
AYDEMİR (Devamla) – Arkadaşlar, bakınız, 39,24’ü nasıl bulduğumuzu söylüyorum.
GARO
PAYLAN (Diyarbakır) – Çay simit, çay simit…
UĞUR
AYDEMİR (Devamla) – Yıllar boyu asgari ücretle çalışıp da işten çıktı arkadaş,
işveren çıkardı işten.
(Mikrofon
otomatik cihaz tarafından kapatıldı) 
DENİZ
YAVUZYILMAZ (Zonguldak) – Şunu sesi açın da vatandaş duysun.
UĞUR
AYDEMİR (Devamla) – Bu arkadaşımız İşsizlik Fonu’na gidip müracaat ettiğinde
günde 39,24 lira para alıyor. O parayı, yani yıllardır asgari ücretle çalışan
bir kişi nasıl para alacaksa İşsizlik Fonu’ndan, bu kardeşimize bu hakkı biz
veriyoruz değerli kardeşim. (AK PARTİ sıralarından alkışlar) 
BAŞKAN
– Teşekkür ediyoruz efendim. 
DENİZ
YAVUZYILMAZ (Zonguldak) – Sen geçin o zaman o parayla!
İBRAHİM
AYDEMİR (Erzurum) – Bir selamlasın.
ŞAHİN
TİN (Denizli) - Sabaha kadar konuşsak yetmez yaptıklarımıza.
UĞUR
AYDEMİR (Manisa) – Kanun teklifini ben veriyorum, on dakika konuşuyorum, olacak
şey değil.
DENİZ
YAVUZYILMAZ (Zonguldak) – Telefon numaranızı verin de vatandaş arasın sizi.
UĞUR
AYDEMİR (Manisa) – Telefon numarama gerek yok, ben anlatayım, siz anlatırsınız
vatandaşlara.
BAŞKAN
- Şahsı adına Antalya Milletvekili Sayın Cavit Arı konuşacaktır.
Buyursunlar
Sayın Arı. (CHP sıralarından alkışlar) 
CAVİT
ARI (Antalya) – Değerli Başkanım ve milletvekili arkadaşlarım; ben de öncelikle
hepinizi saygıyla sevgiyle selamlıyorum.
Tüm
dünyayı ve ülkemizi saran bir corona virüsü salgınıyla karşı karşıyayız. Corona
virüsü salgınının ülkemizdeki ekonomik ve sosyal hayata etkilerinin azaltılması
hakkında düzenlenmiş bulunan kanun teklifi üzerine şahsım adına söz almış
bulunmaktayım. Bu vesileyle hepinizi bir kez daha selamlıyorum.
Değerli
arkadaşlar, bu salgının önce sağlıkla ilgili olumsuz sonuçları var malum. Bu
salgın ülkemizde görüldüğü günden bu tarafa büyük bir özveriyle mücadele eden
tüm sağlık çalışanlarımızı, doktorlarımızı, hemşirelerimizi, hasta
bakıcılarımızı, sağlık sektöründe kim varsa hepsini öncelikle buradan saygıyla
selamlıyorum çünkü onlar gerçekten bu sürecin kahramanları. (CHP sıralarından
alkışlar) 
Yine,
değerli arkadaşlar, bu sürecin ekonomik sonuçları var. İşte, şu dakikalarda biz
bu ekonomik sonuçlarıyla ilgili görüşmekteyiz. Şimdi, “ekonomik sonuçları”
deyince, ne oldu değerli arkadaşlar? Bakın, bizim küçük esnaf dediğimiz iş
yerleri var. Bugün, alınan kararla ülkemizde berberden tutun, kuaförüne,
aşçısına, restoranına, kantinine, kadın kuaförüne, kıraathanesine, kafesine,
düğün ve nişan yerlerine kadar, hepsi kapandı. Şimdi, buradaki vatandaşlarımız
gerçek anlamda bir ekonomik sıkıntı yaşamakta. İşte, bununla ilgili, bir
vatandaşımızın bugün sosyal medyaya yansıyan bir feryadı var, diyor ki “Bugün
itibarıyla bir aydır iş yerimiz kapalı. Şahsım olarak yaşadığım ve
eleştirilerim şu şekildedir: Çözüm odaklı olun lütfen. Kredi alamadık
devletten, alan varsa yazsın. Özel bankalardan erteleme veya iyileştirme
alamadık. Araç kredimiz gecikmede, her gün mesaj geliyor, ‘Satalım.’ diyoruz,
kelepirci dolu ortalık. Elektrik faturası geliyor dükkân kapalıyken ve denk
getirseler kesecekler veya 1,6 faiz… Kiram ödenmedi, çalışanımız için ödeme
yapamadık. İşveren olarak bir destek göremedik, BAĞ-KUR’a, sigortaya borç
işliyor, üç kuruşluk maske gelmedi. Ne aldım? Koskoca bir hiç. Ya siz?” İşte bu
vatandaşımız diyor ki: “Tamam, sustum. Her şeyi devletten beklemiyoruz.
Devletimiz de var olsun sonsuza kadar ama iyi ki ailemiz ve dostlarımız var.
Lakin şunu da unutmamak da fayda var: Halk varsa devlet var, halk varsa hükûmet
var.” İşte, vatandaşın feryadı bu arkadaşlar. Yani bugün, mücbir sebep
nedeniyle iş yeri kapanmış esnafımız var, iş yokluğu nedeniyle iş yeri kapanmış
esnafımız var. Şimdi, biraz önce bahsettim, mücbir sebep nedeniyle ve iş
yokluğu nedeniyle iş yeri kapanan esnaf sıkıntıda. Yine, belirli saatlerde
çalışmak zorunda bırakılan esnafımız sıkıntıda. Bu esnafımız ne istiyor değerli
arkadaşlar? Diyor ki esnafımız: “Dükkânlarını genelgeyle ya da iş yokluğundan
kapatmak zorunda olan esnafımıza, öncelikle, en az üç ay süreyle ya da salgın
bitinceye kadar, geri ödemesiz, asgari ücret kadar nakit desteği sağlanmalı.
Yine, bir yıl geri ödemesiz, beş yıl vadeli, mümkünse 50 bin TL faizsiz kredi
desteği sağlanmalı. İş yeri kapalı olan esnaf ve sanatkârlarımıza kredi yardımı
yapılmalı. Okulların tatil olması nedeniyle mağdur olan servisçi ve kantinci
esnafımıza destek sağlanmalı. Şehir içi yüzde 50 kapasiteyle yolcu taşıyan
otobüsçü, toplu taşıma esnafımıza ve çalışma günleri kısıtlanan taksici
esnafımıza nakit desteği sağlanmalı. Esnafımızın elektrik, su ve doğal gaz
faturalarının devlet tarafından sübvanse edilmesi ya da en az üç ay süreyle ertelenmesi
beklenilmekte. SSK ve BAĞ-KUR primleri dükkânları kapalı olduğu sürece devlet
tarafından karşılanmalı. Özel bankaların problem çıkarmadan esnafımıza destek
sağlaması imkânı yaratılmalı.” İşte esnafımızın ve esnafın meslek odalarının
iktidardan beklediği bunlar değerli arkadaşlar. Yani hamaset laflarıyla bu
işler olmuyor. 
Bakın,
buraya çıkan iktidar mensubu arkadaşlarımız diyorlar ki: “Belediyeler de bizim
belediyemiz.” Doğru, belediyeler de bizim belediyemiz ama bu, lafla, söylemekle
olmuyor değerli arkadaşlar. Bakın, coronavirüs salgını yaşandıktan sonra
belediyeler dâhil ciddi kampanyalar başlatıldı. İşsiz olan, iş yerini kapatan
vatandaşlarımıza destek için kampanyalar başlatıldı. Ne yaptınız? İlk
yaptığınız iş belediyelerin kampanyalarını durdurmak oldu. Hani hep beraberdik?
Hani birlikteydik? Bu belediyeler bizim belediyemiz değil mi? Şimdi,
belediyeler bu kampanyalarla ihtiyaç sahibi vatandaşa destek verecekti. Siz,
önce onu önlediniz bu vesileyle. Şimdi, vatandaşımızın belediyelere yardım etmeye
niyeti var ama iktidarın baskısından yardım edemez vaziyette.
Değerli
arkadaşlar, bakın, 2/B ödemelerine erteleme getirildi. Bugün gün içerisinde çok
sayıda çiftçi vatandaşımız bize ulaşmaya çalıştı. Diyor ki: “Tamam, nisan
ayından bu tarafa 2/B ödemelerinin ötelenmesi doğrudur, iyidir. Peki, ya
ekonomik nedenlerden dolayı bugüne kadar 3 taksitini geçirmiş ve bu nedenle 2/B
hakkını kaybetmiş olan vatandaşımız ne yapacak?” Bu ülkede virüs nedeniyle
ekonomik sıkıntı belki iki aydır var ama ülkede zaten ekonomik olarak yaşanan
kriz uzun zamandır var. İşte, ekonominin yanlış yönetimi nedeniyle o
vatandaşımız 2/B borcunu bugüne kadar ödeyemedi; ödeyemediği için, 3 taksiti
geçirdiği için 2/B hakkını kaybeden vatandaşımız bulunmakta. Lütfen, onların
sesine kulak verin diyorum ve 2/B hakkını kaybetmeyle karşı karşıya kalan “Ben
bugün borcumu ödeyeceğim.” diyen bu vatandaşa o hakkını yeniden geriye teslim
edelim değerli arkadaşlar; bu çok önemli.
Şimdi,
bakın, bu düzenlemede özellikle belediyelerle ilgili birçok tahsilatın
ötelenmesine dair düzenlemeler var. Tamam, belediyelerle ilgili, belediyelerin
tahsil edecek olduğu bu ödemelerin ötelenmesini vatandaş yönünden baktığımızda
doğru görüyoruz, peki ya belediyelerin durumu? İşte, biz belediyelerin de
durumunu rahatlatacak, onları ekonomik olarak güçlendirecek doğru tedbirler
almak zorundayız. Doğru tedbirler almalıyız ki bu ekonomik sıkıntıların
yaşandığı dönemde belediyelerimiz daha rahat hizmet yapabilsin değerli
arkadaşlar.
Şimdi,
elektrikle ilgili birtakım ötelemelerden bahsedilmekte. Ben size söyleyeyim
değerli arkadaşlar: Bugün, hemen hemen her gün vatandaşımıza “Elektrik faturan
gecikti.” diye gecikme mesajları ve kesme mesajları gelmekte. Yani hâlen bu
“Elektrik borcu yatmadı.” diye elektriğinin kesilmesi tehlikesiyle vatandaş
karşı karşıya. 
Üniversite
hastanelerinin borçlarının Hazine ve Maliye tarafından ödenmesi konusu.
Destekliyoruz çünkü o hastaneler de bizim. Tıp fakülteleri, belli bir döneme
kadar gerçekten ülkemizin yüz akıydı, çok önemli hastanelerdi ancak sizlerin
yanlış politikaları nedeniyle, yanlış uygulamalarınız nedeniyle tıp fakülteleri
bugün borç batağı içerisine düşürülmüştür. Özellikle, işte, böyle bir günde tıp
fakültelerinin güçlü olmasının çok önemli olduğu ortaya çıktı. 
(Mikrofon
otomatik cihaz tarafından kapatıldı)
CAVİT
ARI (Devamla) – Toparlıyorum Başkanım.
BAŞKAN
– Tamamlayın.
CAVİT
ARI (Devamla) - Bu anlamda, her ne kadar geçici bir düzenleme de olsa tıp
fakültelerinin özellikle yeniden güçlendirilmesi ve borçlarının Hazine ve Maliye
tarafından üstlenilmesinin bu anlamda doğru olduğunu ifade edebilirim.
Değerli
arkadaşlar, bu getirmiş olduğunuz ekonomik düzenlemeye esastan bakar isek
aslında, hiçbir şey yok içinde, sadece ve sadece borçların üçer ay ötelendiğine
dair ifadeler olduğunu görebiliriz, esaslı bir düzenleme olmadığını çok açık
bir şekilde söylüyorum buradan. Vatandaşımız kendi derdine derman olunmasını
beklemekte. Siz, esas, vatandaşın derdini çözecek öneriler, desteklemeler
sağlayın. Esnafımız, çiftçimiz sizden bunu bekliyor.
Hepinize
saygılar sunuyorum.
Çok
teşekkür ederim. (CHP sıralarından alkışlar)
BAŞKAN
– Teklifin tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler... Kabul etmeyenler… Kabul
edilmiştir.
Şimdi,
birinci bölümün görüşmelerine başlıyoruz.
MAHMUT
TANAL (İstanbul) – Sayın Başkanım soru-cevaplara girmiştik biz, soru-cevabı
atladınız.
BAŞKAN
– Birinci bölüm 1 ila 10’uncu maddeleri kapsamaktadır.
Birinci
bölüm üzerinde söz isteyen, İYİ PARTİ Grubu adına Aksaray Milletvekili Sayın
Ayhan Erel. (İYİ PARTİ sıralarından alkışlar)
Buyursunlar
Sayın Erel.
MAHMUT
TANAL (İstanbul) – Sayın Başkanım, soru-cevap kısmına girmeyecek miyiz? Yasal
anlamda bu, milletvekillerinin hakkı.
İYİ
PARTİ GRUBU ADINA AYHAN EREL (Aksaray) – Sayın Başkan, değerli milletvekilleri,
yüce Türk milleti; görüşülmekte olan kanun teklifinin birinci bölümü üzerine
partim İYİ PARTİ adına söz almış bulunmaktayım. Yüce heyetinizi saygıyla
selamlıyorum.
Bozkurt
amblemli Türk Metal Sendikasının kurucusu ve onursal başkanı, her zaman
önceliği vatan olan, Türkiye sevdalısı, Türk milliyetçisi, Türk işçi
hareketinin tarihinde çok önemli bir yere sahip olan, Ergenekon kumpasıyla ve
FETÖ’cülerin tezgâhıyla haksız yere girdiği hapishanede çile dolduran, eziyet çeken
ama davasından dönmeyen, Türklük davasının çile adamı, Türk Boyları
Konfederasyonu kurucu başkanı Mustafa Özbek Hakk’a yürümüştür. Allah rahmet
eylesin. Ailesinin ve sevenlerinin, Türk dünyasının başı sağ olsun.
Sayın
Başkan, değerli milletvekilleri; görüşmekte olduğumuz kanun teklifiyle sosyal
ve ekonomik hayata ilişkin birtakım önlemler alınmaya çalışılmaktadır. Alınan
önlemler geç kalmasına rağmen, eksik olmasına rağmen desteklediğimizi beyan
etmek istiyorum ama keşke bu önlemler sivil toplum kuruluşlarının, meslek
odalarının, işçi sendikalarının yani tüm toplum katmanlarının görüşleri
alınarak hazırlansaydı; yine, böyle taksit taksit değil de toptan hazırlanarak
yürürlüğe konulmuş olsaydı.
Metne
baktığımızda, devlet, kendi tasarrufunda bulunan hazine taşınmazlarındaki
ecrimisilleri 1/4/2020 tarihinden itibaren üç ay ertelemektedir. Yani bugün
parası olmayan vatandaş üç ay sonra parayı nereden bulacak, bunu hiç düşünen
yok. Erteleme yetmez, devlet altı ay süreyle ecrimisil hakkından vazgeçmelidir.
Yine, devlet, millî parklardan, mesire alanlarından, orman yerlerinden
alacaklarını üç ay ertelemektedir. Başta da söylediğim gibi, bu ertelemeler
çözüm getirmez. Bu ertelemeler yerine, devlet, bu alacaklarından vazgeçmelidir.

Yine,
belediyelerin, büyükşehir belediyelerinin ve kuruluşlarının gelir vergileri
alınmamalı, sosyal güvenlik primleri üç ay boyunca devlet tarafından
karşılanmalıdır. Geçirmekte olduğumuz zor günlerde belediyeler büyük masraflar
yapmakta, vatandaşın derdine derman olmak adına bütçelerini aşmaktadır. Bunun
çaresi de İller Bankasından belediyelere gönderilen paradan altı ay süreyle
hiçbir kesinti yapılmaksınız bu paranın tamamının belediyelere ödenmesi,
belediyelerin bir nebze de olsa nefes almasını beraberinde getirecektir. 
Kanun
metninde, şehir içi dolmuş ve halk otobüslerine belediyelerin destek sağlaması
isteniyor ama şehirler arası otobüslere, kamyonculara bu kanun metninde
herhangi bir menfaat, herhangi bir yarar sağlanmıyor. Oysa, bilindiği gibi,
şehirler arası yolcu taşıyan otobüsler artık faaliyetlerini yapamamaktadır;
taksitleri vardır, sigorta bedelleri vardır, ödenmesi gereken borçları vardır.
Bu esnaf ve kamyoncu eesnafı çok zor durumdadır, onlar da çözüm beklemektedir.
Temmuz ayı içerisinde ödenecek olan motorlu taşıtlar vergisi ticari araçlardan
alınmamalıdır. 
Yine,
iş bulamayan üniversite mezunu öğrencilerimizin Kredi Yurtlar Kurumuna olan
borçları tamamen silinmelidir. TEDAŞ’a olan borçlar yapılandırılmamalı, aksine,
tamamen, bu borçlar ortadan kaldırılmalıdır. 
Sayın
Başkan, değerli milletvekilleri; kuaförde, taksiciye, bakkaldan kamyoncuya
yüzlerce sektörde -berber, manav, terzi, kantin, düğün salonu, kahvehane, kafe,
pastane, lokanta gibi- sayısı 2 milyonu aşan esnaflarımız tatil demeden, bayram
demeden, yılbaşı demeden üç yüz altmış beş gün altı saat sokakları aydınlatır,
sokakların sesi ve nefesi olur. Yeri gelir anahtarımızı, yeri gelir valizimizi
onlara emanet ederiz, parası olmayan vatandaşlara bu esnaf arkadaşlarımız
faizsiz bankacılık hizmeti sunarlar. Yani bunlar ekonominin temel ve köşe
taşlarıdır. 
Esnafımızın
dükkânları kapalı, ışıkları sönük, yollar karanlık. Onların iş yerlerinin
ışıklarının sönmesi demek evlerinin de ışıklarının sönmesi demektir. 500 bin iş
yerinin ışığı şu anda yanmıyor. Şimdi, dolayısıyla 10 milyonluk bir nüfus olan
esnafımızın evdeki ışıkları da hayalleri de geleceğe dair olan ümitleri de
zifiri karanlıkta kaybolmaktadır. Bunlar, büyük para kazanan insanlar değildir.
Bunlar, günlük kazanan, günlük harcayan ve günlük kazandığı paralarla hayatını
devam ettiren insanlardır; birikimleri de yoktur. Bu nedenle, bu salgın
bitinceye kadar, asgari ücret kadar karşılıksız ödeme beklemektedirler. Sosyal
güvenlik primlerinin devlet tarafından ödenmesi, elektrik, su, doğalgaz
paralarının devlet tarafından ödenmesi yine akaryakıtta da büyük oranda indirim
beklentileri vardır. Esnafımız, bir yıl geri ödemesiz, faizsiz olmak üzere, en
az beş yıl vadeli 50 bin liraya kadar bir kredi talep etmektedirler. İçinizden
“Bu paraları nereden bulacağız?” gibi soruların sorulacağına dair öngörüm var.
“Bu parayı nereden bulacağız?” diye soruyorsunuz. Yani gerçekten bu para
Türkiye Cumhuriyeti devletinde var mı, yok mu? Geçmişte Hükûmetin, siyasi
iradenin icraatlarına baktığımızda bu parayı kolaylıkla bulabileceğimizi düşünüyoruz.
Elimde vergi borcu silinen şirketler var. Bu listede, iddia edilen ve vergi
borcu silinen şirketlere baktığımız zaman 5 müteahhidin, bankaların,
Türkiye’nin en ünlü iş adamlarının olduğunu görmekteyiz. Bunların vergi borcunu
silerken nereden para buluyorsanız esnafın elektrik, su, doğal gaz giderini
karşılamak için de aynı şekilde para bulmak zorundasınız. Kamu-özel iş
birliğiyle yaptığınız, vatandaşın üzerinden geçmediği, havaalanının yerini
bilmediği, tedavi olmadığı hastanelere ödediğiniz paraları bir yıl süreyle
ödemediğiniz takdirde fakirin fukaranın derdine derman olabilirsiniz diye
düşünüyorum. 
Bu
metinde tarım yok. Türkiye’de tarım ve hayvancılık can çekişiyor. Sadece
sembolik bir şekilde tohum hibe etmekle tarımın problemleri çözülmüyor. Tarım
yapmak için, tarlamızı ekmek için mazota ihtiyacımız var, gübreye ihtiyacımız
var, ilaca ihtiyacımız var ama bu ihtiyaçlar karşısında çiftçinin cebinde
bunları karşılayacak para yok. 
Türkiye’nin
dünyada yardım etmediği tek millet Türk milleti. Baktığımızda, Türkiye
Cumhuriyeti devleti, Afrika’nın ortalarından İspanya’ya, ta Uzak Doğu’dan Orta
Doğu’ya, adını bile söylemekte zorlandığımız birçok ülkeye yardım ederken
onlara yapmış olduğu bu cömertliği kendi milletinden, kendi halkından
esirgediğini görmekteyiz.
İBRAHİM
AYDEMİR (Erzurum) – El insaf, el insaf!
AYHAN
EREL (Devamla) – Devlet, bugünlerde var. Devlet vatandaşına “Vergi ver.” dedi,
vatandaş vergi verdi. Devlet vatandaşına “Askere gel.” dedi, askerlik yaptı.
Ceza kesti, cezasını ödedi. Şimdi, vatandaş, devletin “Gel.” dediği “Fedakârlık
yap.” dediği her ortamda canıyla, kanıyla, bedeliyle her türlü fedakârlığı
yaptı. Devlet bugünler için var. O zaman, şimdi fedakârlık yapma sırası
devlette. Eğer devlet bugün fedakârlık yapmayacaksa, devlet bugün babalığını
göstermeyecekse ne zaman gösterecek? 
(Mikrofon
otomatik cihaz tarafından kapatıldı) 
BAŞKAN
– Buyursunlar efendim.
AYHAN
EREL (Devamla) – Yani, bu sorunlar sadece 2 milyon aileye bin lira para
vermekle çözülecek kadar basit sorunlar değil. 
Notlarımın
arasında, işçilere sadece günde 39 lira 24 kuruş gibi bir bedel ödüyorsunuz.
Bir arkadaşımız, 5 kişi üzerinden simit, çay hesabı yaptı. Ben, 4 kişi
üzerinden çay, simit hesabı yaptığımda günlük 48 lira tutuyor. Sizin verdiğiniz
para ise 39 lira 24 kuruş yani 4 kişilik aile 3 öğün 1 simit, 1 çayla öğünü
geçirmiş olsa 48 liraya ihtiyacı var. Ev kirası ne olacak, çocuğun sütü ne
olacak, elbisesi ne olacak, ayakkabısı ne olacak, elektriği ne olacak, suyu ne
olacak, doğal gazı ne olacak; bunları bir düşünmemiz lazım. 
Değerli
milletvekilleri, Diyanet İşleri Başkanlığı -daha önce de söylemiştim- bu sene
fitreyi kişi başı 27 lira olarak 2 öğün yemek bedeli…
(Mikrofon
otomatik cihaz tarafından kapatıldı) 
BAŞKAN
– Tamamlayalım efendim.
AYHAN
EREL (Devamla) – Ben bugüne kadar inandığım gibi yaşadım, inandığım her şeyi
söylüyorum ama halkın içinde olmayanlar bu benim söylediklerimi maalesef
anlayamazlar diyorum.
Hepinizi
saygıyla sevgiyle selamlıyorum. (İYİ PARTİ sıralarından alkışlar)
BAŞKAN
- Milliyetçi Hareket Partisi Grubu adına İstanbul Milletvekili İsmail Faruk
Aksu. 
Buyursunlar
Sayın Aksu. (MHP sıralarından alkışlar)
MHP
GRUBU ADINA İSMAİL FARUK AKSU (İstanbul) - Sayın Başkan, sayın milletvekilleri;
213 sıra sayılı Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi hakkında Milliyetçi Hareket Partisi Grubu adına
söz aldım. Gazi Meclisi ve aziz milletimizi saygıyla selamlıyorum. 
Konuşmamın
başında yeni coronavirüs sebebiyle hayatını kaybeden vatandaşlarımıza Allah'tan
rahmet, tedavi görmekte olan vatandaşlarımıza acil şifalar diliyorum. Doktor,
eczacı, hemşire, sağlık teknikeri, sağlık teknisyeni ve cümle sağlık
çalışanlarına, güvenlik güçlerimize ve mücadeleye omuz veren tüm
çalışanlarımıza teşekkür ediyor “Allah yardımcıları olsun.” diyorum. 
Türkiye,
hastalık ortaya çıkar çıkmaz engelleyici tedbirleri sıkı bir şekilde almaya
özen göstermiş, devlet, tüm kurumlarıyla seferber edilmiştir. Bugüne kadar halk
sağlığına ilişkin alınan önlemlerin yanı sıra, salgının ekonomik hayata olumsuz
etkilerinin en aza indirilmesi için de bazı tedbirler alınmış, bundan sonra da
ihtiyaca göre alınmaya devam edilcektir. 
Görüştüğümüz
kanun teklifi de bu manada, işletmelerin, birçok sosyal kesimin ve tüm
vatandaşlarımızın hayatını kolaylaştıracak bir dizi destekten oluşmaktadır.
Kanun teklifiyle şu önemli düzenlemeler yapılmaktadır: Ücretsiz izne ayrılan ve
kısa çalışma ödeneğinden yararlanamayan veya işten çıkarıldığında işsizlik
ödeneğine hak kazanamayan işçilerimize nakdi ücret desteği sağlanması. Her
türlü iş sözleşmesinin ahlak ve iyi niyet kurallarına aykırılık hâlleri dışında
üç ay süreyle iş veren tarafından feshedilememesi. Yaşlılar ile engellilere
yapılan yardımların üç ay süreyle gelir ölçütleri ile ağır engellilik şartı
aranmadan yapılması, ihtiyaç hâlinde bu sürenin Cumhurbaşkanınca bir yıla kadar
uzatılması. Faaliyetleri durdurulan veya faaliyette bulunamayan işletmelerin
yıllık ilan ve reklam vergileri ile yıllık çevre temizlik vergilerinin
faaliyetleri durdurulan veya faaliyette bulunamayan dönemlere isabet eden
kısımlarının alınmaması. Hazine ve belediye taşınmazları ile Millî Parklar ve
Orman Genel Müdürlüğü taşınmazlarına ve izinlerine ait borçlar, Kredi ve
Yurtlar Kurumu kredi borçları ile belediyelerin gelir vergisi tevkifatı
ödemeleri ve sosyal sigorta prim ödemelerinin üç ay süreyle ertelenmesi ve
belediyelerce toplu taşıma faaliyetlerinin üç ay süreyle desteklenmesi.
Konutlara ve faaliyetleri durdurulan iş yerlerine ilişkin su faturası
borçlarının belediyeler tarafından üç ay süreyle ertelenebilmesi. Kaçakçılıkla
mücadelede el konulan bulaşıcı salgın hastalıkla mücadelede doğrudan ilgili
tıbbi cihaz ve malzemelerin bekletilmeyerek ilgili kamu kurumuna tahsisi. Tarım
satış kooperatifleri birliklerinin destekleme ve Fiyat İstikrar Fonu kaynaklı
kredi borçlarının 2020 yılına ait taksit ödemesinin 2021 yılına ertelenmesi.
Seyahat Acenteleri Birliğine üye seyahat acentelerinin ödemesi gereken yıllık aidatın
2020 yılında alınmaması ve seyahat acentelerine ait işletme belgelerinin acente
unvanından bağımsız olarak devredilebilmesi. Türkiye Odalar ve Borsalar
Birliği, kooperatifler, dernekler ve tarımsal üretici birlikleri gibi çeşitli
kuruluşların genel kurul toplantılarının ertelenmesi ve bu süre içerisinde
mevcut organlarının görev, yetki ve sorumluluklarının devamının sağlanması.
Boşalan muhtarlıklara ilişkin 2020 yılında yapılması gereken seçimlerin
ertelenmesi. Tarım Ürünleri Lisanslı Depoculuk Kanunu kapsamında verilen
lisansların geçerlilik süresinin bir yıl uzatılması. AR-GE ve tasarım
merkezleri ile teknoloji geliştirme bölgelerinde yürütülen faaliyetlerin geçici
süreyle bölge dışından da yürütülmesine izin verilmesi. Mücbir sebep hâllerinde
Hazine ve Maliye Bakanlığına ilişkin bilgi ve belgelerin oluşturulması,
kaydedilmesi, iletilmesi, muhafazası ve ibrasına ilişkin yöntemlerin Bakanlıkça
belirlenmesi. Devlete ait üniversitelerin, tıp fakülteleri ve diş hekimliği
fakülteleri ile bunlara bağlı sağlık uygulama ve araştırma merkezi birimleri
ile rektörlüklerine bağlı sağlık hizmeti sunan enstitülerin döner sermaye
işletmesi birimlerine Hazine ve Maliye Bakanlığı bütçesinden kaynak
aktarılabilmesi amaçlanmaktadır. 
Değerli
milletvekilleri, pandemiyle birlikte birçok ülke gibi Türkiye’de de temel
olarak halk sağlığının korunması ve vatandaşlarımızın gelir düzeyinin korunarak
geçim sıkıntısına düşmemesi, aynı zamanda da üretim gücünün ayakta
tutulabilmesi amaçlanmıştır. Bu teklifin yasalaşmasıyla devlet tüm imkânlarıyla
esnafın, işçi ve işverenin, öğrencinin ve yoksulun yanında olduğunu bir kez
daha göstermiş olacaktır. Düzenleme, birçok kesime içinde bulundukları
şartlarda nefes aldıracak ve ekonomik bakımdan kendilerini daha güvende
hissetmelerine yardımcı olacaktır. 
Şüphesiz
çok önemli günlerden geçiyoruz. Böylesi zor zamanlarda esas olan “millî birlik”
ruhunu diri tutmak, dayanışma anlayışı içerisinde hareket etmek ve doğabilecek
hasarları milletçe el birliğiyle azaltabilmektir. Bu kapsamda teklifteki bazı
alacakların alınmaması, ertelenmesi veya yapılandırılması, yaşlılar ile
engellilere yapılan yardımlarda üç ay süreyle gelir ölçütleri ile ağır
engellilik şartının aranmaması, yine üç ay süreyle işçinin işten çıkarılmasının
yasaklanması, kısa çalışma ödeneği başvuruları için uygunluk tespitinin
tamamlanmasını beklemeden işverenlerin beyanı doğrultusunda ödemelerin
gerçekleştirilmesi yönündeki hükümler sosyal ve ekonomik etkisi bakımından
oldukça önemlidir.
Hatırlanacağı
gibi daha önce Sayın Cumhurbaşkanının açıkladığı Ekonomik İstikrar Kalkanı
Paketi uygulamaya girmişti. Bundan sonra da gelişmelere ve ihtiyaca göre ilave
destek tedbirleri söz konusu olabilecektir. Sonuç itibarıyla dünyayı kavuran
Covid-19 salgını nedeniyle faaliyetini yürütemeyen yahut faaliyetinde aksama
yaşayan ve bu nedenle gelir kaybına uğrayan işletmeler ile vatandaşlarımız
üzerindeki olumsuz etkilerin azaltılması amacıyla sosyal kesimlere yönelik
destek içeren kanun teklifini ve salgınla mücadele kapsamında alınan önlemleri
Milliyetçi Hareket Partisi olarak olumlu buluyor ve destekliyoruz.
Sürecin
sevk ve idaresine bakıldığında iyi bir planlama, denetim, yönlendirme ve
koordinasyon içerisinde başarılı olunduğunu aziz milletimiz müşahede
etmektedir. İnanıyoruz ki Türk milleti bilimin yol göstericiliğinde,
Meclisimizin basireti, Hükûmetin dirayeti, milletimizin feraseti ve Cenab-ı
Allah’ın inayetiyle yeni tip coronavirüs salgınını da atlatacaktır. Bugünler
geçecek, hayat inşallah normale dönecektir.
Açıktır
ki salgın sonrası dünya eski dünya olmayacak, Türkiye bu süreçten güçlenerek
çıkacak ve yeni dünyada bugünden daha güçlü şekilde milletler camiası
içerisindeki yerini alacaktır. Türkiye’nin önü açık, geleceği aydınlıktır.
Bu
düşüncelerle kanun teklifinin ülkemize ve milletimize hayırlı olmasını diliyor,
sizleri saygıyla selamlıyorum. (MHP ve AK PARTİ sıralarından alkışlar)
MAHMUT
TANAL (İstanbul) – Sayın Başkan…
BAŞKAN
– Sayın Tanal…
IV.- AÇIKLAMALAR (Devam)
63.- İstanbul Milletvekili Mahmut Tanal’ın, coranavirüs
salgını nedeniyle hazineye ait taşınmazların satışının üç ay ertelenip
ertelenemeyeceğini, kaç gayrimenkulün satılacağını ve satışın hangi
ihtiyaçlardan kaynaklandığını, işletme süresi biten kaç geminin işletme
sürelerinin uzatıldığını öğrenmek istediğine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Şöyle
bir sorum var: 2’nci maddeye göre, hazineye ait olan taşınmazlar elektronik
ortamda satılabilecek. Şimdi, hazineye ait taşınmazların satışı bu corona
virüsü nedeniyle üç ay ertelenemez mi? Hangi ihtiyaçtan kaynaklanıyor? Bu
şekilde kaç tane gayrimenkul satılacak? Bu satılacak olan gayrimenkullerin
listesi elinizde var mıdır? Bunu bizlerle paylaşır mısınız? Buradan elde
edilmesi gereken gelir ne kadardır? Yani bu corona virüsü sürecinde elektronik ortamda
hazineye ait taşınmazların satılması hangi ihtiyaçtan kaynaklanıyor? Burada
açık ve net bir şekilde Komisyonun ve Komisyon Başkanının bize bu konuda bilgi
vermesini istirham ediyorum.
İkinci
konu: Yine aynı şekilde burada işletme süresi biten yani can güvenliği
anlamında denize çıkamayacak olan gemilerin işletme süresinin uzatılmasına
yönelik bir madde var. Burada kaç tane gemi bundan yararlanıyor? Bu gemilerin
listesini bize verir misiniz?
Teşekkür
ediyorum, saygılar sunuyorum.
BAŞKAN
– Sayın Orhan Işık, 60’a göre sözünüz var.
64.- Van Milletvekili Muazzez Orhan Işık’ın, corona virüsü önlemleri kapsamında yurt dışı
yükseköğretim diplomaları tanıma ve denklik seviye tespit sınavının ertelenmesi
nedeniyle yaşanılan mağduriyete ilişkin açıklaması
MUAZZEZ
ORHAN IŞIK (Van) – Teşekkürler Sayın Başkan.
STS
ve denklik mağdurlarının taleplerini dile getirmek için söz aldım, teşekkür
ediyorum.
Corona
virüsü önlemleri kapsamında, yurt dışı yükseköğretim diplomaları tanıma ve
denklik seviye tespit sınavı ve muadil sınavlarının ertelenmesine karar
verilmiştir. Ancak bu erteleme 60 binin üstünde kişinin diplomasının geçerli
olma sürecini de ertelemektedir. Yıllarca yurt dışında maddi manevi
sıkıntılarla okullarını bitirenler döndüklerinde ise denklik sorunlarıyla karşılaşıyorlar.
Bu gençlerin, alındığını transkriptiyle belgelenen derslerinde sınavların
yapılmaması, sınavların ders aşamasındayken yapılması, corona sürecinde
sınavların elektronik ortamda yapılması, yılda bir yapılan sınavların yetersiz
olduğu, sınavın alternatifi olabilecek staj ve benzeri programların açılması ve
sürecin daha fazla uzatılmaması gibi talepleri ve beklentileri var. 60 binin
üstünde olan STS ve denklik sınavı mağdurlarının talepleri ele alınarak çözüm üretilmelidir. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
2.- Manisa Milletvekili Uğur Aydemir ve 115
Milletvekilinin; Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2812) ile Plan ve Bütçe Komisyonu Raporu (S.
Sayısı: 213) (Devam)
BAŞKAN
– Halkların Demokratik Partisi Grubu adına Adana Milletvekili Tulay
Hatımoğulları Oruç. 
MAHMUT
TANAL (İstanbul) – Başkanım, sorularımıza cevap verilmeyecek mi? Yani bizi
rahatlatmak için verdiysen söz, keşke soru sormasaydım. 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Telaş etme, vereceğiz
ya. 
ZÜLFÜ
DEMİRBAĞ (Elâzığ) – 23 Nisanda açıldığında verecekler. 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Sayın Başkan, cevap
vereyim mi ben? 
BAŞKAN
- Buyursunlar Sayın Hatımoğulları Oruç. (HDP sıralarından alkışlar)
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; Covid-19 Salgınının Ekonomik ve Sosyal Hayata Etkilerinin
Azaltılması Hakkında Kanun Teklifi’ni görüşüyoruz. Meclisin çok yoğun çalışma
günlerinde, infaz yasasını konuştuğumuz sıralarda da coronavirüsle bağlantıları
bakımından bu konu esasında detaylı bir biçimde buradaki bütün partiler ve
bireyler tarafından değerlendirildi. 
Bugün
hazırlanması gereken stratejik bir plan olmalı fakat Hükûmetin kamuoyuna
sunduğu, bize, Meclise, partilere sunduğu bir stratejik planın olmadığını
görüyoruz. Bakın, bugün ben de katıldım Plan ve Bütçe Komisyonunun bu kanun
teklifini görüştüğü toplantıya, HDP Komisyon üyesi olan Sayın Garo Paylan
ısrarla “Kısa, orta ve uzun vadeli planınız nedir?” diye soru sordu ama birkaç
kez sormasına rağmen Bakan Yardımcısının bu soruya verdiği yanıt: “İnanın ki
çok çalışıyoruz.” Bu bir yanıt değildir, bir Hükûmetin vereceği yanıt “Ya, biz
çok çaba harcıyor, çok çalışıyoruz ama bu çalışmadan ne çıkar biz şu an
bilmiyoruz.” şeklinde olamaz. 
Bakın,
Hükûmetin aldığı önlemleri göz önünde bulundurursak şunlar çıkıyor karşımıza:
Ekonomik İstikrar Kalkanı 100 milyar ama bu 100 milyarın içinde yine sermayeyi
kurtarma, yine holdingleri kurtarma operasyonu var. Bir IBAN kampanyası ortaya
attılar dillere destan, bunun adı da “dayanışma” oldu. Böylesi zamanlarda bir
cumhurbaşkanına düşen görev, bir IBAN açıklamak değildir, bunu asla kabul
etmiyoruz. Diğer bir icraat: Belediyelere kayyum atandı. Bir diğer icraat:
Belediyelerin hesapları bloke edildi, aşevleri kapatıldı. 
Bakın
değerli arkadaşlar, buradan defalarca söyledik, dünya büyük bir pandemiyle,
büyük bir salgınla karşı karşıya, milyonlarca insanın yaşamını yitirme
ihtimalinin yüksek olduğu bir süreçten geçiyoruz. Böylesi bir süreçte merkezî
Hükûmete düşen en önemli görev, öncelikle koordinasyonu sağlamak ve tam bir
örgüt gibi çalışabilmektir. Yani bugün,
merkezî Hükûmet başta büyükşehir belediyeleri olmak üzere bütün belediyelerle
bir koordinasyon içinde yerel yönetimleri bu sürece aktif katacak, aktif bir
biçimde katılımını sağlayacak iş yapmalıyken HDP belediyelerine kayyum atama,
CHP belediyelerinin dayanışma hesaplarını bloke etme gibi bir ayrıştırıcı,
düşmanlaştırıcı, kutuplaştırıcı uygulama görüyoruz. Şu an görüştüğümüz kanun
teklifinde önümüze ne geliyor, neyi hedefliyordunuz? Grev ve toplu iş sözleşmesini
yasaklamayı. Peki, neden? Madem bu pandemi günlerinde zararları azaltma,
pandeminin olumsuz etkilerini azaltmak için böyle bir kanun çıkarıyorsak bunun
grevle ne alakası var? 
Yine,
torba mantığı. Hazır bütün insanlar salgın hastalıkla uğraşırken ben,
sendikalara bir operasyon yapayım. Şunu düşünmüyor değiliz: Böylesi bir torbaya
acaba bunu öncelikle koymayı nasıl planladınız? Demek ki yarın öbür gün işçiye,
emekçiye, memura maaş veremez duruma geleceksiniz. Sendikaları devreden
çıkarmak için bu operasyonu yapmaya çalıştınız ama neyse ki bu operasyon
muhalefetin ortaya koyduğu tavırla şu an için ötelenmiş durumda. İşten çıkarma
yasaklandı, çok iyi, bunu kamuoyuna güzel anlattınız. Peki, bunun arkasından ne
gelecek? Onu anlatamadınız.
Bakın,
diyorsunuz ki: “İşçiye verilecek ücret 39,24 TL yani bir aylık 1.170 TL.”
Bununla bir insanın, bir ailenin nasıl yaşayabileceğini düşünüyorsunuz? Bu,
doğru değil, yanlış bir yaklaşım. Hane başına bin lira ve bunu bir sefere
mahsus olarak vermeyi planlıyorsunuz bu kanunda. Peki, o bin lira bittikten
sonra o hane halkı ne yiyecek ne içecek? 
Yine,
bu kanun teklifine baktığımızda esnaf yok, KOBİ’lere destek yok, işçi, çiftçi,
kayıt dışı işçiler yok ama fatura öteleme var. Hangi
faturayı öteliyorsunuz? Yine belediyelere dolaylı bir operasyonla,
belediyelerin gelirlerini azaltmayı hedefleyen bir yaklaşımla su faturalarını
öteliyorsunuz. Oysaki biz, su faturalarını, elektrik faturalarını, doğal gaz
faturalarını, bütün faturaları, özellikle, yoksulluk sınırı altında yaşayan insanların
ödememesi konusundaki ısrarımızı yinelemek istiyoruz.
Peki,
biz HDP olarak bu pandemi sürecinde hangi adımların atılması… Yani “Acil
alınacak önlemler neydi?” sorusuna bizlerin de yanıtını şöyle özetlemek
isterim: İşten çıkarmalar bir ay boyunca yasaklanmalı. Şimdi, bu yasayla üç ay
bu yasaklanıyor, geri kalanı Cumhurbaşkanının insafına bırakılıyor; şayet
Cumhurbaşkanının canı istemezse üç ay sonra bu kanun geçerliliğini yitirecek.
Temel ihtiyaçlar dışındaki sektörlerdeki faaliyetler, ilk aşama olarak
gerçekten uzun bir zaman yani işçi canını hiçe sayan bir şekilde planlanamaz.
Bakın, bugün sabah ben taksiyle Meclise geldim. Taksiciyle sohbet ettiğimizde
söylediği şey şuydu: “Sabah sekizden gece on ikiye kadar çalışıyoruz ama günde
3 ya da 4 yolcu ya alıyoruz ya almıyoruz.” 
Bugün,
bütün işsizlere, geliri olmayan kadınlara, salgın süresince ülkemizdeki
mültecilere, göçmenlere, emeklilere en az 2.500 lira para ödenmek durumundadır,
aksi takdirde insanların yaşamını sürdürme ihtimali yoktur. Bakın, çiftçilik
yani tarım alanının desteklenmesi, çiftçinin desteklenmesi. Bu, sadece o
çiftçinin yaşaması için değil, pandemi zamanında tarıma duyulan ihtiyacın
katlanarak karşımıza çıkması… Türkiye bu olanakları iyi kullanabilecek bir
altyapıya sahipken iktidar ne yazık ki açıkladığı paketlerle sermayeyi
kurtarmaya çalışıyor ama çiftçiyi kalkındırarak, tarımı geliştirerek bu pandemi
sürecinde insanlara yeme içme konusunda katkı sağlayacak projelerden uzak
davranıyor.
Öğrenciler
KYK borçları silinsin istiyor ama ne yazık ki bu Hükûmet öğrencilere diyor ki:
“Ben sadece erteleyebilirim.” Bakın, Varlık Fonu yine bu kanunda önümüze gelen
önemli noktalardan biridir. Varlık Fonunda hedeflenen ne? Bir kere, 2018
yılında denetim ve inceleme raporunu sunmamıştır. Yani oradaki harcamalar nasıl
yapılıyor, nereye yapılıyor ne Meclis ne halk ne kamuoyu hiç kimse bilmiyor.
Burada yandaş kurtarma var ve tam olarak kanunda şöyle geçiyor: “Zor durumda
olan büyük kuruluşları satın alabilecek ya da ortak olabilecek...” diye cümle
devam ediyor. Bu yandaş kurtarmadır, halkın parasıyla holdingleri
desteklemektir. 
Yine,
diğer bir harcama kalemi, gene buradan ifade ettik, Irak, Libya, Suriye’de
savaşa tam gaz devam. Bakın, bugün Mahmur kampında Türkiye’ye ait olan SİHA’lar
3 kadının yaşamına kastedecek bir bombardıman yaptılar. Neden yapıyorsunuz? “Bu
pandemi günlerinde dayanışma, savaş bitsin, silah sussun.” dedikçe sizler
savaşı, şiddeti, silah kullanımını daha fazla artıran bir hâle gelmiş
durumdasınız. 
Bakın,
bugün, 31 Mart ve 23 Haziran yerel seçimlerinde AKP iktidarı kaybettiği için
pandemi günlerinde belediyelerden rövanş almaya çalışıyor. Az önce bahsettim su
faturalarını -devam edeyim- kira alacakları, reklam ve ilan alacaklarını
erteliyor, fiilen zaten belediyeler ulaşımdan da bir kazanç sağlayamıyor çünkü
insanlar önemli oranda sokağa çıkmıyor. Bu maddi imkânlar ellerinden alınıyor
ve sonra şöyle anlatılıyor kamuoyuna: “İller Bankasından kesintilerini üç ay
boyunca erteliyoruz.” Bu bir destek değil, bu gerçekten ötekileştirme, kutuplaştırma,
partizancılık yapmaktır, pandemi günlerine uymayacak yöntemdir bunlar. 
Evet,
değerli arkadaşlar, küresel salgınla mücadelenin tılsımı sosyal devlettir,
sosyal devlet programının uygulanmasıdır. Salgın büyük bir ekonomik buhranı
hızlandırmaktadır, doğru ama bu salgın bize şunu da öğretti: Patronsuz hayat
devam edebilir, işçisiz hayat devam edemez. Mesela, insansız devlet olamaz,
insan ve doğa merkezli devlet olmak zorundadır. “Ekonomi uçuyor.” diye Hazine
ve Maliye Bakanı propaganda yapıyor, hatta büyüme oranları açıklıyor. Buna
gerçekten tabiri caizse kargalar güler ya. Bugün, her aileye bin lira
ödeyemeyen, bunu bile taksite bağlamış ve bir sefere bağlamış olan, aileleri
parçalara ayırarak böyle bir uygulamayı yapan bir Hükûmet hangi büyümeden bahseder?
Ben bunu gerçekten bilemiyorum.
(Mikrofon
otomatik cihaz tarafından kapatıldı)
BAŞKAN
– Buyurun.
TULAY
HATIMOĞULLARI ORUÇ (Devamla) – Şunu da belirtmemiz gerekir ki cezaevinde kalan
tutuklu ve hükümlülerle ilgili coronavirüsle mücadele programı meselesi bitmiş
bir mesele değildir, bugün bu Meclisin önümüze acil olarak yeniden getirmesi
gereken bir meseledir. 
21’inci
yüzyılda devletler ve iktidarlar aynı kalmayacaktır, coronavirüs bunun önemli
göstergelerindendir. Bakın, 19’uncu yüzyılda Marx ne demiş? “İnsanların maddi
yaşam koşullarını belirleyen onların bilinçleri değildir, maddi koşullar
onların bilinçlerini belirler.” Bir sorun ortaya çıktığında eş zamanlı olarak
çözümleri de tomurcuklanmaya başlar. Bugün bu corona günlerinde bilinçler farklılaşacaktır;
bu kaçınılmaz. İşçinin, emekçinin, yoksulun, ezilenin ve sömürülenin lehine
yeni tomurcuklar oluşuyor. Bunu siz de sermaye güçleri de çok iyi bilsin. (HDP
sıralarından alkışlar) 
BAŞKAN
– Komisyonun söz talebi var.
Buyursunlar.
IV.- AÇIKLAMALAR (Devam)
65.- Plan ve Bütçe Komisyonu Sözcüsü Bekir Kuvvet
Erim’in, İstanbul Milletvekili Mahmut Tanal’ın yaptığı açıklamasındaki bazı
ifadelerine ilişkin açıklaması
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) - Sayın Başkan, izin
verirseniz, Sayın Tanal’ın sorusuna cevap vermek istiyorum. 
Hazine
taşınmazlarının ihalelerinin elektronik ortamda yapılması… Zaten birçok firma
ve kurumlarımız bu işleri yapıyor. Gümrük mallarının satışını elektronik
ortamda TOKİ yapıyor, Ticaret Bakanlığı yapıyor.
MAHMUT
TANAL (İstanbul) – Niye ertelemiyorsunuz Başkanım, niye ertelemiyorsunuz?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) - Niye erteleyeceğiz?
Tarlalar ekilecek, atıl, durumda milyonlarca dönüm, binlerce dönüm arazisi var
devletin, memleketin, işlenecek, tekerlek dönecek. Teslim mi olacağız tamamen
coronavirüse?
MAHMUT
TANAL (İstanbul) – Listesi var mı? Bize listesini verebilir misiniz?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) - Var. Geçen yıl, 2019’da
14.946 adet satış yapılmış.
MAHMUT
TANAL (İstanbul) – Geçen yılı bırakın… 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Bu yıl 3.125 adet satış
yapılmış, 590 adet taşınmaz kiraya verilmiş.
MAHMUT
TANAL (İstanbul) – Sayın Başkan, geçen yılı bırakın, şu anda satılacakların
listesini söyleyin bize.
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) - Efendim?
MAHMUT
TANAL (İstanbul) – Şu anda satılacakların listesini verin bize.
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Süregelen bir sistem
var. Liste yok şu anda ama istiyorsan veririz. Gir internete bak.
MAHMUT
TANAL (İstanbul) – Liste yok… Nasıl satacaksınız ya? Fiyatları belirli mi,
değil mi? Ne kadar para elde edilecek? 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Var internette, herkes
görebiliyor; şeffaf, gizli saklı bir şey yok. Sonra, bak, bu ihalelerin
elektronik ortamda olması… Ben icra ve izaleişüyu ihalelerinin de elektronik
olması için uğraşıyorum.
MAHMUT
TANAL (İstanbul) – Anladım. 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Neden, biliyor musun?
Şeffaf, çantacılar olmayacak, mal gerçek değerine gidecek. 
MAHMUT
TANAL (İstanbul) – Listesini verin ki şeffaf olsun ama, listesini verin bize. 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Kira da olsa ihale de
olsa yap-işlet-devret de olsa sen beni görmeyeceksin, ben seni görmeyeceğim.
Bunda ne var? Bunda ne kötülük var? Zaten hangi devirdeyiz? 
MAHMUT
TANAL (İstanbul) – Listesini ne zaman bize verebilirsiniz? Bu gayrimenkullerin
listesini ne zaman bize verebilirsiniz? 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Var internette, herkes
görebiliyor bunu. 
MAHMUT
TANAL (İstanbul) – İşte, verin 1 tanesini bana. 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Tamam, verdirelim. Şu
anda hazır yok. 
MAHMUT
TANAL (İstanbul) – 1 tane ver ya. 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Tamam, verdirelim, gizli
saklı bir işimiz yok ki. 
Teşekkür
ederim Sayın Başkan. 
BAŞKAN
– Sayın Erim, yazılı olarak onları takdim edersiniz. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
2.- Manisa Milletvekili Uğur Aydemir ve 115
Milletvekilinin; Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2812) ile Plan ve Bütçe Komisyonu Raporu (S.
Sayısı: 213) (Devam)
BAŞKAN
- Şimdi, Cumhuriyet Halk Partisi Grubu adına İzmir Milletvekili Kamil Okyay
Sındır. 
Buyursunlar
Sayın Sındır. (CHP sıralarından alkışlar) 
CHP
GRUBU ADINA KAMİL OKYAY SINDIR (İzmir) – Teşekkür ediyorum Sayın Başkan. 
Değerli
milletvekilleri, hepinizi saygıyla selamlıyorum. 
Yeni
Koronavirüs (Covid-19) Salgınının Ekonomik ve Sosyal Hayata Etkilerinin
Azaltılması Hakkında Kanun ile Bazı Kanunlarda Değişiklik Yapılmasına Dair
Kanun Teklifi’nin birinci bölümü üzerinde Cumhuriyet Halk Partisi Grubumuz
adına söz almış bulunuyorum. 
Değerli
arkadaşlar, şimdi, öncelikle şunun vurgusunu bir kez daha yapmak istiyorum:
Yani, Türkiye Büyük Millet Meclisi tarihinde belki ancak Millî Mücadele
günlerinde olmuştur -çok acil savaş günlerinde- belki Kıbrıs müdahalesinde
-Kıbrıs Barış Harekâtında- olmuştur; aynı günde teklif metni Komisyon
üyelerimize geliyor -bir gün önce ama akşam vakti bir araya geliyoruz; öğleden
sonra, bir gün öncesinde- ertesi gün Komisyonumuz toplanıyor; Komisyon
bitiriyor konuşmalarını, görüşmelerini, daha Komisyonda görüşmeler devam
ederken Meclis Genel Kurulunda gündeme giriyor kanun teklifi, Genel Kurul
gündemine alınıyor. Komisyon bitiriyor, Genel Kurulda boşlukta bırakılan bölüm
maddeleri tanımlanıyor, konuyor, sıra sayısı falan belirleniyor gibi… Bunların
hepsi bir gün içerisinde yapılıyor ve yine bir etki analizi yok değerli arkadaşlar;
etki analizi dediğimiz, yani bu torba kanunun kamu harcamalarına, gelir ve
giderlere, bütçeye olan etkisi nedir, bunu görmüyoruz; sorarsak belki belli
başlı bazı konularda genelgeçer ifadeler sunuluyor. 
Şimdi,
arkadaşlar, bu böyle olmaz. Yani pandemi diyoruz, dünyada küresel bir salgın
var diyoruz, sadece ülkemiz değil bütün dünya ülkeleri bu salgından zarar
görüyor, bu salgının derdiyle uğraşıyor şu anda -biz de aynı şekilde- ama
bakıyoruz diğer ülkelere, örneğin Fransa “Ben 45 milyar euro önlem paketi
açıklıyorum.” diyor -kişi başına 669,6 euro- ve bu önlem paketinin içeriğini
sunuyor. İngiltere “Ben 400 milyar dolarlık paket açıklıyorum.” diyor; 6.097
dolar kişi başına. Almanya diyor ki: “Ben 550 milyar euro paket açıklıyorum,
kredi desteği veriyorum.” Amerika Birleşik Devletleri “Ben, 1 trilyon dolar
veriyorum.” diyor; 3.061 dolar kişi başına. İspanya diyor ki: “Ben 200 milyar
dolar destek paketi açıklıyorum; bunun 117 milyar doları -bakın, TL falan
konuşmuyorum- kamuya, 83 milyar doları özel sektöre ve yıllık millî gelirimin
yüzde 20’sine tekabül eden bir kaynak ayırıyorum buna. Yıllık gelirimin yüzde
20’sine tekabül eden bir kaynak ayırıyorum.” diyor. Biz ise böyle, ne olduğu
belli olmayan, kanunun adı gibi, genelde ifade ettiğimiz torba kanun gibi bir
torba paket… Sayın Cumhurbaşkanı 100 milyar TL’lik bir rakamdan bahsetti daha
önce, bunun açılımını da yaptı. Burada, bakıyoruz, getirilen teklifin
maddelerinde… Aslında bu kanunda “Koronavirüs Salgınının -sadece ekonomik
değil, ekonomik adında da geçiyor zaten- Ekonomik ve Sosyal Hayata Etkilerinin
Azaltılması…” diyor. Bu salgın, sadece sağlık sektörünü ilgilendiren ve sadece
sağlık sektörüyle ilgili alınması gereken önlemleri ortaya koyan bir
düzenlemeyi değil, bu salgının topyekûn her sektördeki, her alandaki -sağlık
dışında ekonomi sektöründe, sağlık dışında sosyal yaşamda, sağlık dışında
kültürel yaşamda- etkilerini de dikkate alıp bu etkilerine karşı topyekûn
mücadeleyi de gerektiriyor. 
Sayın
Uğur Aydemir burada “Sağlık sektöründe ne kadar iyi durumdayız.” dedi. Ben de
rakamlarla birkaç konuya değinmek istiyorum. Bakın, OECD üyesi ülkelerin
ortalaması, 10 bin kişiye düşen yatak sayısı 47, Türkiye’de 28,3; 2020 yılı
hedefi de 29,2’ye çıkarmak. 47 ülke arasında 38’inciyiz. Yine, 100 bin kişiye
düşen hekim sayısı Türkiye’de 187, OECD ortalaması 340, 2 katı; 2020 hedefimiz
de 210’a çıkarmak 187 hekimi. 100 bin kişiye düşen hemşire sayısı Türkiye’de
301, OECD ortalaması 900; tam 3 katı. Bakın, Almanya, İngiltere gibi gelişmiş
ülkelerden falan bahsetmiyorum, bunların bazıları bizden daha kötü bile
olabilir ama OECD ortalaması diyorum. Hemşirede hedefimiz ise 325. 2002’de
hastane sayımız 774’tü, on yedi yıl sonra hastane sayımız 928’e çıktı. 
İSMAİL
GÜNEŞ (Uşak) - Ama onların hepsini yeniledik Hocam ya, onları da söyle.
KAMİL
OKYAY SINDIR (Devamla) – Şimdi, bir de “Performansa dayalı bir sağlık sistemi
getiriyoruz.” deniliyor. Buna göre, bir hekimin bir günde yaklaşık 72 hastaya
bakması bekleniyor performans değerlendirmesi ve kriterlerine göre. Hem de her
hastaya beş dakika verse kesintisiz bütün gün boyunca bu hekimin hasta bakması
lazım, beş dakikayla sadece.
Şimdi,
değerli arkadaşlar, tabii, sağlık sistemi bu durumdayken, ekonominin durumu da
ortadayken çok fazla bir şey beklemiyoruz ama belediyelerin sırtına yüklenen;
artı, ücretlinin, işçinin, işinden atılan veya işinden uzaklaştırılıp geliri
düşürülen ücretlinin sırtına yüklenen bir pandemi, bir salgın önlem paketi. Bir
işçiye diyorsunuz ki: “Kardeşim, sen bitiksin, işten çıkarılırsın veya ücretli
izinde sana günlük 39 lirayı reva görüyoruz; al ayda 1.170 liranı, helalühoş
olsun.” Lütufkâr bir… Niye bu salgının yükü, bedeli, bu ağır yük ücretlinin,
işçinin sırtına yükleniyor? Neden?
Değerli
arkadaşlar, bakın, İspanya “Ben millî gelirin yüzde 20’sini bu salgınla
mücadele için destek paketi olarak ayırıyorum.” diyor. Gelin, millî gelirin
yüzde 20’sini siz de ayırın ama ücretliyi, işsiz kalanı veya ücretli izne
ayırıyorum diyerek mağdur durumda bıraktığınız vatandaşlarımızı bu durumdan
kurtarın.
Değerli
arkadaşlar, çiftçi bitik. Bu kürsüye gelmeden önce bir üreticiyle konuştum,
Torbalı’da bir süt üreticisi. “Ben bitiğim Sayın Vekilim, bittim. Hayvanlarımı
satmak istiyorum. Artık haraç mezat bir bedelle elimden çıkardım.” diyor.
Neden? “Kredi borçlarımı ödeyebilmek için. Artık bu üretimi de bozdum. Bir daha
da bu üretime dönemem, bittim.” diyor. Değerli arkadaşlar, durum bu. 
Siz
bu ülkede eğer gıda arzının güvenliğini ve güvencesini sağlayamazsanız; gerek
gıda güvencesi gerek gıda güvenliği, her ikisi de çok önemli ama gıda arzında
güvenceyi ortaya koyamazsanız… Bu kriz, yarın başka bir kriz, öbür gün bir
başka kriz ama kendi topraklarınızda kendi üreticinizle kendi üretiminizi
yaparak kendi insanınızın gıda ihtiyacını karşılayamadığınız bir durumda kimse
de sizin yüzünüze bakmaz böylesi bir pandemi, böylesi bir küresel salgın
durumunda. Bu sefer, açlıkla nasıl mücadele edeceğiz derdine düşeriz ve Türkiye
bu durumda, daha da kötüye doğru gidiyor, çiftçinin borçlarını telafi edecek
önlemler almadığımız sürece bu durum çok daha vahim bir duruma geliyor. 
Bakın,
değerli arkadaşlar, belediyelerin gelirleri olarak bir öz kaynakları vardır,
ağırlıklı olarak emlak vergilerinden gelir; ilan, tabela, reklam vergilerinden
gelir; işte, efendim, ecrimisilden, oradan buradan birtakım ek gelirleri vardır
cüzi miktarda; kira gelirleri vardır veya ceza gelirleri oluşur kesilen
cezalara yönelik; bir de merkezî yönetim bütçesinden gelen pay vardır, İller
Bankası aracı olur, merkezî yönetim bütçesinden belediyeye aktarılır.
(Mikrofon
otomatik cihaz tarafından kapatıldı)
BAŞKAN
– Buyursunlar efendim.
KAMİL
OKYAY SINDIR (Devamla) – Şimdi, siz bu krizin yükünü belediyelerin sırtına
yüklemiş durumdasınız değerli arkadaşlar çünkü mayıs ayı vergi ayı, şimdi
göreceğiz önümüzdeki ay, belediyelerin ne kadar vergi tahsilatı olacak,
tahakkuk-tahsilat oranı ne olacak, bunu göreceğiz; çok düşük kalacak. Çünkü
zaten ücretli olan asgari ücretin bile altına, 1.777 liraya mahkûm edilince,
esnaf kepenk indirince, sanayici kepenkleri indirip üretimi durdurunca,
üretimin de olmadığı bir yerde siz emlak vergisini beklemeyin belediyelerde.
Belediyelerin İller Bankasından yani merkezî yönetim bütçesinden alınan geliri
eğer bir de kesintiye uğratılırsa borçları nedeniyle, belediyelerin çok ciddi
bir gelir sorunu ortaya çıkacak.
Bir
yandan da diyorsunuz ki: “Suyu almayın.” “Almayacağım.” diyor.
(Mikrofon
otomatik cihaz tarafından kapatıldı) 
BAŞKAN
– Buyursunlar.
KAMİL
OKYAY SINDIR (Devamla) – “Vatandaşa destek verin, mağdur etmeyin.” Tabii ki
verecek, çünkü belediye belde sakinlerinin mahalli müşterek ihtiyaçlarını
karşılayan bir kamu tüzel kişiliğidir. İdari mali özerkliği olduğu için, bütün
gücüyle, hem idari hem mali gücüyle kendi belde sakinlerine, vatandaşına azami
hizmet verme gayreti içerisindedir, kamu tüzel kişisidir. Devlet, bütün kamu
kurumlarıyla -belediyeleri de bunun dışında tutamazsınız- bir bütündür. Bu
bütünlüğü bozarsanız ve siyasi birtakım hesaplar üzerinden yerel yönetimleri
“benden olan- olmayan” diyerek zor duruma sokacak düzenlemelere doğru
giderseniz; belediyelerin bu gelirlerinden mahrum olmasına neden olur ve bu
yükü onların sırtına bindirirseniz, bunun cezasını belediyeler çekmez, bunun
cezasını vatandaş çeker, halk çeker değerli arkadaşlar. Bunu yapmayın, hiç
olmazsa bazı önlemleri -İller Bankasından kesilen payları kaldırın-
belediyelerin gelirlerini artırıcı önlemleri alın diyorum, hiç olmazsa geçen
yılki gelirini garantileyin diyorum.
Bu
duygu ve düşüncelerimle hepinizi saygı ve sevgiyle selamlıyorum. (CHP
sıralarından alkışlar)
İSMAİL
GÜNEŞ (Uşak) – Kesinti zaten üç ay yok Hocam.
BAŞKAN
– Şahsı adına söz sırası İstanbul Milletvekilimiz Nazır Cihangir İslam’da. 
Buyurunuz
Sayın İslam. (CHP sıralarından alkışlar)
NAZIR
CİHANGİR İSLAM (İstanbul) – Çok teşekkür ederim Sayın Başkan.
Çok
değerli arkadaşlarım, önce, yine, ben Sayın Başkana ve Grup Başkan Vekillerine
teşekkür ediyorum. Aslında bu şahıslar adına söz bana çıkmamıştı ama bugün bir
karar alındı ve bütün grupların desteğiyle biz bağımsızlara veya grubu olmayan
siyasi partilere de söz hakkı tanındı. 
Şimdi,
bu Tüzük içinde aslında bir bağımsızın veya grubu olmayan siyasi parti
milletvekilinin şu Parlamentoda yemin dışında hiçbir söz alamaması mümkün yani
böyle bir ihtimal var. Çünkü bu söz haklarının önünü kapatabilecek bazı uygulamalar,
taktiksel uygulamalar var, ben bunun detayına girmek istemiyorum ama bugünkü
görüşmelerden edindiğim sonuç şu ki -16 Nisan 2020’nin ilk saatlerindeyiz- bu
İç Tüzük’ün bağımsız ve grubu olmayan siyasi parti milletvekillerine de söz
hakkını verecek, yani bunu kayda bağlayacak şekilde değişeceği umudunu
taşıyoruz. Elbette bu konuda güncelleme oldukça bilgilendirme de yapacağız. 
Çok
değerli arkadaşlarım, şu yakın tarihte gerçekten önemli şeyler yaşadık. Yani bu
salgın esnasında işini kaybedenler, belediyelerin âdeta devlet dışına itilerek
bu yardım kampanyalarına katılmasının fiilen ve resmen engellenmesi -yani
genelgelerle engellenmesi, İçişleri Bakanlığının bunu bloke etmesi-
Eskişehir’de bağışlarla yıllardır ihtiyacı olan insanlara yemek veren aşevinin
kapatmaya götürülmesi; bunları üst üste koyunca, gerçekten, henüz hem salgının
idrak edilmediği hem de bu salgın ve seferberlik ortamında öncelikli olarak
yapılması gereken şeylerin ne olduğunun hâlâ tam anlaşılmadığı kanaatini
taşıyoruz. 
Belediyeler
devletin bir parçasıdır değerli arkadaşlar; hangi partiden, hangi siyasi
partiden olursa olsun, bu devletin bir organıdır ve bu seferberliğin ve
vatandaşa yardım çalışmalarının el birliğiyle yapılması hem bu halkın hem de bu
devletin yararına olacaktır.
Bugün
yine basından duyuyoruz, Parlamentonun aşağı yukarı kırk beş gün çalışmaması
gibi bir durum söz konusu. Ben kişisel olarak bu konudan oldukça rahatsızım
yani vatandaşın da, bizi seçen, buraya gönderen insanların da rahatsız olduğunu
hissediyorum. Ee, kırk beş gün bir Parlamentoyu… Zaten başkanlık sisteminin,
tek kişi yönetiminin ön plana çıktığı, bu Meclisin yani Türkiye Büyük Millet
Meclisinin âdeta fonksiyonsuz duruma düşürülmeye çalışıldığı ve her gün
itibarının biraz daha düşürüldüğü ortamda salgın olsa da, pandemi olsa da -bu
ülkede çalışan, hâlâ iş başında olan insanlar var- biz de bu riski –riski
minimize ederek- göze alıp bu Parlamentoyu açık tutmalıyız, öyle veya böyle
açık tutmalıyız kanaatindeyim.
(Mikrofon
otomatik cihaz tarafından kapatıldı) 
NAZIR
CİHANGİR İSLAM (Devamla) - İşte, şu geçtiğimiz cuma günü yaşadığımız bir facia
vardı, “cuma gecesi faciası” diyorum ben ona. Bunun tamamen… İşin çok fazla
magazinel yönüne girmek istemiyorum, benim işim de değil ama dışarıdan
göründüğü kadarıyla şunu rahatlıkla hissedebiliyorum ki Hükûmet içerisindeki,
iktidar kanadı içerisindeki, bakanlar arasındaki birtakım çekişmelerin su
yüzüne çıkıp şu salgın ortamında, şu pandemi ortamında hepimizin gözünün önüne
gelmesi. 
Arkadaşlar,
devlet tepişme yeri değildir; devlet, hükûmet, iktidarlar mücadele etme yeri
değildir. Ha, bu konuda hem partinizi hem de Hükûmeti gerçekten daha ciddi
olmaya davet ediyorum. Ne yaşadık o akşam? Üzülerek söylüyorum, onun
sonuçlarını daha önümüzdeki günlerde göreceğiz, milyonlarca kişinin bir panik
havasında etrafa yayılmasının. Evet, İçişleri Bakanı da itiraf etti, “Bu benim
hatamdır.” dedi, “İstifa ediyorum.” dedi, istifasını verdi ama istifası kabul
edilmedi. İstifa tek taraflı bir eylemdir arkadaşlar. İstifada kararlı olan
insan, ceketini alır, çantasını alır ve o odadan öyle çıkar çünkü tek
taraflıdır.
Hepinize
saygılarımı sunuyorum.
BAŞKAN
– Birinci bölüm üzerindeki görüşmeler tamamlanmıştır. 
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 213 sıra sayılı Kanun Teklifi’nin 1’inci maddesinin (1)’inci fıkrasında
yer alan (ç),(d),(e) ve (f) bentlerinin metinden çıkarılmasını ve (ğ) bendinin
aşağıdaki şekilde değiştirilmesini arz ve teklif ederiz.
ğ)
16/8/1961 tarihli ve 351 sayılı Yüksek Öğrenim Kredi ve Yurt Hizmetleri
Kanununun 16’ncı maddesi kapsamındaki kredi borçları, bu maddenin yürürlüğe
girdiği tarih itibariyle bir defa mahsus olmak üzere faizleriyle birlikte
silinir.
 Dirayet Dilan Taşdemir Züleyha
Gülüm Ömer Öcalan
 Ağrı İstanbul Şanlıurfa
 Mehmet Ruştu Tiryaki Hüseyin
Kaçmaz Gülüstan Kılıç Koçyiğit
 Batman Şırnak Muş
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ UĞUR AYDEMİR (Manisa) – Katılmıyoruz Başkanım.
BAŞKAN
– Önerge hakkında konuşmak üzere, Şırnak Milletvekili Hüseyin Kaçmaz.
Buyursunlar
Sayın Kaçmaz. (HDP sıralarından alkışlar)
HÜSEYİN
KAÇMAZ (Şırnak) – Sayın Başkan, değerli milletvekilleri; aslında, görüşülmekte
olan torba yasanın 1’inci maddesi üzerine hazırlığımı yapmıştım, yalnız, siyasi
mahpus, tutsak olarak cezaevinde tutulan önceki dönem milletvekilimiz Abdullah
Zeydan’ın annesi bu akşamüzeri hayatını kaybetti. Bildiğiniz üzere, Abdullah Zeydan,
diğer vekil arkadaşlarımızla birlikte cezaevinde tutsak. Yakın tarihte tahliye
edilmesine rağmen -ki önceki sefer de, önceki kez de hukuka aykırı bir şekilde
tutsak edilmişti- tahliyesinin hemen sonrasında, cezaevinden çıkışına dahi izin
verilmeden milletvekili arkadaşımız tekrardan tutuklandı. Tahliye taleplerinde
bulunuldu; ağır hasta, yatalak annesinin durumu bilinmesine rağmen, kine, kibre
teslim olanlar tarafından bir türlü tahliye edilmedi ve bugün, Abdullah
Zeydan’ın annesi, yıllardır oğlunu göremeyen annesi Hakk’ın rahmetine kavuştu.
Değerli
arkadaşlar, dediğim üzere, aslında 1’inci madde üzerinde konuşmak için notlar
almıştım ancak bu ülkenin bir Kürt yurttaşı olarak birkaç sitemde bulunmak
istiyorum size. Dün arkadaşlarımız değindi, 1986 ila 1989 arasında Baas rejimi
Saddam tarafından 182 bin Kürt vahşice katledildi. Sadece Kürt olması önemli
değil tabii ki; Sabra ve Şatilla’da da, Ruanda’da da, Bosna-Hersek’te
Srebrenitsa katliamında da, Başbağlar’da da katliama maruz kalan insanlıktır.
Dün arkadaşlarımız defalarca söyledi, bin yıllık Kürt kardeşinizin bu acısını…
Tanıyorum, her partide onlarca Kürt milletvekili var ama her ne hikmetse, bir
kişi bile bu katliamı kınayan tek cümlelik bir açıklama yapmadı. Değerli
arkadaşlar, bu büyük bir eksiklik. Biz eğer “bin yıllık kardeşlik, ortak
gelecek, ortak tarih” diyorsak bu noktadaki eksikliği de görmemiz gerekiyor. 
Şu
an ülkenin içinde bulunduğu durum cumhuriyet tarihinin başından beri mevcut
durumla neredeyse eş değer. Kürtler cumhuriyet tarihinin başından beri “öteki
halk” olarak yerini aldı. Çoğu zaman bütçeden Kürt’ün payına düşen, tel
örgüler, tanklar, toplar, karakollar, cezaevleri oldu. Eğer ki bu mesele
çözülseydi; bu savaş bütçesine ayrılan bütçe gerçekten halkın, halkların
ihtiyaçlarına ayrılsaydı bugün belki de çok farklı bir ortamda buluşabilirdik.
On sekiz yıllık AKP iktidarları döneminde bugün geldiğimiz nokta, iş yok, aş
yok, hukuk yok, Anayasa yok. Yaşamak, sadece bu mu gerçekten? Tek başına,
yaşamak mı denir buna? Değerli arkadaşlar, yaşamak, onurlu bir yaşam varsa
yaşamaktır, haysiyetli bir yaşam varsa yaşamaktır, adaletli bir yaşam varsa
yaşamaktır. Ancak bu salgın döneminde bile infaz paketinde… Ki tarihten de
örneklerini verdik; gerek 49’lar davasında, 1960’larda gerekse de 1991 yılındaki
infaz paketinde Kürtler nasıl ayrı tutulduysa bugün Kürtlerle birlikte
gazeteciler ve diğer muhalif kesimler de ayrı tutuldu. Takdir edersiniz, siyasi
partilerdeki her fert bu ülkenin daha iyi yerlere gelmesini ister, ondan
şüphemiz yok. 
(Mikrofon
otomatik cihaz tarafından kapatıldı) 
HÜSEYİN
KAÇMAZ (Devamla) – Değerli Başkanım, müsaade ederseniz…
BAŞKAN
– Buyursunlar.
HÜSEYİN
KAÇMAZ (Devamla) – Ama şundan emin olun: Bu şekliyle ne hiçbir sorunu
çözebilirsiniz ne bu ülkeyi o hepimizin istediği seviyeye getirebiliriz ne de
yaşadığımız acıları sonlandırabiliriz. Ülkenin hâline bakın. Helvadan bir hukuk
devleti yaratmışsınız, her acıktığınızda yiyorsunuz. Kürt belediyelerine kayyum
atıyorsunuz, HDP’nin seçilmişlerini, Kürtlerin temsilcilerini tutukluyorsunuz;
o sürekli vurgu yaptığınız, “millî irade” “halk iradesi” dediğiniz durumu her
seferinde ayaklar altına alıyorsunuz.
Dolayısıyla,
en azından bu salgın döneminde net bir mesaj olarak, virüs için nasıl 1,8
milyon canlı türünden biriysek, adalette, hakkaniyette de o birliği tesis
edelim.
Hepinizi
saygıyla selamlıyorum. (HDP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkanım, kayıtlara geçmesi açısından söz
aldım.
BAŞKAN
– Buyursunlar.
MUHAMMET
EMİN AKBAŞOĞLU (Çankırı) – Biraz evvelki hatibin iddialarını reddettiğimizi
beyan etmek isterim ve Meclis olarak çıkardığımız kanunlar, genel, nesnel,
objektif, bütün bir millete sâridir; en ufak bir ayrımcı anlayış, zihniyet,
yaklaşım ve düzenleme asla ve kata söz konusu değildir. Yürütme organımız da
buna uygun bir şekilde hareket edip uygulama yapmaktadır.
Teşekkür
ederim.
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler...
Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Yeni Koronavirüs (Covid-19) Salgınının Ekonomik ve Sosyal Hayata
Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 1’inci maddesinde yer alan (a), (b), (c),
(ç), (d), (e), (f), (g), (ğ), (i) bentlerinin aşağıdaki şekilde
değiştirilmesini arz ve teklif ederiz.
a)
Hazine taşınmazlarına ilişkin olarak sözleşmeye istinaden ödenmesi gereken
bedeller ile ecrimisil bedellerinden 1/4/2020 tarihinden itibaren 3 aylık
döneme ilişkin tahsil edilmesi gerekenleri başvuru şartı aranmaksızın silinir.
Bu süreler, bitiminden itibaren Çevre ve Şehircilik Bakanı tarafından 3 aya
kadar uzatılabilir.
b)
Turizm tesisi maksadıyla verilen izinler hariç olmak üzere 31/8/1956 tarihli ve
6831 sayılı Orman Kanunu gereğince Devlet ormanlarında gerçek ve özel hukuk
tüzel kişileri adına verilen izinler ile Orman Genel Müdürlüğü tarafından
8/9/1983 tarihli ve 2886 sayılı Devlet İhale Kanunu gereğince kiraya verilen
mesire yerleri ve taşınmazlardan 1/4/2020 tarihinden itibaren 3 aylık döneme
ilişkin tahsil edilmesi gereken bedeller başvuru şartı aranmaksızın silinir.
c)
9/8/1983 tarihli ve 2873 sayılı Millî Parklar Kanununa tabi yerlerde 2886
sayılı Kanun hükümlerine göre yapılan kiralamalardan 1/4/2020 tarihinden
itibaren 3 aylık döneme ilişkin tahsil edilmesi gereken bedeller başvuru şartı
aranmaksızın silinir. Bu süreleri bitiminden itibaren 3 aya kadar uzatmaya
Tarım ve Orman Bakanı yetkilidir.
ç)
Büyükşehir belediyeleri, belediyeler, il özel idareleri, bağlı kuruluşları ve
iştirakleri ile bunların üyesi olduğu mahalli idare birliklerinin mülkiyetinde
veya tasarrufunda olan taşınmazlara ilişkin olarak ilgili mevzuatınca yapılan
satış, ecrimisil ve kiralamadan kaynaklanan bedellerin veya tutarların,
19/3/2020 tarihinden itibaren 3 aylık döneme ilişkin tahsil edilmesi gereken
kısımları silinir. Bu süreler, bitiminden itibaren ilgisine göre Çevre ve
Şehircilik Bakanı veya İçişleri Bakanı tarafından 3 aya kadar uzatılabilir.
d)
Büyükşehir belediyeleri, belediyeler, bağlı kuruluşları ve iştiraklerin gelir
vergisi tevkifatı beyan ve ödeme süreleri, tüm sosyal sigorta prim
ödemelerinden, bu maddenin yürürlüğe girdiği tarihten itibaren 3 aylık döneme
ilişkin tahsil edilmesi gerekenler silinir. Bu süreler, bitiminden itibaren 3
aya kadar Cumhurbaşkanı tarafından uzatılabilir.
e)
Büyükşehir belediyeleri, belediyeler, bağlı kuruluşları ve iştiraklerinin
konutlara ve faaliyetleri durdurulan veya faaliyette bulunamayan işyerlerine
ilişkin su tüketimine bağlı alacakları, bu maddenin yürürlüğe girdiği tarihten
itibaren 3 aylık döneme ilişkin tahsil edilmesi gerekenlerle sınırlı olmak
üzere silinir. Bu süreler, bitiminden itibaren 3 aya kadar belediye meclisince
uzatılabilir.
f)
Büyükşehir belediyeleri ile belediyeler, kendisinden izin veya ruhsat almak ya
da hat kiralamak suretiyle çalışan gerçek ve tüzel kişilere, toplu taşıma
hizmetinin kesintisiz olarak yürütülebilmesiyle sınırlı olacak şekilde, bu
maddenin yürürlüğe girdiği tarihten itibaren 3 aylık süreyle sınırlı olmak üzere
meclis kararıyla; gelir desteği ödemesi yapabilir, belirlenen döneme tekabül
eden ruhsat, izin, hat kirası borçları silinir. Ayrıca Büyükşehir belediyeleri,
belediyeler, bunların bağlı kuruluşları ile iştiraklerinin İller Bankasına olan
borçlarına karşılık yapılan kesintiler 3 ay süre ile yapılmaz.
ğ)
16/8/1961 tarihli ve 351 sayılı Yüksek Öğrenim Kredi ve Yurt Hizmetleri
Kanununun 16 ncı maddesi kapsamındaki kredi borçları, bu maddenin yürürlüğe
girdiği tarihten itibaren silinir.
i)
Türkiye Elektrik Dağıtım Anonim Şirketi'nin (TEDAŞ) elektrik tüketiminden
kaynaklanan alacakların (özelleştirme devir işlemleri sırasında TEDAŞ'a
devredilmiş olan alacaklar) bu kanunun yürürlüğe girdiği tarihten itibaren 6
aylık süre içerisinde tahsil edilecek olanları silinir.
 Ayhan Altıntaş Behiç
Çelik İbrahim Halil Oral
 Ankara Mersin Ankara
 Dursun Müsavat Dervişoğlu  Zeki
Hakan Sıdalı
 İzmir  Mersin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ UĞUR AYDEMİR (Manisa) – Katılmıyoruz Başkanım.
BAŞKAN
– Önerge hakkında konuşmak üzere Mersin Milletvekili Behiç Çelik.
Buyursunlar
Sayın Çelik. (İYİ PARTİ sıralarından alkışlar) 
BEHİÇ
ÇELİK (Mersin) – Sayın Başkan, değerli milletvekilleri; Genel Kurulu saygıyla
selamlıyorum.
Konuşmama
başlamadan önce, büyük Türk milliyetçisi, sendikacı ve Türk kamuoyunun yakından
tanıdığı ve Türk kültür hayatında derin izler bırakan Mustafa Özbek Bey’i
rahmetle anıyorum; maalesef onu kaybettik.
HÜSEYİN
YAYMAN (Hatay) – Allah rahmet eylesin.
BEHİÇ
ÇELİK (Devamla) – Sağ olun, çok teşekkür ediyorum.
Mekânı
cennet olsun.
Bunun
yanında, bu hafta itibarıyla başlayan Şehitler Haftası ve akabinde 23 Nisan,
Türkiye Büyük Millet Meclisinin kuruluşunun 100’üncü yılını kutlayacağız,
Ulusal Egemenlik ve Çocuk Bayramı olarak kutlayacağız. 
Meclisin
bir anlamı var, o da şudur: Aslında Türkiye Büyük Millet Meclisi Ankara’da
kurulduğu zaman devlet yoktu, devlet İstanbul’da görünüşte vardı ama işgal
altında bir başkent söz konusuydu. Devleti, Türkiye Büyük Millet Meclisi bir
bir inşa etmiştir. Devletimizin, Türkiye Cumhuriyeti’nin anası olan ve bütün
kurumları bünyesinden çıkaran Türkiye Büyük Millet Meclisi savaş kazanan,
muzaffer bir Meclistir dolayısıyla biz, konuşmalarımızda hep vurgu yaparak özellikle
“Gazi Meclis” diye kendisini nitelendiriyoruz. Arkamızda da “Egemenlik,
kayıtsız şartsız milletindir.” yazarak özellikle, Osmanlı’dan tevarüs etmeyen
ve Osmanlı rejiminde egemenliğin bir aileye ait olduğunun bilincinde olarak
bugün artık, modern, çağdaş bir Türkiye Cumhuriyeti, Atatürk’ün öncülüğünde,
önderliğinde kurulan bir Türkiye Cumhuriyeti bizim yaşam felsefemizdir,
dünyamızdır, hayatımızdır ve var oluşumuzdur. Onun için, nice yüz yıllara,
inşallah, Türkiye Büyük Millet Meclisi ve Türkiye Cumhuriyeti ilelebet payidar
kalacak ve yaşayacaktır.
Değerli
milletvekilleri, corona pandemisi nedeniyle tüm insanlık ve milletimiz büyük
bir sınavla karşı karşıyadır. Bugün itibarıyla 162 ülkeye yayılan bu pandeminin
binlerce, on binlerce insanı etkilediğini ve hayatlarını kaybettiğini hep
birlikte müşahede ediyoruz. Bugün itibarıyla Türkiye’de de 1530 vatandaşımızın
hayatını kaybettiğini öğrenmiş bulunuyoruz. Hayatını kaybedenlere Allah’tan
rahmet diliyorum, etkilenenlere de Allah’tan şifa niyaz ediyorum. İnşallah, bu
salgını en hafifiyle atlatabiliriz. 
Ancak
bu pandemi süreci başladığından itibaren yani 11 Marttan itibaren –özellikle
vurgu yapıyorum- ben bir idareci olarak, şöyle baktım, bu nasıl yönetiliyor
diye. Tabii, baştan işi sıkı tutan bir Hükûmet, bir iktidar söz konusu değil ve
objektif kriterlere uygun bir yönetim tarzı icra edemediler. Ne yaptılar?
Şartlara, gelişen koşullara ve eleştirilere göre pandemi konusunda birtakım
icraatlar yapmaya çalıştılar. Geriye baktığımız zaman, gerçekten, 1593 sayılı
Umumi Hıfzıssıhha Kanunu’ndan bihaber olduklarını ve daha önce, bilinçsizce,
bunun birçok maddesini değiştirdiklerini ve Hıfzıssıhha Enstitüsünü dahi
kapattıklarını gördük. 224 sayılı Sağlık Hizmetlerinin Sosyalleştirilmesi
Hakkında Kanun’u da ortadan kaldırdıklarını gördük ve önleyici sağlık yerine,
tedavi edici sağlığa önem verdiklerini gördük; sağlığı özelleştirdiklerini
gördük, şehir hastaneleri yaptıklarını gördük. Ve böylece bir kamu hizmeti olan
sağlığı özel sektöre teslim eden bir zihniyet, kendisini coronavirüs
münasebetiyle ortaya çıkardı. 
(Mikrofon
otomatik cihaz tarafından kapatıldı) 
BAŞKAN
– Tamamlayın efendim. 
BEHİÇ
ÇELİK (Devamla) – Burada bocaladılar ve toparlanmaları da mümkün değil. Bunun
devamı da daha acıklı olarak, ta Bakan istifalarına kadar gelecek süreçleri de
önümüze koyuyor. 
Değerli
milletvekilleri, şu anda 11 milyonun üzerinde işsiz var; 7 milyon yeni işsiz
var, zaten 4,3 milyon işsiz vardı. Bunlara bir çözüm bulmak gerekiyor, o konuda
bir çalışma yok ve ilan edilen İstikrar Kalkanı Programı nedir? Dağ fare
doğurdu. Bundan da bir şey çıkmıyor ve ianeyle devlet yönetmeye çalışılıyor.
Nasıl bir mantıktır bu? Devlet ciddiyet ister, devlet para toplamaz, devlet
bağış toplamaz; devlet vergi toplar. Bunların hepsini bilmek lazım.
(Mikrofon
otomatik cihaz tarafından kapatıldı)
BEHİÇ
ÇELİK (Devamla) – Toparlıyorum Sayın Başkan.
BAŞKAN
– Buyursunlar.
BEHİÇ
ÇELİK (Devamla) – Değerli milletvekilleri, önergemize geçersek: Burada,
özellikle devlet kurumlarının kendi alacakları yani satış, ecrimisil, kiralama
ve diğer bedellerle ilgili hep erteleme getiriliyor; üç ay erteleme, üç ay
erteleme. Hepsinde böyle ama büyükşehre, diğer belediyelere ve bağlı
kuruluşlarıyla iştirakçilerine geldiği zaman bunlar ne yapıyor? Aynı konuda
tamamen erteleme yerine, silinme işlemi getiriliyor. Demek ki belediyeye
külfeti yüklüyorsun ama kamu kurumlarına öyle bir külfet yüklenmiyor ancak üç
ay erteleniyor. Böyle bir anlayış, devlette çift başlılığı doğurmaz mı? Bunun
da önüne geçmek gerekiyor. 
Dolayısıyla
son olarak söyleyeceğim şu: Tarım mevsimindeyiz, tarıma fevkalade önem vermek
zorundayız. Birçok hatip de buna değindi, ben de özellikle hatırlatıyorum. 
Önergemizin
kabulünü diliyor hepinize saygılar sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 213 sıra sayılı Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 1’inci maddesinin (1)’inci fıkrasının (d),
(f) ve (g) bendinin aşağıdaki şekilde değiştirilmesini arz ve teklif ederiz.
Saygılarımızla.
“d)
Büyükşehir belediyeleri, belediyeler ve bağlı kuruluşların gelir vergisi
tevkifatı beyan ve ödeme süreleri, tüm sosyal sigorta prim ödemelerinden, 1053
sayılı Belediye Teşkilatı Olan Yerleşim Yerlerine İçme, Kullanma ve Endüstri
Suyu Temini Hakkındaki Kanun'un 4'üncü maddesi uyarınca Devlet Su İşleri Genel
Müdürlüğüne yaptığı yıllık taksit ödemelerini, bu maddenin yürürlüğe girdiği
tarihten itibaren 3 aylık döneme ilişkin tahsil edilmesi gerekenler 3 ay
ertelenir. Bu süreler, bitiminden itibaren 3 aya kadar Cumhurbaşkanı tarafından
uzatılabilir. Bunlar ertelenen süre sonunda, ertelenen süre kadar aylık eşit
taksitler halinde, herhangi bir gecikme zammı ve faiz uygulanmadan tahsil
edilir. Erteleme süresince 4/1/1961 tarihli ve 213 sayılı Vergi Usul Kanununda
yer alan tarh ve ceza kesme zamanaşımı süreleri işlemez ve zamanaşımı işlemeyen
süreler kadar uzar.
f)
Büyükşehir belediyeleri ile belediyeler, kendisinden izin veya ruhsat almak ya
da hat kiralamak suretiyle çalışan gerçek ve tüzel kişilere, veya büyükşehir
belediyelerinin 5216 sayılı Büyükşehir Belediyeleri Kanunu'nun 7'nci maddesinin
birinci fıkrasının (p) bendinin ikinci cümlesinde yer alan kriterler esas
alınarak büyükşehir belediye meclisi kararıyla belirlenen yerlerdeki toplu
taşıma hatlarının işletmesini temin ettiği o bölgede kurulu taşıma birlik veya
kooperatiflerine toplu taşıma hizmetinin kesintisiz olarak yürütülebilmesiyle
sınırlı olacak şekilde, bu maddenin yürürlüğe girdiği tarihten itibaren 3 aylık
süreyle sınırlı olmak üzere meclis kararıyla; gelir desteği ödemesi yapabilir,
belirlenen döneme tekabül eden ruhsat, izin, hat kirası borçlarını faizsiz
olarak 3 ay erteleyebilir. Çevre ve Şehircilik Bakanı bu süreleri, bitiminden
itibaren 3 aya kadar uzatmaya yetkilidir. Ruhsat, izin, hat kirası borçları
ertelenen süre sonunda, ertelenen süre kadar aylık eşit taksitler halinde,
herhangi bir gecikme zammı ve faiz uygulanmadan tahsil edilir.
g)
Faaliyetleri durdurulan veya faaliyette bulunamayan işletmelerin yıllık ilan ve
reklam vergileri ile yıllık çevre temizlik vergilerinin, ve katı atık
bedellerinin faaliyetleri durdurulan veya faaliyette bulunulamayan dönemlere
isabet eden kısmı alınmaz.
 Kamil Okyay Sındır Bülent
Kuşoğlu Emine Gülizar Emecan
 İzmir Ankara İstanbul
 Utku Çakırözer Cavit
Arı Serkan Topal
 Eskişehir Antalya Hatay
 Servet Ünsal
 Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ UĞUR AYDEMİR (Manisa) – Katılmıyoruz Başkanım.
BAŞKAN
– Önerge hakkında konuşmak üzere Eskişehir Milletvekili Utku Çakırözer.
Buyursunlar
Sayın Çakırözer. (CHP sıralarından alkışlar)
UTKU
ÇAKIRÖZER (Eskişehir) – Sayın Başkan, değerli milletvekilleri; yüce Meclisimizi
saygıyla selamlıyorum.
Değerli
arkadaşlarım, bu pakette birçok madde var ama 3 tanesi çok önemli; birincisi:
Emekçilerimizin rızaları dışında zorunlu ücretsiz izne çıkarılması uygulaması
getirilmekte. Bu, iş kanunlarımıza aykırıdır. Hele hele yüz binlerce,
belki milyonlarca emekçiye günlük 39 lira verilecek olması büyük
vicdansızlıktır. Diyanet İşleri Başkanlığının bu yıl için belirlediği fıtır
sadakasından bile azdır bu. Fıtır sadakası kişi başına 27 lira. Siz, tüm aileye
“Günde 39 lirayla geçin.” diyeceksiniz. 39 lirayla nasıl geçinecek? Yani aylık
1.170 lira. Kirayı mı ödesin? Ailesinin, çocuklarının gıda parasını mı ödesin?
Elektrik faturasını mı, gaz faturasını mı ödesin? İşsizlik Fonu’nda 130 milyar
lira dururken bu yapılan insafsızlıktan başka bir şey değildir. Ücretsiz izne
çıkarılan tüm işçilere en az, kısa çalışma ödeneği kadar ödeme yapılmalıdır. 
Değerli
arkadaşlarım, ikinci olarak: Bu pakette, salgın döneminde vatandaşımızın
yanında yer alan belediyelerimize yeterince destek çıkılmamakta oysa halkımızla
en yakın temasta olanlar onlar. Onların varlığı, hizmetini devam ettirmesi
hayati önemi haiz. Şimdi, burada belediyelere pek çok sorumluluk yükleniyor,
temel gelir kaynakları olan alacakları erteleniyor. Kira alamayacaklar, ilan ve
reklam vergisi alamayacaklar, emlak vergilerinin büyük çoğunluğu ödenmeyecek.
Tamam, çünkü vatandaş ödeyemiyor ama belediyeler hizmet vermeye devam edecek.
İşte, otobüs, tramvay çalışıyor, çöpler alınıyor, aşevleri her türlü baskıya
rağmen fakir fukarayı doyuruyor. Yani gelirleri artmazken giderleri olağanüstü
artacak. Onların özel merkez bankası yok, hazinesi yok, para basacak hâlleri
yok, o zaman mutlaka ama mutlaka desteğe ihtiyaçları var. “Ne hâliniz varsa
görün.” diyemeyiz. Belediyelere bu maddeyle sağlanan imkânlar yetmez yani gelir
vergisi, prim ödemeleri erteleniyor ama yetmez. Bakın, neler yapabiliriz? İşe,
kamu bankalarından başlayabiliriz. Aynı, yurttaşın belediyelere olan borçlarını
ertelediğimiz gibi belediyelerimizin kamu bankalarına olan borçları da mutlaka
ertelenmelidir. Yine, bu önergede teklif ediyoruz. DSİ baraj yapıyor, parasını
belediyeden alıyor. O zaman gelin, belediye su ve kanalizasyon idarelerinin
bütçelerinden yapılacak bu yılki geri ödemeleri gecikme faizi veya zammı
işletmeksizin erteleyelim. Belediyelerin, bağlı kuruluşların toplu taşımada
ÖTV’siz yakıt alımını sağlayalım. Belediyelerin, İller Bankasında olan yüzde 2
payları niye ertelenmiyor, o da ertelenmeli. Raylı sistem araçları için gerekli
enerjinin elektrik faturalarının düşürülmesini düşünmeliyiz, ertelenmesini
düşünmeliyiz.
Değerli
arkadaşlarım, belediyelerin ayakta durması, varlığını, hizmetlerini sürdürmesi
çok önemlidir; bunu azımsamamalıyız, küçümsememeliyiz ve mutlaka yanlarında
olmalıyız. Burada, saray yönetiminin, Millet İttifakı tarafından kazanılan
İstanbul, Ankara, İzmir, Eskişehir gibi büyükşehirlere yönelik ayrımcı
politikalarının yanlışlığını da vurgulamak isterim. Bu dönemde, merkezî
yönetimiyle, yerel yönetimiyle tek hedefimiz, 83 milyonun sağlıkla bu krizi
atlatması olmalıdır. Bırakın, hayırsever yurttaşlar, şeffaflık içinde
yardımlarını istedikleri yere yapsınlar. Belediyelerin faaliyetlerini
engellemeye yönelik siyasi tavırların halkımızda bir karşılığı yoktur.
Cumhuriyet Halk Partili belediyelerimiz, halkın ihtiyacı için çalışmaya devam
edeceklerdir. 
Değerli
arkadaşlarım, burada son olarak üzerinde durmak istediğim konu, Varlık Fonuna
ilişkin getirilen, hukuk dışı, şirket kurtarma düzenlemesidir. Biz bunu
fevkalade sakıncalı buluyoruz. Bunun salgınla, Covid’le uzaktan yakından ilgisi
yoktur. Kamu kaynaklarının, Varlık Fonunun, İşsizlik Fonu’nun, gidip de zarar
eden bazı belli müteahhitleri kurtarmaya, üçüncü havalimanının zararlarını
kurtarmaya, batık enerji şirketlerini kurtarmaya harcanmasına karşıyız. Bu,
vicdansızlık olur, tüyü bitmemiş yetimin hakkını yedirmek olur. Daha dün gece,
Türkiye’nin önemli bilim merkezlerinden biri olan Şehir Üniversitesinin,
borcunu ödemiyor diye kapatılmasına şahit olduk. Asıl neden siyasi, bunu
hepimiz biliyoruz ama gerekçe, borçlarını ödeyememekti ama yirmi dört saat dahi
geçmeden getirdiğiniz bu paketle, yine halkın vergileriyle, salgın bahanesiyle
şirket kurtaracaksınız. Bu ne perhiz, bu ne turşu denmez de ne denir bu
yaptığınıza?
Değerli
arkadaşlarım, son söz olarak, Genel Başkanımız defalarca söyledi, yine
söylüyoruz: Artık, bu bütçe harcamalarının yönünü vatandaşımıza çevirmenin
zamanı geldi. Bakın, Eskişehir’de Ticaret Odamız, sanayi Odamız, esnaf, iş
insanları feryat figan, bankalar kredi vermiyor. Eskişehir’de sadece Ticaret
Odasına bağlı hizmet sektöründe çalışanların sayısı en az 5 bin kişi. Dükkânlar
kapalı, bu insanların maaşları nasıl ödenecek, kaynak bulabilir miyiz? Evet,
bulabiliriz. 
(Mikrofon
otomatik cihaz tarafından kapatıldı)
BAŞKAN
– Tamamlayalım efendim.
UTKU
ÇAKIRÖZER (Devamla) – Geçilmeyen yollardan, tünellerden, uçulmayan
havalimanlarından biz bu kaynakları yaratabiliriz. Onlara milyarlarca liralık
garantiler verdiniz, o garantilerin en azından bir yıl süreyle ertelenmesini
sağlarsak o garantilere ödenecek parayla 83 milyonun mağdur olmamasını
sağlayabiliriz. Bunu hep birlikte becerebiliriz.
Değerli
arkadaşlarım, son söz olarak da bu salgınla mücadele döneminde halkın haber
alma hakkını korumalıyız. Halkın gerçekleri öğrenmesini sağlayan basın
kuruluşlarına yardımcı olmalıyız. Önümüzdeki hafta sonu sokağa çıkma yasağı
uygulanacak. Sokağa çıkma yasağı sırasında gazetelerin halka ulaşmasını
İçişleri Bakanlığı mutlaka sağlamalıdır. Ya bayiler açık tutulmalıdır, en
azından belli saatler içinde ya dağıtım şirketlerine, matbaa çalışanlarına izin
verilmelidir ama mutlaka halkın haber alma hakkı, habere ulaşma hakkı
korunmalıdır. Basın İlan Kurumu da gazeteleri mutlak surette desteklemelidir,
ileriye dönük vereceği reklamların parasını bugünlerde vermelidir. İletişim
hakkı, bilgiye ulaşmak, basın özgürlüğü her zaman olduğundan çok daha
önemlidir. 
Hepinizi
saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığı’na
Görüşülmekte
olan 213 sıra sayılı Kanun Teklifi’nin 1’inci maddesinin (1)’inci fıkrasının
(d) bendinde yer alan “prim ödemelerinden” ibaresinin “prim ödemeleri ile
3/7/1968 tarihli ve 1053 sayılı Belediye Teşkilâtı Olan Yerleşim Yerlerine
İçme, Kullanma ve Endüstri Suyu Temini Hakkında Kanunun 4’üncü maddesi uyarınca
Devlet Su İşleri Genel Müdürlüğüne yaptığı yıllık taksit ödemelerinden” şeklinde
değiştirilmesini arz ve teklif ederiz.
 Muhammet Emin Akbaşoğlu Muhammed Levent Bülbül Mehmet
Doğan Kubat
 Çankırı Sakarya İstanbul
 Recep Özel Engin
Özkoç  Dursun Müsavat Dervişoğlu
 Isparta Sakarya
 İzmir
 Erkan Haberal
 Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ UĞUR AYDEMİR (Manisa) – Takdire bırakıyoruz
Başkanım.
CAHİT
ÖZKAN (Denizli) – Gerekçe...
BAŞKAN
– Gerekçeyi okutuyorum:
Gerekçe:
Önergeyle,
1053 sayılı Kanun’un 4’üncü maddesi uyarınca Devlet Su İşleri Genel Müdürlüğüne
yapılan yıllık taksit ödemelerinin madde kapsamına alınması öngörülmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda 1’inci maddeyi oylarınıza sunuyorum: Kabul
edenler... Kabul etmeyenler... 1’inci madde kabul edilmiştir. 
BAŞKAN
– Sayın Özsoy, buyursunlar.
IV.- AÇIKLAMALAR (Devam)
66.- İstanbul Milletvekili Eyüp Özsoy’un, İstanbul
Büyükşehir Belediyesinin işten çıkarmalara devam ettiğine ilişkin açıklaması
EYÜP
ÖZSOY (İstanbul) – Sayın Başkan, değerli milletvekilleri; seçim bölgen olan
İstanbul’da, Büyükşehir Belediyesini yönetemeyen CHP yönetimi, geçtiğimiz
günlerde vicdanının ve insafının olmadığını bir kez daha gösterdi. İBB
yönetimi, Darülacezede beş ila yirmi yıl arasında görev yapmış, 3'ü sağlık
mezunu, birçoğu da yüksek lisans mezunu, emekleriyle ekmek paralarının peşinde
olan çalışanları baskıyla işten çıkarmıştır. Tüm vaktini ve imkânlarını şehrin
ve halkın sıkıntılarını çözmek yerine insanların ekmeğiyle oynamaya adayan
CHP’li Belediye Başkanı, içinde bulunduğumuz bu zor günlerde bile yine işten
çıkarmalarla gerçek yüzünü göstermiştir. 
Herkesi
kucaklayacağına namus sözü veren CHP yöneticilerine Gazi Meclisimizden
sesleniyorum: İnsanların ekmeğiyle oynamayın. 2024’te halkın karşısında hesap
vereceğiniz gibi, bir gün mutlaka Hakk’ın karşısında da hesap vereceksiniz
diyorum.
Teşekkür
ediyorum.
BAŞKAN
– Birleşime on dakika ara veriyorum.
Kapanma Saati: 00.54
BEŞİNCİ OTURUM
Açılma Saati: 01.13
BAŞKAN: Başkan Vekili Nimetullah ERDOĞMUŞ
KÂTİP ÜYELER: Rümeysa KADAK (İstanbul), Mustafa Açıkgöz
(Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 86’ncı Birleşiminin
Beşinci Oturumunu açıyorum.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
2.- Manisa Milletvekili Uğur Aydemir ve 115
Milletvekilinin; Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2812) ile Plan ve Bütçe Komisyonu Raporu (S.
Sayısı: 213) (Devam)
BAŞKAN
– 213 sıra sayılı Kanun Teklifi’nin görüşmelerine devam ediyoruz.
Komisyon
yerinde.
2’nci
madde üzerinde 2 önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 213 sıra sayılı Yeni Koronavirüs (Covıd-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Teklifi’nin 2’nci maddesinin birinci fıkrasının (h) ve (ı)
bentlerinin teklif metninden çıkarılmasını arz ve teklif ederiz.
Saygılarımızla.
 Kamil Okyay Sındır Bülent
Kuşoğlu Emine Gülizar Emecan
 İzmir Ankara İstanbul
 Cavit Arı Servet
Ünsal Serkan Topal
 Antalya Ankara Hatay
 Süleyman Girgin
 Muğla
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ UĞUR AYDEMİR (Manisa) – Katılmıyoruz Başkanım.
BAŞKAN
– Önerge hakkında konuşmak üzere Muğla Milletvekili Süleyman Girgin.
Buyursunlar
Sayın Girgin. (CHP sıralarından alkışlar)
SÜLEYMAN
GİRGİN (Muğla) – Sayın Başkan, değerli milletvekilleri; hepinizi saygıyla
selamlıyorum.
Elimizdeki
teklifin 2’nci maddesinde yer alan genel kurulların ertelenmeleri (h) ve (ı)
bentleri hariç, yerinde ve uygun görüyoruz. (h) maddesini salgınla alakasız
görüyor, (ı) bendinde yapılan düzenlemeyi ise doğru bulmuyoruz. 
(ı)
bendinde yapılan düzenlemeyle sendikaların yetki tespitlerinin verilmesi, toplu
iş sözleşmelerinin yapılması, toplu iş uyuşmazlıklarının çözümü ile grev ve
lokavta ilişkin süreler bu maddenin yürürlüğe girdiği tarihten itibaren üç ay
süreyle uzatılmıştır. Bu madde, Komisyona geldiği şekliyle, sendikal haklara
yönelik bütünüyle bir yasak anlamına gelmektedir. Çalışma Bakanlığı tarafından
sendikal yaşama dair bütün süreçler durdurulmuş, sendikal haklar askıya
alınmıştı ve bunun yasal düzenlemesi gerekiyordu. Peki, neden coronavirüs
tedbirlerinin içine sendikal haklara yönelik bir saldırı apar topar konmuştu,
onu izah etmek istiyorum. 
Değerli
milletvekilleri, bu kapsamda bir durdurma 12 Eylülde de olmuştu ancak
görüşülmekte olan toplu sözleşmeler, Yüksek Hakem Kurulu aracılığıyla, hak
kayıpları olsa da bitirilmişti. Teklifin Komisyona gelen hâliyle yapılmak
istenen, altı ay süreyle, Anayasa’ya aykırı bir şekilde sendikal hak ve
menfaatlerin gasbedilmesiydi; 12 Eylülün bile ötesindeydi yani. Gasbetmek
istediler çünkü 30 Haziran 2020’de, taşeron işçisiyken kadroya geçen belediye
işçileri normal sözleşme düzenine geçeceklerdi. Yine 30 Ekim itibarıyla da
kamuda taşerondan kadroya geçen diğer tüm işçiler normal toplu sözleşme
düzenine geçecekti. Normal toplu sözleşmeye geçilseydi 1 milyon işçi altmış
günlük ikramiye alacaktı. Taban ücretler var; işçilerin pozisyonu gereği önce
taban ücrete intibakları yapılacak, sonra toplu sözleşme zammı alacaktı.
İktidar, bu kazanımları bir yük olarak görüyordu, bu yükü erteleyecek formül
arıyordu, emek dünyası da bu niyetin farkındaydı. Teklif, Komisyona bu nedenle
bütünüyle bir yasaklama olarak geldi, itirazlar üzerine kısmen değiştirildi.
Yeni düzenlemeyle birlikte sendikalar yetki tespiti başvurusunda bulunabilecek,
mevcut görüşmeler tamamlanacak, tarafların itirazı olmaması durumunda toplu
sözleşme imzalanabilecek. Fakat, bu, kâğıt üzerinde olandır; fiilen olan,
süreci zamana yayarak sendikal hakları askıya almaktır. Nasıl mı? Eski bir işçi
ve sendika yöneticisi olarak defalarca şahit oldum ki sözleşme süreci çetin bir
süreçtir. İşçilerin tamamını örgütlemiş ve yetkiyi almış olsanız da işveren
sadece tek bir itirazıyla toplu sözleşme yapma hakkınızı en az iki yıl
öteleyebilir. Bu süreçte işveren baskısına, mobbinge ve bahanelerle işten
atmalara maruz kalan işçi baskıyla sendika üyeliğinden ayrılmaya zorlanır,
mahkemelerde sürünürsünüz. Sonuçta işçi kazanır, toplu sözleşme yetkisini alır
ama örgütlü işçinin önemli bir kısmı bu süreçte ya işten atılmıştır ya da bezip
üyelikten vazgeçmiştir, istifa etmiştir. Böyle bir ortamda yeni düzenlemeyle
her türlü başvuru, iptal yetki sürelerine üçer ay eklemek, başta anlattığım
şekliyle ölümü gösterip sıtmaya razı etmektir. Oysa, bu düzenleme bu şekliyle
de Anayasa’mızın örgütlenme özgürlüğü ve sendikal haklarla ilgili hükümlerine
ve uluslararası sözleşmelere bütünüyle aykırıdır. Örneğin, yukarıda bahsettiğim
taşerondan kadroya geçen işçilerin durumu yeni düzenlemeyle ne olacak? Bu sene
bu işçiler toplu sözleşme yapabilecekler mi? Teklif sahiplerine sormak
istiyorum.
Değerli
arkadaşlar, yapılması gereken, coronavirüs tedbirlerine uyacak şekilde toplu iş
sözleşmesi görüşmelerini gerçekleştirmenin sağlıklı bir yolunu bulmaktır. Video
konferansla ihale yapılabiliyorsa toplu sözleşme de yapılır. TEZ-KOOP-İŞ
Sendikası sözleşmeyi video konferansla bağıtladı, yasa geldiği gibi geçseydi
eğer imzalayamayacaktı. Sendika işçinin zırhıdır, işçinin zırha en çok ihtiyaç
duyduğu dönemde o zırhı delmek büyük bir vebaldir. 
Değerli
arkadaşlar, küresel coronavirüsü bahane ederek sendikal hakları askıya almaya
çalışan zihniyet, grev yasakçısı 12 Eylülün ürünü ve devamcısıdır. Unutmayın,
bu ülke “OHAL’i, patronlar rahat etsin, işçiler greve çıkmasın diye
kullanıyoruz.” diyenler tarafından yönetiliyor. 
(Mikrofon
otomatik cihaz tarafından kapatıldı) 
SÜLEYMAN
GİRGİN (Devamla) – Tamamlıyorum Başkanım.
BAŞKAN-
Tamamlayın efendim.
SÜLEYMAN
GİRGİN (Devamla) - AKP iktidarı döneminde 200 bine yakın işçinin grev hakkı,
grev ertelemeleriyle elinden alınarak yasaklandı. Bu ülkede işçilerin yüzde
90’ı sendikasız, işçilerin yüzde 93’ü toplu iş sözleşmesi kapsamında değil.
Ülkemiz, toplu iş sözleşmesi kapsamı ve sendikalaşma açısından OECD
sonuncusudur. Tablo böyleyken hem de çalışma yaşamının sarsıldığı böyle bir
dönemde bu kaleye yönelik her türlü saldırı coronavirüse karşı yürütülen
mücadeleyi de sekteye uğratacaktır Bu nedenle, bu madde tekliften bütünüyle çıkarılmalıdır
diyorum.
Hepinizi
saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Yeni Koronavirüs (Covid-19) Salgınının Ekonomik ve Sosyal Hayata
Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi'nin 2’nci maddesinin (f) bendinin aşağıdaki
şekilde değiştirilmesini ve (ı) bendinin teklif metninden çıkarılmasını arz ve
teklif ederim.
"f)
18/5/2004 tarihli ve 5174 sayılı Türkiye Odalar ve Borsalar Birliği ile Odalar
ve Borsalar Kanununun 61 inci maddesi uyarınca 2020 yılı Mayıs ayı içinde
yapılması gereken Birlik Genel Kurulu, 31/7/2020 tarihine kadar ertelenir. Bu
süre, ilgili Bakan tarafından 3 aya kadar uzatılabilir.”
 Dursun Müsavat Dervişoğlu Behiç
Çelik Fahrettin Yokuş
 İzmir Mersin Konya
 Yasin Öztürk İbrahim
Halil Oral Bedri Yaşar
 Denizli Ankara Samsun

 Zeki Hakan Sıdalı Orhan
Çakırlar
 Mersin Edirne
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ UĞUR AYDEMİR (Manisa) – Katılmıyoruz Başkanım. 
BAŞKAN
– Önerge hakkında Denizli Milletvekili Sayın Yasin Öztürk.
Buyursunlar
Sayın Öztürk. (İYİ PARTİ sıralarından alkışlar) 
YASİN
ÖZTÜRK (Denizli) – Sayın Başkan, değerli milletvekilleri; Yeni Koronavirüs
Salgınının Ekonomik ve Sosyal Hayata Etkilerinin Azaltılması Hakkında Kanun
Teklifi’ni görüşmek üzere toplandık ama yaşamsal önemi olan bir kesimi yine unuttuk.
Hangi kesim? Tarım kesimini. Coronavirüs salgını nedeniyle birçok sektörde
üretim neredeyse durma noktasına geldi ancak salgın ne kadar yayılırsa yayılsın
gıda en temel ihtiyaç. Bu nedenle, tarımda üretimin aksamadan devam etmesi
gerekiyor. Hatta tarladan sofraya uzanan zincirin her bir halkasını daha da
sağlamlaştırmak büyük önem taşıyor. Ülkemizde yazlık ürünlerin ekim ve dikim
dönemi başladı ancak corona günlerinde sağlık kadar önem verilmesi gereken
tarım sektöründe belirsizlikler hâlâ devam ediyor. Yurt dışından alınan gübre,
tohum ve ilaç gibi girdilerin tedarikinin ne şekilde sürdürüleceği konusu
belirsiz. Mevsimlik işçilerin üretim bölgelerine sağlıklı bir şekilde nasıl
nakledileceği, sağlıklı bir şekilde nasıl çalışacakları, konaklamalarının ve
temiz su kaynaklarına erişimlerinin nasıl olacağı belirsiz. 
Aslında
İçişleri Bakanlığı mevsimlik işçilerle ilgili bir genelge yayınladı; mevsimlik
tarım işçisi ihtiyacının öncelikle aynı şehirde yaşayanlardan karşılanması
tavsiyesinde bulundu. Bu olmuyorsa da mevsimlik tarım işçilerine “Seyreltilmiş
araçlarla seyahat edin.” “Mesafenizi koruyun.” “Çadırlarda 1,5 metre arayla
uyuyun.” “Çadırları 3 metre arayla kurun.” tembihlemesinde bulundu. Bu
genelgeyi hazırlayanlara sormak istiyorum: Siz hiç mevsimlik işçileri yolculuk
yaparken görmediniz mi? Siz hiç mevsimlik işçileri konaklarken gördünüz mü? Siz
hiç mevsimlik işçilerin yaş ortalamasını biliyor musunuz? Sizin, tarım
sektöründe çalışan kesimin yaş ortalamasından haberiniz var mı? Siz hiç tarlada
çalışan bir işçinin sofrasına oturup ekmeğini paylaştınız mı?
Öncelikle
şunu ifade edelim ki mevsimlik tarım işçilerinin sayısına yönelik sağlıklı bir
veri yok. Kimi kaynaklara göre 350-400 bin, kimi kaynaklara göre ise 1 milyon
mevsimlik tarım işçisi var. Mevsimlik tarım işçiliğine giden Suriyeli göçmen
sayısı ise son yıllarda oldukça yükseldi ve asıl önemlisi, bunlar tarım
bölgelerinde yetişen ürünlerin ekim ve hasat dönemlerinde ilkbahardan başlayıp
sonbahara kadar sürekli yer değiştiriyor. Mesela bu işçiler aileleriyle
birlikte şeker pancarı çapalamak için mayıs ve haziran aylarında, hasat için
eylül ve kasım ayları arasında İç Anadolu Bölgesi’ndeki illerin yanı sıra
memleketim Denizli’ye de geliyor. Yine bunlar, mayıs, temmuz, eylül ayları
arasında Rize’de çay hasadı, haziran sonundan ağustos başına kadar ise Malatya
ve Elâzığ’da kayısı, ağustos ve eylül aylarında Karadeniz’de fındık toplanması,
eylülden kasıma kadar da pamuk hasadı için il il dolaşıyor.
Genelge
çıkarmak kâğıt üstünde kolay ama genelgeyi hayatın gerçeklerine uydurabilmek
önemli. Tarım sektöründeki belirsizlikleri sıralamaya başlamıştım, devam
edeyim: Döviz aldı başını gidiyor, dolayısıyla tarımda ürün girdi maliyetleri
de aynı doğrultuda artıyor. Çiftçi döviz karşısında nasıl korunacak belirsiz.
Döviz karşısında sadece üreticinin değil, tüketicinin de artması muhtemel
fiyatlar konusunda nasıl korunacağı belirsiz. Yurt içinde hasadı yapılan
ürünlerin zamanında ve uygun fiyata tüketiciye nasıl ulaştırılacağı belirsiz.
İthal edilen bazı ürünleri üreten ülkelerin aldığı ihracatı kısıtlayıcı
tedbirler nedeniyle bu ürünlerin ikamesinin nasıl yapılacağı yine belirsiz.
Belirsizlikler, soru işaretleri ortada ama göstermelik destekler dışında
tarımda sürdürülebilirliğin sağlanabilmesi adına doyurucu adım bu kanun
teklifinde de yok. Ne ilk açıklanan Ekonomik İstikrar Kalkanı Paketi’nde
çiftçinin adı anıldı ne de şimdi. Bu yüzden sağlık için oluşturulan Bilim
Kurulu gibi tarımda da bir bilim kurulunun oluşturulması şart hem de zaman
geçirmeden hem de yandaşlık ilişkisine bakılmadan, tarımda söz sahibi bütün
kesimlerin bu kurulda görüşlerinin değerlendirilmesi kayduşartıyla. 
Değerli
milletvekilleri, bir diğer konu da tarımla birlikte acil ele alınması gereken
hayvancılık sektörünün durumu. Toplu tüketim yerleri kapandı. Turizm sezonu
başlamadan bitti. Bu demektir ki fiyatların yüksekliği nedeniyle vatandaşın
ihtiyaç listesinden çıkardığı et ürünlerine olan talep düşecek. Talep azalıyor
ama besicilerin elinde yetiştirdiği hayvanlar var. Besiciler bu dönemde hayvanlarını
kesime gönderemeyeceği için daha uzun beslemek zorunda. Bu durum hem et
kalitesinin düşmesine neden olacak hem de ilave yem tüketimi dolayısıyla
maliyetlerin yükselmesine neden olacak. Süt üreticisi de bir o kadar dertli. Bu
konularda bir tavsiyemiz var. Diyorsunuz ki coronavirüse karşı vücudun
bağışıklık sisteminin güçlendirilmesi şart. Bunun için iyi beslenilmesi,
vitamin ve proteinle vücudun desteklenmesi gerekiyor. O zaman hem besiciye hem
vatandaşa bir iyilik yapın. 
(Mikrofon
otomatik cihaz tarafından kapatıldı) 
BAŞKAN
– Buyurun efendim.
YASİN
ÖZTÜRK (Devamla) – Et ve Süt Kurumu marifetiyle besicilerimizin arz fazlası
hayvanlarını değerinde alın ve üretilecek et ve süt ürünlerinin arzını uygun
fiyatla halka sağlayın. Bu dönemde sürdürülebilir tarım ve hayvancılık
politikası üreteceksiniz ki bu aşamada üretim yapmak zorunda kalan tek sektör
olarak kaldı; o zaman çiftçilerimizin Ziraat Bankası, Tarım Kredi
Kooperatifleri ve diğer özel bankalara olan borçlarını faizsiz bir şekilde bir
yıl ertelenmesini sağlayın. Tarım kesiminin enerji ve sulama birliklerine
yapılacak ödemelerini faizsiz, bir yıl öteleyin. Çiftçiye bu yıl içinde
yapılması gereken destekleme ödemelerini peşin olarak yapın. Çiftçinin mazot
giderindeki ÖTV’yi bari bu dönemde kaldırın ve et ürünlerine ithalat yasağı
getiriyorken Brezilya gibi coronanın salgın olduğu bir ülkenin 10 bin baş
hayvanının ülkeye girişine izin verip korumaya aldığınız firma gibi, istisnasız
bütün tarım ve hayvancılık sektörünü, köylümüzü, çiftçimizi korumaya alın. 
BAŞKAN
– Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
2’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Sayın
Gaytancıoğlu…
IV.- AÇIKLAMALAR (Devam)
67.- Edirne Milletvekili Okan Gaytancıoğlu’nun, zor
durumda olan çiftçilerin borçlarının bir yıl faizsiz ertelenerek desteklenmesi
gerektiğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
AKP
ne kadar duyar bilmiyorum ama çiftçimiz zor durumda ve seslerinin duyulmasını
istiyor. Çiftçi özel bankalara olan borçlarını erteletemiyor. Genel Kurula
gelmeden önce bir çiftçimiz beni aradı ve sıkıntılarını dile getirmemi istedi:
“Erteleme yapmıyorlar, zaten özel bankalara ‘Erteleme yapın.’ demekle bu iş
olmaz. Bütçesini hazırlar, kanununu çıkarır, ona göre ertelemeleri
yaptırırsınız. Biz, bütün çiftçi borçlarının faizsiz bir yıl ertelenmesini
istiyoruz. Yaşadığımız pandemiyi ‘CHP’li belediyeleri taklit et, onlara da iş
yaptırma.’ kafasıyla atlatacağımızı, ekonomik krizi aşacağınızı düşünüyorsanız
yanlış içindesiniz. Çiftçimizi, üretimi ne pahasına olursa olsun desteklemek
zorundayız, yoksa pandemi krizi, ekonomik kriz derken gıda krizi kapımıza
dayanır. Korkarım ki AKP beceriksizliği ülkemizi özellikle bazı ürünlerde
sıkıntıya sokacak gibi duruyor. En kısa sürede üretimi destekleyen politikalara
dönmenizi diliyoruz.” 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
2.- Manisa Milletvekili Uğur Aydemir ve 115
Milletvekilinin; Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2812) ile Plan ve Bütçe Komisyonu Raporu (S.
Sayısı: 213) (Devam)
BAŞKAN
– 3’üncü madde üzerinde 3 önerge vardır. Önergeleri aykırılık sırasına göre
işleme alacağım. 
Türkiye Büyük Millet Meclisi Başkanlığına
Görüşülmekte
olan 213 sıra sayılı Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 3’üncü maddesinin aşağıdaki şekilde
değiştirilmesini arz ve teklif ederiz.
Saygılarımızla.

MADDE
3- 14/9/1972 tarihli ve 1618 sayılı Seyahat Acentaları ve Seyahat Acentaları
Birliği Kanununun 4 üncü maddesinde bulunan üçüncü fıkrası aşağıdaki şekilde
değiştirilmiştir.
"İşletme
belgesi bir işletmeye mahsus olmak üzere tüzel kişilere verilir. Bakanlıktan
izin almak kaydıyla işletme belgesi acenta unvanından bağımsız olarak başka bir
tüzel kişiliğe devredilebilir ve devir Bakanlık siciline işlendiği tarihte
hüküm ifade eder. Devredilen işletme belgesinde yer alan acenta unvanı veya
iltibasa yol açacak unvan on yıl içerisinde hiç bir seyahat acentasına
kullandırılmaz. İşletme belgesini devreden tüzel kişiliğe üç yıl içerisinde
yeniden işletme belgesi verilmez. Belge devrine ilişkin usul ve esaslar
Bakanlıkça belirlenir.”
 Kamil Okyay Sındır Bülent
Kuşoğlu Emine Gülizar Emecan
 İzmir Ankara İstanbul
 Cavit Arı Servet
Ünsal Serkan Topal 
 Antalya Ankara Hatay
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ UĞUR AYDEMİR (Manisa) – Katılmıyoruz Başkanım.
BAŞKAN
– Önerge hakkında konuşmak isteyen Hatay Milletvekilimiz Serkan Topal.
Buyurunuz
Sayın Topal. (CHP sıralarından alkışlar)
SERKAN
TOPAL (Hatay) – Teşekkür ediyorum.
Sayın
Başkan, değerli milletvekilleri arkadaşlarım; hepinize saygılarımı sunuyorum.
Bir
kez daha hayatını kaybedenlere Allah’tan rahmet diliyorum, şu anda hastanede
tedavi olanların hepsine de acil şifalar diliyorum.
Şimdi,
değerli arkadaşlar, her zaman bu kürsüde vatandaşlarımızın sorunlarını dile
getiriyoruz, maalesef, şu ana kadar bir türlü çözüm bulamadılar. 
Şimdi,
değerli arkadaşlar, özellikle coronavirüsle ilgili ekonomik sorunları
çözebilmek adına vatandaşlarımız devletten bir şeyler bekliyorlar. Beklentileri
nedir? Devletin “Ey vatandaşım, günü geldi senden vergi aldım, günü geldi ilk
doğduğunda o kimlik kartından harç aldım, günü geldi öldüğün zaman bile mezar
vergisi aldım senden, günü geldi iş yeri açtığın zaman her şeyini aldım, günü
geldi seni askere çağırdım, askere gittin, şehit oldun, gazi oldun bu vatan
için. Hani, hep ben senden para topladım ya, işte o paraları bu zor günler için
topladım.” demesini bekliyor, vatandaş. İşte, devletten bunu bekliyor, çıksın
devlet bunu desin. Sonra “Ey vatandaşım, sen git, evinde rahat uyu, o kesilen
maaşını ben ödeyeceğim. O işini kaybedenler, o mamayı alamayanlar, o mamayı ben
vereceğim.” desin devlet. Vatandaş bunu bekliyor arkadaşlar. “Sen yine
devletini bu sefer de dinle, evinde rahat ol; aşını, ekmeğini, tuzunu, sütünü
ben göndereceğim.” demesini bekliyor devletin ama nerede arkadaşlar! Şimdi, bir
ekonomik paket açıklandı, inanın samimi söylüyorum, hani, o cumartesi-pazar
günü sokağa çıkma yasağı ilan edildi ya, o ekonomik paket bazı üreticilerin
sadece o günkü zararlarını ödeyemez; samimi söylüyorum, siyaset de yapmıyorum
bu kürsüde.
Şimdi,
bugünkü teklifte ne var arkadaşlar? Yine bir öteleme olayı var. Nedir? Altı ay.
Diyelim ki arkadaşlar, altı ay sonra esnaflarımız iş yerlerini açtılar, normal
hayatlarına döndüler; peki, altı ay içerisinde, zaten adamlarda para yok,
işçilere mi para verecekler, sigortaya mı, vergiye mi? Yani, dolayısıyla sadece
öteleme yetmez, onlara ciddi anlamda destek lazım; esnaflarımızın
sigortalarını, vergilerini ödemek lazım.
Şimdi,
suyla ilgili, elektrikle ilgili, doğal gazla ilgili yine öteleme; bu, sorunu
çözmez arkadaşlar. Altı ay sonra ne olacak? Vatandaş zaten altı aydır işsiz,
altı ay sonra o parayı nereden getirecek? Ben şunu söylüyorum: Altı ay öteleme
yerine, bir yıl elektriği, suyu, doğal gazı mutlaka devlet karşılamalıdır;
kapanan esnafımızın SGK primini, vergisini mutlaka ödemelidir. Az önce Sayın
Gaytancıoğlu da dile getirdi, Amik Ovası’nda çiftçimiz perişan oldu, üretemez
durumda şu anda. Yahu Allah aşkına, bir mazot desteği verelim. Bir mazot yahu,
bir mazot desteği verelim. Sadece elektriği, suyu ötelemek yetmiyor arkadaşlar,
istihdam sağlayan hiçbir vatandaşımızın tefeciye gitmemesi gerekiyor, bunun
önüne geçmek gerekiyor. Bunun önüne geçecek kim? İktidar.
Şimdi
“devlet” dedik ya, devlet elbette devlet ama devleti yönetenler şu anda kimler
arkadaşlar? 
Yine,
şimdi, kamu alacakları mutlaka bir yıl devlet tarafından ödenmelidir. Yine, az
önce değerli milletvekili arkadaşımız da dile getirdi. Ya, bizim çiftçilerimiz,
özel bankalarda -samimi bir şekilde arkadaşlar, vatandaşlar Amik Ovası’nda ve
beni arıyorlar- maalesef, ötelemiyorlar, özel bankalar ötelemiyor. Dolayısıyla
bir kez daha iktidara buradan sesleniyoruz. Yine, toplu taşıma araçları
sahipleri… Bu konuda onlara destek vermeliyiz. Bin TL…
(Mikrofon
otomatik cihaz tarafından kapatıldı) 
BAŞKAN
– Tamamlayalım.
SERKAN
TOPAL (Devamla) – Teşekkür ediyorum, Sayın Başkanım.
Şimdi,
tabii, esnafımıza kredi verilmesi yönünde bir çalışma yapıldığını esnafımız
duydu ve bankaya gidiyor, maalesef esnafımız kredi alamıyor, maalesef alamıyor.

Değerli
arkadaşlar, kısaca birkaç şeyi sıralamak istiyorum. Özellikle servis
şoförlerine ve diğer şoförlere mutlaka destek verilmeli, esnaflarımıza nakit
destek verilmeli, faizsiz kredi mutlaka verilmeli ayrıca KOSGEB’den de mutlaka
destek verilmeli. 
Yine,
bir konuyu daha özellikle dile getireceğim. Sokağa çıkma yasağında ciddi
sıkıntılar yaşanmıştı. Bakkallar, sokağa çıkma yasağında evlere servis yapmak
kaydıyla aslında açık kalabilirler. Bu konuyu İçişleri Bakanı mutlaka
çözmelidir. 
Değerli
arkadaşlar, aynı zamanda yine sokağa çıkma yasağında üretici arkadaşlarımız
mallarını toplayamıyorlar, bu konuda ciddi sıkıntılar var, çok ciddi telefonlar
aldım son bir iki gün içerisinde…
(Mikrofon
otomatik cihaz tarafından kapatıldı) 
Sayın
Başkanım, son bir dakika…
BAŞKAN
– Buyurun.
SERKAN
TOPAL (Devamla) – Çok teşekkür ediyorum.
Yine,
son olarak şunu ifade etmek istiyorum değerli arkadaşlar. Yine, bu teklifte,
yurt dışında çalışan işçilerimizle ilgili herhangi bir madde yok. Yurt dışında
işçilerimiz zaten işsiz kaldı, buradaki aileleri de şu anda perişan durumda.
Dolayısıyla Arabistan, Kuveyt, Katar, Sudan, Libya ve diğer ülkelerde çalışan
vatandaşlarımız mağdur olmakla birlikte aileleri de mağdur oldu. Bu maddelerde
hiçbir şey yok onlar adına, mutlaka onların mağduriyetlerinin de giderilmesi
gerekiyor. 
Değerli
arkadaşlar, son olarak şunu ifade etmek istiyorum: Orhan Veli Kanık’ın Kitabe-i
Seng-i Mezar şiirinin şu meşhur dizeleri var: “Hiçbir şey çekmedi dünyada
nasırdan çektiği kadar.” Gerçekten işçilerimiz de memurlarımız da milletimiz de
hiçbir şey çekmedi dünyada iktidardan çektiği kadar diyorum. 
Hepinize
saygılarımı sunuyorum. 
Teşekkür
ediyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 213 sıra sayılı Kanun Teklifi’nin 3’üncü maddesinde yer alan “tarihte”
ibaresinin “tarihi itibariyle” şeklinde değiştirilmesini arz ve teklif ederiz.
 Hüda Kaya Mehmet
Ruştu Tiryaki Hüseyin Kaçmaz
 İstanbul Batman Şırnak Musa
Piroğlu Dirayet Dilan Taşdemir Tuma Çelik
 İstanbul Ağrı Mardin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
- Önerge hakkında konuşmak isteyen İstanbul Milletvekili Musa Piroğlu.
Buyurunuz
Sayın Piroğlu. (HDP sıralarından alkışlar) 
MUSA
PİROĞLU (İstanbul) – Sayın Başkan, doğrusu Muhammet Emin Akbaşoğlu’nu takdir
edeyim çünkü o ne zaman konuşsa ben çocukluk yıllarıma gidiyorum. Ben de
çocukluğumda her resmî bayramda kürsüye koşar huşu içinde kahramanlık şiirleri
okur, hamaset nutukları atardım…
SALİH
CORA (Trabzon) – Hiç değişmemişsin.
MUSA
PİROĞLU (Devamla) – …ama hamaset ve kahramanlık edebiyatıyla yoksul insanların
karnı doymuyor, işsizlerin iş kaygısı, fabrikalarda çalışmaya zorlanan
işçilerin işinin devam edip etmeyeceği kaygısı tükenmiyor.
Bu
iktidar, ısrarla beni haklı çıkararak yoluna yürüyor ve ben bundan ne yazık ki
mutlu olamıyorum. Çünkü, ısrarla şunu söyledim: Çoğunluğun seçtiği bu iktidar,
sadece zenginleri ve patronları koruyor. Anladım ki eksik söylüyorum, bu iktidar
sadece patronları korumuyor, işçilere zulmediyor. Salgın geldi, salgın için
attığı her adımda işçilerin ve yoksulların sırtına yeni yükler bindirdi. Küçük
dükkânları kapattı ama yerine hiçbir şey koymadı, milyonlarca insan işsiz
kaldı. Biz burada maskelerle oturuyoruz ama işçiler her gün fabrikaya gidiyor.
Sokağa çıkma yasağı ilan ediliyor “20 yaşından küçükler sokağa çıkamaz.”
deniliyor, öbür gün bir genelge geliyor “İşçi çocuklar çıkabilir.” diyor ve
işçiler ne yazık ki ağır bir sorunla yüz yüze geliyor. 
Salgına
karşı iktidarın politikası basit; patronları ve zenginleri koruyacaksın,
işçileri ve yoksulları salgına karşı sokağa atacaksın. Bunu gören patronlar da
hiç çekinmeden ısrarla bunu uygulamaya çalışıyorlar. İşçiler açlıkla tehdit
ediliyor ve virüsün ortasında ölümüne yaşamaya zorlanıyor. Patronlar işçileri
işten çıkarmaya, fabrikalar da insanları işten atmaya devam ediyor. Fabrikalar
bir virüs tarlası gibi işçileri hasta ediyor ve işçiler yaşadıkları yerlere
bunu taşıdığından, işçi mahalleleri virüsün en güçlü olduğu yerler olmaya devam
ediyor. Fabrikalardan işçi çıkarma ve ölüm haberleri geliyor. 
İstanbul’da
Ünlü Tekstil; 100 işçide virüs çıktı, üretim devam ediyor. Denizli’de
Denizlispor Başkanı Çetin’in sahibi olduğu Çetin Beton; virüs çıktı, üretim
devam ediyor, virüse yakalanan işçi işinden atıldı. ETİ fabrikası; 24 işçide
virüs çıktı bisküvi fabrikasında. TÜPRAŞ; buradaki Tekfen Holding virüs çıkan
17 işçiyi işinden attı. Canbebe; bebeklere bez yapan bu tesiste 10 işçide virüs
çıktı, üretim devam ediyor. 
Ve
size bir fotoğraf göstermek istiyorum; Novotel. Hani her gün balkonlara çıkıp
alkışladığınız doktorlar var ya, onları geçen gün “Müşterileri rahatsız
oluyor.” diye gece yarısı otelden sokağa attı. Doktorlar alkış istemiyor,
doktorlar sağlık hizmetlerini verebilmek için koruyucu ekipman ve cihaz istiyor
yani sorumluluğunuzu yerine getirmenizi bekliyor. Ne yazık ki bunların hepsi
yapılmamaya devam ediyor. Ben haksızlık edildi iddiasındayım, “39 lira”
deniliyor bütün hatipler konuşurken, oysa 39 lira 24 kuruş veriliyor. Kemal
Sunal yaşasaydı bunu derdi herhâlde, “39 lira 24 kuruş, 39 lira olsaydı ne
yapardık?” Kuruşla hesaplayabiliyorsunuz işçilerin aldıklarını ama patronlara
gelince torbayla, patronlara gelince küfeyle ödemeye devam ediyorsunuz ve
onlara, işçilere sadece sefalet ve açlık dayatıyorsunuz. “Evde kal.” çağrıları
yapıyorsunuz ama bu çağrıların hepsi ikiyüzlülük görülüyor çünkü işçilerin evde
kalmayacağını biliyorsunuz ve her sokağa çıkma yasağınızda, her “Evde kal.”
çağrınızda işçilerin yaşamaya, çalışmaya devam etmesi gerektiğini
vurguluyorsunuz ve bütün bunları yaparken, bir yandan İtalya, İngiltere’ye yardım
malzemeleri gönderip şov yapmayı da eksik bırakmıyorsunuz. 
Peki,
ne yapılmalı? Ben, buradan işçi sınıfına ve yoksul halklara sesleniyorum: Bu
iktidarın işçiler için yapacağı hiçbir şey yoktur. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
MUSA
PİROĞLU (Devamla) - Bu iktidar işçilere sadece zulüm yapar. Biz, iktidar için
“Kürt halkına düşman.” dediğimizde çok öfkeleniyorsunuz. Biz eksik söylüyoruz.
Bu iktidar sadece Kürt halkına düşman değil, bu iktidar yoksul halklara düşman,
bu iktidar işçi sınıfına düşman, bu iktidar patronların iktidarı ve zulmü
işçilere yapıyor ve işçilerin yapacağı tek şey var, yoksulların yapacağı tek
şey var, bu zulmün faturasını bu iktidardan sormak ve buradan tekrar
sesleniyorum, işçilere, yoksullara, yoksul mahallelerinde yaşayanlara
sesleniyorum: Bu Meclisten, bu iktidarın yönettiği bu Meclisten medet ummayın.
Yapılacak iş çok basit; kendi özel örgütlenmelerini kurmalılar, kendi
dayanışmalarını kurmalılar ve mücadeleyi yükseltmeliler çünkü devletin vermeye
çalıştığı para, bizim devletten istediğimiz para bizim alnımızın hakkıyla
kazandığımız paradan başka bir şey değildir. O bütçe çalışanların vergisiyle
oluşturuluyor. hakkımızı istiyoruz ve sonuna kadar mücadele edeceğiz, o hakkı
sizden alacağız. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Yeni Koronavirüs (Covid-19) Salgınının Ekonomik ve Sosyal Hayata
Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 3’üncü maddesinin 1’inci fıkrasında yer alan
“değiştirilmiştir” ibaresinin “yeniden düzenlenmiştir” şeklinde
değiştirilmesini arz ve teklif ederim.
 Dursun Müsavat Dervişoğlu Behiç
Çelik Bedri Yaşar İzmir Mersin Samsun
 Fahrettin Yokuş Orhan
Çakırlar Zeki Hakan Sıdalı
 Konya Edirne Mersin
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkanım.
BAŞKAN
- Önerge hakkında konuşmak üzere Samsun Milletvekili Bedri Yaşar. (İYİ PARTİ
sıralarından alkışlar)
Buyurunuz
Sayın Yaşar.
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum. 
3’üncü
madde, Covid-19 salgınından en yoğun biçimde etkilenen işletmeler arasında yer
alan turizm sektörünün önemli unsurlarından biri olan seyahat acentelerinin,
içinde bulunduğu dönemde faaliyetlerine devam etmesi ekonomik olarak mümkün
olmayanların işletme belgelerinin farklı bir tüzel kişiliğe devredilmesi
maddesi. Tabii, bu, bizim de desteklediğimiz bir madde. Şu an, Türkiye,
yaklaşık 58 milyon turist bekliyor ama maalesef, şu içinde bulunduğumuz ortam
itibarıyla bunların gerçekleşmeyeceğini de hep beraber görüyoruz. Geçtiğimiz
dönemde yaklaşık 35 milyar dolar turizm sektöründen gelirimiz vardı, tahmin
ediyorum bu sene de bu rakamlar ciddi oranda düşecek. Tabii, turizm sektöründe
çalışan sayımız çok fazla; günübirlik çalışanlar var, mevsimsel çalışanlar var,
bir de bu çıkardığımız kanundan dolayı kısa çalışma ödeneğiyle veyahut ücretsiz
izne gönderilerek çalışacak kesimler var. Bunlardan bahsederken, diğer
taraftan, yine bu sektörde özellikle hem iflas masasının yönettiği şirketler
var, buna paralel olarak kayyumların yönetmiş olduğu şirketler var. Bugün
çıkaracağımız kanunda KGF kredilerinden bahsediyoruz ama bugün kayyumlar
veyahut da iflas masalarının yönettiği büyük şirketler var, bunlarda da çok
ciddi istihdamlar var, ama bizim bu çıkaracağımız kanunla bu kredilerden bu
şirketler istifade edemiyor. Onu Sayın Başkana da söyledim. Bu sektörde çok
ciddi istihdam var. Mümkünse bu şirketlerin de bu kurumların da kesinlikle
desteklenmesi lazım.
Şimdi,
buna paralel ticaret odasının bir çalışması var “Coronavirüsle ilgili
beklentileriniz neler?” diye. Şöyle, ana başlıklara baktığımız zaman 738
sanayici ve iş adamının görüşleri sorularak bu rapor hazırlanmış. İş
adamlarımızın yüzde 83’ü uluslararası bir ekonomik durgunluk bekliyor
coronavirüsten dolayı. Alınan tedbirlere yüzde 8’i “yeterli” diyor, yüzde 66’sı
“yetersiz” diyor, yüzde 26’sı da “kısmi yeterli” diyor. Önümüzdeki üç aylık
satışlar konusunda iş adamları yüzde 90 satışlarında azalma bekliyor.
Önümüzdeki dönemdeki yatırımlarla ilgili, yine, bu yapılan ankette iş
adamlarının yüzde 90’ı önümüzdeki üç ve altı aylık dönemlerde yatırım yapmayı
düşünmüyor. Yine, yüzde 74’ü üretim maliyetlerinin artacağını düşünüyor. Yüzde
88’i istihdamda azalma bekliyor. Yine, yüzde 69’u da ham madde fiyatlarının
yükseleceğini ifade ediyor. Yani buradaki rakamlar diyor ki önümüzdeki günler,
önümüzdeki yıllar çetin geçecek. Eğer biz bugünden bu tedbirleri almadığımız
takdirde… Şu an bu işi kurtarma şansımız var, devam ettirme şansımız var.
Üretim yapan firmaları destekleyerek onların gücünü artırma gibi bir de
mecburiyetimiz var. 
Bakın,
netice itibarıyla, bu üretim olacak, bu vergiler toplanacak ki Türkiye’de işler
yürüsün, işler yoluna girsin. Dolayısıyla bugün iş dünyasının en büyük
beklentisi şu, diyorlar ki: “Biz, bu çıkarılan özellikle kredilerden ciddi
oranda destek almakta zorlanıyoruz.” 4-5 ticaret odası başkanıyla görüştüm,
bankalarda kredibilitesi mümkün olduğunca yüksek olan firmaların bu gelen
teşvikli kredilerden, KGF’lerden daha fazla istifade ettiğini söylüyorlar, bu
kredileri kullanmada zorluklar yaşadıklarını söylüyorlar. Ben, tabii, biraz da
kaynakların eksikliğine bağlıyorum yani devlet, şu an –Sayın İsmail Tatlıoğlu
da ifade etmişti- 400 milyar TL civarında bir rakamı piyasaya şarj etmesi lazım
ki Türkiye’de çarklar dönsün, taşlar yerine otursun ama bugün bizim ortaya
koyduğumuz paket yaklaşık 100 milyar TL’yle başladı, inşallah bundan sonra da
devam eder ama bununla şu an görünen o ki çarkları çevirmekte zorlanacağız.
İlerleyen zamanda işçilerle, esnaflarla ilgili de görüşlerimi beyan etmek
isterim. Dolayısıyla bugün gerçekten bu tedbirleri almanın tam zamanı.
(Mikrofon
otomatik cihaz tarafından kapatıldı)
BAŞKAN
– Buyursunlar.
BEDRİ
YAŞAR (Devamla) – Sayın Başkanım, sadece bir konuyu ifade etmek için…
Şimdi,
hepimizde bir maske var. Bu maskenin mart ayında, ocak ve şubat ayında
Türkiye’deki fiyatı 13 kuruştu. 13 kuruş ithalattan gelen rakamdı, Türkiye’deki
üretim de 15 kuruştu ama bakın, bu geçtiğimiz üç ay içerisinde Türkiye’de
hiçbir maliyet bu kadar artmamasına rağmen, şu an duyduğum kadarıyla devletin
aldığı rakam 70 kuruş civarında, bizim duyduğumuz rakamlar 3 TL civarında. Yurt
dışına kaça satıldığının bir önemi yok, Türkiye’deki talepler karşılandıktan
sonra isterlerse 10 liraya satsınlar, bir önemi yok ama bu rakamı birinin izah
etmesi lazım. Sizler bugün icra makamındasınız. Yani 13 kuruşluk bir maskeyi
bugün 70 kuruşa devlet alıyorsa iki ay içerisinde Türkiye’de hangi maliyetler
değişti ki fiyat buradan buraya geldi? Tabii, yani maskenin kullanımının
içerisine girmek istemiyorum ama bu, yine hükûmetin görevi, sizlerin görevi.
(Mikrofon
otomatik cihaz tarafından kapatıldı) 
BAŞKAN
– Tamamlayın efendim.
BEDRİ
YAŞAR (Devamla) – Lütfen, bunlar kimse, bunlarla ilgili gerekli işlemlerin
yapılmasını hükûmetten de bekliyor, yüce heyetinizi saygıyla selamlıyorum. (İYİ
PARTİ sıralarından alkışlar)
BAŞKAN
– Önergeyi oylarınıza sunuyorum. Kabul edenler… Kabul etmeyenler… Kabul
edilmemiştir.
Maddeyi
oylarınıza sunuyorum. Kabul edenler… Kabul etmeyenler… Kabul edilmiştir.
Şimdi,
4’üncü madde üzerinde 3 önerge vardır. 
Önergeleri
aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 213 sıra sayılı Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 4’üncü maddesinin aşağıdaki şekilde
değiştirilmesini arz ve teklif ederiz.
Saygılarımızla.
MADDE
4- 4/11/1981 tarihli ve 2547 sayılı Yükseköğretim Kanununa aşağıdaki ek madde
ilave edilmiştir.
“EK
MADDE 45- Devlete ait üniversitelerin tıp fakülteleri ve diş hekimliği
fakülteleri ile bunlara bağlı sağlık uygulama ve araştırma merkezi birimleri
ile rektörlüklerine bağlı sağlık hizmeti sunan enstitülerin döner sermaye
işletmesi birimlerinden, borç karşılama yüzdeleri Hazine ve Maliye Bakanlığınca
tespit edilecek oranın altında kalanlara Hazine ve Maliye Bakanlığı bütçesinden
kaynak aktarılabilir.
Birinci
fıkraya ilişkin usul ve esaslar Strateji ve Bütçe Başkanlığının görüşü alınarak
Hazine ve Maliye Bakanlığınca belirlenir ve yapılacak harcamalara ilişkin iş ve
işlemler Hazine ve Maliye Bakanlığı denetim elemanları tarafından denetlenir.
Denetimlerde, aktarılan tutarların belirlenen esaslar çerçevesinde ve amacına
uygun olarak kullanılıp kullanılmadığı ayrıntılı olarak değerlendirilir.”
 Kamil Okyay Sındır Bülent
Kuşoğlu Emine Gülizar Emecan
 İzmir Ankara İstanbul
 Cavit Arı Servet
Ünsal Serkan Topal
 Antalya Ankara Hatay
 Fikret Şahin
 Balıkesir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge hakkında konuşmak isteyen Balıkesir Milletvekili Fikret Şahin.
Buyurunuz
Sayın Şahin. (CHP sıralarından alkışlar)
FİKRET
ŞAHİN (Balıkesir) – Sayın Başkan, değerli milletvekilleri; yüce heyetinizi
saygıyla selamlıyorum. Tabii, gecenin bir hayli ilerlemiş bu saatinde coronavirüs
salgınıyla ilgili birtakım düzenlemeler yapıyoruz. Bu şekilde düzenleme
yapacağımıza, keşke tek bir maddeyle ilgili bir düzenleme yapmış olsaydık;
Cumhurbaşkanının tarafsızlığıyla ilgili bir yasal düzenleme yapmış olsaydık,
inanın coronavirüsle daha etkili bir şekilde mücadele etmiş olurduk burada.
Gördük ki bu coronavirüs salgını bizlere bir şeyi daha öğretti;
Cumhurbaşkanının tarafsız olması gerektiğinin ne kadar önemli olduğunu bir kez
daha bu şekilde görmüş olduk. 
Bakın,
diğer ülkelerde, Fransa’da, İngiltere’de, Almanya’da, evet, iktidardaki
Cumhurbaşkanları muhalefet ve iktidarı yan yana getirerek topyekûn bir mücadele
verirken, maalesef, ülkemizde Cumhurbaşkanı, AKP Genel Başkanı, her
açıklamasında salgınla ilgili bilgi vereceğine devamlı muhalefeti eleştirerek,
muhalefete çatarak hedef şaşırtmaya çalışmaktadır ve başarısızlıklarını gözden
kaçırmaya çalışmaktadır. Bakın, daha hafta sonu gördük, sokağa çıkma yasağının
nasıl ilan edildiğini hep birlikte yaşadık, hatalarla dolu bir süreci izledik.
Başlangıcı başka bir hata doluydu, biterken öyle bir şekildeydi. Başlamadan iki
saat önce sokağa çıkma yasağı ilan edildi, tüm vatandaşlar sokağa döküldü.
Bitmeden iki saat önce İçişleri Bakanı bir “tweet” attı. Efendim, istifa
ettiğini söyledi ve daha sonraki süreçte de efendim, Bakanın çok iyi hizmet
yaptığı, 1 milyon “tweet” atıldığı, Cumhurbaşkanının kabul etmediği, efendim,
tekrar göreve devam ettiği gibi birtakım devlet yönetimiyle, daha doğrusu
devletin ciddiyetiyle ilgili olmayacak bir süreci yaşadık. Yani bir “tweet”le
mi biz bu Bakanın istifasını öğreneceğiz? Yani istifa bu şekilde mi olmalı?
Yazarsınız, imzanızı atarsınız, takdim edersiniz, makam kabul ederse ondan
sonra çıkarsınız topluma açıklarsınız. “Tweet”i atıp da ondan sonra efendim, şu
kadar “tweet” aldım, hadi tekrar göreve döneyim diye bir ciddiyetsizliği şahsen
kabul etmek mümkün değil. O zaman, aranızda bakın, bakan olmak isteyen
arkadaşlar var. Evet, açsınlar bir “tweet” yarışması en fazla “tweet”i kim
aldıysa o bakan olabilir. Değil mi yani? Salih bey kardeşimiz de genç bir
arkadaşımız o da Trabzonlu bakan olmaya da yakışıyor, olabilir, olabilir tabii
ki yani ben kendisine bir yol gösteriyorum burada. 
ZÜLFÜ
DEMİRBAĞ (Elâzığ) – Ne alakası var ya? 
FİKRET
ŞAHİN (Devamla) – İktidar, muhalefetle mücadele ettiği kadar virüsle mücadele
etmiş olsaydı, inanın daha çok başarı sağlamış olurduk. Görüyoruz ki bu
mücadelede AKP'nin en üst düzey yöneticisinden belediye başkanına, bürokratına
kadar halktan kopmuş bir yönetim anlayışı sergiliyorsunuz.
Bakınız,
biraz önce İstanbul Belediyesiyle ilgili bir arkadaşımız burada birtakım şeyler
söyledi. Tabii, doğruluğu tartışılır, bilemiyorum ama biz öyle bir bilgi
almadık. Şunu ifade etmek istiyorum: Bakınız, “Topyekûn bir mücadele verelim.”
diyoruz, ilk günden bu yana diyoruz ki: “Merkezî yönetimle yerel yönetimler bir
eş güdüm hâlinde çalışsın.” Oldu mu bu? Olmadı.
Bakın,
belediyelerin yapmış olduğu bağış kampanyasını bloke ettiniz. Neden ettiniz, ne
anlamı var? Vatandaşa gidecek yardımı engellemiş oldunuz. Hadi, onu da geçtik,
aşevlerine yapılan, yirmi beş yıldır aşevlerine yapılan bağışları engellediniz.
Ya, vatandaş oradan bir kap çorba içiyor ya, bunu engellediniz. Hadi onu da
geçtik, hafta sonu Muğla’da, efendim, belediyenin ekmek dağıtımını engellediniz.
Neden engelliyorsunuz, ben bunu anlamıyorum yani hani, ne var bunun altında
yatan? “Bizim başarısızlıklarımız ortaya çıkıyor.” diye endişe mi duyuyorsunuz?
Bırakın bu dönemde, ya! “Vatandaşa hizmet edelim, hep birlikte bunun yükünü
kaldıralım, size yardımcı olalım.” diyoruz. Ee, görüyoruz ki bakın, yani bu
krizi yönetmekten uzaksınız. Ne var? Bakın, maske dağıtımıyla ilgili sıkıntı…
Belediyelerle ortaklaşa yapsanız iyi olmaz mıydı? Ya, bu vatan hepimizin, ülke
hepimizin vatandaşımıza hepimiz hizmet etmek istiyoruz. Ya, sizlere yardımcı
olmak istiyoruz, engellemek istemiyoruz. 
Bakın,
buradan bunu ifade etmek istiyoruz. Gelin, hep birlikte bir eş güdüm hâlinde
insanımıza yardımcı olalım. Yani şu anda birlikte olmayacağız da ne zaman
olacağız, onu söyleyin. İşte, burada, Cumhurbaşkanının tarafsızlığı devreye
giriyor. Eğer önceki dönemdeki gibi bir tarafsız Cumhurbaşkanı olmuş olsaydı,
bir masa etrafında hepimizi toparlardı ve topyekûn burada mücadele verirdik.
Sözde devamlı birlik ve beraberlikten bahsediyorsunuz ama eylemde, maalesef,
bunu göremiyoruz biz sizden.
Vatandaş
“Açım.” diyor ama atadığınız bürokrat “Geber.” diyor. Benim kendi seçim bölgem
Balıkesir’de vatandaş maske istiyor.
(Mikrofon
otomatik cihaz tarafından kapatıldı)
BAŞKAN
– Buyursunlar.
FİKRET
ŞAHİN (Devamla) – Benim kendi seçim bölgem Balıkesir’de vatandaş diyor ki:
“Maske talep ediyoruz.” Büyükşehir Belediye Başkanı diyor ki: “İşsiz, güçsüz
EYT’lilere maske mi vereceğim?” diyor. Bu şekilde bir yönetim anlayışı
sergileniyor, vatandaşa yazık oluyor, onu söylemek istiyorum. Vatandaş sizi,
sorunlarını çözmek için iktidara getirdi ama inanın, bakın sevgili arkadaşlar,
bizatihi sizler vatandaşa sorun olmaya başladınız, vatandaşın ekmeğine,
çorbasına göz koyan bir yönetim anlayışı var. Vatandaşın yardımlarını blokaj
yapmanız… Açıkçası vatandaşın yaşam hakkına blokaj yapıyorsunuz, bırakın
parayı, vatandaş hayatta kalmaya çalışıyor, vatandaşın yaşam hakkını
blokajlıyorsunuz siz burada ve vatandaş bunu inanın not alıyor, not alıyor ve
bunun da ilerideki bir seçimde mutlaka hesabını kesecek. Sizler değil misiniz
“Biz 3 Y’yle geldik.” dediniz. Ne dediniz? “Yoksullukla…” dediniz, bakın 16-17
milyon yoksulumuz vardı şimdi 5-6 milyon daha eklenecek. Belki ülkenin yarısı
yoksul hâle gelecek, yani bununla birlikte mücadele vermezsek nasıl
başaracağız? “Yasaklar...” Dediniz bakın, ekmek dağıtımı dahi yasaklandı.
“Yolsuzluk…” dediniz, zaten ona hiç girmiyorum, ona hiç girmiyorum.
(Mikrofon
otomatik cihaz tarafından kapatıldı)
BAŞKAN
– Buyurun.
FİKRET
ŞAHİN (Devamla) – Efendim, yani sonuç olarak olağanüstü günleri yaşıyoruz.
Gecenin bu saatinde daha da fazla uzatmak istemiyorum, sabrınızı da taşırmak
istemiyorum. Bu mücadeleyi hep birlikte, topyekûn verdiğimiz takdirde başarılı
oluruz.
Hepinizi
saygıyla selamlıyorum, sağ olun. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 213 sıra sayılı Kanun Teklifi’nin 4’üncü maddesinde yer alan “tarihli”
ibaresinin “tarih” olarak değiştirilmesini arz ve teklif ederiz.
 Hüda Kaya  Mehmet
Ruştu Tiryaki Tuma Çelik
 İstanbul Batman Mardin
 Hüseyin Kaçmaz Barış Atay
Mengüllüoğlu Dirayet Dilan Taşdemir
Şırnak Hatay Ağrı
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) –Katılamıyoruz Sayın Başkan.
BAŞKAN
- Önerge hakkında konuşmak isteyen Hatay Milletvekili Barış Atay Mengüllüoğlu. 
Buyursunlar
Sayın Mengüllüoğlu.(HDP sıralarından alkışlar)
BARIŞ
ATAY MENGÜLLÜOĞLU (Hatay) – Emekçi halkımızı Türkiye İşçi Partisi adına
selamlıyorum.
İnfaz
yasası tartışmalarının başladığı günden bu yana eşitlik talebimiz, onca
uyarımız, konuşmamız dikkate alınmaksızın iktidar ortakları tarafından yedi
günde de olsa geçirildi. Bu tutum elbette ki infaz yasasına has bir şey değil.
Hakkaniyetsiz ve “Ben yaptım, oldu.”cu bu tavır iktidarın en bilindik
özelliklerinden 2 tanesi. Bugünse Komisyon görüşmeleri henüz bitmişken
alelacele -sözüm ona- işçiye destek paketi getirildi. Neden bu kadar hızlı?
Çünkü bir an önce geçirilip Meclis tatil edilecek. Ne kadar? Kırk beş gün ya da
bugün basından gördüğümüz kadarıyla, otuz gün; biz de tam takip edemiyoruz.
Salgın
yaşadığımız şu günlerde teması minimuma indirmek, bulaşma oranını azaltmak
sağlık açısından doğru ve mantıklı, katılıyorum. Öyle de, milyonlarca emekçi şu
an çalışmaya zorlanmıyor olsaydı eğer, milyonlarca emekçiye başından bu yana,
söylediğimiz gibi, ücretli izin veriliyor olsaydı o zaman bir mantıktan, eşitlikten
bahsedebilirdik. Salgının açıklanan ilk vakasının hemen sonrasında
açıkladıkları 100 milyar liralık paketi sermayeye veren, üçüncü sarayın
inşaatına devam eden, salgını fırsat bilip Salda Gölü’nü talan eden, acil
olmayan hiçbir sektörde iş durdurmayan iktidarın işçinin, emekçinin yararına
bir şey yapacağını biz zaten beklemiyorduk. Biz bu iktidarın işçi düşmanı,
holding dostu olduğunu zaten her defasında söylüyoruz. Bu tespitimize “Hayır,
biz işçileri en çok düşünen iktidarız.” şeklinde, aslı olmayan cevaplar
veriyorlar ama durum bu.
Peki,
iktidar nasıl düşünüyormuş emekçiyi? Demin de söylediğim gibi, milyonlarca
emekçi günün her saati işe giderken temasta olacak şekilde çalışmak zorunda
bırakılıyor. Fabrikalar açık, corona pozitif çıkan yerlerde dahi iş
durdurulmuyor, işçi kendi inisiyatifleri ve örgütlenmeleriyle, neredeyse kavga
ederek sonuç almaya çalışıyorlar. Neredeyse hiçbir sektörde bırakın iş
bırakmayı, vardiyalı sisteme bile geçilmiş değil. Kuryeler, kargo çalışanları
ölümüne çalıştırılırken ancak gizlice motorların üzerinde dinlenebiliyorlar.
Bir çalışanın 40 ile 100 haneye gittiği PTT işçileri hiçbir tedbir alınmadan
çalıştırılmaya devam ediliyor. Bakın, bunun sonucunda, Esenyurt Şubesinde daha
önce 3 vaka varken, bugün 11 vaka var. Bahçelievler Şubesi ve birçok şubede
birçok vaka görülmeye başlandı ve çalışmaya zorlayan şube müdürü dâhil hasta.
Ve buna karşı çıkan 100’e yakın çalışan sürgüne gönderildi ya da haklarında
soruşturma açıldı, bunu söyleyen HABER-SEN Şube Başkanı. Ve en son, çalışmaya
devam eden Galataport inşaatında, DEV-YAPI-İŞ sorumlusu arkadaşımız Hasan Oğuz
ne yazık ki öldü fakat gelin görün ki AKP en işçi dostu hükûmet. 
Uzun
zamandır ekonomi çok iyi masalı dinliyoruz; şöyle güçlü, böyle büyük ekonomimiz
var falan diye hamaset almış başını gidiyor. “Değil.” diyen vatan haini ya da
terörist. İnfaz yasasında da gördüğümüz üzere, zaten AKP’ye karşı çıkan herkes
terörist. Mesela, yaptıklarınızı ortaya döken gazeteciler terörist, size karşı
çıkan siyasetçiler ya da “Yurttan gece yarısı gönderildik.” diyen öğrenciler,
“Daha fazla vaka var.” diyen doktorlar, “Ücretli izin hakkımızı istiyoruz.”
diyen işçiler, konser vermek isteyen sanatçılar; herkes terörist, bir tek AKP
pirüpak. 
Madem
her şey bu kadar güzel biz de soruyoruz: O hâlde emekçiye neden ücretli izin
yok? Neden faturalar gelmeye devam ediyor? Neden patrona ücretsiz izin verme
hakkı var? Madem işten çıkarmak yasaktı bugün işçi kıyımı neden yaşanıyor?
Patronların bu işgüzarlığıyla ilgili herhangi bir cezai yaptırım var mı mesela?
Hiçbir yere maskesiz girilemezken halka maske neden hâlâ dağıtılamadı? Mesaj
almayan dünya kadar insan var, her gün yazıyorlar. 34 ülkeye yardım
gidebiliyorsa şayet, bakanınız neden “Aslında bizim ihtiyacımız var.” diyor?
Yardımlar neden Cumhurbaşkanlığı forsuyla gidiyor, cebinden mi yapıyor bu
yardımları Cumhurbaşkanı? Madem ekonomide sorun yok, neden emekçiye
vereceğinizi iddia ettiğiniz parayı, emekçiden 10 lira bağış isteyerek
topluyorsunuz? Ekonomi çok iyi de neden doğru dürüst destek yok? Yoksulluk,
6.964; açlık, 2.013; asgari ücret, 2.324; halka destek, 1.170 lira. Günde 39
lira. Var mı cevabı? Yok. AKP kapı duvar.
Hepiniz
tek tek Dünya Sanat Günü’nü kutladınız, sağ olun.
(Mikrofon
otomatik cihaz tarafından kapatıldı) 
BARIŞ
ATAY MENGÜLLÜOĞLU (Devamla) - Toparlıyorum.
BAŞKAN
– Devam edin. 
BARIŞ
ATAY MENGÜLLÜOĞLU (Devamla) - Söz verilmesine rağmen, şu dönemde işsiz
bırakılan, desteklerden faydalanamayan, her gün “İşimizi istiyoruz.” diyen
sanatçıları duymazdan gelerek kutladınız. Salgında ilk tedbir olarak
kapattığınız özel tiyatroların en azından vergi ve fatura muafiyeti taleplerini
görmezden gelerek, ihracatıyla övündüğünüz yerli dizilerin emekçilerinin
sektörün durduğu dönemde nasıl yaşayacaklarına dair tek bir plan yapmadan
kutladınız. Sanırım sizin kutladığınız sanatçılar, durdurana kadar akla karayı
seçtiğiniz setlerde “Oy corona, corona.” diye şarkı söyleyen ya da böyle
komiklik yapan ya da sete gitmesine rağmen insanlara, ultra lüks villasından
“Evde kalın.” diye hamaset yapan yıldız oyuncular ya da işsiz kalma korkusuyla
Genel Başkanınıza teşekkür videosu çektirdiğiniz ödenekli kurum oyuncuları.
Her
konuşmamda halkın sorunlarını buradan dilim döndüğünce söylemeye çalışıyorum.
Sizinle sert konuşuyorum olmuyor, yumuşak konuşuyorum olmuyor hatta romanla,
şiirle, tiyatroyla, sinemayla örnek veriyorum olmuyor. O yüzden bu sefer sözüm
size değil, direkt emekçi halkımıza.
(Mikrofon
otomatik cihaz tarafından kapatıldı) 
BARIŞ
ATAY MENGÜLLÜOĞLU (Devamla) – Bitiyor, son cümlelerim.
BAŞKAN
– Buyurun.
RECEP
ÖZEL (Isparta) – 2’nci defa olmaz ki ya.
BARIŞ
ATAY MENGÜLLÜOĞLU (Devamla) – Herkese oldu Recep.
Brecht’in
dediği gibi “Faşizme karşı birleşmeyenler, faşizmin zindanlarında buluşurlar.”
Bu iktidara muhtaç değilsiniz, bu kölelik düzenine boyun eğmek zorunda
değilsiniz; siz daha çoksunuz, daha güçlüsünüz, daha iyiyi hak ettiğinizi
biliyorsunuz ve bu iktidardan ancak birlikte, beraberce kurtulabilirsiniz.
Hiç
şüpheniz olmasın yarınlar sizindir yoldaşlar. Dostça. (HDP sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan Yeni Koronavirüs (Covid-19) Salgınının Ekonomik ve Sosyal Hayata
Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 4’üncü maddesinin birinci fıkrasında yer
alan “eklenmiştir” ibaresinin “ilave edilmiştir” şeklinde değiştirilmesini arz
ve teklif ederiz.
 Dursun Müsavat Dervişoğlu Behiç
Çelik Orhan Çakırlar
 İzmir Mersin Edirne
 Bedri Yaşar Fahrettin
Yokuş Hüseyin Örs
 Samsun Konya Trabzon
 Zeki Hakan Sıdalı  İbrahim
Halil Oral
 Mersin  Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge hakkında konuşmak isteyen Trabzon Milletvekili Hüseyin Örs.
Buyursunlar
Sayın Örs. (İYİ PARTİ sıralarından alkışlar)
HÜSEYİN
ÖRS (Trabzon) – Sayın Başkan, çok değerli milletvekilleri; kanun teklifinin
4’üncü maddesi üzerinde söz aldım. Genel Kurulu saygıyla selamlıyorum. 
Konuşmama
başlarken bir hususu Meclisimize arz etmek istiyorum. Serbest muhasebeci, mali
müşavirler ve yeminli mali müşavirlerin bir talebi vardır, bu talebi buradan
iletmek istiyorum. Bu arkadaşlarımız bu dönemde vermeleri gereken gelir
vergisi, kurumlar vergisi ve geçici vergi beyannamelerinin düzenlenmesinde çok
sıkıntılar çektiklerini söylüyorlar ve diyorlar ki: “Bu belgeler, beyannameler
Temmuz 2020 tarihine ertelensin.” Ben de onların bu dileğini burada sizlere
iletiyorum. 
Ayrıca
bugün bu konuyla ilgili konuşurken bu corona belasından hayatını kaybeden
vatandaşlarımız içerisinde 8 tane de bu meslek grubundan arkadaşımız olduğunu
da öğrendim. Belki bana iletilen rakam buydu. Onlara da Cenab-ı Hakk’tan rahmet
diliyorum. Bu insani sebeple ve içinde bulunmuş olduğumuz bu corona sürecindeki
zor şartlar da göz önüne alınarak bu arkadaşlarımızın talebinin bir an önce
ivedilikle çözülmesinde hepinizin katkılarını bekliyorum.
Değerli
milletvekilleri, üzerinde konuştuğumuz madde 4; 2547 sayılı Yükseköğretim
Kanunu’na eklenen bu maddeyle, devlete ait üniversitelerin tıp fakülteleri ve
diş hekimliği fakülteleriyle, bunlara bağlı sağlık uygulama ve araştırma
merkezi birimleri ile, rektörlüklerine bağlı sağlık hizmeti sunan
enstitülerinin döner sermaye işletmesi birimlerinden borç karşılama yüzdeleri
Hazine ve Maliye Bakanlığınca tespit edilecek oranın altında kalanlara Hazine
ve Maliye Bakanlığı bütçesinden kaynak aktarılmasına imkân vermektedir. Düzenlemenin
salgınla mücadele eden, cesaretle görev yapan sağlık kuruluşlarımızdan
üniversite hastanelerinde bir rahatlama sağlayacağı görüşündeyiz. Bu nedenle
olumlu buluyoruz. Keşke bu üniversite hastanelerimizin sorunlarına bu corona
virüsü belasından önce eğilebilseydik. Keşke o zaman onların değerini bilseydik
demek istiyorum. 
Arkadaşlar,
bu belayla mücadele dünyada ve Türkiye’de devam ediyor. Bugünkü rakamlarla
dünyada 2 milyondan fazla enfekte olan var ve 130 binin üzerinde insan da
hayatını kaybetmiş. Ben bu akşam Sayın Sağlık Bakanımızın açıklamalarını
izledim, Türkiye’deki vaka sayımızın da 69 bin seviyelerinde olduğunu öğrendim.
Maalesef 1.518 vatandaşımız hayatını kaybetmiş. Fakat tedavi gören
hastalarımızın içerisinden de 5.674 vatandaşımızın taburcu olmasını da
önemsiyorum. Bu taburcu olanların sayısı arttıkça en azından bu üzüntümüz biraz
hafifler diyorum ve buradan da vatandaşlarımıza sesleniyorum: Lütfen konulan
kurallara uymaya devam edelim, evde kalmaya devam edelim.
Değerli
arkadaşlar, bugün gecenin bu saatlerinde 15-16 maddelik bir teklifle
coronavirüsün ekonomik kayıplarının giderilmesi hususunda yapılması gerekenleri
konuşuyoruz. Biz İYİ PARTİ olarak sürecin başından beri yapıcı muhalefet
anlayışımızla beraber bu beladan kurtulma noktasında iktidarımıza, bizi idare
edenlere gerekli uyarılarda, önerilerde bulunduk, bundan sonra da aynı
sorumluluk bilinci içerisinde bulunmaya devam edeceğiz. Bazen biz burada
eksikleri söylüyoruz, uygulamalardaki noksanlıkları söylüyoruz. Sizlerden
ricamız, siz iktidara mensup arkadaşlarsınız, lütfen bizim uyarılarımızı
ciddiye alın, uyarılarımıza dikkat edin. Yani biz başından beri her yaptığınız
doğru şeye, evet, katıldık, katılmaya devam edeceğiz ama siz de bizim burada
söylediklerimize tahammül ederseniz çok iyi olur diye düşüyorum. Mesela, bugün
gündüz Trabzon Milletvekili Ahmet kardeşim Trabzon’dan gelen bir durumu burada
beyan etti. Maske bulmakta zorluk çekiliyor, gerçekten zorluk çekiliyor yani
vatandaşlardan bize gelen talepleri söylüyoruz. Bunları söylerken hemen bir
muhalefet, hemen böyle bir tepki göstermeyin, bir ciddiye alın. Belki
İstanbul’da, Ankara’da, büyük şehirlerde bu, bu kadar sorun değildir ama
Anadolu’nun birçok yerinde maske konusunda bir sıkıntının olduğu bir gerçek.
Zaten biz de vatandaştan gelen talebi, dileği söylüyoruz. Bu noktalara dikkat
etmenizi sizlerden hassaten rica ediyoruz. Çünkü bu süreç sadece sizin değil
hepimizin beraber yürüteceği ortak bir anlayışla beraber çözülebilecek bir
süreçtir. 
(Mikrofon
otomatik cihaz tarafından kapatıldı) 
BAŞKAN
- Buyurun.
HÜSEYİN
ÖRS (Devamla) - Bu süreçte değerli arkadaşlar, trol ağzıyla konuşmayalım, iyi
niyetle dinleyelim. Siz algıyı yönetmekte mahirsiniz, onu biliyoruz, ama şu
anda bulunduğumuz durum algıyla yönetilecek bir durum değil, daha ağır bir
durum var. Yani algıyı yönetmeye çalışmayın, krizi yönetmeye çalışın, lütfen
enerjinizi buna verin diyorum ve Genel Kurulu saygıyla selamlıyorum. (İYİ PARTİ
sıralarından alkışlar) 
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Şimdi,
5’inci madde üzerinde iki önerge vardır. Önergeleri aykırılık sırasına göre
işleme alacağım.
Türkiye Büyük Millet Meclisi Başkanlığına
Görüşülmekte
olan 213 sıra sayılı “Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi”nin 5’inci maddesinin aşağıdaki şekilde
değiştirilmesini arz ve teklif ederiz.
MADDE
5- 24/5/1983 tarihli ve 2828 sayılı Sosyal Hizmetler Kanununa aşağıdaki geçici
madde ilave edilmiştir.
“GEÇİCİ
MADDE 18- Yeni koronavirüs (Covid-19) salgını kaynaklı zorlayıcı sebep
gerekçesiyle;
a)
Bakım merkezlerinde bakım hizmeti sunulabilmesi için ek 7’nci maddenin birinci
fıkrasında yer alan gelir ölçütü ve ağır engellilik şartları,
b)
Hizmet alımıyla bakım hizmeti sunulabilmesi için ek 10’uncu maddenin birinci
fıkrasında yer alan gelir ölçütü şartı, bu maddenin yürürlüğe girdiği tarihten
itibaren üç ay süreyle aranmaz. 
Cumhurbaşkanı
bu süreyi bir yıla kadar uzatmaya yetkilidir.”
 Kamil Okyay Sındır Serkan
Topal Cavit Arı 
 İzmir Hatay Antalya

 Bülent Kuşoğlu Servet
Ünsal Mustafa Adıgüzel
 Ankara Ankara Ordu
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan. 
BAŞKAN
- Önerge hakkında konuşmak isteyen Ordu Milletvekili Mustafa Adıgüzel.
Buyurun
Sayın Adıgüzel. (CHP sıralarından alkışlar) 
MUSTAFA
ADIGÜZEL (Ordu) – Sayın Başkan, sayın milletvekilleri; 5’inci maddede engelli
bakım merkezlerinde, huzurevlerinde vatandaşların hizmet alabilmeleri için
şartların kolaylaştırılmasını destekliyoruz. Teklifin geneli için
söyleyeceklerim var: “Salgının ekonomik ve sosyal hayata etkilerinin
azaltılması hakkında” deniliyor ama destek bekleyen birçok meslek mensubu var.
Getirilen bu teklifle, taşımacı esnafına büyükşehir belediyelerinin gelir
desteği yapabilmesi ve borçlarını üç ay faizsiz erteleyebilmesi imkânı getiriliyor.
Burada bir eksiklik var: S plakalı servis taşımacılığı yapanlar ile ticari,
köy, mahalle, minibüs esnafı da bu düzenlemeye dâhil edilmek istiyorlar;
olmalılar. 
Yerel
basın ve medya kuruluşları: Yerel medya ülkemizin ekonomik koşulları nedeniyle
zaten mali yönden iyi durumda değildi, coronavirüs pandemisi sonrası alınan
geniş kapsamlı birçok önlem yerel basın açısından şartları daha da
ağırlaştırmıştır. Mahkeme, icra ilanları yok, birçok iş yeri kapalı, reklam
geliri yok; yerel basın acil destek istiyor. Bu bağlamda, yerel basın
mensupları ve dernek yöneticileri tarafından da talep edilen bazı düzenlemeleri
burada maddeler hâlinde dile getirmek istiyorum:
1)
Yerel medya şirketleri, en az 4 işçi çalıştıranlar KOBİ kapsamında ve
KOSGEB’den kredilendirilmelidir. 
2)
Resmî kurumlara olan ödemeler en az bir yıl süreyle ertelenmelidir. 
3)
Reklam ve ilan faturalarına yansıyan KDV oranı ile ilanlardan alınan Basın İlan
Kurumu payı yüzde 5’e düşürülmelidir. 
4)
Yerel radyo televizyon kuruluşlarının telif bedelleri başta olmak üzere, RTÜK
payı ile frenkans bedelleri de bir süre alınmamalıdır. 
5)
TÜRKSAT uydu bedeli ödemeleri bir süre ertelenmeli ve döviz üzerinden değil,
Türk lirası üzerinden indirimli olarak ödenmelidir.
6)
Kamu spotları yayın ücretleri TÜRKSAT ve RTÜK’le mahsuplaşmada
kullanılabilmelidir.
7)
Medya sektörü çalışanlarının tamamına, işsiz kalanlara Basın İlan Kurumu
vasıtasıyla bir defalığına nakdî yardım yapılmalı; ayrıca, tüm medya
çalışanlarına devlet bankalarından veya fonlardan bir yıllık maaşlarının yarısı
kadar beş yıl ödemeli, faizsiz kredi desteği sağlanmalıdır. 
8)
Belediye meclisi veya encümen kararları ile il genel meclisi ve hizmet
birlikleri karar ve duyuruları resmî ilan olarak her şehirde yerel gazetelerde
yayınlanmalıdır. 
9)
Toplumsal mesaj içeren devletin duyuruları, ilgili Bakanlıkça resmî ilan olarak
yayımlatılmalıdır. 
10)
Kamu kurumlarının resmî ilan statüsünde olmayan reklamlarına ayrılan bütçenin
asgari yüzde 30’u yerel medyaya ayrılmalıdır. 
11)
Yerel medyaya, dijital dönüşümde kullanılmak üzere, teknolojik altyapı için
düşük faizli kredi imkânı sağlanmalıdır.
12)
Gazete basımında kullanılan kâğıt, kalıp, mürekkep gibi ithal malzeme
maliyetlerinin kur artışlarından etkilenmemesi için gümrük vergileri ve KDV’si
tamamen sıfırlanmalıdır.
Mali
müşavir ve muhasebeciler virüsün bulaşma riskini artıran kâğıt evrak üstünde
çalışıyorlar. Hizmet verdikleri kesim de insanlara teması yüksek olan esnaf ve
iş insanları. Türkiye’de 120 bin mali müşavir var, yanlarında çalışanlarla
beraber 500 bin ve aileleriyle beraber de 2 milyon yapıyorlar. Bu süreçte 10
mali müşavir ve muhasebeci hayatını kaybetti salgın nedeniyle. Kendilerine ve
salgın nedeniyle hayatını kaybeden tüm insanlarımıza rahmet diliyor,
yakınlarına başsağlığı diliyorum. Mali müşavir ve muhasebeciler nisan ayında
verilmesi gereken beyannamelerin ertelenmesini talep ediyorlar.
Sayın
milletvekilleri, tüm dünya ve ülkemiz salgınla boğuşuyor. Milletin gündeminin
ne olduğu belli, Hükûmetin gündemiyse hiç değişmiyor, eskisi gibi. Hem bağış
kampanyaları düzenleniyor hem de bir yandan büyük ihaleler, saray inşaatları,
maden için çevre talanı sürüyor. Bu süreçte bu kadarına da pes dedirten bir
vakayı sizlerin de, milletimizin de takdirlerine arz edeceğim: Cumhurbaşkanlığı
Kararnamesi 10 Nisan 2020, karar sayısı 2393. Birden fazla maaş alan çok
koltuklu bürokratlar, danışmanlar var ya bunların çoğu eski milletvekili,
partili ya da yakınları. Hem 3-4 yerden maaş alacak hem de maaşları, 2018’den
bu yana aldığı maaşlarında da geçerli olacak şekilde, vergisiz ve kesintisiz
hâle getirilmiş, katmerli kıyak yapılmıştır. Bunları normal zamanlarda
yapıyorsunuz da bu salgın sürecinde, millet ekonomik sıkıntı çekerken SMS atıp
10 TL istiyorsunuz. Cumhurbaşkanı maaş bağışlıyor, “Maaşları bağışlayın.” diyor
ama altına imza attığı bu kararnameyle fazladan maaş veriyor. Cumhurbaşkanı
böyle bir şeyin altına bu dönem de nasıl imza atar? Eğer, Sayın Erdoğan bunu
bilmeden imzaladıysa -böyle olduğunu düşünmek istiyorum- ona bu yanlışı
yaptıranları gereğini yapmak üzere Sayın Erdoğan’a havale ediyorum. Yok, eğer,
bunu Sayın Erdoğan bilerek imzaladıysa o zaman da Sayın Erdoğan’ı millete
havale ediyorum.
(Mikrofon
otomatik cihaz tarafından kapatıldı)
BAŞKAN
– Tamamlayın efendim.
MUSTAFA
ADIGÜZEL (Devamla) – Değerli arkadaşlar, buradan bir konuya daha değinmek
istiyorum. Ukrayna’nın Çernobil bölgesindeki orman yangını nedeniyle bölgede 14
kat fazla radyasyon tespit edilmiştir. Bu geceden itibaren kuzey bölgelerinde
kuzey rüzgârı ve şiddetli yağış beklentisi var. Ülkemizin kuzey bölümlerine,
Marmara ve Karadeniz bölümüne bu bölgeden bir hava akımı bekleniyor. Bu konuyla
ilgili bir risk olup olmadığı hususunda yetkililerden bir açıklama bekliyoruz.
Şu ana kadar bu konuda bir açıklama duyamadık hem Atom Enerjisi Kurumundan hem
de ilgili bakanlıktan bu konuyla ilgili bir çalışma ve halkı bilgilendirme
istiyorum.
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Yeni Koronavirüs (Covid-19) Salgınının Ekonomik ve Sosyal Hayata
Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 5’inci maddesinin (1)’inci fıkrasında yer
alan “eklenmiştir” ibaresinin “ilave edilmiştir” şeklinde değiştirilmesini arz
ve teklif ederiz.
 Dursun Müsavat Dervişoğlu Behiç
Çelik Orhan Çakırlar
 İzmir Mersin Edirne
 Zeki Hakan Sıdalı Fahrettin
Yokuş Bedri Yaşar
 Mersin Konya Samsun
 İbrahim Halil Oral
 Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge hakkında konuşmak isteyen Ankara Milletvekili İbrahim Halil Oral.
Buyurunuz
Sayın Oral. (HDP sıralarından alkışlar)
İBRAHİM
HALİL ORAL (Ankara) – Sayın Başkan, kıymetli milletvekilleri; Koronavirüs
Salgınının Ekonomik ve Sosyal Hayata Etkilerinin Azaltılması Hakkında Teklif’in
5’inci maddesi üzerine İYİ PARTİ Grubu adına söz almış bulunuyorum. Yüce
heyetinizi saygıyla selamlıyorum.
Sözlerime,
Türk milletine, Türk işçisine ve Türk sendikacılığına büyük hizmetler yapmış,
Ergenekon kumpasının mağduru Mustafa Özbek’in vefatı dolayısıyla üzüntülerimi
ifade ederek başlamak istiyorum. Allah rahmet eylesin, mekânı cennet olsun.
Ayrıca,
kısa süre önce aldığımız habere göre, Irak’ın kuzeyinde hain PKK’lı teröristler
tarafından şehit edilen Manisalı Deniz Piyade Uzman Çavuş Muhammet Fatih
Duruhan’a da Yüce Allah’tan rahmet diliyorum. Türk milletinin başı sağ olsun.
Kıymetli
milletvekilleri, teklifin 5’inci maddesi, engelli bakım merkezlerinin ve
huzurevlerinin yaşlılarımıza ve ağır engellilerimize üç ay süreyle hizmet
vermesini sağlamaktadır. Bu düzenleme son derece olumludur ancak özellikle özel
eğitim alanında pek çok öğrencimizin mağduriyetleri vardır. Kaynaştırma
öğrencileri için Millî Eğitim Bakanlığımız Eba TV’de yayına başlamıştır fakat
bu yayınlardan düşük seviyede otizmli bir evladımız faydalanabilirken daha
yüksek seviyede otizmi olan öğrencilerimiz faydalanamayacaktır. Bazı öğrenciler
bu karantina döneminde zihinsel ve fiziksel olarak geriye gidişi dahi
yaşayacaklardır. Bu öğrencilerimizin eğitimleriyle alakalı çalışmalar da
yürütülmelidir. Özellikle geriye gidiş yaşayacak evlatlarımız için gerekiyorsa
ailelerle birlikte, karantina ortamında eğitimciler görevlendirilmelidir. 
Ayrıca,
bu öğrencilerimize bir bakıma kamu hizmeti veren, özel eğitim ve rehabilitasyon
merkezlerinde çalışan 50 bin civarında personel de mağdur durumdadır, mart ayı
ödeneklerini yarım olarak almış durumdadırlar fakat Hazine ve Maliye
Bakanlığından önümüzdeki aylar için kurumlara ve personele nasıl bir ödeme
yapılacağı net değildir. Bu kurumlara, ayakta kalması için, salgının sürdüğü
dönemde ya avans olarak ya da doğrudan mücbir sebeplerden dolayı ödeme
yapılmalı ve eğitim yapılmış gibi değerlendirilmelidir. Konuyla alakalı pek çok
sivil toplum kuruluşu görüşlerini kamuoyunda paylaşmaktadırlar. Hatta,
öğrendiğimiz kadarıyla, bu hususla alakalı, dernekler ve kuruluşlar, AK PARTİ
Grup Başkan Vekili Sayın Mehmet Muş’a ulaşmışlar ve Sayın Muş’a taleplerini bir
dosya hâlinde sunmuşlardır. Ben, bu torba kanunda, özel eğitim ve
rehabilitasyon kurumlarını da rahatlatacak bir düzenleme görmek isterdim ancak,
maalesef, göremedik. Hazine ve Maliye Bakanlığı bu hususta inisiyatif alarak
bir çözüm üretirse bu kuruluşlarımızdan da olumlu bir geri dönüş mutlaka
olacaktır.
Saygıdeğer
milletvekilleri, yurt dışında eğitimleri süren pek çok öğrenicimiz uçuş
yasaklarından önce ülkemize dönmeye başladılar ve başardılar ancak bazı
ülkelerde kalan öğrencilerimizin olduğunu da öğrenmekteyiz. Örneğin,
Kırgızistan’da okuyan öğrencilerimiz bize ulaşmış, Türkiye’ye dönmek
istediklerini belirtmişlerdir. Bu öğrencilerimiz için bir uçak gönderilerek ve
uygun karantina ortamı sağlanarak ülkeye dönmeleri sağlanmalıdır. Ayrıca, başka
ülkelerde kalmış öğrencilerimiz varsa da ülkemize dönmelidirler çünkü aileler
çok tedirgindir, öğrencilerimiz de gurbet elde sıkıntı yaşamaktadırlar. Pek çok
Avrupa ülkesi, Türk Cumhuriyetleri ve KKTC dahi bütün öğrencilerini ülkeye
getirmişken bizim böyle bir durumda duyarsız davranmamız pek doğru değildir. 
Sayın
milletvekilleri, son olarak da şunu söylemek istiyorum: Torba kanunda Kredi ve
Yurtlar Kurumu borçları üç ay süreyle ertelenmektedir ancak bu erteleme sadece
normal süresi içinde ödeme yapan kişileri kapsamaktadır. Asıl sorun, ödeme
yapmadığı için borçları vergi dairesine düşmüş, yapılandırılmış, tecil ve
taksitlendirme yapılmış öğrenci ve mezunlarımızdadır. Bu gençlerimiz özellikle
ödeme zorluğunu yaşamaya devam edeceklerdir. Bu sorunun kesin çözümü için KYK
borçlarının faizleri acil bir şekilde affedilmeli, anaparaları da uzun vadeli
olacak şekilde taksitlendirilmelidir.
(Mikrofon
otomatik cihaz tarafından kapatıldı) 
BAŞKAN
– Tamamlayalım efendim.
İBRAHİM
HALİL ORAL (Devamla) – Asıl olan ise bütün kredilerin burs sayılarak borçların
affedilmesidir; temennimiz ve arzumuz, öğrencilerin dileği ve isteği budur. Bu
hususa dikkatlerinizi sunuyor, Genel Kurulu saygıyla selamlıyorum. (İYİ PARTİ
sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
Sayın
milletvekilleri, 6’ncı madde üzerinde aynı mahiyette 2 önerge vardır,
önergeleri okutup birlikte işleme alacağım.
Türkiye Büyük Millet Meclisi Başkanlığı’na
Görüşülmekte
olan Yeni Koronavirüs (Covid-19) Salgınının Ekonomik ve Sosyal Hayata
Etkilerinin Azaltılması Hakkında Kanun İle Bazı Kanunlarda Değişiklik
Yapılmasına Dair Kanun Teklifi’nin 6’ncı maddesinin birinci fıkrasında yer alan
“eklenmiştir” ibaresinin “ilave edilmiştir” şeklinde değiştirilmesini arz ve
teklif ederim.
 Ayhan Altıntaş Behiç
Çelik İbrahim Halil Oral
 Ankara Mersin Ankara
 Zeki Hakan Sıdalı Fahrettin
Yokuş Dursun Müsavat Dervişoğlu
 Mersin Konya İzmir
Aynı
mahiyetteki diğer önergenin imza sahipleri:
 Kamil Okyay Sındır Bülent
Kuşoğlu Emine Gülizar Emecan
 İzmir Ankara İstanbul
 Serkan Topal Okan
Gaytancıoğlu Cavit Arı
 Hatay Edirne Antalya
 Servet Ünsal
 Ankara
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Aynı mahiyetteki önergeler üzerinde konuşmak isteyen Mersin Milletvekili Zeki
Hakan Sıdalı.
Buyurunuz
Sayın Sıdalı. (İYİ PARTİ sıralarından alkışlar)
ZEKİ
HAKAN SIDALI (Mersin) – Sayın Başkan, değerli milletvekilleri; Irak’ın
kuzeyinde hain terör saldırısında şehit düşen Uzman Çavuşumuz Muhammet Fatih
Durhan’a Allah’tan rahmet, kederli ailesine de başsağlığı dilerim. 
Değerli
milletvekilleri, krizler her zaman refah kayıplarına sebep olur. Zaten
yıllardır ekonomik sıkıntılarla boğuşan, kişi başına millî geliri 12 bin
dolarlardan, 8 bin dolarlara düşen ülkemiz bu krize çok zayıf yakalandı.
Vatandaşlarımız da şu an hem ciddi bir refah sorunu hem de gelecek kaygısı
yaşıyorlar. Şu ana kadarki krizlerin çoğu genelde bankacılık sistemi üzerinden
yaşadığımız maddi krizlerdi; ancak bu sefer tüm dünya ülkeleriyle eş zamanlı
yaşadığımız bir arz krizi de eklendi. Talepteki daralma daha da artacak yani
hem para yok hem de müşteri yok. En çok etkilenen sektörlerden biri olan hizmet
sektöründe talepler genelde anlık oluşuyor ve ertelenemiyor. Dolayısıyla arz
talep ilişkisi herhangi bir planlamayla yönetilmediğinden kayıplar da telafi
edilemiyor. Mesela üç ay berbere gidemeyen biri ilk fırsat bulduğunda 4 tıraş
birden olamaz, üç aylık kayıp tek taleple karşılanamaz. Bu bağlamda hizmet
sektöründeki işletmeler birikmiş borçlarıyla süreklilik sağlayamayacaklar ne
yazık ki. Verilen destekler sadece bugün değil yarın batmalarından başka bir
işe yaramayacak. Bahsettiğim küçük ölçekli ve az sermayeli tüm bu işletmeler üç
ay sonrasını görseler bile kapanacaklar. 
Hükûmet
tarafından alınan tedbirler kapsamında 150 bin iş yerinin faaliyeti durduruldu.
Buralarda çalışan 7 milyon vatandaşımız da an itibarıyla işsiz. Çalışanların
yüzde 56’sı hizmet sektöründe. Bu krizin işsizlik üzerindeki etkisi millî gelir
üzerindeki etkisinden daha fazla olacak. Bunun ekonomik etkisi ise halkımızı
daha da fakirleştirmek olacak. Global bir tehdide dönüşen bu salgının küresel
ekonomiyi yüzde 3, Türkiye ekonomisini ise en az yüzde 5 küçülteceği
öngörülüyor. Yani ülke olarak küresel ekonomiden çok daha fazla küçüleceğiz.
Sadece bu öngörü bile krizden ne kadar zarar göreceğimizi gözler önüne seriyor
Değerli
milletvekilleri, iktidar -nihayet tarım üreticisini hatırladı- ancak “Bu kanun
teklifinde yer alan erteleme çiftçinin dağ gibi olan sorunlarının sadece tozunu
alır, dağ baki kalır.” dedik. Tarım, bu salgın sürecinde daha radikal
tedbirlere ihtiyaç duyuyor, biz de tarıma hiç olmadığımız kadar ihtiyaç
duyuyoruz çünkü tüm dünya gibi, gıda güvenliği ve gıdaya kesintisiz ulaşımın ne
kadar önemli olduğunu artık daha net görüyoruz. Kendi çiftçimize sırtınızı
dönüp “Paramız var ki ithal ediyoruz.” diyordunuz ama paranız olsa da ithal
edemeyeceğiniz bir dönemin içindeyiz. Sürekli söylediğimiz üretim ekonomisini
yaratmak ve desteklemek işte tam da bugünler için gerekliydi.
Değerli
milletvekilleri, kısa çalışma ödeneğinin esnetilen şartlarını sağlayamayan
vatandaşlarımızın İşsizlik Fonu’ndan aktarılacak parayla desteklenmesi doğrudur
fakat teklifin öngördüğü günlük 39 liralık desteği kabul edemeyiz. Aylık 1.177
liralık destek kimsenin temel ihtiyaçlarını karşılamayacaktır. Bir de bunun
üstüne o paradan damga vergisi kesmeyi öngörüyorsunuz. Şimdi damga vergisi
zamanı mıdır? 
Önerimiz,
bu madde kapsamında izne ayrılanlara da kısa çalışma ödeneğindeki şartların
işletilmesi ve brüt asgari ücretin yüzde 60’ına denk gelen 1.762 liralık destek
sağlanması mağduriyetlerini bir nebze giderecektir. 
Ayrıca,
bu destekten faydalanmak için maddenin yürürlüğe girdiği tarihte iş sözleşmesi
bulunması öngörülüyor. Çoğu işveren, zaten yanındaki işçileri şimdiye kadar
çoktan işten çıkardı. Peki, onların durumu ne olacak? Teklifinizde buna hiçbir
cevap bulamıyoruz. İşini kaybedene sahip çıkmanız lazımken lütfen sırtınızı
dönmeyin. 
Virüsün
tespitinden bugüne kadar, işinden ayrılanların, virüs tehdidi ortadan kalkana
kadar bu destek kapsamına alınması gerekiyor.
(Mikrofon
otomatik cihaz tarafından kapatıldı) 
BAŞKAN
– Tamamlayalım efendim.
ZEKİ
HAKAN SIDALI (Devamla) – Bütün bu paketlerden sizin bu krizin ekonomik etkilerini
tam kavrayamadığınızı görüyoruz. Taksit taksit alınan önlemler hiçbir işe
yaramaz. Acilen, gayrisafi millî hasılamızın en az yüzde 7’si kadar, üretim ve
hizmet sektörlerini önceleyecek bir paketin hazırlığını yapmalısınız yoksa, bu
iş hamaset söylemlerinde kalır ve ekonomimiz bu beladan sonra da yoğun bakımdan
çıkamaz.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Aynı mahiyetteki önergeler üzerinde konuşmak isteyen Edirne Milletvekili Okan
Gaytancıoğlu.
Buyurunuz
Sayın Gaytancıoglu. (CHP sıralarından alkışlar) 
OKAN
GAYTANCIOĞLU (Edirne) – Sayın Başkan, değerli milletvekilleri; bu salgının
üzerinden yaklaşık bir ay geçti, biz yeni yeni paketler açıklıyoruz. Bugün de
bir ekonomik istikrar paketi, ekonomik destek paketi açıklıyoruz ama içinde
geniş kesimler yok. Sadece günü kurtarma, idare projeleri var. Örneğin, işçiler
çok az var; emekliler yok, yoksullar, işsizler, hele hele çiftçiler hiç yok. 
Şimdi,
özelleştirdiğiniz TEDAŞ’ın yapılandıracağınız birtakım borçları var. Bu, bir
destek değil. Destek nedir biliyor musunuz? Şu an çiftçinin tam 130 milyarı
aşan borcu var; Ziraat Bankasına, Tarım Kredi Kooperatiflerine ve özel
bankalara. Bunu bir yıl faizsiz erteleyebiliyor musunuz? Bu yönde bir çalışma
yapabiliyor musunuz? Böyle bir şey paketin içinde var mı? Yok. 
Peki,
salgın geçecek, kriz bitecek, Türkiye bu yaralarını nasıl saracak? Tabii ki
üretimle saracak. Ne üretecek? En kolay şey, aslında en avantajlı olduğumuz
sektör, tarım sektörü. Buna yönelik destekleme niye yapmıyorsunuz? Neden
2019’un desteklerinin tamamını ödemiyorsunuz? Hatta biz olsak 2020’nin
desteklerini bile veririz ki üretim hacmi artsın. 
Şimdi,
az önce bir arkadaşımızla konuşuyorduk “Krize gireceğiz bazı ürünlerde.” dedim
“Hangi ürünler?” dedi. Ya, Türkiye neyi ithal ediyorsa o ürünlerde kriz olacak.
Hiç mi okumuyorsunuz dünyadaki gelişmeleri? Ne diyor Rusya? “Ben 5 milyon
tondan başka buğday vermem, ihraç etmem.” diyor. Sen 2019’da 10,5 milyon ton
buğday almışsın demek ki alırsan daha fazla para vereceksin ya da paran var
bulamayacaksın. Bu kadar ithalat bağımlısı olur mu… Ukrayna, Rusya, Arjantin,
Brezilya “Biz artık dünyaya ayçiçeği ham yağı satmayacağız.” diyorlar. Şimdi,
bunlar bizim hep döviz ödediğimiz, ithal ettiğimiz ürünler. Bu ürünlere yönelik
bir politikanız var mı? Yok. Soyada yüzde 95 dışa bağımlıyız, 2 milyar dolar
para ödüyoruz soya için. Tavukçuluk sektörü yani ihracat yaptığımız sektör ve
hayvansal protein aldığımız sektör tamamen soyaya bağlı, mısıra bağlı. Şimdi,
“Soyayı vermeyeceğiz:” diyorlar. Ne yapacaksınız? Bu yönde bir üretim
politikanız var mı? Geçen hafta Bakan biraz dolaştı, “Merak etmeyin depolar
dolu.” dedi. Ben söyleyeyim, depolarda ne var biliyor musunuz? O ithal edilen
buğdaylar var bir iki aylık daha. Haziranda temmuzda yeni ürün çıkacak, kasımda
aralıkta sorunlar başlayacak. Depolarda ne var biliyor musunuz? Meksika’dan,
Amerika’dan ithal ettiğimiz o makarnalık buğdaylar var. Hani, herkes makarnaya
hücum etti ya, işte o makarnaların buğdayını eskiden biz üretiyorduk şimdi Amerika’dan
ve Meksika’dan satın alıyoruz. Bu yönde bir politika var mı? Böyle bir ekonomik
paket içerisinde bunlar var mı? Yok. Ne var? Geçen hafta “Tohumun yüzde 75’ini
vereceğiz 21 ilde.” Ya arkadaşlar, tohumu değil, gübreyi, ilacı, her şeyi hatta
traktörü vermeniz lazım. 
Siz,
yıllardır uyguladığınız politikalarla köylerde insan bırakmadınız. Köylerin
tamamı boşaldı, kırsal nüfus yaşlandı, hepsi İstanbul’a, Ankara’ya geldi.
İstanbul’da neden corona vakası fazla? Sizin politikalarınız nedeniyle.
İnsanları göç ettirdiniz, köyden kente göç işte, Türkiye'nin geldiği sorun.
Şimdi,
50 milyon dönüm arazi boş. Biz kaç yıldan beri söylüyoruz. O araziye artık
üstüne para vermeniz lazım ki insanlar geri dönsün. Bu yönde bir politikanız
var mı? Yok. Ben size hatırlatayım. Bir bakanınız çıktı, “300 koyun vereceğiz.”
dedi. Nerede koyunlar? Yok. Hep günübirlik politikalarla bir şeyler yakalamaya
çalışıyorsunuz ama sonu fiyasko oluyor.
(Mikrofon
otomatik cihaz tarafından kapatıldı) 
BAŞKAN
– Tamamlayın.
OKAN
GAYTANCIOĞLU (Devamla) – Gelin, gerçek bir ekonomik destek paketi açıklayalım,
ayakları yere bassın. İçinde üretim planlaması olsun. O 50 milyon dönüm arazide
ne üreteceksiniz? Ben söyleyeyim: Soya üretmek zorundasınız, ayçiçeği üretmek
zorundasınız, mısır buğday... Bunların hepsini ithal ediyoruz. Çok da basit,
projeksiyonlarını yaparsınız. Sulama yatırımlarına destek vermeniz lazım ama
önce, onu üretecek çiftçiyi bir rahatlatmanız lazım. Siz çiftçiyi
borçlandırdınız, uçan kuşa borcu var, ipotekli. Bankaya gidiyor, borcunu ödeyemiyor.
Sonra da buraya gelip çıkıyorsunuz, diyorsunuz ki: “Bizim çiftçimiz borcunu
ödüyor.” Evet, çiftçi borcun faizini ödüyor; anapara katlanarak, giderek
artıyor. Bankacılar ne diyor biliyor musunuz? “Gerçek borç tarım kredide,
Ziraat Bankasında, özel bankalarda değil, tefecilerde.” diyor. Yani çiftçi bu
durumdayken bizim üretim yapmamız çok zor, ama beraber olursak, nitelikli
politikalar uygularsak olur. 
Teşekkür
ederim. (CHP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
6’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Şimdi
7’nci madde üzerinde 3 önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olanı 213 sıra sayılı Kanun Teklifi’nin 7’nci maddesinin aşağıdaki şekilde
değiştirilmesini arz ve teklif ederiz.
“MADDE
7- 4447 sayılı Kanuna aşağıdaki geçici madde eklenmiştir. 
GEÇİCİ
MADDE 24- Bu madde ile, maddenin yürürlüğe girdiği tarihte iş sözleşmesi
bulunmakla birlikte, istihdamı korumaya yönelik olarak 4857 sayılı İş Kanununa
Teklifle eklenmesi öngörülen geçici 10 uncu madde uyarınca işveren tarafından
ücretsiz izne ayrılan ve kısa çalışma ödeneğinden yararlanamayan işçiler ile
işten çıkarıldığında işsizlik ödeneğine hak kazanamayan işçilere bu süre
içerisinde ücretsiz izinde bulundukları veya işsiz kaldıkları süre kadar;
hiçbir geliri olmayan yurttaşlara, şart aranmaksızın tüm işsizlere ve herhangi bir
sosyal güvenlik kuruluşundan yaşlılık aylığı almayanlara üç ay süreyle, Fondan
aylık 2.500 Türk Lirası nakdi ücret desteği verilir.”
 Dirayet Dilan Taşdemir  Züleyha
Gülüm  Ömer Öcalan
 Ağrı İstanbul
 Şanlıurfa
 Gülüstan Kılıç Koçyiğit  Mehmet
Ruştu Tiryaki
 Muş  Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge hakkında konuşmak isteyen İstanbul Milletvekili Züleyha Gülüm.
Buyurunuz
Sayın Gülüm. (HDP sıralarından alkışlar)
ZÜLEYHA
GÜLÜM (İstanbul) – Evet, “Corona salgınının ekonomik ve sosyal hayata
etkilerinin azaltılması” başlığı adı altında gibi görünse de herhâlde bunu
şöyle değiştirmek lazım: “AKP’nin ekonomik, sosyal hayata olumsuz etkilerinin
azaltılmasını nasıl sağlayabiliriz?” diye tartışsak herhâlde daha iyi olacak.
Uzun
zamandır işçilerin zorunlu sektörler dışında çalışması yasaklanmalı, ücretli
izne ayrılmalı diyorduk. Evet, işten çıkarmalar da yasaklanmalı diyorduk. Bugün
itibarıyla işten çıkarma yasaklanmış gibi gözükse de aslında ücretsiz izinle
bir tür yine işten çıkarma gerçekleştirilmiş oldu. Oysaki yapılması gereken,
gerçekten, ücretli izin ve zorunlu sektörler dışında bütün işçilerin ücretli
izne çıkarılması, zorunlu sektörlerde çalışanların da bütün güvenlik
önlemleriyle -sağlığa dair bütün güvenlik önlemleri alınarak- çalışmaya devam
edebilmesinin koşullarının sağlanmasıydı ama maalesef öyle olmadı. Verilen bir
ücretten bahsediliyor, gerçekten ücreti duyunca insanın gülesi geliyor; 39
liradan bahsediyoruz. 39 lirayla acaba sizler geçinebiliyor musunuz? Bir dönüp
bakın, ondan sonra halka 39 liradan bahsedin. Bu da yetmedi aslında dolaylı
olarak işçilerin ücretsiz izne çıkarılma durumunda haklı fesih haklarını da
elinden almış oldunuz; böylece işçiler haklı fesih maddesini de kullanamaz hâle
geldiler. Üstelik bu parayı da devlet kendi kasasından, kendi bütçesinden,
yıllardır halktan topladığı vergilerden vermek yerine nereden veriyor? İşsizlik
Fonu’ndan veriyor yani işçilerin alın terinden toplanmış paralardan, yine diyor
ki “Oradan vereceğim parayı.” Bu ne anlama geliyor? Bir süre sonra İşsizlik
Fon’unda da para bitince, işçiler işten atıldığında oradan alabilecekleri bir
destek kalmayacak, işsizlik ödeneği de işçilere verilmeyecek anlamına geliyor.
Öyle çok laflar söylediğiniz, “Bizi kıskanıyorlar.” diye sürekli övündüğünüz
ülkelere bir bakın, nasıl destekler vermişler? Almanya’sından İngiltere’sine,
en yoksul ülke olan Kongo’nun bile nasıl halka yönelik destekler açıkladığını
burada tek tek saymayacağım. Gerçekten bir durun bakın, ondan sonra kim kimi
kıskanıyor, görebilirsiniz. 
Covid-19
gündeminde dahi yandaşlarınıza ihale ve ödeme garantisi vermekten beis
görmüyorsunuz ama yoksullara gelince “Para yok.” diyorsunuz. Bu da yetmiyor
“Siz bize verin, bir toparlayın, bizde para kalmadı, biz size yine geri
veririz.” diyorsunuz. 
Bakın,
çalışanların hâli nasıl? Soma’da işçiler bütün sağlık hakları sıfırlanarak
madenlerde çalıştırılıyor. Yine, Kocaeli’de, Özka Lastikte pozitif vaka sayısı
4’e yükselmesine rağmen işçiler hiçbir güvenlik önlemi almadan çalıştırılmaya
devam ediliyor. Özellikle kargo işçileri, kuryeler ve PTT çalışanlarının
çalışma koşullarında hiçbir güvence yok, üstelik de bu dönemde çok fazlaca
arttı. Bu artışın sonucuna dair de hiçbir önlem, hiçbir denetleme yapılmıyor.
PTT çalışanları kaç zamandır size seslerini duyurmaya çalışıyor ama anlaşılan
sizin bu sesi duymak gibi bir derdiniz de yok. 
Şimdi,
verdiğiniz ücrete geri dönelim: Gerçekten bu ücretle yaşanabileceğini mi
düşünüyorsunuz? 2020 Ocak ayı itibarıyla bu ülkede 4 kişilik bir ailenin
sağlıklı, dengeli, yeterli beslenebilmesi için yapması gereken harcamaları
ölçüt aldığınızda bile açlık sınırı olan 2.219 liradan bahsediyoruz. Şimdi,
siz, açlık sınırında bir ücret vererek diyorsunuz ki “Bununla idare edin.”
Öncelikli olarak “Kendinizi idare edin.” demek lazım. Peki, bu su faturasına mı
yetecek, elektrik faturasına mı yetecek, doğal gaza mı yetecek? Hangi birine
yetiştirecekler bu parayı? En azından bunu söylerken hiç değilse su faturası,
elektrik faturası, doğal gaz faturası, iletişim ücretlerinin bu dönem
içerisinde ücretsiz olması gerekmez miydi? “Bunları ödediğinde yemeğe nasıl
para verecek?” diye hiç mi düşünmüyorsunuz? Bunları bir kez daha buradan
soralım. 
“Para
bulamıyoruz.” diyorsunuz, paraları nerelere aktardığınız çok belli. Buralardan
alın, halka verin. Mesela nereye? Sermayenin vergi borçlarını siliyorsunuz ama
öğrencilerin Kredi ve Yurtlar Kurumu borçlarını silmeye hiçbir niyetiniz yok. 
Yine,
sermayenin bütün ihtiyaçlarını karşılayan düzenlemeler yapıyorsunuz ama
yoksulların taleplerine asla kulak vermiyorsunuz. Yandaş sermayenize,
Cumhurbaşkanınıza, Diyanete ayrılan bütçe halka harcansın. Kamuda araç
saltanatına son verilsin, halka harcansın.
Savaşa yatırım yapmaktan vazgeçin, savaş bütçesini halka harcayın. Cihatçılara para
aktarmaktan vazgeçin, halka harcayın. Örtülü ödeneği açın, halka harcayın. Biz
bize yeteriz de gerçekten, bu halk size yetemiyor; doymak nedir bilmiyorsunuz.
Düşün bu halkın yakasından demek istiyorum.
(Mikrofon
otomatik cihaz tarafından kapatıldı) 
BAŞKAN
– Buyursunlar. 
ZÜLEYHA
GÜLÜM (Devamla) – Yine, Meclisi tatil etmekten bahsediyorsunuz. Korkuyorsunuz,
corona bulaşır biz de hasta oluruz diye düşünüyorsunuz ama bu halkın çalışma
koşullarından, halkın yaşam koşullarından hiç haberiniz var mı? Acaba onlar
korkmuyorlar mı bu corona virüsünün kendilerine bulaşmasından? Onlara çalışmayı
dayatıyorsunuz, onlara en ağır koşullarda yaşamayı zorunlu kılıyorsunuz, “3
kuruş parayla yaşayın.” diyorsunuz ama kendinize gelince Meclisi tatil
etmekten, kırk beş gün çalışmamaktan bahsediyorsunuz. Hangi hakla
bahsediyorsunuz bundan? Önce, halkın güvenliğini sağlamak zorundasınız; önce,
işçilerin, emekçilerin, kadınların güvenliğini sağlamak zorundasınız. Kadınlara
destekten bahsettiniz mi, bir desteğiniz var mı kadınlara yönelik? Yok.
Kadınlara erkeklerden bağımsız olarak ayrı aylık ücret bağlanması gerekiyor,
yoksa kadınlar erkek şiddetiyle karşı karşıya kalacaklar; buna dair de hiçbir
tedbiriniz yok. Öyleyse Meclisi kapatmak falan yok, birlikte çalışmaya,
muhalefetin sesini de dinleyerek ortak kararlar almaya çağırıyoruz sizi. (HDP
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Yeni Koronavirüs (Covid-19) Salgınının Ekonomik ve Sosyal Hayata
Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi'nin 7’nci maddesinin ikinci fıkrasında yer alan
"39,24 Türk Lirası” ibaresinin "brüt asgari ücretin günlük tutarının
% 60'ı kadar” ibaresiyle değiştirilmesini arz ve teklif ederim. 
 Ayhan Altıntaş Behiç
Çelik İbrahim Halil Oral
 Ankara Mersin Ankara
 Dursun Müsavat Devrişoğlu Fahrettin
Yokuş Zeki Hakan Sıdalı
 İzmir Konya Mersin
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen, Konya Milletvekili Fahrettin Yokuş. 
Buyursunlar
Sayın Yokuş. (İYİ PARTİ sıralarından alkışlar) 
FAHRETTİN
YOKUŞ (Konya) – Sayın Başkan, değerli milletvekilleri; İYİ PARTİ Grubu adına
hepinizi saygıyla selamlıyorum. 
Dün
kaybettiğimiz işçi hareketinin önderlerinden Türk Metal Sendikası Genel Başkanı
Sayın Mustafa Özbek Bey’e Allah’tan rahmet dilerken TÜRK-İŞ camiasına ve
sevenlerine baş sağlığı diliyorum.
Değerli
milletvekilleri, görüşmekte olduğumuz kanun, baktığımız zaman ihtiyaçları
karşılamıyor, karşılamadığı gibi birçok adaletsizliği de peşi sıra getiriyor.
Şimdi, diyoruz ki ‘’yoksullara bir defaya mahsus bin lira verelim’’ arkasından
diyoruz ki “Kısa çalışma ödeneği içinde olan gruba da 1.762 lira verelim; üç ay
olsun o ve daha sonra, ücretsiz izinli olanlara da 1.177 lira verelim.” Allah
aşkına, bu rakamları niye icat ettiniz? Buradaki mantığınız ne? Adaletiniz ne?
Hak, hukuk burada nerede? Yani bunların hepsinin ortalamasını alıp şunu diyemez
misiniz? “Biz, üç ay boyu hiç olmazsa asgari geçim ücreti tutarında ya da TÜRK–İŞ’in
ortaya koyduğu açlık sınırı civarında bir ücreti herkese öngörelim.” deseniz
kıyamet mi kopar, bütçeniz mi batar, Türkiye mi batar? Hiçbir şey olmaz ama
ısrarla kimine bin lira, kimine efendim 1.762 lira, kimine de 1.177 lira; bir
de damga vergisi alacaksınız 1.177 liradan. Allah’tan korkun ya! Gelin, şunları
bir adalet üzerine getirin; “Şu anda Türkiye’de en az 10 milyon hane halkı var
işini kaybetmiş işsiz, bunlara hiç olmazsa asgari ücret tutarında üç ay boyunca
ücret verelim.” deyin de adaletiniz bir kere tecelli etsin ya, bir kere, ama
nerede nerede? Bunu yapmıyorsunuz, zaten yapmanızı da aslında beklemiyoruz.
Bakın,
şimdi, sağlık çalışanlarını öve öve bitiremedik ve -Allah razı olsun, ellerine
düştük ya- “Bunların döner sermayelerini yüzde yüz artırdık.” dedik. Neyi
artırdın Allah aşkına? Ne kadar artırdın? Sağlık çalışanlarının Sağlık
Bakanlığı bünyesindeki bütün sendikaları yıllardır diyor ki: “Efendim, bu ek
ödeme adaletsizliğini, döner sermaye adaletsizliğini bir düzeltelim ve bunu, ek
ödemeleri emekliliğe esas hâle getirelim.” Yıllardır bunu söylüyorlar, niye
bunu getirmiyorsunuz? Ama yok. Şimdi diyorsunuz ki: “Üç ay süreyle, biz, sağlık
çalışanlarının ağızlarına bir parmak bal çalalım; hadi aslanlarım, hadi
kahramanlarım!” Ve çaldığınız bir parmak bal da sağlık işçilerine yok yani
sağlıktaki taşeron işçilere, kamu işçilerine yok; sağlık çalışanlarını bir
bütün olarak görme anlayışınız yok çünkü. Şimdi, yirmi dokuz yıllık bir
teknisyen diyor ki: “Öyle bir aldatıldık ki biz döner sermayemiz yüzde yüz
artacak diye beklerken, benim artışım sadece 50 lira.” Nasıl bir adalet? Nasıl
bir ayrımcılık? Nasıl bir sistem? Ama bunları düşünecek, bu adaleti getirecek
bir anlayış bugüne kadar olmadı ki bundan sonra olsun.
Şimdi,
gelelim Emniyet çalışanlarına, PTT çalışanlarına, banka çalışanlarına. Şimdi,
bu kamu görevlileri sağlık çalışanları gibi büyük bir risk altındalar ama
onları düşünen yok. Özellikle Emniyet ve Jandarma… Bu insanlar izin günlerinde
dahi çalıştırılıyor. Yahu, aldattınız, yıllarca kandırdınız “3600 vereceğiz,
vereceğiz, vereceğiz.” diye, bari vermiyorsunuz, şu mübarek ramazan geliyor,
kurban geliyor, gelin bunlara 2 tane ikramiye verelim de bunlar bir moralle…
Kendileri için değil bizim için hem canlarını teröre karşı veriyorlar hem de
şimdi virüs belasına karşı cansiparane çalışıyorlar ama siz bunları
düşünmezsiniz. Ama düşündüğünüz yerler var, hakkınızı yemeyelim.
(Mikrofon
otomatik cihaz tarafından kapatıldı) 
BAŞKAN
– Buyursunlar efendim.
FAHRETTİN
YOKUŞ (Devamla) – Sayın Cumhurbaşkanımız bir kararname çıkardı cumartesi günü.
Helal olsun, yani takdire şayan! Diyor ki: KİT’lerde -kamu iktisadi
teşebbüslerinde- yönetim kurulu üyesi, denetim kurulu üyesi çift maaş alan ne
kadar üst bürokratım varsa ikinci aldıkları maaşlardan dolayı, huzur
haklarından dolayı vergi ödemeyecekler, vergi indirimi getirdim onlara. Aman ya
Rabb’im… Şöyle bir zamanda, şöyle bir dönemde çift maaş alan yandaşlarını,
yandaş bürokratlarını düşünen bir iktidardan zaten halk için, vatandaş için,
yoksul için bir şey beklenmez ama bir şey daha yaptı, bakın, bir şey daha
yaptı: Türkiye İstatistik Kurumu var ya, -TÜİK- hani şu rakamlara takla attıran
kurum; oradaki daire başkanlarının da ek ödemelerini artırdılar. Allah’tan
korkun ya! Başka daire başkanlarına yok. İşte sizin adaletiniz, olmayan
adaletiniz. Ne diyeyim başka ben size… 
İyi
akşamlar efendim, hoşça kalın. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
Coşkun…
IV.- AÇIKLAMALAR (Devam)
68.- Muş Milletvekili Şevin Coşkun’un, Muş İl Sağlık
Müdürlüğünün kentteki coronavirüs salgınına yönelik bilgi paylaşmadığına, Muş
ili corona vaka sayısını, hastanelerdeki yoğunluk ve yatak kapasitesini
öğrenmek istediğine, şeffaf olmayan bir yönetimin virüs krizini başarıyla
atlatmasının beklenemeyeceğine ilişkin açıklaması
ŞEVİN
COŞKUN (Muş) – Teşekkür ediyorum Sayın Başkan. 
Corona
salgınının her tarafa yayıldığı bugünlerde, Muş İl Sağlık Müdürlüğü kentteki
coronavirüs hakkındaki gelişmelere dair tarafımıza hiçbir bilgi paylaşmamaktadır.
Talep ettiğimiz bilgiler kentteki corona vaka sayısı, hastanelerdeki yoğunluğun
oranının ne olduğu, kent merkezi ile ilçelerde bulunan hastanelerdeki yatak
kapasitesi… Bu bilgiler zaten kamuoyuna açıklanması gereken bilgilerdir ancak
tüm aramalarımıza rağmen bu bilgiler bizimle paylaşılmamaktadır. Yetkililerin
şeffaf davranmaması toplumda kaygı ve paniğe sebep olmaktadır. Şeffaf olmayan
bir yönetimin virüs krizini başarıyla atlatması da beklenemez.
Teşekkür
ediyorum.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
2.- Manisa Milletvekili Uğur Aydemir ve 115
Milletvekilinin; Yeni Koronavirüs (Covid-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2812) ile Plan ve Bütçe Komisyonu Raporu (S.
Sayısı: 213) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 213 sıra sayılı Yeni Koronavirüs (Covid-19) Salgının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 7’nci maddesindeki “39,24” ibaresinin “59”
olarak değiştirilmesini arz ve teklif ederiz.
 Kamil Okyay Sındır  Bülent
Kuşoğlu  Emine Gülizar Emecan
 İzmir Ankara İstanbul
 Serkan Topal  Cavit
Arı  Veli Ağbaba
 Hatay Antalya
 Malatya
 Servet Ünsal
 Ankara
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
- Önerge hakkında konuşmak isteyen Malatya Milletvekili Veli Ağbaba. 
Buyurun
Sayın Ağbaba. (CHP sıralarından alkışlar)
Süreniz
beş dakikadır.
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
selamlıyorum.
Değerli
milletvekilleri, sözümün başında söyleyeyim, bu 7’nci madde işçiye karşı
kurulan bir kumpastır, açık bir kumpastır. Burada, işveren tarafından ücretsiz
izne ayrılan ve kısa çalışma ödeneğinden yararlanamayan işçiler fondan günlük
39,24 TL nakdî destek alıyor. Bu değişiklikle işten çıkarmanın adı ücretsiz
izin olmaktadır. Mevzuatımızda işverenin -her iki taraf olarak- ücretsiz izin
hakkı yoktur. Yapılması gereken, işten çıkarılması yasaklanan tüm işçilere kısa
çalışma ödeneğinin ve daha önce işten çıkarılanlara işsizlik ödeneğinin
verilmesi sağlanmalıdır.
Bu
yasa değişikliği gündeme geldiğinde, kamuoyuna “AKP işten çıkarmaları
yasaklıyor.” diye propaganda yapıldı ama işin öyle olmadığı ortaya çıktı.
Değişikliğin birinde işten çıkarmaları yasaklıyor, diğerinde ücretsiz izin
uygulaması getiriyor. Tam bir AKP kurnazlığı. Niye yapılıyor? Bakın, kısa
çalışma ödeneği minimum 1.700 TL, ücretsiz izin uygulamasıysa 1.177 TL yani
işçi 523 TL hak kaybına uğruyor. Koca devlet fakirin fukaranın 523 TL’sine göz
dikiyor. İşçinin hakkına göz dikenlerin gözleri çıksın demekten başka bir şey
elimizden gelmiyor.
Değerli
milletvekilleri, yapılması gereken şey, imzalamış olduğumuz 102 sayılı ILO
Sözleşmesi’nde yer alan aile yardımları sigortasının derhâl uygulanmasıdır.
Genel Başkanımız Kemal Kılıçdaroğlu 2011’den beri bunu savunuyor ama maalesef
Hükûmet buna kulaklarını tıkamış durumda. 
Değerli
milletvekilleri, bu kanunla ücretsiz izne çıkarılan ya da kısa çalışma
ödeneğinden faydalanamayan çalışanlara günlük 39,24 TL ödenecek, aylık 1.177
TL’ye geliyor. Şimdi, hep beraber burada elinizi vicdanınıza koyun, bir an,
39,24 TL’yle nasıl yaşayacağınızı düşünün. Çocuklarınızın yanında, eşinizin
yanında ne konuma düşeceğinizi elinizi vicdanınıza koyarak düşünün değerli
arkadaşlar. 
Değerli
arkadaşlar, bugün verdiğiniz bu teklifle, 39,24 lirayla bırakın yaşamayı,
açlıkla karşı karşıya kalmayı göreceksiniz. Lütfen, bu ödeneği 2.324 liraya
çıkarın. 
Bu
corona o kadar kötü bir şey ki yoksulları ölüm ile yaşam arasında sıkıştırıyor.
Bir ucunda açlık, bir ucunda corona. Hekimler sağlıklı beslenmenin coronaya
karşı çok önemli olduğunu söylüyorlar. Bu mümkün mü bu ücretle? Asla. 
Bakın,
sizin iktidara gelirken kullanmış olduğunuz çay ve simit hesabı var değerli
milletvekilleri. Gelin, hesabı hep beraber yapalım: Çayın tanesi -biliyorsunuz,
artık corona günlerinde karton bardakla içiyoruz- 2 TL. Değerli arkadaşlar,
simit 2 TL. Bir aile düşünelim ki Recep Tayyip Erdoğan’ı çok seviyor, bu
ailenin ismi Ahmet olsun. Bu Ahmet Bey, Recep Tayyip Erdoğan’ı dinlemiş, Allah
da vermiş, 3 çocuk yapmış. İsimleri de Rabia olsun, Abdullah olsun, Hafize
olsun. Bu 5 kişilik aile 1 öğün birer simit yiyip birer çay içse 2 kere 2, 4;
günlük 1 öğünü 20 TL, günlüğü 60 TL’ye gelir değerli milletvekilleri. Bu Ahmet
Bey’in şartları uygun olmadığı için ev alması mümkün değil, aylık 1.000 lira
kira ödüyor. Şimdi, günlüğü 39,24 lira, aylığı 1.177 lira olan aile, Allah
aşkına, nasıl yaşasın, bir düşünün. Daha kullanması zorunlu dezenfektanı
alamıyor, kolonya ulaşmamış, maske arıyor, sigarayı zaten Recep Tayyip
Erdoğan’a uymuş bırakmış olduğunu düşünelim, su içecek parası yok, çay ve simit
de 1.800 lira; sizin verdiğiniz para 1.177 lira. 
Bakın,
bir daha söyleyelim: Çay ve simit 1.800 lira, sizin verdiğiniz para 1.177 TL.
Şimdi, Allah için siz söyleyin; adam size güvenip 3 çocuk yapmış, şimdi 2 çocuk
aç; ya 2 çocuk ölecek ya karı koca ölecek. (CHP ve HDP sıralarından alkışlar)
Değerli
arkadaşlar, bakın, 5 kişilik aileye 3 kişilik çayı ve simidi layık
görüyorsunuz. Bir de kendi yaşantınıza bakın; şatafat var, israf var, saraylar
var, yazlığı var, kışlığı var, kaçağı var. 
Değerli
arkadaşlar, bu şartlarda bir kendi yaşantınıza bakın, bir kendi çocuklarınıza
bakın, bir de Hafize’ye bakın, Abdullah’a bakın. Elinizi vicdanınıza koyun, bir
daha söyleyelim, elinizi vicdanınıza koyun. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
VELİ
AĞBABA (Devamla) - Bu, 1177 liraya, çay ile simide mahkûm ettiğiniz aileleri
düşünün, biraz vicdana gelin. Bakın, yandaş iş adamlarına, yandaşlarınıza
dağıttığınız ihalelerin haddi hesabı yok. Daha dün, Atatürk Havalimanı’na
yapacağınız ihaleyi bir yandaş iş adamına önceden kurgulanmış bir şekilde
verdiniz. Lütfen, vicdanlı olun. 
Değerli
arkadaşlar, dünyanın mücadele ettiği 3 tür bağışıklık var: Biri -Özgür Özel’in
dediği gibi- sürü bağışıklığı, İngiltere mücadele etti, beceremedi; bir diğeri
sınır bağışıklığı, hastalığı bastırmak için sınırı kapatıyorlar; bir de AKP’nin
Türkiye’de uygulamış olduğu sınıf bağışıklığı. Üsttekiler yaşasın, alttakiler
ölsün. Bu sınıf bağışıklığını da dünyada icat eden ülke sizsiniz. Bakın, parası
olan korunuyor, parası olan çalışmıyor, parası olan iyi besleniyor ama
yoksullar virüs ve açlıkla karşı karşıya kalıyorlar. 
Değerli
arkadaşlar, dünyada sizin yönettiğiniz gibi bir virüs yönetimi yok. Vicdanınıza
tekrar söylüyorum, vicdanınıza, fakir fukarayı düşünüyorsanız bu fakir fukaraya
39,24 lira verilmesine rıza göstermezsiniz, bu teklifimize “evet” oyu
verirsiniz. Hepinizden destek bekliyoruz. 
Hepinize
teşekkür ediyorum. (CHP ve HDP sıralarından alkışlar) 
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
Şimdi,
8’inci maddeyle ilgili 2 önerge vardır. Önergeleri aykırılık sırasına göre
işleme alacağım. 
Türkiye Büyük Millet Meclisi Başkanlığına
Görüşülmekte
olan 213 sıra sayılı Kanun Teklifi’nin 8’inci maddesinin teklif metninden
çıkarılmasını arz ve teklif ederiz. 
 Dirayet Dilan Taşdemir Züleyha
Gülüm Ömer Öcalan
 Ağrı İstanbul Şanlıurfa
 Mehmet Ruştu Tiryaki  Gülüstan
Kılıç Koçyiğit
 Batman   Muş
BAŞKAN
– Komisyon katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen Ağrı Milletvekili Dirayet Dilan Taşdemir.
(HDP sıralarından alkışlar)
Buyurunuz
Sayın Taşdemir.
DİRAYET
DİLAN TAŞDEMİR (Ağrı) – Teşekkür ederim Başkan.
Bu
geceden sonra Meclis uzun bir dönem ara verecek. Değerli arkadaşlar, tüm
toplumun coronavirüsle mücadele ettiği bir dönemde Meclisin bu kadar uzun bir
süre kapalı kalması kabul edilebilir değil. Yani bugün, bütün emekçiler
çalışıyor, yoksullar çalışıyor, sağlıkçılar çalışıyor, elbette ki
milletvekilleri de çalışmalıdır. Yani sizin canınız, bizim canımız
kimseninkinden daha değerli de değil, tatlı da değil. Dolayısıyla, bu kadar
uzun vadeli Meclisi kapatmayı düşünmeyi bizim doğru bulmadığımızı ifade etmek
isterim. Zaten Meclis açık olduğunda da maalesef Meclisi sadece torba yasalar
geçirmek için işletiyorsunuz. Yani dolayısıyla burada beraber -muhalefetle
birlikte- bir iş yapma üzerine bir kültür oluşturamadık, oluşturamadınız. O
açıdan da biraz bunun üzerine düşünmek gerektiğini düşünüyorum.
Değerli
arkadaşlar, bakın bir infaz yasası geçirildi. O zaman da biz görüşlerimizi,
muhalefetimizi, önerilerimizi, aslında olmaması gerekenleri de ifade ettik;
yine tutum benzer bir biçimdeydi. Elbette, bu infaz yasası geçtikten sonra da
yani bir kez daha bize şunu düşündürdü: “Anayasa’da, hukukun önünde herkes
eşittir.” fikri, düşüncesi aslında sözde bir düşünce. Yani burada kimse eşit
değil, hukuk karşısında da eşit değil. Hukuk kimin elindeyse, kim kullanıyorsa
onun sopasıdır; şu an sizin elinizde siz bunu kullanıyorsunuz. Dolayısıyla,
Kürtler de bu ülkede hiçbir zaman eşit yurttaş olmadı. Siz de bu yasa
vesilesiyle bir kez daha bunu gösterdiniz, ısrarla gösterdiniz. Bakın,
çeteleri, mafyaları yine bu gaspçıları gözünüzü kırpmadan bıraktınız ama 70
yaşında hasta bir Kürt tutsağı bırakmamak için kırk takla attınız yani hukuku
çiğnediniz bırakmamak için. 
Değerli
arkadaşlar, bu nasıl bir kin, nasıl bir öfke, nasıl bir düşmanlık ki gerçekten
sizi bu kadar fanatik yapmış. Bakın, bu fanatik siyaset bu ülkeye ciddi bir
zarar veriyor, siz de bunu görmelisiniz. Bu vicdansızlık, bu adaletsizlik, bu
hukuksuzluk gerçekten sizleri de çürütüyor, bu toplumu da çürütüyor.
Değerli
arkadaşlar, bakın, yine, onlarca kez biz burada, bu kürsüde ne söyledik? Dedik
ki: “Bakın, kadına şiddet uygulayanları bırakıyorsunuz. Tedbir almıyorsunuz.
Kadınlar ciddi risk altında.” Bakın, dünden beri bizleri, kadın örgütlerini
onlarca kadın aradı. Ne söylediler, biliyor musunuz: “Şimdi, biz ne yapacağız?”
Bakın,
kısa bir örnek vereyim. 33 yaşındaki Züleyha, Aydın Didim’de yaşıyor. Züleyha
eşinden boşandığından beri aslında yine şiddet görüyor. 6 defa bu adam
tutuklanmış şiddet uyguladığı için. Tutuklanmış bırakılmış, tutuklanmış
bırakılmış. En son 2016’da sokağın ortasında yine Züleyha’ya şiddet uygulamış.
Buna karşın elektronik kelepçe takılmış. Bu adam bu elektronik kelepçeyi
kırmış, tekrar Züleyha’nın evine gitmiş, ona şiddet uygulamış. En son, kadın
örgütlerinin avukatlarının müdahalesiyle, mücadelesiyle bu şahıs tutuklanmış.
Üç aydır zaten tutuklu ama siz bu yasayla bu adamı bıraktınız. O zaman,
Züleyha’nın başına gelebilecek ya da benzer durumda olan kadınların başına
gelebilecek bütün olaylardan sadece o failler sorumlu değil, siz de
sorumlusunuz, parmak kaldıran milletvekilleri de sorumludur.
Değerli
arkadaşlar, yine, diğer önemli bir konu: Vallahi yani bu yeryüzünde ne olursa
olsun, kıyamet de kopsa şu Kürt karşıtlığı ve düşmanlığından bir türlü
vazgeçmiyorsunuz. Bakın, bugün Mahmur’a bir saldırı oldu, Mahmur’da 3 kadın
katledildi. Mahmur Kürt meselesinin, Kürt sorununun aynasıdır; nedeni değil,
sonucudur. Bakın, siz inkâr edebilirsiniz. Açıkçası, bu Meclise bakınca, belki
de Kürt meselesi hakkında çok bir fikriniz olmadığını da düşünüyorum. O açıdan,
Mahmur’u da size kısaca anlatmak istiyorum. Bakın, otuz yıla yakındır bu
ülkenin vatandaşları Mahmur’da yaşıyor. Neden Mahmur’da yaşıyor? Çünkü
1990’ların aynı, benzer zihniyetiyle köyleri, evleri bu insanların başına
yıkıldı, bu insanlar göç etmek zorunda kaldı, köyünden Mahmur’a gitmek
durumunda kaldı ve orada o insanlar yaşamını sürdürüyor. O dönemler, hepiniz
hatırlarsınız yani 3 bine yakın köy yakıldı, 1 milyon insan göç ettirildi.
Şimdi de bu insanların hâlâ peşini bırakmadınız, yaşadıkları yerde, sığındıkları
yerde bombalıyorsunuz, katlediyorsunuz. Bakın, siz konjonktüre göre “Kürt
meselesi vardır.” “Yoktur.” diyebilirsiniz, buna göre konumlanabilirsiniz, buna
göre tartışıp tartışmamaya da karar verebilirsiniz ama bu ülkenin temel
sorunlarından bir tanesi de Kürt sorunudur. 
(Mikrofon
otomatik cihaz tarafından kapatıldı)
DİRAYET
DİLAN TAŞDEMİR (Devamla) - Bitiriyorum Başkan.
BAŞKAN
– Buyursunlar.
DİRAYET
DİLAN TAŞDEMİR (Devamla) – Bugün, bu meselenin bu kadar derinleşmesinin,
çözümsüz kalmasının temel nedenlerinden biri de gerçekten bu inkârcı
zihniyettir. Bu inkârcı zihniyetten bir an önce vazgeçmek gerekiyor. 
Arkadaşlar,
yüz yıldır bu Kürt meselesi var. Gerçekten, sanki iktidarlar arasında bu Kürt
meselesindeki inkârcı, karşıtlaştırıcı düşman siyaseti bulaşıcı hâle gelmiş.
Yüz yıldır iktidardan iktidara bu bulaşıyor, artık buna bir son vermek
gerekiyor. Barış siyasetini konuşalım, Kürt meselesinin demokratik çözümünü
konuşalım. Bu Meclise yakışan da budur, bu Meclisin görevi de budur. Sadece
gelip el kaldırıp gitmek, soruna yokmuş gibi ve inkârcı yaklaşmak gerçekten
sorunun derinleşmesinden başka bir anlama gelmiyor, yaşadığımız deneyimler yüz
yıldır bunu gösteriyor. Bu Meclis bir kez daha bu tutumundan vazgeçmeli ve
ısrar etmemelidir.
Herkese
iyi geceler diliyorum. (HDP sıralarından alkışlar)
BAŞKAN
– Buyursunlar Sayın Akbaşoğlu.
MUHAMMET
EMİN AKBAŞOĞLU (Çankırı) – Tutanaklara geçmesi için ifade ediyorum Sayın
Başkanım: Biz birlik ve beraberliğin, kardeşliğin, bütünleştiriciliğin teminatı
olarak siyaset yapıyoruz. Söylenenleri reddettiğimizi ifade ediyorum.
Teşekkür
ediyorum.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 213 sıra sayılı Yeni Koronavirüs (Covıd-19) Salgınının Ekonomik Ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 8’inci maddesinin aşağıdaki şekilde
değiştirilmesini arz ve teklif ederiz.
Saygılarımızla.
“MADDE
8 – MADDE 7 - 4447 sayılı Kanuna aşağıdaki geçici madde eklenmiştir.
"GEÇİCİ
MADDE 25 - Yeni koronavirüs (Covid-19) sebebiyle işverenlerin yaptıkları
zorlayıcı sebep gerekçeli kısa çalışma başvuruları için, uygunluk tespitinin tamamlanması
beklenmeksizin, işverenlerin beyanı doğrultusunda kısa çalışma ödemesi
gerçekleştirilir. İşverenin hatalı bilgi ve belge vermesi nedeniyle yapılan
fazla ve yersiz ödemeler, yasal faizi ile birlikte işverenden tahsil edilir.
Covid-19
sebebiyle yaptırılan kısa çalışmalarda, çalışanın aldığı kısa çalışma ödeneği
ile kısa çalışma öncesi net ücretinin arasındaki farkın işveren tarafından
tamamen veya kısmen ödenmek istenilmesi halinde bu ödemeden damga vergisi hariç
sigorta primi ve gelir vergisi kesintileri dahil hiçbir kesinti yapılmaz”
 Kamil Okyay Sındır Bülent
Kuşoğlu Emine Gülizar Emecan
 İzmir Ankara İstanbul
 Veli Ağbaba Cavit
Arı Serkan Topal 
 Malatya Antalya Hatay
 Servet Ünsal
 Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen Malatya Milletvekili Veli Ağbaba.
Buyurunuz
Sayın Ağbaba. (CHP sıralarından alkışlar)
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
selamlıyorum. 
Son
TÜİK verilerine göre, ocak ayı dar tanımlı işsiz sayısı 4 milyon 362 bin kişi.
Geniş işsizlik tanımına göre ise işsiz sayısı 8,5 milyon kişi. Şimdi nisan
ayındayız, bu rakam mutlaka çok daha artacaktır çünkü açıklanan TÜİK verileri
ocak ayına ait. 
Virüs
nedeniyle risk altında olan iş yerlerinde 1 milyon 700 bin kişi var. Sadece iki
genelgeyle faaliyetleri durdurulan 252 bin iş yeri var. Faaliyetleri geçici
olarak durdurulan turizm ve eğlence sektöründe toplam 1 milyon 900 bin kişi
var; işsiz kalan motorlu kurye 500 bin kişi; berber, kuaför salonunda işsiz
kalan sayısı 504 bin kişi, kapanan AVM’lerde işsiz kalan 523 bin kişi;
faaliyetleri durdurulan 71.103 kahvede işsiz kalan 213 bin kişi; artık çalışamayan,
yolcu taşıyamayan 7.500 şehirlerarası otobüsün şoförü, muavini, yazıhane
çalışanı 90 bin kişi; okullar kapandığı için 150 bin servisçi var; özel eğitim
merkezlerinde çalışan 90 bin kişi; sokakta geçimini sağlayan kâğıt toplayıcısı,
simitçisi, ayakkabı boyacısı, sokak müzisyeni, seyyar satıcısı, pilavcısı 6
milyon kişi. Yine, taksici, minibüsçü cabası, 18 milyon vatandaş, değerli
milletvekilleri, şu anda işsizlikle karşı karşıya. Bu insanlar açlık ile virüs
arasında uçurumun kenarında. 
Değerli
milletvekilleri, coronavirüs gelmeden önce ciddi bir işsizlik sıkıntısı vardı.
Türkiye’nin aralık ayındaki işsiz sayısı 95 ülkenin nüfusundan daha fazlaydı
ancak bu salgın işsizlik sorununa tüy dikmiş durumda. Bu hızla giderse çok
yakın zamanda gerçek işsizlik oranı yüzde 20’yi bulabilir. Coronavirüs ve kötü
yönetim yüzünden, en iyimser tahminle istihdamda 6 milyon 227 bin kişi işini
kaybedebilir. Peki, yukarıda söylediğim küçük esnaf ve geçimini günlük kazançla
sağlayan insanlarla ilgili bir tedbir var mı? Bunun cevabı maalesef kocaman
hayır. 
Bakın,
değerli arkadaşlar, Türkiye’de yaşayan esnaflar hem kira nedeniyle, hem
çalıştırdıkları insanlar nedeniyle büyük risk altında, en büyük sorunu da
bunlar yaşıyor. Sadece esnaflar mı? Bir diğer sorun da bu sorunu yaşayan çiftçiler.
Maalesef bu yıl hasatlarını kaldırıp kaldıramayacakları belli değil, şu anda
ekimin yapılması gereken, emek verilmesi gereken yerlerde maalesef çiftçi emek
veremiyor. Peki, tedbir alınıyor mu? Hayır. Ama bir şeyler yapılıyor. 
Değerli
arkadaşlar, Cumhurbaşkanlığı 9 Nisanda 14 yeni makam aracı için ihale yapıyor.
Bakın, değerli arkadaşlar, Türkiye’de makam araç sayısı 125 bin; dünyanın en
büyük araç üreticisi Almanya’daki makam aracı sayısı 9 bin, yine dünyanın en
önemli markalarının üreticisi Japonya’daki makam aracı sayısı 10 bin,
Fransa’daki makam aracı sayısı 8 bin. Peki, makam araçlarında dünya şampiyonu
olan Türkiye fakir fukaraya nasıl bakıyor? Hani, Almanya bizi kıskanıyor,
Fransa kıskanıyordu ya, makam aracındaki durum aynı mı bir bakalım değerli
arkadaşlar. Almanya, Fransa, İngiltere ve İtalya tüm çalışanlarının maaşlarını
garantiye almış durumda. İspanyası açıklama yapıyor, Fransası açıklama yapıyor:
“Hiçbir çalışan iş yeri, hiçbir emekçi işsiz kalmayacak, güvencesi devlettir.”
diyor. 
Değerli
arkadaşlar, Almanya çoğunluğu Türk olan taksi şoförlerine 10 bin euro veriyor.
Biz ne yapıyoruz? 16 uçağı olan Cumhurbaşkanlığı tasarrufta bulunuyor mu?
Hayır. 
Değerli
arkadaşlar, Amerika’dan daha fazla uçağımız var, Fransa’dan, Almanya’dan daha
fazla uçağımız var; uçak üreticisi Fransa’dan daha fazla özel uçağımız var.
Fakir fukara ekmek bulamazken Cumhurbaşkanı büyük uçaklara binmeye devam ediyor
değerli arkadaşlar.
Şimdi,
peki, Cumhurbaşkanlığı tasarrufta bulunmuyor da Meclis bulunuyor mu? O da bulunmuyor
değerli arkadaşlar, o da makam aracı saltanatını sürmeye devam ediyor. Biz ne
yapıyoruz? Tasarrufu fakir fukaradan bekliyoruz, 1.177 TL vererek onlardan
tasarruf bekliyoruz. Sizin tuzunuz kuru, simit hesabını bilmezsiniz, çay
hesabını bilmezsiniz, bana laf atarsınız. Ama size bir şey söyleyeyim değerli
arkadaşlar, fakir fukara aç. Fakir fukarayı açlıkla terbiye etmeye
çalışıyorsunuz.
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Ağbaba.
VELİ
AĞBABA (Devamla) – Değerli arkadaşlar, bir iki rakam daha paylaşıp sözlerime
son vermek istiyorum: İşsizlik Sigortası Fonu var, buradan AKP milletvekilleri
ya da Hükûmet vermiyor, işçinin vergisinden kesilen İşsizlik Sigortası Fonu
var. Mart ayı içinde toplam fonun kaynağı, fonun varlığı 131 milyar 972 milyon
739 bin TL. 2020 yılının ilk üç ayında işsizlik ödeneğinden, dikkatle dinleyin,
işsizlere ödenen tutar 2 milyar 994 milyon 576 bin TL. Peki, işverenlere ödenen
tutar ne kadar? 5 milyar 378 milyon TL. Bu bile İşsizlik Sigortası Fonu’nun
nereye kullanıldığının, iktidarın kimi tercih ettiğinin en açık göstergesi
değerli arkadaşlar.
Bakın,
sadece işveren istihdamı artırsın diye verilen teşvik miktarı 47 milyar.
İstihdam artmış mı? Hayır. Aynı dönemde istihdam tam 1 milyon 472 bin kişi
azalmış. Bu nedenle, hepinizi şatafattan kaçmaya, hepinizi fakir fukara açlıkla
terbiye edilirken -makam araçlarınızda, uçaklarınızda- kaçak saraylarınızda
oturmamaya davet ediyorum. (CHP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkanım, kayıtlara geçmesi açısından
söylüyorum.
BAŞKAN
– Buyursunlar Sayın Akbaşoğlu.
MUHAMMET
EMİN AKBAŞOĞLU (Çankırı) – Sayın konuşmacının iddiaları, bize, Yenikapı’da
makam araçlarını sergileme iddiası fos çıkan İmamoğlu’nun iddialarını
hatırlattı. 
VELİ
AĞBABA (Malatya) – Hay Allah!
MUHAMMET
EMİN AKBAŞOĞLU (Çankırı) – Hizmet araçlarını makam aracı olarak nitelendirmesi
aklımıza geldi. Kayıtlara geçmesini istiyorum.
Teşekkür
ediyorum. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Şimdi,
9’uncu madde üzerinde 2 önerge vardır. Önergeleri aykırılık sırasına göre
işleme alacağım.
Türkiye Büyük Millet Meclisi Başkanlığı’na
Görüşülmekte
olan 213 sıra sayılı Kanun Teklifi’nin 9’uncu maddesinin teklif metninden
çıkarılmasını arz ve teklif ederiz.
 Dirayet Dilan Taşdemir  Züleyha
Gülüm  Ömer Öcalan
 Ağrı  İstanbul
 Şanlıurfa
 Gülüstan Kılıç Koçyiğit  Tuma
Çelik  Mehmet Ruştu Tiryaki
 Mardin Batman
 Muş
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen Mardin Milletvekili Tuma Çelik.
TUMA
ÇELİK (Mardin) – Sayın Başkan, değerli milletvekilleri; arkadaşlar, devletlerin
büyüklüğü o devletin halkına sunduğu imkânlarla ölçülür. Bakın, Kanada,
Almanya, Fransa ve daha birçok devletin salgınla birlikte halkına,
vatandaşlarına sunduğu imkânları hepimiz gördük. Biz, bütün bu ülkelerin bizi
kıskandığını söyleyen iktidarın halkına sunduğu imkânlara da bir bakalım. Ne
sunuyor? IBAN numaralarıyla yardım topluyor, her gün, bizler de dâhil hepimize,
herkese mesajlar geliyor “‘Biz bize yeteriz’ kampanyasına bağışlarınızı
bekleriz.” diyor. Büyük devlet sözle olmaz. Büyük devlet, dediğim gibi, halkına
sunduğu imkânlarla olur ve ortada. 
Sayın
Başkan, değerli üyeler; daha önce sıkça dile getirdik, tekrar ediyoruz. İnfaz
düzenlemesinde de çokça kez dile getirdik. Aynı şeyi yaptınız, aynı şeyi
yapmaya devam ediyorsunuz. Salgından bile fırsat çıkarmaya çalışıyorsunuz; tam
olarak, bu salgını fırsata çevirmeye çalışıyorsunuz. Parası olanlar evlerine
çekildi, evlerinde kalmasına yardımcı oluyorsunuz; işçilerin, emekçilerin çalışmasını
istiyorsunuz, onları çalışmaya zorluyorsunuz. Sizler de “ekonomi paketi” adı
altında sermayedarları, kendi yandaş şirketlerinizi kurtarmaya çalışıyorsunuz.
Yapılmak istenen değişiklik tam da budur. İşte, bunu anlatmaya çalışıyoruz.
Salgının olumsuz etkilerinin telafisi için, finansal açıdan zor duruma düşecek
büyük kuruluşların ayakta kalması için onlara farklı seçenekler sunacağınızı
belirtiyorsunuz. Büyük kuruluş kim? Kriterleri belli değil, neyi esas
alacağınız belli değil; kime, neyi sunacağınız yine belirsiz. İstediğiniz yere
çekebilmek için yaptığınız bir değişiklik aslında bu ama biz kimler olduğunu
biliyoruz; Cengizi, Limakı, Kalyonu kurtaracaksınız aslında. Haydarpaşa Garı’nı
İstanbul Büyükşehir Belediyesinden alıp kime verdiyseniz onu kurtaracaksınız.
Hâlen Mardin’deki fabrikalarında işçilerini hiçbir tedbir almadan çalıştıran
yandaş holdinglerinizi kurtaracaksınız. Bunları da Varlık Fonu eliyle yapmak
istiyorsunuz.
Varlık
Fonu zaten memleketin en tartışmalı kurumlarından bir tanesi, yandaşlarınız
için kullanmaktan başka bir işe yaramadığı şimdi açıkça ortaya çıkıyor. Her
türlü ayrıcalığa sahip, istisnalara sahip, Kamu İhale Kanunu’ndan muaf, Devlet
Memurları Kanunu’ndan muaf bu fonun hangi kamusal yarar için kurulduğu belli
değil. Bir gün uyandık, bir fonla karşılaştık, en kârlı kurumlar bu fona
devredildi. Fonu kuran: Recep Tayyip Erdoğan, Cumhurbaşkanı. Yöneten: Recep
Tayyip Erdoğan, Cumhurbaşkanı. Vekili: Berat Albayrak, Maliye Bakanı,
Cumhurbaşkanının damadı, denetleyen kim? Hiç kimse, Cumhurbaşkanı
denetleyebilir. Bakın, 15/11/2018 tarihinde bir soru önergesi sunduk biz, dedik
ki: “Türkiye’de hukuksuzluğun geldiği noktayı göstermesi açısından tek başına
yeterlidir bu örnek.” Dünya örneklerine baktığımızda, varlık fonlarının
kurulmasının iki temel nedeni ön plana çıkmaktadır: Birincisi, bütçe fazlalığı;
ikincisi ise enerji zenginliğidir. Türkiye’de her iki durum da söz konusu
değildir. Anlayacağınız, dünyada benzeri yok bu fonun ama aslında Cumhurbaşkanı
kendisine özel bir hazine kurdu, geçmiş başına yönetiyor; zaten diğer hazinenin
başında da damadı var. Ülkenin tüm yurttaşlarının emeğiyle ortaya çıkmış olan
kamusal değerlerini, tüm toplum yararına değil, sadece belirli yandaş
şirketlerin batmaktan kurtarılması için kullanmak istiyorsunuz. Bu da açık bir
vicdansızlıktır. İşçiler iş yerlerinde her türlü tehdide rağmen çalışmak
zorunda kalıyor çünkü evde kalmalarını sağlayacak koşulları yaratmadınız.
(Mikrofon
otomatik cihaz tarafından kapatıldı) 
BAŞKAN
– Buyursunlar.
TUMA
ÇELİK (Devamla) – Teşekkür ederim.
Ben
gerçekten merak ediyorum bir aile 1.177 lirayla nasıl geçinecek? Ki bu para iki
günlük yemek paranız. Yardımlara izin vermiyorsunuz. Bağışlar nereye gidiyor
belli değil. Diğer taraftan, insanlar iş yerlerinde salgına yakalanıyor. Ya
açlıktan ölecekler ya da salgından, insanlara başka seçenek bırakmadınız. Daha
maske dağıtamıyorsunuz, insanlara kalkıp “İşe gidin.” diyorsunuz çünkü
yandaşlarınızı kurtarmanın derdindesiniz. 
Böylece
bir şeyi öğrenmiş olduk: Her şeyi fırsata çevirmeye çalışıyorsunuz, bu konuda
mahirsiniz. Sınır tanımazsınız, Allah’tan korkmazsınız, bari biraz insaflı
olun, insanlar can derdindeyken yandaşlarınızı korumaktan vazgeçin. 
Teşekkür
ederim. (HDP sıralarından alkışlar) 
BAŞKAN
– Buyursunlar Sayın Akbaşoğlu.
MUHAMMET
EMİN AKBAŞOĞLU (Çankırı) – Allah’tan korkar, halka en güzel hizmetleri sunarız
ve asılsız iddiaların tümünü de reddederiz.
Teşekkür
ederiz.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/2812) esas numaralı Kanun Teklifi’nin 9’uncu maddesiyle 4857 sayılı İş
Kanunu’na eklenen geçici 10’uncu maddenin üçüncü fıkrasında yer alan “aylık
brüt asgari ücret tutarında” ifadesinin, “5 aylık brüt asgari ücret tutarında”
şeklinde değiştirilmesini arz ve teklif ederiz.
 İsmail Atakan Ünver  Süleyman
Girgin Cavit Arı
 Karaman Muğla Antalya
 Servet Ünsal  Serkan
Topal Fikret Şahin
 Ankara Hatay Balıkesir
 Kamil Okyay Sındır  Bülent
Kuşoğlu
 İzmir 
Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen Karaman Milletvekili İsmail Atakan Ünver.
Buyurunuz
Sayın Ünver. (CHP sıralarından alkışlar)
İSMAİL
ATAKAN ÜNVER (Karaman) – Sayın Başkan, değerli milletvekilleri; Genel Kurulu
saygıyla selamlıyorum.
Coronavirüs
salgınıyla mücadele için çeşitli önlemler alınmaktadır. Bu önlemler kapsamında
İçişleri Bakanlığınca bazı iş yerlerinin faaliyetlerine geçici süreliğine ara
verilmiş, birçoğu da salgının yayılmasına paralel olarak insan hareketliliğinin
azalması sebebiyle iş kaybetmiş veya işleri tamamen durmuştur.
Bu
coronavirüs salgını sebebiyle alınan önlemlerden en fazla etkilenen kesim esnaf
ve sanatkârlardır. Mesela berberler, kuaförler, kahvehane ve kafe işletmeleri,
düğün salonları, pastaneler, lokantalar kapatılmış ya da sadece paket servisi
hizmeti vermelerine müsaade edilmiştir. Öyle ki fırınlar bile iş kaybetmiştir
zira vatandaş ekmeğini evde yapmaya başlamıştır. Küçük sanayi sitelerinde
çalışan oto tamircileri de işlerinin hemen hemen tamamını kaybetmişlerdir.
İnsanlar evde kaldığı için, sokağa çıkmadığı için araç tamir ettirme ihtiyacı
da hissetmemektedirler. Taksiciler ve dolmuşçular da aynı dertten muzdariptir.
Yokluğa mahkûm kalan esnaflarımız seslerini duyurmak istemektedirler. Örneğin,
bu krizden ilk ve en çok etkilenen makasından ve usturasından başka sermayesi
olmayan berber ve kuaförler “Makasım kesmiyor, ocağım tütmüyor, berber ve
kuaförüne sahip çık Türkiye’m.” diye feryat etmekte ama seslerini kimse
duymamaktadır. Bu meslek gruplarıyla ilgili yaraya merhem olacak bir ekonomik
tedbir henüz alınmamış, bu gruba karşı hükûmet tarafından kredi yolu gösterilmiştir.
Yani daha fazla borçlanma önerilmektedir. Bu krediler alınacak, borç yapılacak
ama bu borçları kim, hangi kazançla ödeyecek? Esnafın işi bitmiştir ama iş
yerlerinin giderleri işlemeye devam etmektedir. Tüm giderlerin yanında esnafın
üzerinde bir de BAĞ-KUR primi yükü vardır. Bununla ilgili olarak SGK
Başkanlığınca Sosyal Sigortalar ve Genel Sağlık Sigortası Kanunu’nun 4/b
maddesi yani BAĞ-KUR kapsamına giren sigortalılardan Vergi Usul Kanunu
gereğince mücbir sebep kapsamına alınan faaliyet alanlarında ve bazı
mükellefler açısından BAĞ-KUR primleri üç ay ertelenmiştir. 
Değerli
milletvekilleri, bu erteleme yeterli değildir. Üç ay sonra esnaf ve
sanatkârlarımız bu primleri nasıl ödeyeceklerdir? Zaten evini zor geçindiren
esnafın gelirlerinin üç ay sonra 2’ye katlanacağı yönünde bir öngörünüz mü var?
Şimdi siz bilmem kaç aileye “Biner lira veriyoruz.” diyorsunuz. Esnafın BAĞ-KUR
priminin ne kadar olduğunu biliyor musunuz? 1.015 lira 33 kuruş. Aylık geliri
hatta cirosu 2, 3 bin lira olan esnaf bu ertelenmiş borcu ve cari ayın primini
yani bir ayda 2 primi nasıl ödeyecek? Mesela berberin müşterisi 2 kat fazla mı
tıraş olacak? Oto tamircisine müşterisi arabasını 2 defa mı getirecek? Elbette
olmayacak. 
Şimdi
bu kanunla belediye gelirlerinden bazılarının bu salgın süresine isabet eden
kısımlarının ödenmemesi, bazılarının da ertelenmesi düzenleniyor. Ancak bu
kanunun eksiklerinden birisi de BAĞ-KUR primiyle ilgili bir düzenlemeyi
içermemiş olmasıdır. Bu salgından en çok etkilenen esnaf ve sanatkârların olabilecek
en üst düzeyde desteklenmesi gerekir. Bu kapsamda, BAĞ-KUR primleriyle ilgili
erteleme değil, aslında yapılması gereken esnafın BAĞ-KUR priminin devlet
tarafından ödenmesidir ama kasa boş, bunu yapmayacağınızı ve yapamayacağınızı
biliyoruz. Öyleyse bu konuda yapılması gereken şey, en azından talep hâlinde
sigortalılığı durdurmaya yönelik düzenleme yapılmasıdır. Mücbir sebep
kapsamında olanlar ve iş yerini kapatmış olanlar başta olmak üzere, 4/B
kapsamında sigortalı olanların talep etmesi hâlinde, mart, nisan, mayıs ayları
itibarıyla üç aylığına sigortalılığın durdurulabilmesi, bu sürenin uzatılması
konusunda yürütmeye yetki verilmesi, eğer salgın biterse 1 Haziranda, eğer
yürütme tarafından süre uzatılmışsa bu uzatmanın bittiği tarihi takip eden gün
itibarıyla kurumca resen yeniden başlatılması yönünde bir düzenleme mutlaka
yapılmalıdır. İleride yine talep hâlinde bu sürenin ihya edilmesine ve primleri
ödenerek kıdeme ve emekliliğe sayılmasına olanak sağlanmalıdır. Sigortalılığı
durdurulan sigortalı ve bakmaya yükümlü olduğu kişiler, bu süre zarfında sağlık
hizmetlerinden de kesintisiz yararlanmalıdır. Zaten borçlu olunsa da yıl sonuna
kadar sağlık hizmetinden yararlanılacağı SGK tarafından ifade edilmiştir. 
(Mikrofon
otomatik cihaz tarafından kapatıldı)
İSMAİL
ATAKAN ÜNVER (Devamla) – Tamamlıyorum Başkanım.
Cumhurbaşkanı
da sigortalı olsun olmasın tüm vatandaşların coronavirüs tedavisi masraflarının
devlet tarafından karşılanacağını açıklamıştır. Buradan hareketle “İş yerini
kapat.” deyince kapatan, kimisi üç yıldır, kimisi beş yıldır, kimisi on beş
yıldır, kimisi yirmi yıldır prim ödeyen esnafın sağlık giderlerinin de üç ay
devlet tarafından karşılanmasının Hazine ve Sosyal Güvenlik Kurumu açısından
sorun oluşturmayacağını düşünüyorum. Ne de olsa ilgili Bakan “Hazine dolu,
dünyada salgına en hazırlıklı ülke biziz.” demiyor mu? Madem Hazine Bakanı
böyle diyor, ben de esnaf ve sanatkârlar için bu adımı çok görmeyin diyorum.
Genel
Kurulu saygıyla selamlarım. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
9’uncu
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Şimdi,
10’uncu madde üzerinde 2 önerge vardır. Önergeleri aykırılık sırasına göre
işleme alacağım.
Türkiye Büyük Millet Meclisi Başkanlığına
Görüşülmekte
olan 213 sıra sayılı "Yeni Koronavirüs (Covid-19) Salgınının Ekonomik ve
Sosyal Hayata Etkilerinin Azaltılması Hakkında Kanun ile Bazı Kanunlarda
Değişiklik Yapılmasına Dair Kanun Teklifi”nin 10’uncu maddesinin aşağıdaki
şekilde değiştirilmesini arz ve teklif ederiz.
Saygılarımızla.
MADDE
10- 10/12/2003 tarihli ve 5018 sayılı Kamu Malî Yönetimi ve Kontrol Kanununa
aşağıdaki ek madde ilave edilmiştir.
"Mücbir
sebep
EK
MADDE 7- Deprem, yangın, sel gibi doğal afetler ile salgın hastalık veya Hazine
ve Maliye Bakanlığı bilişim sistemlerinin herhangi bir nedenle çalışmaması gibi
mücbir sebep hallerinde; veri, bilgi ve belgelerin oluşturulması, kaydedilmesi,
iletilmesi, muhafazası ve ibrazına ilişkin yöntemler Hazine ve Maliye
Bakanlığınca belirlenir.
Mücbir
sebep hallerinde, Hazine ve Maliye Bakanlığı bilişim sistemleri üzerinden
yürütülen işlemlerde yaşanabilecek gecikme nedeniyle ilgililere, gecikme faizi,
gecikme zammı ve ceza gibi yaptırımlar uygulanmaz.”
 Cavit Arı  Selin
Sayek Böke Bülent Kuşoğlu
 Antalya İzmir Ankara
 Serkan Topal Servet
Ünsal Kamil Okyay Sındır
 Hatay Ankara İzmir
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
- Önerge hakkında konuşmak isteyen İzmir Milletvekili Selin Sayek Böke. 
Buyurun
Sayın Sayek Böke.
SELİN
SAYEK BÖKE (İzmir) – Teşekkür ederim Sayın Başkan.
Ağır
bir kriz yaşıyoruz, zaten kendi krizimizin göbeğindeydik, bir de coronavirüs
fırtınasına yakalandık. Coronavirüs gelmeden önce çok yüksek düzeyde işsizlik
yaşanıyordu. Coronavirüs gelmeden önce halk faturaların altında eziliyordu.
Coronavirüs gelmeden önce müthiş bir borçluluk vardı ve halk aldığı ücret açlık
sınırının altında olduğu için çocuğuna nasıl bakacağına, işine nasıl
gideceğine, kirasını nasıl ödeyeceğine, sofraya ekmeği nasıl koyacağına dair
ağır bir kaygı içindeydi ve işte, o dönemde siz halkın bu kaygılarını gidermek
yerine yandaşlarınıza özelleştirerek peşkeş çektiğiniz elektrik faturalarını
düzenlememeyi seçtiniz. Siz, o dönemde, bunun yerine patatesten, soğandan
terörist çıkarmayı tercih ettiniz. Yine, o dönemde, emekçinin hak ettiği ücreti
alması için ücretleri artırmak yerine, TÜİK’te beğenmediğiniz enflasyon
rakamlarını yayımladığı için görevlileri görevden almayı tercih ettiniz. İşte,
bunları yaptığınız için, şimdi attığınız hiçbir adıma hiç kimse artık
güvenmiyor. İşte bunları yapmış olan sizler, şimdi bu torba yasayla karşımıza
şunu getiriyorsunuz: “İzin verin, bir fiyat kurulu kuralım ve bu fiyat kurulu
hangi fiyatın hakça olduğuna karar versin.” diyorsunuz. Patatese, soğana
“Terörist.” demiş olan ve TÜİK’te fiyatları yayımladığında beğenmediğiniz için
görevden almış olan sizler, şimdi hangi fiyatın hakça olduğunu belirlemek için
kurul kurma yetkisi istiyorsunuz. 
Herkesi
ve her şeyi düşman gören anlayışınız bugün sizin de hayatınızı zorlaştırıyor.
Coronavirüs krizinde sokağa çıkma yasağının insanları panikle sokağa itmesi de
bundan, stokçu ararken muhalif üreticiye ceza keseceğinize dair güvensizlik de
tam da bundan. Güven olmayınca işte her şey böyle çöküveriyor. 
Stokçuluk
ve fırsatçılık elbette kabul edilemez ama zaten stokçuluk ve fırsatçılıkla
mücadele etmek için ihtiyaç duyulan araçlar elinizde var, yeni bir kurula
ihtiyacınız yok. Sorun, siyasi fırsatçılık yapıyor olmanız. Çok iyi biliyoruz
bu refleksinizi ve biliyoruz ki stokçuluğu kontrol etmek adına, muhalif olan
üreticiyi ve esnafı cezalandırmayı seçeceksiniz. 
Piyasalar
mutlaka var olmalı ama piyasalar mutlaka kamu yararı gözetilerek denetlenmeli
ve düzenlenmeli, kamu yararı gözetilerek. Oysa bugün yaşıyor olduğumuz parti
devletinde kamu yararını değil, sarayın bekasını gözeteceğinizi çok iyi
biliyoruz; halkı değil, yandaşı koruyacağınızı çok iyi biliyoruz. Oysa ihtiyaç
çok belli; halkın temel ihtiyaçları için tüm fiyatları hızla düşürmek,
faturaları ertelemek değil, iptal etmelisiniz. Halkın rahatlamaya ihtiyacı var.

Coronavirüs
öncesi 4 milyon 362 bin kişi işsizdi, 1 milyon 126 bin kişi bir yılı aşkın
süredir iş arıyordu. Şimdi, coronavirüs sonrası işsizliğin 2 hatta 3 katına
çıkacağı öngörülüyor. Oysa ki ihtiyaç belli, insanları yaşatmalıyız, gelir ve
iş güvencesi vermeliyiz. Peki, bu yasa ne yapmıyor? Ücretli izni zorunlu kılmıyor,
gelir garantisi vermiyor ama onun yerine ne yapıyor? Zaten dokunulmazlığı olan
hiçbir hesap verme yükümlülüğü olmayan Varlık Fonunu ve ona değecek olan bütün
yandaşlara yeni bir zırh, yeni bir dokunulmazlık kuruyor. Yandaş kurtarılacak
kimse denetlemeyecek. Halksa hafta içi coronavirüsle işe gidecek, hafta sonu
coronavirüsle evinde sokağa çıkmadan dinlenecek.
Coronavirüs
öncesi ağır bir borç yükü vardı, 6 milyar liraydı siz iktidara geldiğinizde
hane halklarının borcu, bugün 624 milyar lira ve bu borcu artık ödemeyeceği
ağır koşullar var karşısında. Peki, bu yasa ne yapmıyor? Halkın borcunu
affetmiyor, kredi kartı yükünü azaltmıyor, KOBİ’ye “Borcunu ödeme.” demiyor
“Onun yerine daha çok borç al.” diyor ama o borcu da vermiyor ve bu yasa ne
yapıyor? Halkı finansal piyasalar karşısında dokunulmazlıkla koruyacağına
Varlık Fonuna zaten var olan dokunulmazlıklarına yeni zırhlar ekleyerek daha da
çok korumaya alıyor. Coronavirüsten önce ülkemizin risk primi dünyanın en
yüksek risk primleri arasındaydı. Paramız altı yıldır aralıksız istikrarlı bir
biçimde değer kaybediyordu. Varlık Fonu’nu kurduğunuz için, hazineyi buraya
bağladığınız için, Varlık Fonu’nu saraya bağladığınız için…
(Mikrofon
otomatik cihaz tarafından kapatıldı)
BAŞKAN
– Buyursunlar.
SELİN
SAYEK BÖKE (Devamla) – …ve tek adam rejimi kurduğunuz için böyleydi.
Coronavirüs sonrası artık risk algısı bütün dünyada arttı. Para da bütün
insanlar gibi güvende hissettiği evine kaçıyor ve en önce en riskli gördüğü
ülkelerden kaçıyor. Peki, bu koşullarda bu yasa ne yapıyor? Ülkenin risk
primini artıran Varlık Fonu’nu daha da güçlendiriyor. Ne için? Riski artırmak
için. Coronavirüsten önce maliye politikası sayenizde çökmüştü, ihtiyat
akçeleri hiç edilmiş, hazine paraleli olan Varlık Fonuna, Varlık Fonu saraya
bağlanmıştı, mali disiplin yok edilmişti, bütçede öncelik hep yandaştı, asla
halk değildi. Peki, bu yasa teklifi ne yapmıyor? Bütçede rantçıya ayırdığı
hazine garantilerinden 19 milyar liraya dokunmuyor. Peki, ne yapıyor?
Yandaşlarına Varlık Fonu üzerinden yeni bir zırh daha sağlıyor.
Özetle,
bu yasa teklifi, Covid-19’la mücadele yasası değil. Bu yasa teklifi iktidarın
ve yandaşlarının bekasını koruma yasası.
(Mikrofon
otomatik cihaz tarafından kapatıldı)
BAŞKAN
– Tamamlayalım.
SELİN
SAYEK BÖKE (Devamla) – Yaşayacağımız ve yaşatacağımız bir gelecek için yeni
kurullara –zırhı genişletilmiş Varlık Fonuna değil- halkçı, kamucu, dayanışmacı
bir siyasete ihtiyaç var. Siz, yapmazsınız -“yapamazsınız” demiyorum
yapmazsınız- ama halk mutlaka kendini kurtaracak.
Saygılar
sunuyorum.
Teşekkür
ederim. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 213 sıra sayılı Kanun Teklifi’nin 10’uncu maddesinde yer alan “tarihli”
ibaresinin “tarih” olarak değiştirilmesini arz ve teklif ederiz.
 Hüda Kaya Mehmet
Ruştu Tiryaki Tuma Çelik
 İstanbul Batman Mardin
 Hüseyin Kaçmaz Dirayet
Dilan Taşdemir Musa Piroğlu
 Şırnak Ağrı İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen İstanbul Milletvekili Musa Piroğlu.
Buyurunuz
Sayın Piroğlu. (HDP sıralarından alkışlar)
MUSA
PİROĞLU (İstanbul) – Sayın Başkan, engellilerin sorunlarını biraz dile getirmek
için geldim.
Sürü
bağışıklığı, üretken olmayan nüfus fazlasının salgında ölmesi, sağlıklı olan
alt sınıfların ise ayakta kalarak üretime devam etmesi anlamına geliyor.
Sürü
bağışıklığı, devlete yük olarak görülen, üretim dışına düşmüş engellilerin,
emeklilerin ve hastaların salgında ölüme terk edilmesi anlamına geliyor.
Sürü
bağışıklığı, bu iktidarın salgına karşı üstü örtük bir şekilde uyguladığı
politikanın kendisinden başka bir anlama gelmiyor. Engelliler için birtakım
adımlar atılıyor ama ne yazık ki hayatlarını düzeltmek için gerekli esas
adımlara bir türlü çaba gösterilmiyor. Kamudaki engelliler ücretli izne
çıkarılıyor, özel sektördeki engelliler çalışmaya devam ediyor. Medikal
malzemelere ve ilaçlara ulaşım ne yazık ki imkânsız hâle gelirken bunları almak
iyice zor duruma düşüyor. Sokak yasağı, sağlık kurumlarına erişimi çok
zorlamaya başlarken engellilerin erişimi iyice zor hâle geliyor. İlaç raporları
uzatılıyor ama engelli emeklilerin, rapor yenileme adı altında emeklilik
maaşları kesilmeye devam ediyor. Rehabilitasyon merkezlerindeki öğrenciler ve
burada çalışan öğretmenler, çalışanlar ne yazık ki sokakta bırakılıyor ve
engelliler bu sorunlarla yaşamaya devam ediyor. 
Ben,
size birtakım fotoğraflar göstermek istiyorum. Bu gördüğünüz Cengiz Holdingin
Başkanı, sarayın en kıymet verdiği müteahhitlerden biri. Büyük ihaleleri bu
alıyor ve büyük vergi cezalarından indirimi de bu alıyor. Özelliği ne? Halkın
anasına sövüyor.
Bu
gördükleriniz 2 yazar, Mehmet Barlas ve Engin Ardıç. İktidara yakın bir basın
kuruluşunun önemli kalemleri. Özellikleri ne? Halka “Geri zekalı!” diyor, halka
“Öküz!” diyor, halka “Lümpen!” diyor, halka “Ayı!” diyor ve bu halk düşmanları,
halka düşmanlık yapan bunlar, bu cesareti nereden alıyor? Bunlar bu cesareti
buradan alıyor; mafya baronlarını serbest bıraktığınız, tecavüzcülerin serbest
kalma imkânlarını yarattığınız, halka karşı suç işleyenleri serbest
bıraktığınız, infaz yasasını onayladığınız gün çektirdiğiniz bu fotoğraftan
alıyor. Sizin vicdansızlığınız, bu insanların halka karşı düşmanlık yapmasını
destekliyor ve kışkırtıyor. Ve Sayın Muhammet Emin Akbaşoğlu, savaşa İHA’lara,
SİHA’lara harcanan paraları anlatırken dedi ki: “Helal olsun.” Ben diyorum ki:
Halkın parasını yiyenlerin, halkın ekmeğini çalanların, işçinin alın terini
çalanların, işçinin emeğini çalanların kursağından giren her lokma haram olsun.
(AK PARTİ sıralarından “Maskeni tak.” sesleri, gürültüler) Ve siz, bu maskeyi
bu kadar dert edinen siz, fabrikalara giden milyonlarca işçinin ölümünü biraz
dert edinin, kendi canınız kadar, sokağa saldığınız işçilerin canını dert
edinin, ondan sonra konuşun. (HDP sıralarından alkışlar, AK PARTİ sıralarından
gürültüler) 
ZÜLFÜ
DEMİRBAĞ (Elâzığ) – Biraz daha bağır, anlaşılmıyor!
MUSA
PİROĞLU (Devamla) – Anlasaydınız bu yasalar çıkmazdı. Azıcık sesini duysaydınız
işçinin, bu kadar bağırmazdınız. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
Birinci
bölümde yer alan maddelerin oylamaları tamamlanmıştır. 
Şimdi,
ikinci bölümünün görüşmelerine başlıyoruz.
İkinci
bölüm 11 ila 18’inci maddeleri kapsamaktadır. 
Gruplar
adına söz talebi yok. 
Şahıslar
adına, İstanbul Milletvekili Erkan Baş.
Buyurunuz
Sayın Baş.
ERKAN
BAŞ (İstanbul) – Teşekkür ediyorum Sayın Başkan.
Şimdi,
tabii, gelirken saate baktım, dörde doğru geliyor, bir iki saat sonra güneş
doğacak. O zaman şu soruyu sormamız lazım: Nereye kaçıyorsunuz arkadaşlar, ne
kaçırıyorsunuz? Yani gecenin bu saatinde ne görüşüyoruz? Geçen hafta “infaz
indirimi” dediğiniz, adaletsiz af yasasını yedi gün tartıştık, dördünü
televizyonların kapalı olduğu saatlerde tartıştırdınız. Şimdi yine halktan
kaçırıyorsunuz. Bence normal, normal çünkü burada bir kanun çıkacağı zaman o
kanun üzerine araştırırız, düşünürüz, tartışırız, siz pek yapmıyorsunuz ama
yurttaşlara sorarız, şu konuda vatandaş ne diyor mesela, işçi sendikaları ne
diyor, bunları konuştuk mu, yok, hiç konuşmadık. Konuşamazsınız çünkü çoğunuz
kanunu görmediniz ki. Milletvekili gündemi takip eder, benim işim bu. Mesela
bugün saat on ikide hepimize gündem gönderildi, o gündemde bu konuştuğumuz
madde var mı, yok. 
Şimdi,
ben halkımız bilsin ve tutanaklara girsin diye söylüyorum. Bu kanun teklifi
gündemde yoktu, yoktu çünkü bu görüşme tümüyle usulsüzdür. İç Tüzük’e apaçık
aykırıdır. İç Tüzük madde 24 “Komisyon en az iki gün önce toplantıya çağırılır.”
diyor, çağrıldı mı, çağrılmadı. İç Tüzük madde 36 “Başkanlık komisyona havale
edildikten sonra görüşmeler en az 48 saat sonra yapılır.” diyor. Böyle bir şey
oldu mu, olmadı. 14 Nisan’da Başkanlığa verdiniz, 15 Nisan’da Komisyona gitti,
15 Nisan’da buraya geldi, böyle bir şey görülmemiş, İç Tüzük madde 42 diyor ki
“ Komisyon raporu bastırılıp milletvekillerine dağıtılır.” Saat 20.59’da mail
gelmiş, 20.59’da buraya, gündeme gelmiş. Hiçbiriniz almadınız, basılmış bir
hâli hiçbirimizin eline gelmedi. Şimdi, bunların tümü açıkça İç Tüzük
ihlalidir, usulsüzdür. Şimdi, arkadaşlar, bu İç Tüzük niye böyle yazmış? Demiş
ki milletvekili bunu alsın, okusun, incelesin, tartışsın, düşünsün, ondan sonra
kararını versin. Ama siz ne yapıyorsunuz? Böyle bir şeye ihtiyacınız yok,
geleni oyluyorsunuz, başka türlü bir çalışmayı maalesef bilmiyorsunuz. 
Bu,
bir ihanet yasasıdır. Dün, nasıl adalet duygusuna vicdana ihanet eden bir yasa
çıkarttıysanız bugün de işçiye ihanet yasası yapıyorsunuz. Bakın, bu oturum
başlayınca AKP adına burada bir konuşma yapıldı. Bütün iş adamlarını
selamlıyorum, selam olsun, helal olsun diye iş adamlarına bağırdınız, onlar da
size bağırıyor. Bütün patronlar diyor ki helal olsun size, selam olsun size
diyorlar. Hani burada gelip böyle poz veriyorsunuz ya yasa çıktıktan sonra
bence bu akşam çağırın TÜSİAD da gelsin, MÜSİAD da gelsin, TOBB da gelsin,
hepsiyle birlikte burada fotoğraf verin, bu kanuna bu yakışır. Siz arkadaşlar,
bakın, halkın aç olduğunu biliyor musunuz, İŞKUR kuyruklarını hiç görüyor
musunuz? Bugün yayınlanan bir araştırma diyor ki her 4 kişiden 1’inin ailesinde
işten çıkarılan var. Birisi ücretsiz izne çıkartılmış, birisinin maaşı
düşürülmüş. Peki biz bu jet hızıyla olan maddede ne yapıyoruz? Hükûmet
patronlara diyor ki: “Eğer sen işçiyi ücretsiz izne çıkarmak istiyorsan işçi
sana sorun mu çıkarıyor -çünkü işçinin hakkı var, ücretsiz izne çıkmayabilir-
al sana yasa, tepe tepe kullan.” “İlla çıkartacağım mı?” diyorsun, “Verirsin
cezasını, çıkartırsın işçiyi.” 
Şimdi,
böyle bir yasayı tartışıyoruz. Bir de ne demişsiniz? “25’inci maddenin (1)’inci
fıkrasının (2)’nci bendi bunun dışında.” Ne anlama geliyor, hiç düşündünüz mü?
Türkiye’de işten çıkarılan her 100 işçinin 90’nı bu maddeden işten çıkarılıyor
ki zaten, 100 işçinin 90’ı zaten bu dışında bıraktığınız maddeden çıkarılıyor.
Sonra bir de tatava yapıyorsunuz, “İşten çıkarmak yasaklanıyor." Aynı
Takvim gazetesi gibisiniz, her gün “emekliye müjde” “emekliye zam” “emekliye
müjde” “emekliye zam...” Ama ne yaparsanız yapın, her şey patronlar için. (HDP
sıralarından alkışlar) 
Şimdi,
bakın, değerli arkadaşlar, biraz önce Veli Ağbaba geldi, burada size bir şey
anlatmaya çalıştı. Simit, çay hesabı... Ama, tabii, siz kendi liderinizden
başka kimseyi dinlemediğiniz için ben size Recep Tayyip Erdoğan muhalefetteyken
nasıl hesap yapıyorsa öyle hesap yapacağım, biraz güncelleyeceğim, kusura
bakmayın. Kaç para veriyor bu iktidar size? 1.170 lira. Bu kardeşinizin bir
hesabı var. Şu anda 1 bardak çay kaç para? 2 lira. Simit kaç para? 2 lira. 3 çocuklu,
5 kişilik bir aile... Bakın, çay ve simit dışında başka hiçbir şey
yemeyeceksin, sadece çay, sadece simit. 5 kere 4 ne yapar? 20. Günde 3 öğün, ne
yapar? 60. Ayda otuz gün, ne yapar? 1.800. Ne veriyor bu iktidar? 1.170 lira.
(Mikrofon
otomatik cihaz tarafından kapatıldı) 
ERKAN
BAŞ (Devamla) – Sayın Başkan, Tayyip Erdoğan’ın sözü, tamamlayayım izin
verirseniz.
BAŞKAN
– Kendi sözlerinizi tamamlayın efendim.
ERKAN
BAŞ (Devamla) – Değerli kardeşlerim, bu zalim yönetim, bu aziz halkımıza 1
bardak çay ile 1 simidi bile layık görmüyor. Bunların peşinden nasıl
gideceksin? (CHP ve HDP sıralarından alkışlar) Evinin kirasını kim ödeyecek?
Elektrik parasını kim ödeyecek? Su parasını kim ödeyecek? Soruyor size Recep
Tayyip Erdoğan. İşte ekonomik durum bu ve bunu siz yarattınız arkadaşlar, siz.
Değerli
arkadaşlar, tabii, mesele böyle olunca Tüzük, kural, hukuk ne varsa hepsini
çiğniyorsunuz, gecenin bu saatinde de Meclisi kapatıp kaçıyorsunuz. Halk bizi
görmesin, halk bizi duymasın istiyorsunuz.
ZİVER
ÖZDEMİR (Batman) – Heyecanlanma, sade sade!
ERKAN
BAŞ (Devamla) – Şimdi, bakın, değerli arkadaşlar, biz muhtemelen, benim bu
konuşmamdan sonra hızlıca oylamaları yapacağız ve bu Meclis kapanacak, belki 23
Nisan’da görüşeceğiz belki görüşemeyeceğiz. 40-45 gün burada yokuz.
(Mikrofon
otomatik cihaz tarafından kapatıldı) 
ZİVER
ÖZDEMİR (Batman) – Biz buradayız, 23 Nisan’da buradayız, merak etme. Sizi de
bekleriz.
BAŞKAN
– Tamamlayınız Sayın Baş.
ERKAN
BAŞ (Devamla) – Şimdi, arkadaşlar, biz gidiyoruz? 40-45 gün sonra geliyoruz.
40-45 gün sonra geldiğinizde yüzlerce maden işçisi ölmüş olacak. 40-45 gün
sonra geldiğinizde yer altında tekstil atölyelerinde üretim yapmak zorunda
kalan tekstil işçileri ölmüş olacak. Kargo işçileri, PTT işçileri, inşaat
işçileri her gün ölecekler. “Biz, bu insanların hayatını kurtaracak yasalar
yapmadan nereye gidiyoruz?” diye soruyorum. 
O
yüzden sözlerimi şöyle tamamlayacağım, bir tır şoförü çıktı ya, Malik, Malik
yoldaşımız, o ne dedi? “Bizi virüs değil, sizin düzeniniz öldürecek.” Biz de
yaşamak ve yaşatmak için direneceğiz, direneceğiz ve bu bozuk düzeni yıkacağız.
(CHP ve HDP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, buyurun.
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Sayın
konuşmacının, atıf yaptığı İç Tüzük’ün diğer maddeleri bu görüşmenin temelini
oluşturan usulü de belirlemektedir.
BARIŞ
ATAY MENGÜLLÜOĞLU (Hatay) – İç Tüzük öğreneceksiniz sayemizde.
MUHAMMET
EMİN AKBAŞOĞLU (Çankırı) – Dolayısıyla, herhangi bir usul tartışması da
yaşanmamıştır. Meşru bir zeminde görüşmeyi yapıyoruz. Kuşkusu bulunmasın sayın
konuşmacının. Sıra sayısı da buradadır. 
Dolayısıyla,
herhangi bir problem yoktur. Söylediklerinin yanlışlığı gibi de hesabı da
yanlıştır. Yanlış hesap Bağdat’tan döner.
Teşekkür
ederim. (AK PARTİ sıralarından alkışlar)
VELİ
AĞBABA (Malatya) – Sayın Başkan, Sayın Akbaşoğlu’nun da bir çay, simit hesabı
var meşhur, o da yapsın.
MUHAMMET
EMİN AKBAŞOĞLU (Çankırı) – Şöyle, ben Sayın Ağbaba Bey’i çay ile simit yemeye
davet ediyorum, beraber hesabı yaparız. Ama ben o zaman şunu söyledim,
kayıtlara geçsin, 31 Mart seçimlerinden önce dediler ki: “2002’deki asgari
ücretle mi daha fazla çay-simit alınıyor yoksa 2019’daki asgari ücretle mi daha
fazla çay-simit alınıyor?” Mukayese sadece bu idi. Çay-simit hesabı
yapıldığında, 2019 Türkiye'sinin asgari ücretinin, 2002’nin asgari ücretinden 2
misli daha fazla alım gücü olduğu ortaya çıktı. 
Teşekkür
ederim. [AK PARTİ sıralarından alkışlar; CHP, HDP ve İYİ PARTİ sıralarından
“Bravo” sesleri ve alkışlar(!)] 
BAŞKAN
– İkinci bölüm üzerindeki görüşmeler tamamlanmıştır. 
Şimdi
ikinci bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım. 
11’inci
madde üzerinde önerge yok. 
11’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Sayın
milletvekilleri, 12’nci madde üzerinde 2 önerge vardır. Önergeleri aykırılık
sırasına göre işleme alıyorum. 
Türkiye Büyük Millet Meclisi Başkanlığına
Görüşülmekte
olan 213 sıra sayılı Yeni Koronavirüs (Covıd-19) Salgınının Ekonomik ve Sosyal
Hayata Etkilerinin Azaltılması Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 12’nci maddesinin aşağıdaki şekilde
değiştirilmesini arz ve teklif ederiz. 
Saygılarımızla.

MADDE
12- 13/01/2011 tarihli ve 6102 sayılı Türk Ticaret Kanununa aşağıdaki geçici
madde ilave edilmiştir.
“GEÇİCİ
MADDE 13- (1) Sermaye şirketlerinde 30/9/2020 tarihine kadar 2019 yılı net
dönem kârının yalnızca yüzde yirmibeşine kadar dağıtımına karar verilebilir, geçmiş
yıl kârları ve serbest yedek akçeler dağıtıma konu edilemez, genel kurulca
yönetim kuruluna kâr payı avansı dağıtımı yetkisi verilemez. Devlet, il özel
idaresi, belediye, köy ile diğer kamu tüzel kişilerinin ve sermayesinin yüzde
ellisinden fazlası kamuya ait fonların, doğrudan veya dolaylı olarak
sermayesinin yüzde ellisinden fazlasına sahip olduğu şirketler hakkında bu
fıkra hükmü uygulanmaz. Bu fıkrada belirtilen süreyi üç ay uzatmaya ve kısaltmaya
Cumhurbaşkanı yetkilidir.
(2)
Genel kurulca 2019 yılı hesap dönemine ilişkin kâr payı dağıtımı kararı alınmış
ancak henüz pay sahiplerine ödeme yapılmamışsa veya kısmi ödeme yapılmışsa,
2019 yılı net dönem kârının yüzde yirmibeşini aşan kısma ilişkin ödemeler
birinci fıkrada belirtilen sürenin sonuna kadar ertelenir."
(3)
Finans kuruluşları ile borç yapılandırma sözleşmesi olan ve net dönem kârının
yüzde yirmibeşinden fazlasını ödeme taahhüdünde bulunan sermaye şirketleri (1).
fıkradan istisnadır.
 Kamil Okyay Sındır Bülent
Kuşoğlu Murat Bakan
 İzmir  Ankara
 İzmir
 Cavit Arı  Fikret
Şahin  Serkan Topal
 Antalya  Balıkesir Hatay

 Servet Ünsal   Emine
Gülizar Emecan 
 Ankara   İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER – (Gaziantep) - Katılamıyoruz
Sayın Başkan.
BAŞKAN-
Önerge üzerinde söz talebi yok.
ENGİN
ÖZKOÇ (Sakarya) – Gerekçe…
BAŞKAN
- Gerekçeyi okutuyorum:
Gerekçe:

Türk
Ticaret Kanunu'nun ruhuna aykırı bir düzenleme olan bu maddenin, salgın
döneminde nakit ihtiyaçlarını karşılayarak üretim sürecini devam ettirme
gayretinde olacak işletmeleri zora sokacağı tahmin edilmektedir, yasakçı bir
anlayışın ürünüdür.
Madde
metninin daha iyi anlaşılması için söz konusu değişiklik yapılmaktadır.
BAŞKAN-
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 213 sıra sayılı Kanun Teklifi’nin 12’nci maddesiyle 6102 sayılı Kanun’a
eklenen geçici 13’üncü maddesinin birinci fıkrasında yer alan "yüzde
yirmibeşinin” ibaresinin "yüzde yirmibeşine kadarının” şeklinde
değiştirilmesini ve maddeye aşağıdaki fıkranın eklenmesini arz ve teklif
ederiz.
"(3)
Bu maddenin kapsamına giren sermaye şirketlerine ilişkin istisnalar ile
uygulamaya dair usul ve esasları belirlemeye, Hazine ve Maliye Bakanlığının
görüşünü almak suretiyle Ticaret Bakanlığı yetkilidir.”
 Cahit Özkan  Ramazan
Can Selim Gültekin
 Denizli Kırıkkale Niğde
 Mustafa Kendirli  Hacı
Bayram Türkoğlu
 Kırşehir  Hatay
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER – (Gaziantep) - Takdire
bırakıyoruz, Sayın Başkan.
MUHAMMET
EMİN AKBAŞOĞLU (Çankırı) – Gerekçe…
BAŞKAN
- Gerekçeyi okutuyorum:
Gerekçe:
Önergeyle,
sermaye şirketlerinde, 30/9/2020 tarihine kadar 2019 yılı net dönem kârının
yüzde yirmi beşine kadarının dağıtımına karar verilebilmesi ve bu şirketlere
ilişkin istisnalar ile uygulamaya dair usul ve esasları belirlemeye ilişkin
olarak Hazine ve Maliye Bakanlığının görüşünü almak suretiyle Ticaret
Bakanlığına yetki verilmesi öngörülmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 12’nci maddeyi oylarınıza sunuyorum: Kabul edenler…
Kabul etmeyenler… 12’nci madde kabul edilmiştir. 
13’üncü
maddede önerge yok.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
14’üncü
maddede önerge yok.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
15’inci
maddede önerge yok.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
16’ncı
maddede önerge yok.
16’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
17’nci
maddede önerge yine yok. 
Maddeyi
oylarınıza sunuyorum: Kabul edenler… Kabul etmeyenler… 17’nci madde kabul
edilmiştir. 
18’inci
maddede önerge yok.
Maddeyi
oylarınıza sunuyorum: Maddeyi kabul edenler… Kabul etmeyenler… Madde kabul
edilmiştir. 
İkinci
bölümde yer alan maddelerin oylamaları böylelikle tamamlanmıştır. 
Teklifin
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre vereceğim. Bu süre içerisinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içerisinde Başkanlığa ulaştırmalarını
rica ediyorum. 
Oylama
işlemini başlatıyorum. 
(Elektronik
cihazla oylama yapıldı)
BAŞKAN
– Manisa Milletvekili Uğur Aydemir ve 115 milletvekilinin; Yeni Koronavirüs
(Covid-19) Salgınının Ekonomik ve Sosyal Hayata Etkilerinin Azaltılması Hakkında
Kanun ile Bazı Kanunlarda Değişiklik Yapılmasına Dair Kanun Teklifi açık oylama
sonucu:
"Kullanılan
oy sayısı  : 274
Kabul
 : 230
Ret :
44(x)
 Kâtip
Üye Kâtip Üye
 Rümeysa
Kadak İshak Gazel
 İstanbul Kütahya”
Hayırlı
uğurlu olsun arkadaşlar.
MUHAMMET
EMİN AKBAŞOĞLU (Çankırı) - Sayın Başkan, size ve bütün Grup Başkan
Vekillerimize, bütün milletvekillerimize teşekkürlerimizi sunuyoruz. 
Sağ
olun. 
DURSUN
MÜSAVAT DERVİŞOĞLU (İzmir) – Aynı duygularla Başkanım.
BAŞKAN
– Aynı dileklerle ben de şükranlarımı sunuyorum. Başarılar…
Teklif
kabul edilmiş ve kanunlaşmıştır. 
Alınan
karar gereğince kanun teklifleri ile komisyonlardan gelen diğer işleri
sırasıyla görüşmek için, 16 Nisan 2020 Perşembe günü saat 14.00’te toplanmak
üzere birleşimi kapatıyorum. 
Kapanma Saati: 04.13




(x) 7/4/2020 tarihli 78’inci Birleşimden
itibaren coronavirüs salgını sebebiyle Genel Kurul Salonu’ndaki Başkanlık
Divanı üyeleri, milletvekilleri ve görevli personel maske takarak çalışmalara
katılmaktadır.


(´) 212 S. Sayılı Basmayazı 14/4/2020 tarihli
85’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(´) 213 S. Sayılı Basmayazı tutanağa
eklidir


(x) Açık oylama kesin sonuçlarını
gösteren tablo tutanağa eklidir.




