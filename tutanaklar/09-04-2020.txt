



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 80’inci
Birleşim
 9
Nisan 2020 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
olağanüstü bir süreçten geçildiğine, Genel Kurul çalışmalarını maske takarak
yürüttüklerine ve milletvekillerinin sosyal mesafeyi koruma konusunda özenli
olmasını rica ettiğine ilişkin konuşması 
2.- Oturum Başkanı
TBMM Başkan Vekili Levent Gök’ün, soğukkanlılığın korunması gereken günlerden
geçildiğine ve Genel Kurul Salonu’nda sosyal mesafeye uyulması konusunda
hassasiyet gösterilmesi gerektiğine ilişkin konuşması 
3.- Oturum Başkanı TBMM Başkan Vekili Levent Gök’ün,
müşterek bir çalışma yapıldığına, söyleyecek sözü olan herkese söz hakkı
tanıdığına ve gerginlik yaratılmaması gerektiğine ilişkin konuşması 

V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Amasya Milletvekili Hasan Çilez’in, coronavirüs
salgınının toplum psikolojisine etkilerine ilişkin gündem dışı konuşması
2.- Ankara Milletvekili Murat Emir’in, Covid-19
salgınına yönelik sosyal devlet uygulamalarına ilişkin gündem dışı konuşması
3.- Erzurum Milletvekili Muhammet Naci Cinisli’nin,
coronavirüs krizinin Türkiye ve dünyadaki ekonomik, sosyal ve siyasi yankılarına
ilişkin gündem dışı konuşması

VI.- AÇIKLAMALAR
1.- İzmir Milletvekili Murat Çepni’nin, zorunlu sektörler hariç tüm çalışmanın durdurulması ve
çalışanlara ücretli izin sağlanması gerektiğine ilişkin açıklaması
2.- Kocaeli
Milletvekili İlyas Şeker’in, Cumhurbaşkanı Recep Tayyip Erdoğan’ın
başkanlığında ve Sağlık Bakanının koordinasyonunda coronavirüsle mücadelenin
eksiksiz yapıldığına ve yardım talebinde bulunan 26 ülkeye karşılıksız malzeme
gönderildiğine ilişkin açıklaması
3.- Konya
Milletvekili Halil Etyemez’in, Covid-19 pandemisine karşı ülke olarak
mücadelenin kararlılıkla yürütüldüğüne, vatandaşların sadece resmî makamlar
tarafından yapılan bilgilendirmeleri dikkate alması, ortaya konulan kurallara
titizlikle uyması ve provokatif paylaşımlara karşı dikkatli olması gerektiğine ilişkin
açıklaması
4.- Osmaniye
Milletvekili Mücahit Durmuşoğlu’nun, ortaya çıktığı günden bu yana küresel
sorun hâline gelen coronavirüs salgınıyla ilgili Türkiye olarak gelişmelerin
yakından izlendiğine ve Cumhurbaşkanı Recep Tayyip Erdoğan önderliğinde
tedbirlerin süratle alınarak hayata geçirildiğine, salgın nedeniyle hayatını
kaybeden vatandaşlara Allah’tan rahmet dilediğine ilişkin açıklaması
5.- Iğdır
Milletvekili Yaşar Karadağ’ın, Covid-19 salgını nedeniyle sınır kapılarının
kapatılmasıyla ticaret yapan ihracat ve nakliye firmalarının yaşadığı
mağduriyetin giderilebilmesi için Habur, İpsala ve Hamzabeyli sınır kapılarında
uygulandığı gibi Dilucu ve Gürbulak sınır kapılarında da geçici tampon bölge
uygulamasının başlatılması gerektiğine ilişkin açıklaması
6.- Osmaniye Milletvekili İsmail Kaya’nın, tüm dünyanın
yeni tip coronavirüsle ilgili tarama, tespit, tedavi ve takip konusunda yarış
içinde olduğu süreçte devletin halka ücretsiz maske temini sağladığına, şehir
hastanelerinin mücadelenin merkezi olduğuna ilişkin açıklaması
7.- Mersin
Milletvekili Hacı Özkan’ın, coronavirüs salgınının küresel ticaretteki
ekonomiyi olumsuz etkilediğine, ülke olarak en az hasarla atlatılabilmesi için
çözümler ortaya koyulduğuna ve temassız dış ticaret çalışmaları
gerçekleştirildiğine, Cumhurbaşkanı Recep Tayyip Erdoğan başta olmak üzere
özveriyle çalışan bakanlara, bürokratlara, sağlık ve Emniyet teşkilatına
teşekkür ettiğine ilişkin açıklaması 
8.- Hatay
Milletvekili Serkan Topal’ın, salgın nedeniyle zor durumda olan Hatay
esnafının, çiftçisinin mağduriyetinin giderilmesi gerektiğine ilişkin
açıklaması 
9.- Mersin
Milletvekili Olcay Kılavuz’un, 10 Nisan Türk polis teşkilatının kuruluşunun
175’inci yıl dönümünü kutladığına ilişkin açıklaması
10.- Mersin
Milletvekili Ali Cumhur Taşkın’ın, Cumhurbaşkanı Recep Tayyip Erdoğan
liderliğinde AK PARTİ hükûmetlerinin temel hizmet alanlarında yaptığı değişim
ve dönüşüm sayesinde coronavirüs salgınıyla mücadeleye en hazır ülkelerden biri
olunduğuna, virüsten kurtulmak için sosyal izolasyona uyulması gerektiğine ilişkin
açıklaması
11.- Amasya
Milletvekili Mustafa Levent Karahocagil’in, AK PARTİ’nin ülkede siyasetin
sadece şeklini değil amacını ve özünü de değiştirdiğine, siyasetin amacının
halka hizmet etmek, adaleti, refahı ve kalkınmayı herkes için sağlamak olduğuna
ilişkin açıklaması
12.- Hatay
Milletvekili Hüseyin Şanverdi’nin, Hatay ilinde erkenci soğanın hasadı
konusunda mağduriyetin yaşanmaması için ilçe tarım müdürlüklerine başvurulması
durumunda mevsimlik tarım işçileri ile sokağa çıkma yasağı bulunan çiftçilere
gerekli izinlerin verileceğine ilişkin açıklaması
13.- İstanbul
Milletvekili Hayati Arkaz’ın, coronavirüsle mücadelede âdeta bir savaş sürdüren
Türk doktorları ile sağlık çalışanlarının başta şiddet ve özlük hakları olmak
üzere sorunları bulunduğuna, sağlıkta şiddeti önleyecek caydırıcı kanuni
düzenlemelerin en kısa sürede hayata geçirileceğine ilişkin açıklaması
14.- Edirne
Milletvekili Fatma Aksal’ın, 9 Nisan Mimar Sinan’ın 432’nci ölüm yıl dönümüne
ve Mimarlar Günü’ne ilişkin açıklaması
15.- Ankara
Milletvekili Zeynep Yıldız’ın, sağlıkta şiddetin önlenmesi amacıyla AK PARTİ Grubu
ile MHP Grubunun ortak kanun teklifinin Meclis Başkanlığına sunulduğuna ilişkin
açıklaması
16.- Adana
Milletvekili Ayşe Sibel Ersoy’un, Covid-19 salgınına karşı mücadelenin başta
sağlık çalışanları olmak üzere kolluk kuvvetleri ile PTT çalışanlarının üstün
fedakârlıklarıyla yürütüldüğüne, PTT çalışanlarının özlük haklarının
iyileştirilmesi gerektiğine ilişkin açıklaması
17.- Kahramanmaraş
Milletvekili Sefer Aycan’ın, salgın nedeniyle evde kalınan sürecin dayanışma
içerisinde geçirilmesi, Kahramanmaraş ilinin hatta mümkünse tüm illerin tohum
desteği yapılan iller kapsamında değerlendirilmesi gerektiğine ilişkin
açıklaması
18.- Kocaeli
Milletvekili Ömer Faruk Gergerlioğlu’nun, bir mahpus yakınının gönderdiği
iletiye ilişkin açıklaması
19.- Mersin
Milletvekili Rıdvan Turan’ın, cezaevlerinde bulunan 457’si ağır, 1.433 hasta
mahpusun çoğunun Terörle Mücadele Kanunu’ndan yargılandığı için tahliye
edilemeyeceğine, infazda adalet istediklerine ilişkin açıklaması
20.- Bursa
Milletvekili Atilla Ödünç’ün, coronavirüsle mücadelenin kararlılıkla
sürdürülmesine liderlik yapan Cumhurbaşkanı Recep Tayyip Erdoğan başta olmak
üzere gayretlerinden dolayı Sağlık Bakanı Fahrettin Koca’ya ve sağlık
çalışanlarına teşekkür ettiğine ilişkin açıklaması
21.- Denizli
Milletvekili Yasin Öztürk’ün, 10 Nisan Boğazlıyan Kaymakamı Mehmet Kemal Bey’in
idam edilişinin 101’inci yıl dönümüne ilişkin açıklaması
22.- İzmir
Milletvekili Cemal Bekle’nin, 8 Nisan Dünya Romanlar Günü’nün kutlanmasının
ardından yaşanan ironik hadiseyi esefle kınadığına, birlik beraberlik ruhunu
yaralayıcı dil ve üslubun kabul edilemeyeceğine ilişkin açıklaması
23.- İzmir
Milletvekili Tamer Osmanağaoğlu’nun, Covid-19’la mücadele kapsamında alınan
önlemlerin takdire şayan olduğuna ancak uygulama safhasında karşılaşılan
aksaklıkların da görmezden gelinemeyeceğine, vatandaşların kredi başvurularının
müspet sonuçlanması için gerekli adımların bir an önce atılması gerektiğine ilişkin
açıklaması 
24.- Muş
Milletvekili Gülüstan Kılıç Koçyiğit’in, Avukat Ebru Timtik ile Avukat Aytaç
Ünsal’ın açlık grevlerini ölüm orucuna dönüştürdüğüne, Grup Yorum üyesi İbrahim
Gökçek’in ve Mustafa Koçak’ın ölüm oruçlarının her an ölümle
sonuçlanabileceğine, Meclisi ölümlerin önüne geçmek için inisiyatif almaya, AKP
iktidarını da çözümcü bir yaklaşım geliştirmeye davet ettiğine ilişkin
açıklaması
25.- Aydın
Milletvekili Süleyman Bülbül’ün, iş yeri kira olan esnafa kira yardımı
yapılması, SGK, BAĞ-KUR ödemelerinin ötelenmesi ve bankalardan çekilen krediler
ile kredi kartı borçlarının faizsiz ötelenmesi, KOSGEB desteklerinden
yararlanamayan meslek grubu üyelerinin destek içine alınması, talep eden esnafa
bir yıl ödemesiz ve faizsiz kredi verilmesi ile ÖTV’siz akaryakıt için bir
çalışmanın olup olmadığını, geçici olarak kapatılan iş yerlerinin en azından
aylık zaruri işletme giderlerinin karşılanması için hibe desteği verilmesinin
düşünülüp düşünülmediğini öğrenmek istediğine ilişkin açıklaması
26.- Kahramanmaraş
Milletvekili Ali Öztunç’un, yurt dışındaki vatandaşların ülkeye getirilmesi
konusuna Dışişleri Bakanlığının hız vermesi gerektiğine ilişkin açıklaması
27.- Artvin
Milletvekili Uğur Bayraktutan’ın, İŞKUR’un Toplum Yararına Programlar
kapsamında devlet okullarında çalışan güvenlik görevlilerinin mağduriyetinin
giderilmesi gerektiğine ilişkin açıklaması
28.- İstanbul
Milletvekili Mahmut Tanal’ın, coronavirüs salgınıyla mücadele kapsamında alınan
tedbirlerin yetersiz, verilen yardımların eksik olduğuna, taleplerinin nazara
alınarak gereğinin yapılmasını arz ettiğine ilişkin açıklaması
29.- İstanbul
Milletvekili Turan Aydoğan’ın, Covid-19 salgını nedeniyle dünyanın her
tarafında hastaneler sahra hastanesi olarak sahaya sürülürken iktidarın
Yeşilköy’deki 52 dönümlük alana sahra hastanesi yapmak istemesine ilişkin
açıklaması

30.- Kocaeli
Milletvekili Lütfü Türkkan’ın, coroavirüsten korunma tedbirleri gereğince evlerinde
izole olan vatandaşlara dağıtılan kolonya ve maske paketleri üzerinde
“Hediyedir” ibaresinin yer almasının doğru olmadığına, İYİ PARTİ Genel Başkanı
Meral Akşener’in “Milletin elini taşın altına koyduğu bu zor zamanlarda devlet
üzerinden milyarlarca lira para kazanan müteahhitlere üç ay para ödenmesin.”
çağrısına, sosyal medyadaki paylaşımına istinaden görevden alınarak hakkında
soruşturma başlatılan Aile, Çalışma ve Sosyal Hizmetler Bakanlığı İstanbul İl
Müdür Yardımcısı Nail Noğay’ın yönetici pozisonuna nasıl ve kimlerin
tavassutuyla geldiğini öğrenmek istediğine, ülkenin liyakatsiz kişilerle
yönetilemeyeceğine, sağlık alanında şiddetin önlenmesi için hazırlanan kanun
teklifinin doğrudan gündeme alınmasına ilişkin önergeyi reddeden AK PARTİ Grubu
ile MHP Grubunun Meclis Başkanlığına ortak bir kanun teklifi sunmasın ilişkin
açıklaması
31.- Manisa
Milletvekili Erkan Akçay’ın, Kocaeli Milletvekili Lütfü Türkkan’ın yaptığı
açıklamasındaki bazı ifadelerine, coronavirüs salgını nedeniyle hayatını kaybeden
vatandaşlara Allah’tan rahmet dilediğine, devlet kurumları, sağlık çalışanları
ve vatandaşların salgınla mücadelede üzerine düşen vazifeleri layıkıyla ifa
ettiğine, insanını yaşatma gayretinde olan devletin her türlü imkânı seferber
ettiğine, iyileşen hasta sayısındaki artış, ikinci bilim kurulunun kurulması
ile aşı çalışmalarının olumlu yönde seyrinin önemli gelişmeler olduğuna, diğer
ülkelerin yardım taleplerine kayıtsız kalınmadığına, devlet millet el ele
vererek coranavirüs salgınının atlatılacağına, 10 Nisan Mareşal Fevzi Çakmak’ın
vefatının 70’inci, 9 Nisan siyaset ve devlet adamı Turan Güneş’in vefatının
38’inci seneidevriyesine ilişkin açıklaması
32.- Siirt
Milletvekili Meral Danış Beştaş’ın, yurttaşların giderek artan sorunlarına deva
üretilemediğine, Cumhurbaşkanlığı tarafından 14 yeni araç kiralamak için
ihaleye çıkılabiliyorsa coronavirüs salgınının yarattığı maliyetin niçin halka
ödetildiğini öğrenmek istediklerine, İstanbul ilindeki işçi mahallelerinde
virüsün daha hızlı yayılması nedeniyle tedbir alınması, hayati olmayan
üretimler dışındaki tüm üretimlerin durdurulması gerektiğine, servise
çıkartılan market çalışanlarının mağduriyetine, “Çocuklarım aç.” diyen Roman
kadına sosyal medya aracılığıyla verdiği cevap nedeniyle bir kamu görevlisinin
işten çıkartılmasının sorunları çözmeyeğine, salgın süresince kadına yönelik
erkek şiddetinin arttığına, sığınmaevlerindeki kadınların durumuyla ilgili
hiçbir bilginin alınamadığına ilişkin açıklaması
33.- Manisa
Milletvekili Özgür Özel’in, 9 Nisan Dışişleri eski Bakanı Turan Güneş’in
ölümünün 38’inci yıl dönümüne, muhalefet partilerinin coronavirüs salgınının
yarattığı sorunların araştırılması amacıyla Meclis araştırması komisyonu
kurulması taleplerinin reddedildiğine, Dünya Sağlık Örgütünün pandemiye ilişkin
önerdiği tanı kodlarının kullanılmadığıyla ilgili şikâyetler geldiğine, Ekim
2019’da Plan ve Bütçe Komisyonuna gönderilmesi gereken Türkiye Varlık Fonu
denetim raporlarının yollanmadığına ve Covid-19 sebebiyle Güvenlik ve İstihbarat
Komisyonunun bu seneki toplantılarını yapmayacak olmasının doğru bir yaklaşım
olmadığına, sahra hastaneleri yapılmak istenmesine, Dünya Romanlar Günü’nde
“Ben çöpten yiyecek toplamaktan geliyorum.” diyen Roman kadına Aile, Çalışma ve
Sosyal Hizmetler Bakanlığı İstanbul İl Müdür Yardımcısı Nail Noğay’ın sosyal
medya aracılığıyla verdiği cevabın liyakate bakılmaksızın yapılan atamaların
sonucu olduğuna ve sistemin sorgulanması gerektiğine ilişkin açıklaması
34.- Tokat
Milletvekili Özlem Zengin’in, 9 Nisan devlet adamı Turan Güneş’i ölümünün
38’inci yıl dönümünde rahmetle yâd ettiğine, “Açız.” diyen Roman vatandaşa
“Geber.” yanıtının verilmesinin hangi aklın ürünü olduğunu anlayamadığına ve bu
yanıtı veren Nail Noğay hakkında hukuken ne yapılabilecekse sonuna kadar
yapılacağına, konunun takipçisi olacaklarına, Sağlık Bakanlığı ile Türkiye
Eczacıları Birliğinin yaptığı ortak çalışma sonucunda eczanelerden ücretsiz
maske temin edebileceğine, Ankara Milletvekili Murat Emir’in yaptığı gündem
dışı konuşmasındaki bazı ifadelerine ve Sağlık Bakanlığının sadece testlere
bakarak değil bulgulara da bakarak netice ortaya koyduğuna ilişkin açıklaması
35.- Erzurum
Milletvekili Selami Altınok’un, kanun tekliflerinin görüşülmek üzere Güvenlik
ve İstihbarat Komisyonuna gelmediğine, üç ay içerisinde denetim işlemlerini
yapabilme imkânlarının olduğuna ilişkin açıklaması
36.- Ankara Milletvekili Murat Emir’in, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
37.- İstanbul Milletvekili Züleyha Gülüm’ün, Silivri 5
No.lu Cezaevinde 2 tutuklunun coronavirüs testinin pozitif çıkmasına rağmen
karantina uygulanmamasıyla ilgili açıklama beklediklerine ilişkin açıklaması
38.- Aksaray Milletvekili Ayhan Erel’in, coronavirüs
dolayısıyla tarımsal üretimin kesintiye uğramaması için 21 ilde tohumların
yüzde 75’inin hibe edileceğinin açıklandığına, hibe tohumdan faydalanmak
isteyen çiftçilerin tamamının talebinin karşılanması, mazot, gübre, sulamada
kullanılan elektrik ve ilaç girdilerinde de çiftçinin lehine indirimlerin
yapılması, sebze üretimi için fide hibe edilmesi gerektiğine ilişkin açıklaması
39.- Eskişehir Milletvekili Utku Çakırözer’in,
coronavirüs salgınıyla mücadelede yurt dışındaki vatandaşların yurt dışı prim
borçlanma ödemeleri ile dövizli askerlik ödemelerinin ertelenmesine ilişkin bir
düzenlemenin ivedilikle yapılması, eğitim için Avrupa’da bulunan öğrenciler
başta olmak üzere tüm yurttaşların ihtiyaçları için tam destek sağlaması
gerektiğine ilişkin açıklaması
40.- Erzurum Milletvekili Muhammet Naci Cinisli’nin,
Polis Haftası’na ilişkin açıklaması 
41.- Mardin Milletvekili Tuma Çelik’in, 8-16 Nisan
Fısıh Bayramı’nı kutladığına ilişkin açıklaması
42.- İstanbul Milletvekili Mustafa Demir’in AK PARTİ
olarak sağlık çalışanlarının haklarını korumak için sağlıkta şiddetin önlenmesi
kanun teklifini Meclis Başkanlığına sunduklarına ve CHP’nin sürecin başından
beri destek taleplerine karşılık vermediğine ilişkin açıklaması
43.- Ankara Milletvekili Mustafa Destici’nin, zor
günlerden geçilen bugünlerde birlik beraberlik ve dayanışmanın her şeyin
üstünde olduğuna, hazineden siyasi partilere yapılan yardımın en azından yarısının
bu yıl ihtiyaç sahipleri için ayrılabileceğine, Adalet ve Kalkınma Partisi ile
Milliyetçi Hareket Partisinin ortak imzasıyla Türkiye Büyük Millet Meclisine
sunulan sağlık çalışanlarına yönelik şiddetin önlenmesi kanun teklifinin bir an
önce yasalaşması adına her türlü desteği vereceğine, Covid-19 salgınında hayatını
kaybeden vatandaşlara Cenab-ı Hak’tan rahmet dilediğine ilişkin açıklaması
44.- Ağrı Milletvekili Dirayet Dilan Taşdemir’in,
Patnos Cezaevinde tutukluların yaşadığı mağduriyete ilişkin açıklaması
45.- Manisa Milletvekili Özgür Özel’in, İstanbul
Milletvekili Mustafa Demir’in yaptığı açıklamasındaki bazı ifadelerine ilişkin
açıklaması
46.- Siirt Milletvekili Meral Danış Beştaş’ın, sağlıkta
şiddetin önlenmesi yasasının çıkmasına muhalefet karşı çıkıyormuş gibi bilinçli
bir algı yaratıldığına, Halkların Demokratik Partisinin yapıcı katkı sunmaya
hazır olduğuna ilişkin açıklaması
47.- Tokat Milletvekili Özlem Zengin’in, ceza infaz
kanun teklifiyle Türk Ceza Kanunu’nda düzenlemeler yapıldığına, sağlık çalışanlarına
karşı işlenen şiddetle alakalı da bir ceza artırımı yapılmak istendiğine
ilişkin açıklaması
48.- Siirt Milletvekili Meral Danış Beştaş’ın, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
49.- Tokat Milletvekili Özlem Zengin’in, Siirt Milletvekili Meral Danış Beştaş’ın yaptığı
açıklamasındaki bazı ifadelerine ilişkin açıklaması
50.- Siirt Milletvekili Meral Danış Beştaş’ın, her yayın organının Basın İlan Kurumuna ilan vermek
zorunda olmadığına, yasaklanmayan, toplatılmayan hiçbir yayının cezaevine
girişinin engellenemeyeceğine, cezaevlerinde corona salgını yaşanmasından büyük
endişe duyduklarına ilişkin açıklaması
51.- Tokat Milletvekili Özlem Zengin’in, Kocaeli
Milletvekili Lütfü Türkkan’ın görüşülmekte
olan 207 sıra sayılı Kanun Teklifi’nin 1’inci maddesiyle ilgili önerge üzerinde
yaptığı konuşmasındaki bazı ifadelerine ilişkin açıklaması
52.- Kocaeli Milletvekili Lütfü Türkkan’ın, Tokat Milletvekili Özlem Zengin’in yaptığı açıklamasındaki
bazı ifadelerine ilişkin açıklaması
53.- Siirt Milletvekili Meral Danış Beştaş’ın, Tokat Milletvekili Özlem Zengin’in yaptığı
açıklamasındaki bazı ifadelerine ilişkin açıklaması
54.- Manisa Milletvekili Erkan Akçay’ın, İstanbul
Milletvekili Turan Aydoğan’ın görüşülmekte olan 207 sıra sayılı Kanun Teklifi’nin
1’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
55.- Çankırı Milletvekili Muhammet Emin Akbaşoğlu’nun,
İstanbul Milletvekili Turan Aydoğan’ın görüşülmekte olan 207 sıra sayılı Kanun
Teklifi’nin 1’inci maddesiyle ilgili önerge üzerinde yaptığı konuşmasındaki
bazı ifadelerine ve kürsüden gerçekleri konuşmak gerektiğine ilişkin açıklaması
56.- Manisa Milletvekili Özgür Özel’in, Çankırı Milletvekili Muhammet Emin Akbaşoğlu’nun
sataşma nedeniyle yaptığı konuşmasındaki bazı ifadelerine ilişkin açıklaması
57.- Çankırı Milletvekili Muhammet Emin Akbaşoğlu’nun, Manisa Milletvekili Özgür Özel’in yaptığı
açıklamasındaki bazı ifadelerine ilişkin açıklaması
58.- Siirt Milletvekili Meral Danış Beştaş’ın, IŞİD’in
Türkiye’deki sorumlusu Halis Bayancuk’un tahliye edildiğine ilişkin açıklaması
59.- Çankırı Milletvekili Muhammet Emin Akbaşoğlu’nun,
Siirt Milletvekili Meral Danış Beştaş’ın yaptığı açıklamasındaki bazı
ifadelerine ilişkin açıklaması
60.- Tokat Milletvekili Özlem Zengin’in, Türkiye’de
özgür bir yargı sistematiğinin olduğuna, Sakarya
2. Ağır Ceza Mahkemesinin Halis Bayancuk’un tahliyesine karar verdiğine,
savcının itirazı üzerine Sakarya 3. Ağır Ceza Mahkemesinin bu itirazı haklı
bulduğuna ve bahsi geçen kişinin tutukluluğunun devam ettiğine ilişkin
açıklaması
61.- Manisa Milletvekili Özgür Özel’in, Tokat Milletvekili
Özlem Zengin’e Halis Bayancuk’la ilgili bilgilendirme için teşekkür ettiklerine,
IŞİD’in Türkiye sorumlusunu serbest bırakan mahkeme heyetine, Kavala’ya ve Gezi
davasındakilere herkesin gözünün önünde görüldü diye beraat veren mahkemeye
soruşturma açanların acaba IŞİD katilinin beraatına, salıverilmesine karar
verenlere soruşturma açıp açmayacağını öğrenmek istediğine ilişkin açıklaması
62.- Tokat Milletvekili Özlem Zengin’in, İstanbul Milletvekili Mustafa Sezgin Tanrıkulu’nun
görüşülmekte olan 207 sıra sayılı Kanun Teklifi’nin 5’inci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
63.- Manisa Milletvekili Özgür Özel’in, Trabzon
Milletvekili Salih Cora’nın yerinden sarf ettiği bazı ifadelerine ilişkin açıklaması
64.- Siirt Milletvekili Meral Danış Beştaş’ın, Trabzon Milletvekili Salih Cora’nın yerinden sarf
ettiği bazı ifadelerine ilişkin açıklaması
65.- Tokat Milletvekili Özlem Zengin’in, Siirt
Milletvekili Meral Danış Beştaş’ın yaptığı açıklamasındaki bazı ifadelerine
ilişkin açıklaması
66.- Çankırı Milletvekili Muhammet Emin Akbaşoğlu’nun,
görüşülmekte olan 207 sıra sayılı Kanun Teklifi’nin 6’ncı maddesiyle ilgili
önergenin oylanması sırasında istenilen yoklama talebinde usule riayet
edilmediğine, Şırnak Milletvekili Hüseyin Kaçmaz’ın görüşülmekte olan 207 sıra sayılı Kanun Teklifi’nin
6’ncı maddesiyle ilgili önerge üzerinde yaptığı konuşmasındaki bazı ifadelerine
ve asitle saldırıya uğrayan Berfin Özek’in avukatının yaptığı açıklamaya
ilişkin açıklaması
67.- Kocaeli Milletvekili Lütfü Türkkan’ın, Çankırı Milletvekili Muhammet Emin Akbaşoğlu’nun
yaptığı açıklamasındaki bazı ifadelerine ilişkin açıklaması
68.- Siirt Milletvekili Meral Danış Beştaş’ın, İç
Tüzük’ten gelen haklarını kullanarak yoklama talebinde bulunduklarına ilişkin
açıklaması
69.- Çankırı Milletvekili Muhammet Emin Akbaşoğlu’nun,
Siirt Milletvekili Meral Danış Beştaş’ın yaptığı açıklamasındaki bazı
ifadelerine, getirilen kanunun milletin tamamına şamil olduğuna ilişkin
açıklaması
70.- Tokat Milletvekili Özlem Zengin’in, Mersin
Milletvekili Rıdvan Turan’ın görüşülmekte
olan 207 sıra sayılı Kanun Teklifi’nin 9’uncu maddesiyle ilgili önerge üzerinde
yaptığı konuşmasındaki bazı ifadelerine ilişkin açıklaması

VII.- ÖNERİLER 
A) Siyasi Parti Grubu Önerileri 
1.- İYİ PARTİ Grubunun, Antalya Milletvekili Feridun
Bahşi ve 20 milletvekili tarafından, ülkede sağlık sisteminin ve sağlık çalışanlarının
sorunlarının tüm yönleriyle araştırılması amacıyla 14/11/2019 tarihinde Türkiye
Büyük Millet Meclisi Başkanlığına verilmiş olan (10/2116) esas numaralı Meclis
Araştırması Önergesi’nin ön görüşmelerinin, Genel Kurulun 9 Nisan 2020 Perşembe
günkü birleşiminde yapılmasına ilişkin önerisi 

VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207)

IX.- SATAŞMALARA İLİŞKİN KONUŞMALAR
1.- İstanbul Milletvekili Turan Aydoğan’ın, Çankırı
Milletvekili Muhammet Emin Akbaşoğlu’nun yaptığı açıklaması sırasında
Cumhuriyet Halk Partisi ve şahsına sataşması nedeniyle konuşması
2.- Çankırı Milletvekili Muhammet Emin Akbaşoğlu’nun,
İstanbul Milletvekili Turan Aydoğan’ın sataşma nedeniyle yaptığı konuşması
sırasında Adalet ve Kalkınma Partisi ve şahsına sataşması nedeniyle konuşması

9 Nisan 2020 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Türkiye Büyük Millet Meclisinin 80’inci Birleşimini açıyorum.(´)
Toplantı
yeter sayısı vardır, görüşmelere başlıyoruz.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
olağanüstü bir süreçten geçildiğine, Genel Kurul çalışmalarını maske takarak
yürüttüklerine ve milletvekillerinin sosyal mesafeyi koruma konusunda özenli
olmasını rica ettiğine ilişkin konuşması 
BAŞKAN
- Değerli arkadaşlarım, gündeme geçmeden önce 3 sayın milletvekilimize gündem
dışı söz vereceğim ancak önce bir hususu belirtmek istiyorum: Meclis
çalışmalarına maskeyle ve sosyal mesafeyi koruyarak başladığımız bu hafta,
bütün arkadaşlarımızın özellikle sosyal mesafe konusunda daha özenli olmalarını
rica ediyorum değerli arkadaşlarım. Tartışmalarımızı birbirimizin yakınına
kadar gelecek şekilde sürdürmenin ne kadar yanlış olduğunu söylememe gerek yok.
Olağanüstü bir süreçten geçiyoruz, çok dikkatli olmalıyız. En ufak bir
ihmalimizde önlenemeyecek sonuçlarla karşılaşmak mümkündür. Arkadaşlarımızın
sosyal mesafeyi korumaları konusunda özenli ve önemli bir dikkati
göstermelerini rica ediyorum. Bu iş, hafife alınacak bir iş değil değerli
arkadaşlarım. Sinirlerimize hâkim olacağız değerli arkadaşlarım. Sinirlerimize
hâkim olarak, görüşlerimizi medeni ölçüler içerisinde söyleyerek ama
birbirimize sosyal mesafeyi mutlaka koruyarak bu çalışmaları sürdürmek
durumundayız. Ben, bu özeni bütün arkadaşlarımdan beklediğimi ifade ediyorum. 
Değerli
milletvekilleri, gündem dışı ilk sözü coronovirüs salgının toplum psikolojisine
etkileri hakkında söz isteyen Amasya Milletvekilimiz Sayın Hasan Çilez’e
veriyorum.
Buyurun
Sayın Çilez. (AK PARTİ sıralarından alkışlar) 
Süreniz
beş dakika.
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Amasya Milletvekili Hasan Çilez’in, coronavirüs
salgınının toplum psikolojisine etkilerine ilişkin gündem dışı konuşması
HASAN
ÇİLEZ (Amasya) – Teşekkür ederim Sayın Başkanım.
Çok
Kıymetli Başkanım, değerli milletvekilleri ve aziz milletim; sözlerimin başında
sizleri saygı, sevgi ve hürmetle selamlıyorum.
Sözlerimin
ilk başında PKK terör örgütünün Diyarbakır’ın Kulp ilçesinde yaptığı kalleşçe
saldırıyı kınıyor ve lanetliyorum. Bu saldırıda şehit olan orman kesimi yaparak
geçimini sağlayan 5 kardeşimizin Rabb’im şehadetlerini kabul etsin.
Yine,
coronavirüs salgınında vefat edenlere Allah’tan rahmet diliyorum, bu salgının
pençesinde şu anda hasta olarak hastanelerimizde yatan kardeşlerimize de acil
şifalar diliyorum.
Sayın
Başkanım, Covid-19 coronavirüs salgını dünyamızı kasıp kavuruyor. Bu salgınla
mücadelenin en etkin yolu sıfır temas. Kendimizi mümkün olduğunca izole etmemiz
gerekiyor. O yüzden diyoruz ki: “Evde kal Türkiye’m.” Yaklaşık 15-20 gündür
insanlarımız büyük oranda evlerinde, zorunlu hâller dışında dışarıya çıkmıyorlar.
İş ve kamu hayatında ise gerekli tedbirler alınarak üretim ve ticaret devam
ediyor.
Çay
ocağında oturup çay-simide hasret kaldık, el sıkışmanın ne büyük nimet olduğunu
yine bugünlerde anladık. Tabii ki bunlar çok can sıkıcı durumlar. İnsanlarımız evlerinde
televizyon, internet ve sosyal medya üzerinden süreci takip ediyorlar.
Bu
süreçte devletimiz tüm kurumlarıyla milletinin hizmetindedir, bununla gurur
duyuyoruz. Dünyada şu ana kadar hiçbir devlette görülmeyen gayreti bizim
devletimiz gösteriyor. Sağlık Bakanımız başta olmak üzere tüm sağlık
çalışanlarımızın her biri bu sürecin baş kahramanlarıdır. En yüksek risk
seviyesine rağmen çalışmalarını sürdürmektedirler.
Aile,
Çalışma ve Sosyal Hizmetler Bakanlığımıza bağlı il müdürlüklerimiz, sosyal
hizmet merkezi çalışanlarımız, sosyal yardımlaşma ve dayanışma vakıflarımız
aracılığıyla büyük bir gayret gösteriyorlar. Vali ve kaymakamlarımız sürekli
sahadalar. Vefa gruplarımızda gönüllü olarak çalışan öğretmenlerimiz,
imamlarımız, polisimiz, jandarmamız, PTT çalışanlarımız ve diğer kamu
personelimiz âdeta bir destan yazmaktadırlar. Âdeta seferberlik ruhuyla ev ev,
kapı kapı dolaşarak ihtiyaç sahibi vatandaşlarımızın ihtiyaçlarını
gidermektedirler. Bu süreçte üretimi durdurmayan iş insanlarımız ve işçilerimize
teşekkür ediyorum. Özellikle maske, eldiven, ilaç, alkol gibi coronavirüsle
mücadelede kullanılan ürünlerin üretilmesinde sürecin durmaması gerekiyor. Bu
süreçte de benim seçim bölgem olan Amasya Suluova ilçemizdeki Amasya Şeker
Fabrikamızda alkol üretimini 6 milyon litre gibi bir hedef koyarak üreten çok
değerli işçilerimize ve yönetici arkadaşlarımıza buradan bu milletin bir evladı
olarak da hassaten teşekkürlerimi arz ediyorum. 
Yine
Hazine Bakanlığımızın aldığı tedbirlerle esnafımız, işçimiz, sanayicimiz
inşallah bu süreci minimum etkiyle atlatacaktır. Kamu bankalarımız yoğun bir
çalışma temposu içerisindeler. Banka şubelerimiz personeli ihtiyatlı
kullanırken bir de iş yükü artışıyla karşı karşıya kalmaktadırlar. Özellikle bu
kürsüden bazı milletvekili arkadaşlar konuşurken eksik ve yanlış
bilgilendirmelerde bulunuyorlar. Bu sıkıntılı günlerde herkesin sorumluluğunun
bilincinde olarak davranması gerektiğini tekrar hatırlatmak istiyorum.
Esnafımız kredi kullanırken “SGK ve vergi borcu yoktur.” yazıları kesinlikle
istenmemektedir. Sadece kimlik belgeleri ve vergi levhası fotokopileriyle
gitmeleri bankaya yeterlidir. Bunları çarpıtıp toplumun moralini bozmaya hiç
gerek yoktur. 
Yine
bu süreçte, Cumhurbaşkanımızın önderliğinde devletimizin düzenlediği yardım
kampanyası çok anlamlı ve değerlidir. Bu kampanyalarda toplanan para
miktarından çok, ortaya koyulan dayanışma ruhu önemlidir. Ben merkezli değil
biz diyebilme olgusunun hatırlatılması gibi ulvi ve bir milleti ayakta tutacak
birlik ve beraberlik duygularının harekete geçirilmesi amaçlanmaktadır. Yardım
edenler iyi bir şey yapmanın huzuru ve gururunu yaşarlar, yardım alanlar ise
iyi bireylerin oluşturduğu bir toplumda yaşamanın güvenini hissederler; moral
ve motivasyonlar yükselir, toplumun dinamiklerine ve değerlerine bağlılıklar
artar. Parayı da devlet toplayıp dağıtınca kimse kimseye minnet duymaz. Yine
yardım yapanlar günü geldiğinde ben milletimin, devletimin yanındaydım derken
yardım alanlar da günü geldiğinde “Devlet ve milletim benim yanımdaydı.” derler.
Ortak değerlere bağlılık, ortak kader için bir olma, toplumsal bağlılık ve
birlik, beraberlik duyguları pekişir. Dayanışma ruhumuzu pekiştiren bu
kampanya, para miktarından çok bu duyguların yoğunlaşması için daha efdaldir. 
(Mikrofon
otomatik cihaz tarafından kapatıldı) 
BAŞKAN
– Devam edin, tamamlayın.
HASAN
ÇİLEZ (Devamla) – Teşekkürler Sayın Başkan.
100
milyar TL kaynak açıklanmışken toplanan 1-2 milyar TL üzerinden provokasyon
yapmak zikrettiğim dayanışmacı ruhumuza darbe vururken materyalist, bencil ve
tüketim toplumu yanımızı okşamaktadır; işte bu çok tehlikelidir, Türk
milletinin özüne aykırıdır. Aslında böyle yapılarak toplumsal değerlerimizle,
toplum genetiğimizle oynanıyor, bizi biz yapan değerler taciz ediliyor. Aman
dikkat; millet olarak bu oyuna gelmeyelim.
Konuşmamın
sonunda bu süreçte yoğun mesai harcayarak milletin hizmetinden bir an geri
durmayan, başta Sayın Cumhurbaşkanımız olmak üzere, Bakanlarımıza ve
çalışmalarını aralıksız sürdüren Gazi Meclisimizin değerli milletvekillerine ve
çalışanlarına hassaten teşekkür ediyorum. 
Biz
hep birlikte Türkiye’yiz. Evde kal Türkiye’m diyor, aziz ve asil milletimizi
saygıyla hürmetle selamlıyorum. (AK PARTİ ve MHP sıralarından alkışlar) 
BAŞKAN
– Gündem dışı ikinci söz, Covid-19 salgınına karşı sosyal devlet uygulamaları
hakkında söz isteyen Ankara Milletvekilimiz Sayın Murat Emir’e aittir.
Buyurun
Sayın Emir. (CHP sıralarından alkışlar) 
Süreniz
beş dakika.
2.- Ankara Milletvekili Murat Emir’in, Covid-19
salgınına yönelik sosyal devlet uygulamalarına ilişkin gündem dışı konuşması
MURAT
EMİR (Ankara) – Teşekkür ederim Sayın Başkan.
Değerli
milletvekilleri, yüce heyetinizi saygıyla selamlıyorum, tabii Sayın Başkanı da.
Değerli
arkadaşlar, covid salgını sonrasında -Çin’de başladıktan sonra- Türkiye’de
maalesef sahte rakamlarla, ölçülmeyen rakamlarla, yapılmayan testlerle sahte
bir başarı hikâyesi yazılmaya çalışıldı. (AK PARTİ sıralarından gürültüler) Ama
maalesef gerçekler duvarına bu yanlışlar geldi çarptı. En son örneğini vereyim:
Burada “Test yapın.” dedik, dilimizde tüy bitti. Test yapıldıkça sonuçlar
ortaya çıkıyor. Daha dün Dünya Sağlık Örgütü uyardı, dedi ki: “Siz sadece virüs
tanımlanan vakaları değil, virüs tanımlanmayan vakaları da yani akciğer ve
klinik bulguları dolayısıyla, covid nedeniyle tedavi ettiğiniz vakaları da
‘Covid eksi’ olarak bildirmelisiniz.” Dolayısıyla aslında bugün
kaybettiklerimizin, var olan rakamların çok daha üstünde olduğunu Dünya Sağlık
Örgütü de söylemiş oldu, biz burada defalarca söylemiştik. 
Değerli
arkadaşlar, bu rakamlar niye önemli? Şu nedenle: Yapacağımız mücadele, zamana
karşı bir mücadeledir. Çok ciddi, katı ve zamanında önlemler almak zorundayız
ve bu rakamlar da bize bu önlemleri ne kadar ivedilikle almamız gerektiği
noktasında yol göstericidir. 
Oysa
bu önlemleri zamanında almak yerine hâlâ Türkiye’yi ikiye bölmek,
kutuplaştırmak CHP'li büyükşehir belediyeleri olayın dışında tutmaya çalışmak,
onların emeğini değersizleştirmeye çalışmak ve bunun üzerinden bu mücadeleyi
bile siyasileştirip siyasi çekişmenin, polemiğin konusu yapıp bunun üzerinden
siyasi rant elde etmek öncelikli bir çaba olarak karşımızda duruyor. 
Değerli
arkadaşlar, öncelikle ifade etmeliyim: CHP'li büyükşehir belediyelerinin
yaptığı çalışmalar karşısında ezildiniz, kıskançlığa düştünüz, oysa yapılması
gereken el ele vermekti. Bunu birkaç örnekle açıklayayım: Mesela, Ankara
Büyükşehir Belediyesi 29 Mart’ta, İstanbul 30 Mart’ta, diğer belediyelerle
birlikte bir yardım kampanyası başlattık ve bu kampanya çok etkili bir şekilde
genişledi ama maalesef Cumhurbaşkanı bunun altında ezilerek ve kendisinin bunun
altında kalacağını hissederek bu toplanan bağışların hesaplarını bloke etmek ve
kendi kampanyasını açmak zorunda kaldı.(AK PARTİ sıralarından gürültüler)
ALİ
ÖZKAYA (Afyonkarahisar) – Hadi oradan!
MURAT
EMİR (Devamla) - Nasıl bir kampanya başlattı? Bakıyorsunuz, vergi deseniz vergi
değil, zorla alındığı belli, salma demek daha doğru, bağış demek için bin şahit
ister. (AK PARTİ sıralarından gürültüler)
BAŞKAN
- Arkadaşlar, sessiz olalım lütfen.
MURAT
EMİR (Devamla) - Ve sonuç olarak bu yardımların bu bağışların aslında bağış
olmadığını hepimiz biliyoruz. Peki, burada söylemiştim, bu bağışları hangi
hukuki dayanakla topluyorsunuz? Hukuki dayanağı yok arkadaşlar.
ALİ
ŞAHİN (Gaziantep) – Bedava hizmet, sıfır lira, sıfır. Amerika’da kaç bin dolar
alıyorlar, haberin var mı? 
BAŞKAN
- Arkadaşlar, sessiz olalım, sessiz olalım, rica ediyorum.
MURAT
EMİR (Devamla) - 10 gün geçti, bekliyoruz, Cumhurbaşkanlığı kararı henüz
yayınlanmadı, yani bu paraları nerede harcayacağınızı ne bu Meclis ne bir kimse
biliyor. Bu paraları nerede harcayacaksınız? Bu paralarla, siz, bütçeyi mi
yamayacaksınız, saraya lüks ve şatafat için harcama mı yapacaksınız yoksa
yoksulların, açlıkla karşı karşıya kalanların evine bir gıda paketi mi
yollayacaksınız; bunu bilmiyoruz. (AK PARTİ sıralarından gürültüler)
ALİ
ŞAHİN (Gaziantep) – 15 bin dolarlık test var, test!
BAŞKAN
– Sessiz olalım değerli arkadaşlar.
MURAT
EMİR (Devamla) – Söylediniz mi? Nasıl harcayacaksınız bu paraları, biliyor muyuz?

ALİ
ÖZKAYA (Afyonkarahisar) – Sana mı soracağız nasıl harcanacağını? 
MURAT
EMİR (Devamla) – Siz de bilmiyorsunuz çünkü karar çıkmadı henüz yani
Cumhurbaşkanı “Ben bu paraları şurada harcayacağım.” diyebilmiş değildir
arkadaşlar. Bu, önemli bir konudur. 
Bakın,
ücretsiz maske… Ücretsiz maskeyi 3 Nisanda CHP’li belediyeler başlattı,
Ankara’nın, İstanbul’un belediye çalışanları her yerde maske dağıtıyorlar,
toplu taşıma araçlarına binenlere maske dağıtılıyor. 6 Nisanda “Maske
dağıtacağız.” dediniz, 7 Nisanda “Satılmayacak.” dediniz, “PTT dağıtacak
dediniz.” Hâlâ dağıtamıyorsunuz. 
YAVUZ
SUBAŞI (Balıkesir) – Yalan bu, yalan! 
ALİ
ÖZTUNÇ (Kahramanmaraş) – Dinle ya, dinle!
BAŞKAN
– Değerli arkadaşlar, lütfen... 
MURAT
EMİR (Devamla) – Hâlâ insanlara bedava maske veremiyorsunuz. 
ALİ
ÖZKAYA (Afyonkarahisar) – Herkese veriliyor. 
MURAT
EMİR (Devamla) – E-devlet başvuruları yapılamıyor, tıkanmış durumda. 
ALİ
ÖZKAYA (Afyonkarahisar) – Bu kadar da yalan olmaz ya!
MURAT
EMİR (Devamla) – Kurye olarak çalışabilecek sadece 14 bin PTT çalışanı var. 14
bin PTT çalışanıyla, siz, evlere haftada 5’er maskeyi nasıl
ulaştırabileceğinizi düşünüyorsunuz? Bunu yapamayacağınızı, bunun
yapılamayacağını, sistemin çöktüğünü görmek için bunu yaşamak mı gerekiyor? Bu
kıskançlıktan, bu bölücülükten, bu çekememezlikten vazgeçin. 
ALİ
ŞAHİN (Gaziantep) – Sistemin çöktüğünü görmek istiyorsan Amerika’ya bak,
Avrupa’ya bak; sistemin nasıl çöktüğünü orada gör!
MURAT
EMİR (Devamla) – Bakın, sadece maske dağıtmak için bile büyükşehir belediyelerinin
olanaklarından yararlanmalısınız. 
Dilimizde
tüy bitti, “Sahra hastaneleri kurun.” dedik; “Kapattığınız hastaneleri açın.”
dedik, dilimizde tüy bitti, yapmadınız. 
ALİ
ŞAHİN (Gaziantep) – Şehir hastaneleri için ne dediniz? 
MURAT
EMİR (Devamla) – Ekrem İmamoğlu on gün önce söyledi, “İstanbul’a 2 hastane
açın." dedi; on gün sonra 2 tane hastane kuracağınızı söylediniz. Zamana
karşı yarışıyoruz arkadaşlar. 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
MURAT
EMİR (Devamla) – Ölümler yaklaştı, ölümler sandığınızdan çok daha fazla. Bu,
sizin öyle, burada oturarak, ahkâm keserek, hatta böyle kabalaşarak
çözebileceğiniz, erteleyebileceğiniz, üstüne yatabileceğiniz bir sorun değil.
On gün önce, yirmi gün önce Türkiye'nin hastanelerini açmak zorundaydınız. 
ALİ
ŞAHİN (Gaziantep) – Hastanenin yolunu yapamıyorsunuz, yolunu!
BAŞKAN
– Sessiz olalım değerli arkadaşlar, rica ediyorum. 
MURAT
EMİR (Devamla) – Sahra hastanelerini kurmak için, bu karar için niye bu kadar
geciktiniz? Bunun hesabını verin siz önce! (AK PARTİ sıralarından gürültüler)
Evde
kalacaklara sosyal yardım: Ankara Büyükşehir Belediyesi 20 bine yakın
vatandaşımıza biner liralık sosyal yardım desteği verdi; siz neredesiniz? Siz,
hangi yoksulun kapısına yiyebileceği erzak kutusunu bıraktınız?
ALİ
ÖZKAYA (Afyonkarahisar) – Hastanelerin yoluna bile itirazınız var.
ALİ
ŞAHİN (Gaziantep) – Hastanelerin yolunu yapın.
BAŞKAN
– Arkadaşlar rica ediyorum, rica ediyorum...
ALİ
ŞAHİN (Gaziantep) – Hastanelerin yolunu yapın. Buradan iftira atmakla olmuyor.
BAŞKAN
- Rica ediyorum değerli arkadaşlar, lütfen…
MAHMUT
TANAL (İstanbul) – Başkanım, tekrar anlatsın.
ALİ
ÖZTUNÇ (Kahramanmaraş) – Sayın Başkanım, uyarır mısınız.
MAHMUT
TANAL (İstanbul) – Değerli Başkan, bu gürültüden biz anlamadık, tekrar
anlatsın. 
BAŞKAN
- Sayın Emir, tamamlayın siz de sözlerinizi lütfen, süreniz bitiyor,
selamlayalım.
MURAT
EMİR (Devamla) – Değerli arkadaşlar, ifade etmeye çalıştığım şudur…
ALİ
ŞAHİN (Gaziantep) – Dinliyoruz, seni dinliyoruz.
MURAT
EMİR (Devamla) – Susarsanız anlarsınız. 
Alınan
tedbirler eksiktir, yetersizdir ve gecikmelidir ama bu konu aciliyettir,
aciliyet içerir.
(Mikrofon
otomatik cihaz tarafından kapatıldı)
RADİYE
SEZER KATIRCIOĞLU (Kocaeli) – İspanya’da mı yaşıyorsun kardeşim sen?
MURAT
EMİR (Devamla) – Zamana karşı yarışıyoruz, hep beraber aklın ve bilimin
ışığında el ele vermek zorundayız. Kimsenin Türkiye’yi ikiye bölmeye hakkı
yoktur.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Gündem dışı üçüncü söz, coronavirüsün Türkiye ve dünyadaki yankıları hakkında
söz isteyen Erzurum Milletvekilimiz Sayın Muhammet Naci Cinisli’ye aittir.
Buyurun
Sayın Cinisli. 
Süreniz
beş dakika. (İYİ PARTİ sıralarından alkışlar)
3.- Erzurum Milletvekili Muhammet Naci Cinisli’nin,
coronavirüs krizinin Türkiye ve dünyadaki ekonomik, sosyal ve siyasi
yankılarına ilişkin gündem dışı konuşması
MUHAMMET
NACİ CİNİSLİ (Erzurum) – Sayın Başkan, değerli milletvekilleri; aziz
milletimizi ve Genel Kurulumuzu saygıyla selamlarım. Sağlıkla gündemimize giren
coronavirüs krizinin ekonomik, sosyal, siyasi olası yankılarını siz değerli
milletvekilleriyle paylaşmak isterim. 
Salgın,
dünyada otoriter liderliklerin iş başında olduğu, Batı’nın müzmin hastalığı
ırkçılığın yükselişe geçtiği, önemli Avrupa ülkelerindeki siyasi
belirsizliklerin ve boşlukların oluştuğu, AB karşıtı politikaların ciddi destek
gördüğü bir döneme denk geldi. Endişem o dur ki kriz ortamında sorgusuz sualsiz
olarak normal zamanlarda alamayacakları sosyal ve siyasal önlemlerle güçlerini
daha da hoyratça kullanma eğilimleri olan siyasi liderlikler, bu musibetin
defedilmesi sonrasında da kazandıkları bu konfor alanlarını kaybetmeyi
istemeyeceklerdir. Üstelik, Batı’nın müzmin hastalığı ırkçılık da kriz
dönemlerinde kendine daha çok alan bulmaktadır. 
Ayrıca,
bu kriz bize siyasi liderliklerin toplumların sorun ve menfaatlerinden ziyade
kendi siyasi ikbal ve menfaatleriyle yıllardır meşgul olduklarını apaçık ortaya
koydu. Bu da bize kutsal bir görev olan siyasetin toplum için yapılması
gerektiği felsefesini tekrar hatırlatmakta. İnsanlığın ve demokrasinin tehdidi
olan gelişmeler karşısında demokrasinin, medeniyetin, sivil toplumun, hür
düşüncenin ve hür teşebbüsün yanında saf tutup onun sözcülüğüne soyunmak İYİ
PARTİ olarak biz kalkınmacı, milliyetçi, demokratların görevi olacaktır. 
Ayrıca,
henüz kriz yaşanmamışken bile işlevlerini ve sözlerinin geçerliliğini kaybetmiş
bazı çok önemli uluslararası kuruluşlar da sorgulanma sürecine gireceklerdir.
Bu süreç sırasında yaşanacak siyasi gelişmelere karşı ülkemiz hazırlıklarını
yapmalıdır. On yıllardır dünyanın liderliğine soyunmuş, kurumlarının ve
sistemlerinin mükemmelliğiyle övünen ve bunların yaygınlaşmasını isteyen Batı
ülkeleri bugün, aslında, toplumsal, siyasal ve kurumsal anlamda pek çok meselede
ciddi eksiklikleri olduğu gerçeğiyle yüzleştiler. 
Ayrıca,
ülkelerin bu tip krizlerle mücadelede yalnız olduğunu, küresel koordinasyonda
ciddi sıkıntılar bulunduğunu yaşayarak gördük. Örneğin, AB anlaşmaları gereği,
sağlık meselesi birliğin sorumluluğunda olmayan bir alan olsa da söylemsel
olarak sürekli dayanışmanın ve iş birliğinin vurgulandığı AB içerisinde kriz
anlarında karşılıklı yardım beklenmesi çok doğal bir refleks. 
Kısıtlı
vaktimden dolayı yalnızca Avrupa Birliği özelinde dikkat çekmem gerekirse:
Hâlihazırda etkili olan bazı farklı siyasi akımlar ve devletler bu krizin
ardından yeni söylem ve politikalar üretecek ve muhtemelen, Akdeniz ülkelerine
desteklerini de artıracaklardır. Euro kriziyle başlayan, Schengen kriziyle
devam eden Kuzey-Güney Avrupa ayrımı, yaşanan bu üçüncü krizde aradığı desteği
bulamayan Akdeniz toplum ve siyaseti “Kriz zamanı dayanışma olmuyorsa ne zaman
olacak?” sorusunu dillendirmekte. Bugün, bu ülkelerin karşı blok olarak
gördükleri Rusya ve Çin’in askerî ve sağlık personelleri sahada görev
yapıyorlar. AB üyesi olmayan Türkiye -NATO kapsamında da olsa- sağlık ekipmanı
yardımı gönderiyor. Salgın sonrası dönemde Rusya, Çin ve Türkiye'nin yardımları
kadar AB’nin, ABD’nin yapmadığı yardımlar da hatırlanacak ve bu durum, yeni siyasi
düzen kurulurken ciddi önem taşıyacak. 
Batı’da
ciddi bir revizyon yaşanmadıkça büyük olasılıkla ayrışma yaşanabilir. Siyasi,
sosyal, ekonomik, kültürel hususlarda AB içinden farklı birlikler doğabilir.
Özellikle, aynı coğrafyada olduğumuz Akdeniz ülkeleriyle yeni tür bir
organizasyonda bulunma imkânımızın gündemimize alınmasını tavsiye ederim. Bu
gelişmelerin dışında dikkatinize sunmak istediğim bir diğer husus da güvenliğin
sivil boyutu kavramıyla toplumların tanışacağına ilişkin. Konvansiyonel savaşların
ve tehditlerin yerini farklı türdeki savaşlar ve tehditler alırken bir güvenlik
kavramı olarak güvenliğin sivil boyutu, yaşadığımız pandemiyle beraber önemini
daha çok hissettirecek. Konvansiyonel savaşlarda belirli meslekten, yaş
grubundan ve cinsiyetten insanlar etkilenirken bugün toplumlar yeni tür
ekonomik, siber -doğruysa- biyolojik tehditler sonucu yaşa, cinsiyete, mesleğe
bakılmaksızın derin zararlar görüyorlar. 
Önümüzdeki
dönemde yaşanacak gelişmeleri göz önünde tutarak değişen tehditler karşısında
ülkemizin önlemler alması gerekmekte. Bu çerçevede gıda güvenliği öncelikle ele
alınmalı. Salgının doğası gereği tarım ciddi şekilde etkileniyor. Özellikle
hasadı kaldıracak, kaldırılan hasadı dağıtacak ve yeni ekimi yapacak tarım
işçileri bulmakta pek çok gıda ihracatı yapan ülke zorlanıyor. Tarımın
organizasyonu, tarım teknolojilerine sahip olmak ve tarımsal ürün çeşitliliği
gıda güvenliğinin bir parçası hâline gelmiştir ve bunların yokluğu bir millî
güvenlik sorunu olmaktan öte kıtlık yaşanmasına sebep olabilir. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
MUHAMMET
NACİ CİNİSLİ (Devamla) – ABD, Kanada, Brezilya, Rusya, Hollanda gibi ihracatçı
ülkelerde durumun kötüleşeceği öngörülmekte. Bu ülkelerin öncelikle kendi
vatandaşlarının gıda ihtiyacını temin etmeye odaklanmaları muhtemeldir. Sayın
Tarım ve Orman Bakanımızın bu konulardaki görüşlerini -kendilerini
görebilirsek- çok merak ediyorum. Şimdiye kadar yaptığımız uyarıları da göz
önünde bulundurarak gayriciddi tarım politikaları sonucu gıda ithalatçısı bir
ülke hâline getirilen Türkiye’nin, krizin idaresi esnasında tarımı ve gıda
tedarikini ihmal etmesinin korkunç bir hata olacağını belirtmek isterim. 
Sözlerimin
sonunda müsaadelerinizle coronavirüs musibeti nedeniyle birkaç haftadır uzak
kaldığım ve çok özlediğim Erzurum’a ve büyük fedakarlıklarla, sıkıntılarla
evlerinde kalan kıymetli hemşehrilerime gönülden sevgi, saygı ve hürmetlerimi
sunarım, Genel Kurulu saygıyla selamlarım. (İYİ PARTİ sıralarından alkışlar)
BAŞKAN
– Değerli milletvekilleri, şimdi, sisteme giren değerli milletvekillerimizin
söz taleplerini karşılayacağım. Söz veremediğim arkadaşlarımızın birleşim
süresince, gün içerisinde taleplerini yerine getirmeye gayret edeceğim değerli
arkadaşlarım.
Sayın
Çepni...
VI.- AÇIKLAMALAR
1.- İzmir Milletvekili Murat Çepni’nin, zorunlu sektörler hariç tüm çalışmanın durdurulması ve
çalışanlara ücretli izin sağlanması gerektiğine ilişkin açıklaması
MURAT
ÇEPNİ (İzmir) – Teşekkürler Başkan.
İşten
çıkarmayı yasaklayan yeni bir düzenleme gündeme getiriliyor. Ancak AKP’nin
aklına gelebilecek bir fırsatçılıkla yine karşı karşıyayız. Böylece İşsizlik
Fonu’ndan günde 39 TL vererek ücretsiz izin de yasallaştırılmış oluyor.
İşçilerin talebi, zorunlu sektörler hariç tüm çalışmanın durdurulması ve tüm
çalışanlara ücretli izin sağlanmasıdır. Bu düzenleme, patronların imdadına
yetişmek, milyonlarca işçiyi yine çalışmaya ve ölüme mahkûm etmektir. Ücretsiz
izin, patronların bir talebidir ve iktidar kurnazca bunu vermiştir. Tüm
çalışanlar için derhâl ücretli izin sağlanmalıdır. 
BAŞKAN
– Sayın Şeker...
2.- Kocaeli
Milletvekili İlyas Şeker’in, Cumhurbaşkanı Recep Tayyip Erdoğan’ın
başkanlığında ve Sağlık Bakanının koordinasyonunda coronavirüsle mücadelenin
eksiksiz yapıldığına ve yardım talebinde bulunan 26 ülkeye karşılıksız malzeme
gönderildiğine ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Değerli
milletvekilleri, Cumhurbaşkanımız Sayın Recep Tayyip Erdoğan’ın Başkanlığında
ve Sağlık Bakanımızın koordinasyonunda coronavirüsle mücadele, teşhis ve
tedaviler eksiksiz yapılıyor. Vatandaşlarımıza verilecek maskeler dâhil,
masrafların tamamı devletimiz tarafından karşılanıyor. Diğer taraftan,
Cumhurbaşkanımızın talimatıyla, yardım talebinde bulunan 26 ülkeye karşılıksız
malzeme yardımı yapılıyor. Dışişleri Bakanımızın koordinasyonunda, yurt
dışındaki vatandaşlarımızı, ücret almadan, özel uçakla, bilabedel ülkemize
getirerek en büyük tahliye operasyonunu yapan ülkeyiz. Dünyada coronavirüse
karşı mücadelede örnek oluyoruz. ABD “Size emek verdim, uçakla getirdim.”
diyerek her vatandaşından 1.400 dolar masraf alırken vatandaşlarımızı yurt
dışından getiren görevlimizin “Türkiye sizin için uçak gönderdi, ülkenizin
kıymetini bilin.” sözleri aklıma geldi. 
Büyüksün
Türkiye’m diyor, Cumhurbaşkanımız Recep Tayyip Erdoğan’a ve tüm yetkililere
teşekkür ediyor, Genel Kurulu saygıyla selamlıyorum. 
BAŞKAN
– Sayın Etyemez...
3.- Konya Milletvekili Halil Etyemez’in, Covid-19
pandemisine karşı ülke olarak mücadelenin kararlılıkla yürütüldüğüne,
vatandaşların sadece resmî makamlar tarafından yapılan bilgilendirmeleri
dikkate alması, ortaya konulan kurallara titizlikle uyması ve provokatif
paylaşımlara karşı dikkatli olması gerektiğine ilişkin açıklaması
HALİL
ETYEMEZ (Konya) – Teşekkürler Sayın Başkan.
Çin’de
ortaya çıkan Covid-19 pandemisine karşı ülke olarak mücadelemizi kararlılıkla
yürütmekteyiz. Son dönemde dünyada çok sayıda insanın ölümüne sebep olan
Covid-19 sürecinde yayılan tek şeyin virüs olmadığını görmekteyiz.
Dezenformasyon, günümüzde maalesef internet, sosyal medya ve anlık mesajlar
yoluyla çok hızlı, kolay yayılmaktadır. FETÖ, PKK, KCK gibi terör örgütleri,
marjinal gruplar ve art niyetli zihniyetler tarafından ülkemizin mücadelesi
baltalanmaya çalışılmakta, toplum korku, panik ve endişeye sevk edilmek
istenmektedir. Bu tür şer odaklarına karşı İçişleri Bakanlığımızın Siber
Suçlarla Mücadele ekipleri son yirmi günde provakatif paylaşım yapan 200’ün
üzerinde şahsı yakalayarak gerekli işlemleri yapmıştır. Vatandaşlarımızın sadece
resmî makamlar tarafından yapılan bilgilendirmeleri dikkate almalarını, ortaya
konulan kurallara titizlikle uymalarını, provakatif paylaşımlara karşı dikkatli
olmalarını buradan özellikle vurgulamak istiyorum.
(Mikrofon
otomatik cihaz tarafından kapatıldı) 
BAŞKAN
– Sayın Durmuşoğlu…
4.- Osmaniye
Milletvekili Mücahit Durmuşoğlu’nun, ortaya çıktığı günden bu yana küresel
sorun hâline gelen coronavirüs salgınıyla ilgili Türkiye olarak gelişmelerin
yakından izlendiğine ve Cumhurbaşkanı Recep Tayyip Erdoğan önderliğinde
tedbirlerin süratle alınarak hayata geçirildiğine, salgın nedeniyle hayatını
kaybeden vatandaşlara Allah’tan rahmet dilediğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Ortaya
çıktığı günden bu yana küresel sorun hâline gelen coronavirüs salgınıyla ilgili
Türkiye olarak gelişmeler yakından izlenmiş, Cumhurbaşkanımız Sayın Recep
Tayyip Erdoğan önderliğinde süratle tedbirler alınarak hayata geçirilmiştir. 
Coronavirüsle
mücadelemizde teknolojinin tüm imkânları da kullanılmaktadır. Bunun en son
örneği hastalarımızı an ve an takip edecek olan pandemi izolasyon takip
sistemidir. Hastalarımızı anlık takip edecek olan bu program sayesinde salgının
yayılmasının önüne geçilecektir. Ayrıca, bugün alınan kararla da İstanbul’da
eczanelerde bedava maske dağıtımı yapılacaktır, bu anlamda eczacılarımıza da
teşekkür ediyorum. Diğer bir yandan da aşı çalışmalarımız devam etmektedir.
Profesör Doktor Aykut Özdarendeli ve Profesör Doktor Aykut Özkul büyük bir
başarıya imza atarak virüsü izole etmeyi başarmışlardır. Kendilerini yürekten
kutluyorum. Hiçbir virüs Türkiye’den, Türk milletinin birliğinden ve
beraberliğinden daha büyük değildir.
Sözlerime
son verirken virüs salgını sonucu hayatını kaybetmiş vatandaşlarımıza Allah’tan
rahmet, hastalarımıza acil şifalar diliyor, takdire şayan bir fedakârlıkla
görev yapan doktorlarımıza teşekkürlerimi sunuyorum.
BAŞKAN
– Sayın Karadağ…
5.- Iğdır
Milletvekili Yaşar Karadağ’ın, Covid-19 salgını nedeniyle sınır kapılarının
kapatılmasıyla ticaret yapan ihracat ve nakliye firmalarının yaşadığı
mağduriyetin giderilebilmesi için Habur, İpsala ve Hamzabeyli sınır kapılarında
uygulandığı gibi Dilucu ve Gürbulak sınır kapılarında da geçici tampon bölge
uygulamasının başlatılması gerektiğine ilişkin açıklaması
YAŞAR
KARADAĞ (Iğdır) – Teşekkür ederim Sayın Başkan.
Bilindiği
üzere Covid-19 salgını nedeniyle Sağlık Bakanlığının Ticaret Bakanlığıyla
birlikte almış olduğu önlemler içerisinde sınır kapılarının kapatılması da
vardı. Ancak bu durum, yurt dışı ticareti yapan ihracat ve nakliye firmalarımız
için büyük bir sorun hâline gelmiştir. Dilucu ve Gürbulak sınır kapılarımızda
bekleyen 400 civarında tır bulunmaktadır. Habur, İpsala ve Hamzabeyli gibi
sınır kapılarımızda geçici tampon bölge uygulaması başlatılmıştır. Aynı
uygulamanın Dilucu ve Gürbulak sınır kapılarına da bir an önce yapılarak zor
durumda kalan firmalarımızın mağduriyetlerinin giderilmesi gerekmektedir.
Ayrıca,
salgın daha başlamadan önce ilimiz Iğdır’da Covid-19 salgınına karşı önlem alan
Sağlık Bakanlığına ve İl Valiliğiyle birlikte, İl Sağlık Müdürlüğü nezdinde tüm
sağlık çalışanlarına ve güvenlik görevlilerine çok teşekkür etmek istiyorum.
(MHP ve AK PARTİ sıralarından alkışlar) 
BAŞKAN
– Sayın Kaya...
6.- Osmaniye Milletvekili İsmail Kaya’nın, tüm dünyanın
yeni tip coronavirüsle ilgili tarama, tespit, tedavi ve takip konusunda yarış
içinde olduğu süreçte devletin halka ücretsiz maske temini sağladığına, şehir
hastanelerinin mücadelenin merkezi olduğuna ilişkin açıklaması
İSMAİL
KAYA (Osmaniye) – Teşekkürler Sayın Başkanım.
Tüm
dünyanın yeni tip coronavirüsle ilgili tarama, tespit, tedavi ve takip
konusunda hızlı bir yarış içinde olduğu, psikolojik maske savaşlarının
yapıldığı, tüm ülkelerin yoğun bakım yatağı, solunum cihazı ve tıbbi malzeme ihtiyaçlarının
olup dünyadaki diğer ülkelerin bunları bulmakta zorlandığı bir dönemde
Cumhurbaşkanımız Sayın Recep Tayyip Erdoğan’ın talimatlarıyla Biosys firmasının
geliştirdiği solunum cihazlarının ürüne dönüşmesi için ASELSAN, derin AR-GE
kültürü ve sistem bilgisiyle mekanik, yazılım ve elektronik tasarım alanında
tüm kabiliyetlerini ortaya koymaktadır. Bu süreçte, devletimiz tüm halkımıza
ücretsiz maske temini yapıp satışını da yasaklamıştır. Yine, şehir
hastanelerimiz sistemin bütün yükünü çekerek mücadelenin merkezi olmuştur. Bu
vesileyle sağlık çalışanlarımız ülkemizin sağlığı için var gücüyle çalışıyorken
devletimizin gurur tablosu, yerli ve millî kurumlarımızla bizler de onların
hizmetindeyiz diyerek Genel Kurulu saygıyla selamlıyorum. 
BAŞKAN
– Sayın Özkan...
7.- Mersin Milletvekili Hacı Özkan’ın, coronavirüs
salgınının küresel ticaretteki ekonomiyi olumsuz etkilediğine, ülke olarak en
az hasarla atlatılabilmesi için çözümler ortaya koyulduğuna ve temassız dış
ticaret çalışmaları gerçekleştirildiğine, Cumhurbaşkanı Recep Tayyip Erdoğan
başta olmak üzere özveriyle çalışan bakanlara, bürokratlara, sağlık ve Emniyet
teşkilatına teşekkür ettiğine ilişkin açıklaması
HACI
ÖZKAN (Mersin) – Teşekkürler Sayın Başkan.
İnsanlığın
yakın tarihinin en büyük sınavlarından birini verdiği günlerden geçiyoruz.
Salgının küresel ticaretteki ekonomiyi de olumsuz etkilediği bugünlerde ülke
olarak alternatif yollar geliştirerek salgının en az hasarla atlatılması için
çözüm ortaya koyuyoruz. Bu doğrultuda temassız dış ticaret çalışmalarımızı
gerçekleştirdik ve bütün dünyaya örnek olacak ciddi başarılar elde ettik. Bu
zor günleri, inşallah, atlatarak büyük ve güçlü Türkiye idealine emin adımlarla
hep birlikte yürüyeceğiz. Bu süreçte Cumhurbaşkanımız Sayın Recep Tayyip Erdoğan
başta olmak üzere, büyük bir özveriyle çalışan bakanlarımıza ve
bürokratlarımıza, özellikte Sağlık ve Emniyet teşkilatımıza teşekkür ediyor,
Genel Kurulu saygıyla selamlıyorum. (AK PARTİ sıralarından alkışlar) 
BAŞKAN
– Sayın Topal...
8.- Hatay
Milletvekili Serkan Topal’ın, salgın nedeniyle zor durumda olan Hatay
esnafının, çiftçisinin mağduriyetinin giderilmesi gerektiğine ilişkin
açıklaması 
SERKAN
TOPAL (Hatay) – Teşekkür ediyorum Sayın Başkan.
Seçim
bölgem olan Hatay ilimizde birçok alanda faaliyet gösteren çok sayıda esnafımız
var. Uzun yıllardır devam eden Suriye savaşıyla zaten çok mağdur olan bu
esnaflarımız şimdi, salgın sebebiyle daha büyük sıkıntı içine girdiler. Zaten,
alınan karar gereği çoğu kapalı durumdadır. Hükûmet önlemler aldı ancak esnafımızın
durumuyla ilgili, kamu bankalarına olan kredilerin ötelenmesinden başka somut
bir destek vermedi. 
Değerli
arkadaşlar, Hükûmet acil olarak esnafımıza, çiftçimize nakit destek vermelidir.
İşçilerin SGK primlerini ödemelidir. Esnafın, işçinin, dar gelirli
vatandaşımızın bankalara olan kredilerini ve kredi kartlarını bir yıl mutlaka
ötelemelidir çünkü Hatay’daki vatandaşımız, esnafımız, çiftçimiz gerçekten çok
mağdur. Vatandaşımız bu konuda devletten, Hükûmetten destek bekliyor. 
Teşekkür
ediyorum. 
BAŞKAN
– Sayın Kılavuz.
9.- Mersin
Milletvekili Olcay Kılavuz’un, 10 Nisan Türk polis teşkilatının kuruluşunun
175’inci yıl dönümünü kutladığına ilişkin açıklaması
OLCAY
KILAVUZ (Mersin) – Teşekkür ediyorum Sayın Başkan. 
Türk
polis teşkilatının kuruluşunu en içten duygularımla kutluyorum. Türk polisi,
Türk milletinin huzur ve güvenliğini sağlayan; milletimizin canını, malını,
namusunu emanet ettiği; devletimizin ve milletimizin istikbalinin, vatanımızın
bölünmez bütünlüğünün, Türk Bayrağı’nın şanlı bir şekilde dalgalanışının
teminatı Türk polisi, gece gündüz demeden canla başla, ailesinden ve
sevdiklerinden uzakta, terörle mücadelede en ön safta çarpışan yiğitlerdir. 
Türk
milletinin göz bebeği olan emniyet güçlerimiz bu uğurda nice şehitler vermiş,
nice gazileri bağrından çıkarmıştır. Hepsine minnettarız, aziz hatıraları
önünde saygıyla eğiliyor, şehitlerimizi rahmetle anıyor, gazilerimize sağlık ve
afiyet diliyorum.
Sayın
Cumhurbaşkanımızın başlattığı “Biz Bize Yeteriz Türkiye’m” kampanyasında da
dayanışma örneği gösteren milletimizin zor zamanında elini taşın altına koyan
polis teşkilatımızı saygıyla selamlıyorum. (MHP ve AK PARTİ sıralarından
alkışlar)
BAŞKAN
– Sayın Taşkın…
10.- Mersin
Milletvekili Ali Cumhur Taşkın’ın, Cumhurbaşkanı Recep Tayyip Erdoğan liderliğinde
AK PARTİ hükûmetlerinin temel hizmet alanlarında yaptığı değişim ve dönüşüm
sayesinde coronavirüs salgınıyla mücadeleye en hazır ülkelerden biri
olunduğuna, virüsten kurtulmak için sosyal izolasyona uyulması gerektiğine ilişkin
açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Küresel
salgın hâline gelen coronavirüse karşı ülkece millî bir mücadelenin
içerisindeyiz. Devletimiz bütün tedbirlerini alıyor, milletimizin sağlığını
tehdit eden salgına karşı tüm imkânlarını seferber ediyor. 
Türkiye,
son on sekiz yılda Cumhurbaşkanımız Sayın Recep Tayyip Erdoğan liderliğinde, AK
PARTİ hükûmetlerinde, temel hizmet alanlarında yaptığı değişim ve dönüşüm
sayesinde coronavirüs salgınıyla mücadele eden en hazırlıklı ülkelerden biri
durumunda. Kapsayıcı genel sağlık sigortamızın, yaygın ve modern hastane
ağımızın, yetişmiş ve yeterli sayıda sağlık personelimizin önemi bu süreçte çok
daha iyi ortaya çıkmıştır. 165 bin doktorumuz, 205 bini hemşire olmak üzere,
490 bin sağlık ve 360 bin destek personelimizle devasa bir sağlık ordusu
milletimizin hizmetindedir. Hiçbir virüs, alacağımız tedbirlerden daha güçlü
değildir. 
Virüsün
yayılımını durdurmak ve tamamen kurtulmak için sosyal izolasyona mutlaka
uymalıyız diyor, Genel Kurulu saygıyla selamlıyorum. 
BAŞKAN
– Sayın Karahocagil…
11.- Amasya
Milletvekili Mustafa Levent Karahocagil’in, AK PARTİ’nin ülkede siyasetin
sadece şeklini değil amacını ve özünü de değiştirdiğine, siyasetin amacının
halka hizmet etmek, adaleti, refahı ve kalkınmayı herkes için sağlamak olduğuna
ilişkin açıklaması
MUSTAFA
LEVENT KARAHOCAGİL (Amasya) – “Ülkemize hizmet yolunda biz de varız.” diyerek
Recep Tayyip Erdoğan’la yola çıktık. Siyasetin temelinin insana hizmet olduğu
bilinciyle hareket ettik. Kuruluşumuzdan beri ak ve yeni bir siyasi anlayışı
hâkim kılmaya çalışıyoruz. “İnsanı yücelt ki devlet yücelsin.” anlayışıyla
hareket ediyor ve halka hizmetin Hakk’a hizmet olduğunu asla aklımızdan
çıkarmıyoruz. Şu gerçeği mutlulukla ifade ediyorum ki AK PARTİ, Türkiye'de
siyasetin sadece şeklini değil, amacını ve özünü de değiştirmiştir. Artık
siyasetin temelinde yalnızca millet vardır; yalnızca, egemenliğin kayıtsız
şartsız millete ait olduğu düşüncesi varıdır. Siyasetin amacı halka hizmet
etmek; adaleti, refahı, kalkınmayı herkes için sağlamak, insanımızın özgürlük
ve mutluluğunu, ülkemizin itibar ve kalkınmasını geliştirmektir. Siyaset,
hizmet üretiyorsa, sorun çözüyorsa, halkın iradesini yansıtıyorsa bir anlam
taşır. Bugünlerde üretilen hizmetleri, çözülen sorunları bu millet görüyor ve
yaşıyor. (AK PARTİ sıralarından alkışlar)
BAŞKAN
– Sayın Şanverdi…
12.- Hatay
Milletvekili Hüseyin Şanverdi’nin, Hatay ilinde erkenci soğanın hasadı
konusunda mağduriyetin yaşanmaması için ilçe tarım müdürlüklerine başvurulması
durumunda mevsimlik tarım işçileri ile sokağa çıkma yasağı bulunan çiftçilere
gerekli izinlerin verileceğine ilişkin açıklaması
HÜSEYİN
ŞANVERDİ (Hatay) – Teşekkür ederim Sayın Başkanım. 
Sayın
Başkan, değerli milletvekilleri; bir hafta sonra erkenci soğanın Hatay ilinde hasadı
başlayacaktır. Coronavirüs tedbirleri kapsamında bu ürünü toplayacak olan
mevsimlik işçilerin ilimize gelişleri ve 65 yaş üstü çiftçilerimizin
tarlalarına gitmeleriyle ilgili tereddütler vardı. Bu konuda sıkıntı
yaşanmaması için Tarım Bakanlığımızla yaptığımız görüşmelerde Sayın Bakanımız,
çiftçilere kolaylık sağlanması konusunda herhangi bir sorun olmadığını
belirttiler. Çiftçilerimizin ilçe tarım müdürlüklerine başvurmaları durumunda
mevsimlik tarım işçilerine ve sokağa çıkma yasağı bulunan çiftçilere gerekli
izinler verilecektir. Bu sürecin tarımda en kolay şekilde atlatılması için
çiftçilerimizle, ziraat odası başkanlarımızla, il, ilçe tarım müdürlüklerimizle
irtibat halindeyiz. 
Çiftçilerimizin
virüse karşı kendilerini korumaları hususunda hassas davranmalarını istiyor,
tüm çiftçilerimize bereketli hasatlar diliyorum. (AK PARTİ sıralarından
alkışlar)
BAŞKAN
– Sayın Arkaz…
13.- İstanbul
Milletvekili Hayati Arkaz’ın, coronavirüsle mücadelede âdeta bir savaş sürdüren
Türk doktorları ile sağlık çalışanlarının başta şiddet ve özlük hakları olmak
üzere sorunları bulunduğuna, sağlıkta şiddeti önleyecek caydırıcı kanuni
düzenlemelerin en kısa sürede hayata geçirileceğine ilişkin açıklaması
HAYATİ
ARKAZ (İstanbul) – Teşekkür ederim Sayın Başkan. 
Gazi
Mustafa Kemal Atatürk “Beni Türk hekimlerine emanet ediniz.” derken yalnızca
gönüller inşa etmemiş, aynı zamanda bir gerçeği de ifade etmiştir.
Coronavirüsle küresel bir mücadele sürerken pek çok Avrupa ülkesinde doktorlar
ve sağlık çalışanları riskleri göze almayarak ya istifa etmekte ya da işe
gelmemek için binbir bahane üretmektedir. Hâl böyleyken Türk doktorları ve
sağlık çalışanları ise hakkını ödeyemeyeceğimiz bir gayretle coronavirüse karşı
âdeta bir savaş sürdürmektedir. Başta şiddet ve özlük hakları olmak üzere
sağlık çalışanlarımızın bazı sorunları vardır. Sağlıkta şiddeti önleyecek
caydırıcı kanuni düzenlemeler en kısa zamanda gerçekleşecektir. Merhametin ve
şifanın adresi olan doktor ve sağlık çalışanlarımıza bu mücadelelerinde
Allah’tan yardım ve başarılar diliyorum.
Genel
Kurulu saygıyla selamlıyorum.
BAŞKAN
– Sayın Aksal, buyurun.
14.- Edirne Milletvekili Fatma Aksal’ın, 9 Nisan Mimar
Sinan’ın 432’nci ölüm yıl dönümüne ve Mimarlar Günü’ne ilişkin açıklaması
FATMA
AKSAL (Edirne) –Teşekkürler Sayın Başkan. 
Tam
432 yıl önce bugün Hattat Karahisâri’nin deyimiyle: “Geçti bu demde cihandan,
pîri mimarân sinan.” 16’ncı yüzyıldan günümüze kadar gelmeyi başarmış her biri
birer azamet ve zarafet timsali, Osmanlı’nın ve İslam’ın politik gücünün dışa
vurumu olan eserleriyle Türk mimarlık tarihinin zamanına ruh üfleyen büyük
ismi. Aralarında Süleymaniye ve seçim bölgem Edirne’deki “ustalık eserim”
dediği Selimiye olmak üzere pek çok eseri bizlere kazandıran, Osmanlı’nın baş
mimarı Mimar Sinan’ı ölüm yıl dönümünde rahmet ve minnetle yâd ediyorum. Bu
vesileyle tüm mimarların, mimarlar gününü kutluyorum. (AK PARTİ sıralarından
alkışlar) 
BAŞKAN
– Sayın Yıldız…
15.- Ankara
Milletvekili Zeynep Yıldız’ın, sağlıkta şiddetin önlenmesi amacıyla AK PARTİ
Grubu ile MHP Grubunun ortak kanun teklifinin Meclis Başkanlığına sunulduğuna
ilişkin açıklaması
ZEYNEP
YILDIZ (Ankara) – Teşekkürler Sayın Başkan. 
Ben
hekim bir anne babanın kızıyım. Çocukluğum sağlık ocaklarında, hastanelerde
geçti. Bir hekimin sürekli ulaşılabilir olma zaruretini, bir ameliyata girerken
sorumluluk duygusuyla yaşadığı derin stresi, evine girdiğinde dışarıda
bırakamadığı bir işe sahip oluşunu, gece yarısı çalan telefonların anlamını çok
iyi bilirim. Sadece hekimlerin değil, bir bütün olarak tüm sağlık çalışanlarının
-insanın kendi evladının dahi yapmaktan imtina edeceği kişisel temizliğinden
tutun- bire bir ilgilenme zaruretini yoğun bakımlarda ne şartlarda
sürdürdüklerini gayet iyi biliyorum. 
Bu
bağlamda, sağlıkta şiddete “dur” demek adına, dün AK PARTİ Grubu ile MHP
Grubunun ortak kanun teklifini Meclis Başkanlığımıza sunduk. Bu, Sağlık
Bakanımızın evvelce dillendirdiği bir husustu. Önceki günlerde de parti
grubumuz bu teklifi diğer partilerin değerlendirmelerine sunmuştu. Tabii bizim
gönlümüzden geçen, diğer partilerin de bu kanun teklifinin imzacısı olarak
bütüncül bir iradeyle bu kanunun Genel Kurula gelmesi olurdu. Ancak ve ancak,
kişisel olarak, bu kanunun imzacılarından biri olarak anne ve babama karşı vefa
borcumu bir nebze olsun yerine getirdiğimi hissettiğimi ifade etmek isterim. 
Ezcümle,
sağlık çalışanlarımız için ne yapsak az…
(Mikrofon
otomatik cihaz tarafından kapatıldı) 
BAŞKAN
– Anne ve babanıza saygılarımı iletin Sayın Yıldız.
ZEYNEP
YILDIZ (Ankara) Teşekkür ederim, sağ olun.
BAŞKAN
– Sayın Ersoy…
16.- Adana
Milletvekili Ayşe Sibel Ersoy’un, Covid-19 salgınına karşı mücadelenin başta
sağlık çalışanları olmak üzere kolluk kuvvetleri ile PTT çalışanlarının üstün
fedakârlıklarıyla yürütüldüğüne, PTT çalışanlarının özlük haklarının
iyileştirilmesi gerektiğine ilişkin açıklaması
AYŞE
SİBEL ERSOY (Adana) – Teşekkür ederim Sayın Başkan.
Küresel
Covid-19 salgınına karşı devletimizin mücadelesi sağlık çalışanlarımızın ve
kolluk kuvvetlerimizin yanı sıra PTT çalışanlarımızın üstün fedakârlıklarıyla
yürütülmektedir. Temasla yaygınlaşan virüs karşısında gerek posta dağıtım
hizmetleri gerekse gişe işlemleriyle birlikte maske dağıtımı ve sosyal yardım
ödemeleri gerçekleştirerek risk altında kesintisiz kamu hizmeti sunan PTT
çalışanlarımızın bu özverili çalışmalarına karşılık özlük haklarının
iyileştirilmesi, yüksekokul mezunu dağıtıcıların memur olabilmesi, yıllardır
bekledikleri yıpranma haklarına kavuşmaları, ikramiyeyle ödül elde etmeleri
sağlanmalıdır. 
Ayrıca
PTT personelinin, tek statüde istihdam sistemi içinde tamamının 399 sayılı KHK
kapsamında güvenceli şekilde istihdam edilmesi gerekmektedir. 
PTT
çalışanlarımızı bu zor günlerde takdir ediyor, çalışmalarında başarılar
diliyorum. 
(Mikrofon
otomatik cihaz tarafından kapatıldı) 
BAŞKAN
– Sayın Aycan…
17.- Kahramanmaraş
Milletvekili Sefer Aycan’ın, salgın nedeniyle evde kalınan sürecin dayanışma
içerisinde geçirilmesi, Kahramanmaraş ilinin hatta mümkünse tüm illerin tohum
desteği yapılan iller kapsamında değerlendirilmesi gerektiğine ilişkin
açıklaması
SEFER
AYCAN (Kahramanmaraş) – Sayın Başkan, bugünlerde ülke olarak ailece evde
kalmaktayız. Bunu olumlu bir duruma dönüştürelim. Aile içi iletişimi artıralım.
Çocuklarımıza durumu, anlayacakları şekilde anlatalım; onlarla zaman geçirelim.
Büyüklerimize ilgi gösterelim; yanımızda değilseler telefonla arayalım,
psikolojik destekte bulunalım. Aile içi çatışmalardan mümkün olduğu kadar
kaçınalım. Bugünleri dayanışma içerisinde geçirmeye özen gösterelim.
İkinci
konum da şudur: Tarım Bakanlığı bu ekim döneminde bazı illere tohum desteği
vereceğini açıkladı; bu illerin arasında şehrim Kahramanmaraş yoktur. Oysa
Kahramanmaraş ve Elbistan Ovası Türkiye’nin en büyük ovalarıdır. Bu nedenle
Kahramanmaraş’ımızın da tohum desteği yapılan iller arasına alınmasını istiyoruz.
Bu, hem Maraş için hem de tüm Türkiye’nin tarım ekonomisi açısından çok olumlu
bir sonuç verecektir, hatta mümkünse tüm illeri bu kapsamda değerlendirelim.
Saygılarımla.
BAŞKAN
– Sayın Gergerlioğlu…
18.- Kocaeli
Milletvekili Ömer Faruk Gergerlioğlu’nun, bir mahpus yakınının gönderdiği
iletiye ilişkin açıklaması
ÖMER
FARUK GERGERLİOĞLU (Kocaeli) – Teşekkür ederim Sayın Başkan.
Bir
mahpus yakınının milletvekillerine okumak için bana gönderdiği iletiyi sizlere
okuyorum: “Cezaevini aradım, ‘Mesai yok.’ dediler; müdürle görüşemedim.
Hastalıkla ilgili endişemi anlattım. Memur ‘İstediğin yeri ara.’ dedi bana.
Çaresiz kaldık büsbütün. Allah’ın yeryüzündeki adaletinin temsilcileri
vekillerimiz sesimizi duymak istemiyor; sesimizi duyurmamıza yardımcı olur
musunuz? Endişe ve acıdan gece gündüz nasıl geçiyor, bilemiyoruz. Az önce
eşimle konuştuk ‘Ölmeyi bekleyen, eli kolu bağlı insanlar gibiyiz, moraller
sıfır.’ dedi.”
Sağlık
Bakanı “Türkiye’nin 81 ilinde 83 milyon tehlikede.” diye bir açıklama yaptı,
bunun 300 bini cezaevinde; onlar insan değil mi?
Değerli
arkadaşlar, cezaevlerini masum insanlarla doldurmak için bu yasayı yapıyorsanız
biliniz ki kararmış vicdanınızın peşini ebediyete kadar bırakmayacağız. Ben ve
partim kesinlikle bu suça ortak olmayacağız, olmayacağız!
(HDP
sıralarından alkışlar)
BAŞKAN
– Sayın Turan…
19.- Mersin
Milletvekili Rıdvan Turan’ın, cezaevlerinde bulunan 457’si ağır, 1.433 hasta
mahpusun çoğunun Terörle Mücadele Kanunu’ndan yargılandığı için tahliye
edilemeyeceğine, infazda adalet istediklerine ilişkin açıklaması
RIDVAN
TURAN (Mersin) – Mehmet Salih Filiz, bağırsak kanseri, Ödemiş T Tipi Cezaevinde
ve coronavirüs salgınından bu yana tedavi olamıyor. Sabri Kaya, kalp krizi
geçirdiği hâlde Osmaniye T Tipi Cezaevinde hâlâ tutsak durumda. Engin Aktaş,
iki eli yok, Adli Tıp Kurumu beş defa “Cezaevinde kalamaz, ağır hastadır.”
dediği hâlde cezaevinde tutuluyor. Nitekim Mehmet Yener, 70 yaşında, diyabet
hastası ve geçen gün bacağı kesildi, coronavirüsten dolayı hayatını kaybetti.
Biz “İnfaz tasarısı ölüm tasarısıdır.” derken ifade etmek istediğimiz şey bu.
Cezaevlerinde
457’si ağır, 1.333 hasta mahpus var ve bunların büyük bir kısmı Terörle
Mücadele Kanunu’ndan yargılandıklarından dolayı tahliye edilemeyecekler. Hiçbir
şeyin önünü tıkama niyetinde değiliz, yalnızca infazda adalet istiyoruz. 
BAŞKAN
– Sayın Ödünç.
20.- Bursa
Milletvekili Atilla Ödünç’ün, coronavirüsle mücadelenin kararlılıkla
sürdürülmesine liderlik yapan Cumhurbaşkanı Recep Tayyip Erdoğan başta olmak
üzere gayretlerinden dolayı Sağlık Bakanı Fahrettin Koca’ya ve sağlık
çalışanlarına teşekkür ettiğine ilişkin açıklaması
ATİLLA
ÖDÜNÇ (Bursa) – Sayın Başkan, değerli milletvekilleri; sağlık insan hayatında
hiçbir kavramla yeri değiştirilemeyecek olan, herkesin insan olmaktan dolayı
kazanmış olduğu bir haktır. Ne güzel söylemiştir Ulu Hakan Kanuni Sultan
Süleyman: “ Halk içinde muteber bir nesne yok devlet gibi, olmaya devlet
cihanda bir nefes sıhhat gibi.”
Tüm
dünyayı içine alan pandemiyle karşı karşıya olduğumuz bu günlerde
vatandaşlarımız sosyal mesafeye azami derecede dikkat etmelidirler.
Coronavirüsle mücadelemizi millet olarak büyük bir kararlılıkla sürdürmekteyiz.
Bu mücadelede büyük bir özveriyle liderlik yapan Sayın Cumhurbaşkanımız Recep
Tayyip Erdoğan başta olmak üzere Sağlık Bakanımız Dr. Fahrettin Koca ve tüm
sağlık çalışanlarımıza üstün gayretleri dolayısıyla teşekkür ediyorum. 
Aziz
milletimize sağlık ve sıhhat dolu günler diliyor, Genel Kurulu saygıyla
selamlıyorum.
BAŞKAN
– Sayın Öztürk.
21.- Denizli
Milletvekili Yasin Öztürk’ün, 10 Nisan Boğazlıyan Kaymakamı Mehmet Kemal Bey’in
idam edilişinin 101’inci yıl dönümüne ilişkin açıklaması
YASİN
ÖZTÜRK (Denizli) – Gazi Meclisimizin çıkarttığı bir kanunla millî şehit ilan
edilen Boğazlıyan Kaymakamı Mehmet Kemal Beyi 10 Nisan’da idam edilişinin yıl
dönümünde rahmetle anıyorum. Kemal Bey Ermeni Taşnak çetelerine Geçici Sevk ve
İskân Kanunu’nun gereğini uyguladığı için idam edilmiştir. Dönem, İstanbul’un
işgal edildiği, Damat Ferit Hükûmetinin iş başında olduğu bir dönemdir. İşgalci
güçlerin baskısıyla kurban arayanlar daha sonraları Atatürk için de idam kararı
veren mahkemenin aldığı bir kararla Kaymakam Kemal Beyi idam ettirmiştir.
Emperyalizmin asılsız soykırım iddialarına karşı Türklüğün fedakârlığının ve
kararlılığının ifadesi Kemal Beyin uğradığı haksızlık Türk milletinin canla
başla yürüttüğü Millî Mücadele’yi de derinden etkilemiştir. Daha sonraları,
Kemal Bey’in babasıyla Atatürk arasında şu konuşma geçmiştir: “Sen öyle bir
evlat yetiştirdin ki oğlun bu meşaleyi tutmasaydı biz ateşi yakamazdık. Işık
tutan senin oğlundur.” Ruhun şad olsun millet kahramanı, millî şehit Kaymakam
Kemal Bey. (İYİ PARTİ sıralarından alkışlar)
BAŞKAN
– Sayın Bekle.
22.- İzmir
Milletvekili Cemal Bekle’nin, 8 Nisan Dünya Romanlar Günü’nün kutlanmasının
ardından yaşanan ironik hadiseyi esefle kınadığına, birlik beraberlik ruhunu
yaralayıcı dil ve üslubun kabul edilemeyeceğine ilişkin açıklaması
CEMAL
BEKLE (İzmir) – Değerli Başkan, kıymetli vekillerim; dün, Dünya Romanlar Günü’nü hep beraber kutladıktan
sonra ironi gibi bir paylaşıma hepimiz şahit olduk. Bir kamu görevlisi
tarafından yapılan ve hiçbir insani ve vicdani ölçüye sığmayacak bu çirkin
paylaşımı esefle ve üzüntüyle kınadığımı buradan beyan etmek istiyorum.
Toplumumuzun her kesimi tarafından tepki almış bir paylaşımdır bu. Şunu çok iyi
biliyoruz ki bugünleri biz birlikte aşacağız. “Biz birbirimize yeteriz.” derken
birlik ve beraberlik ruhumuzu yaralayıcı bu dil ve üslup devletimizin hiçbir
kademesi tarafından asla kabul edilemez. Her vatandaşımızın hiçbir ayrımcılığa
tabi olmadan devletin bütün imkânlarından, kamu hizmetlerinden eşit şekilde
yararlanması için gece gündüz çalışan kamu görevlilerimize de buradan selam
ediyoruz, özverilerinin de farkındayız. Şunu da belirteyim: Şahıs, paylaşımının
hemen ardından görevden alınmıştır ve hakkında soruşturma açılmıştır. Aileyle
de görüştük, ailenin durumuyla ilgili bilgi de aldık. 
(Mikrofon
otomatik cihaz tarafından kapatıldı) 
CEMAL
BEKLE (İzmir) – Bu paylaşımı ve bu algıyı kınadığımı buradan belirtmek istiyorum.

Çok
teşekkür ediyorum. (AK PARTİ sıralarından alkışlar) 
BAŞKAN
- Sayın Osmanağaoğlu…
23.- İzmir
Milletvekili Tamer Osmanağaoğlu’nun, Covid-19’la mücadele kapsamında alınan
önlemlerin takdire şayan olduğuna ancak uygulama safhasında karşılaşılan aksaklıkların
da görmezden gelinemeyeceğine, vatandaşların kredi başvurularının müspet
sonuçlanması için gerekli adımların bir an önce atılması gerektiğine ilişkin
açıklaması 
TAMER
OSMANAĞAOĞLU (İzmir) – Teşekkür ediyorum Sayın Başkanım. 
Ülkemiz,
tüm beşeriyeti tehdit eden Covid-19 virüsünden kaynaklı salgına karşı büyük bir
mücadele sergilemektedir. Bu mücadele kapsamında devletimizin milletimizin
refahı için aldığı önlemler ise takdire şayandır. Ancak, özellikle ekonomik
alanda alınan önlemlerin uygulama safhasında karşılaşılan aksaklıklar
görmezlikten de gelinmeyecektir. Ekonomik sorunlarla boğuşan bazı esnaf ve
vatandaşlarımızın, devletimizin kendilerine sağladığı kolaylıklardan ve kredi
imkânlarından faydalanabilmesi için yaptıkları başvuruların birçoğunun çeşitli
gerekçeler gösterilerek reddedildiği bilinmektedir. Bu olağanüstü süreçte
vatandaşlarımızın kredi başvurularının müspet sonuçlanması için gerekli adımlar
bir an önce atılmalıdır. 
Teşekkür
ederim. 
BAŞKAN
– Sayın Koçyiğit…
24.- Muş
Milletvekili Gülüstan Kılıç Koçyiğit’in, Avukat Ebru Timtik ile Avukat Aytaç
Ünsal’ın açlık grevlerini ölüm orucuna dönüştürdüğüne, Grup Yorum üyesi İbrahim
Gökçek’in ve Mustafa Koçak’ın ölüm oruçlarının her an ölümle
sonuçlanabileceğine, Meclisi ölümlerin önüne geçmek için inisiyatif almaya, AKP
iktidarını da çözümcü bir yaklaşım geliştirmeye davet ettiğine ilişkin
açıklaması
GÜLÜSTAN
KILIÇ KOÇYİĞİT (Muş) – Teşekkür ederim. 
Adil
yargılanma hakları ihlal edildiği için açlık grevine başlayan Avukat Ebru
Timtik ve Avukat Aytaç Ünsal açlık grevlerini ölüm orucuna dönüştürdüler. Yine,
konser yasaklarının kalkması talebiyle Grup Yorum üyesi İbrahim Gökçek ve adil
yargılanma talebiyle de Mustafa Koçak’ın ölüm oruçları her an ölümle
sonuçlanabilir. Mustafa Koçak, Ebru Timtik ve Aytaç Ünsal’ın cezaevinde
bulundukları ve mevcut Covid salgını göz önünde bulunduğunda her an yaşam
riskiyle karşı karşıya olduklarını ifade
etmek gerekiyor. Buradan bir kez daha, Meclisi ölümlerin önüne geçmek için
inisiyatif almaya, AKP iktidarını da çözümcü bir yaklaşım geliştirmeye davet
ediyorum.
BAŞKAN
– Sayın Çakırözer…
BAŞKAN
– Sayın Bülbül.
25.- Aydın
Milletvekili Süleyman Bülbül’ün, iş yeri kira olan esnafa kira yardımı
yapılması, SGK, BAĞ-KUR ödemelerinin ötelenmesi ve bankalardan çekilen krediler
ile kredi kartı borçlarının faizsiz ötelenmesi, KOSGEB desteklerinden
yararlanamayan meslek grubu üyelerinin destek içine alınması, talep eden esnafa
bir yıl ödemesiz ve faizsiz kredi verilmesi ile ÖTV’siz akaryakıt için bir
çalışmanın olup olmadığını, geçici olarak kapatılan iş yerlerinin en azından
aylık zaruri işletme giderlerinin karşılanması için hibe desteği verilmesinin
düşünülüp düşünülmediğini öğrenmek istediğine ilişkin açıklaması
SÜLEYMAN
BÜLBÜL (Aydın) – Teşekkür ederim Sayın Başkan.
Ülkemizde
olduğu gibi Aydın’da da salgın için alınan tedbirler kapsamında iş yerlerini
açamayan esnaflarımız ekonomik olarak zor günler geçirmektedir; kira, elektrik,
su, doğal gaz ve banka kredileri gibi ödemelerini gerçekleştirememektedir.
Sayın
Bakana sormak istiyorum: İş yeri kira olan esnaflarımıza kira yardımı yapılması
ve SSK, BAĞKUR gibi ödemelerin ötelenmesiyle ilgili bir çalışma var mıdır?
Bankalardan çekilen kredilerin ve kredi kart borçlarının faizsiz ötelenmesi
için bir çalışma var mıdır? KOSGEB desteklerinden yararlanmayan meslek grubu
üyelerinin destek içine alınmasıyla ilgili bir çalışma var mıdır? Talep eden
esnaflarımıza bir yıl ödemesiz faizsiz kredi verilmesi ve ÖTV’siz akaryakıt
için bir çalışma var mıdır? Geçici olarak kapatılan iş yerlerinin en azından
aylık zaruri işletme giderlerinin karşılanması için hibe desteği vermeyi
düşünüyor musunuz? 
Teşekkür
ederim.
BAŞKAN
– Sayın Öztunç.
26.- Kahramanmaraş
Milletvekili Ali Öztunç’un, yurt dışındaki vatandaşların ülkeye getirilmesi
konusuna Dışişleri Bakanlığının hız vermesi gerektiğine ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkanım.
Sayın
Başkanım, malumunuz üzere yurt dışında çalışan çok sayıda gurbetçimiz, işçimiz
mevcuttur. Bugün, Bangladeş’ten özellikle ulaşan işçilerimiz oldu. 184 işçi
Bangladeş’te Türkiye Büyükelçiliğinin inşaatı ve Amerikan Büyükelçiliğinin
inşaatında çalışıyorlarmış. Bunlar, Türkiye’ye gelmek istiyorlar ancak henüz
ulaşan kimse olmamış, büyükelçiliğe başvurmuşlar. Benzer şekilde Kuveyt’te,
Suudi Arabistan’da da işçilerimiz var ve Ukrayna’da öğrencilerimiz mevcuttur.
Dışişleri Bakanlığının peyderpey bu dışarıdakileri getirdiğini biliyoruz ama
biraz daha gaza basmalarını ve biraz daha bu konuda dikkatli olmalarını bir kez
daha rica ediyoruz.
Teşekkür
ederim.
BAŞKAN
– Sayın Bayraktutan.
27.- Artvin
Milletvekili Uğur Bayraktutan’ın, İŞKUR’un Toplum Yararına Programlar
kapsamında devlet okullarında çalışan güvenlik görevlilerinin mağduriyetinin
giderilmesi gerektiğine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
TYP
kapsamında İŞKUR’a bağlı olarak devlet okullarında çalışan güvenlik
görevlileri, iş yerinde süreklilik talep etmektedirler. Her yeni eğitim öğretim
yılının başında İŞKUR’a başvuran özel güvenlikçiler yaptıkları başvuruların
ardından kura, mülakat gibi aşamalardan geçerek geçici süreli olarak okullarda
göreve başlamaktadırlar. Haziran ayının sonuna gelindiğindeyse ilgili personel
TYP’de bulunan zaman sınırı nedeniyle çalıştıkları iş yerinden ayrılmak zorunda
kalmaktadır. Ayrıca, ilgili personel, haziran ayında işten çıkarıldıktan sonra
belli bir süre işsiz kaldıkları ve bu süreçte şartları sağlayamadıkları için
işsizlik ödeneğinden de yararlanamamaktadır. TYP kapsamında istihdam edilen
personel işçi sayılmadıkları için İş Kanunu’ndan doğan hiçbir hakka sahip
değildir; kıdem tazminatı, ihbar tazminatı, sendikalaşma hakkı, sosyal
yardımlardan faydalanma gibi haklardan mahrum kalmaktadır. Binlerce öğrencinin
okuduğu kurumlarda dikkatli davranmak ve onlara gelebilecek zararları hızlıca
ortadan kaldırmak açısından güvenlik görevlilerinin sürekliliği çok önemli bir
husustur çünkü güvenlik sistemi, çevreyi, kişileri kayıt altına almak…
(Mikrofon
otomatik cihaz tarafından kapatıldı) 
BAŞKAN
– Sayın Tanal…
28.- İstanbul Milletvekili
Mahmut Tanal’ın, coronavirüs salgınıyla mücadele kapsamında alınan tedbirlerin
yetersiz, verilen yardımların eksik olduğuna, taleplerinin nazara alınarak
gereğinin yapılmasını arz ettiğine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
1)
Sizin vasıtanızla Aile ve Sosyal Politikalar Bakanından, çocuklu aileler için,
bebeklerin bez ve mamasının ailelere destek amacıyla verilmesini talep
ediyorum. 
2)
Geliri olmayanların üç aylık elektrik, doğal gaz, su ve kira bedelinin devlet
tarafından ödenmesi gerekmektedir.
3)
Fiilen 5 milyon işsizimize sosyal dayanışma gereği yardım edilmelidir. 
4)
Karantina yerlerinde yardımlar eksik ve yetersizdir, artırılmalıdır.
5)
Çiftçilerin kaygıları giderilmelidir. 
Alınan
tüm bu tedbirler yetersiz, verilen yardımlar da eksiktir. Sosyal devlet ilkesi
gereğince bu taleplerimizin nazara alınarak gereğinin yapılmasını saygılarımla
arz ederim.
BAŞKAN
– Son olarak, Sayın Aydoğan…
29.- İstanbul
Milletvekili Turan Aydoğan’ın, Covid-19 salgını nedeniyle dünyanın her
tarafında hastaneler sahra hastanesi olarak sahaya sürülürken iktidarın
Yeşilköy’deki 52 dönümlük alana sahra hastanesi yapmak istemesine ilişkin
açıklaması
TURAN
AYDOĞAN (İstanbul) – Teşekkür ediyorum Sayın Başkanım.
Dünyanın
her tarafında bu salgın döneminde hastaneler en hızlı şekilde sahra hastanesi
olarak sahaya sürülüyor. Mesela Londra’da bir sergi sarayı dokuz günde bin
yatak kapasiteli olarak hizmete açıldı. Atatürk Havalimanı boşta dururken
iktidarın şu anı fırsat bilip, daha önce yapılaşmasına karşı tepki gösterilmiş
olan Yeşilköy’deki 52 dönümlük bir alana, yine kendisine yakın bir rant
grubunun hastane yapacağı bir alana yeni bir inşaat izni vermesi ve sahra
hastanesini oraya yapması, buna da kırk beş günlük bir süre biçmesi, toplum
sağlığına, oradaki, yerleşim birimindeki ulaşıma ve etraftaki her türlü yapıya
zarar veren bir yerleşme biçimidir. TMMOB ve Türk Tabipleri Birliği karşı
olmasına rağmen bu rantçı anlayış bu dönemde neden tekrar gündemde?
Teşekkür
ediyorum.
BAŞKAN
– Değerli milletvekilleri, zaman içerisinde, sistemde yer alan arkadaşlarımızın
taleplerini karşılamaya gayret edeceğim. 
Şimdi,
Sayın Grup Başkan Vekillerimizin söz taleplerini karşılayacağım. 
İlk
söz, İYİ PARTİ Grubu adına Grup Başkan Vekili Sayın Türkkan’da.
Buyurun
Sayın Türkkan.
30.- Kocaeli
Milletvekili Lütfü Türkkan’ın, coroavirüsten korunma tedbirleri gereğince
evlerinde izole olan vatandaşlara dağıtılan kolonya ve maske paketleri üzerinde
“Hediyedir” ibaresinin yer almasının doğru olmadığına, İYİ PARTİ Genel Başkanı
Meral Akşener’in “Milletin elini taşın altına koyduğu bu zor zamanlarda devlet
üzerinden milyarlarca lira para kazanan müteahhitlere üç ay para ödenmesin.”
çağrısına, sosyal medyadaki paylaşımına istinaden görevden alınarak hakkında
soruşturma başlatılan Aile, Çalışma ve Sosyal Hizmetler Bakanlığı İstanbul İl
Müdür Yardımcısı Nail Noğay’ın yönetici pozisonuna nasıl ve kimlerin
tavassutuyla geldiğini öğrenmek istediğine, ülkenin liyakatsiz kişilerle
yönetilemeyeceğine, sağlık alanında şiddetin önlenmesi için hazırlanan kanun
teklifinin doğrudan gündeme alınmasına ilişkin önergeyi reddeden AK PARTİ Grubu
ile MHP Grubunun Meclis Başkanlığına ortak bir kanun teklifi sunmasın ilişkin
açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; coronavirüsten
korunma tedbirleri amacıyla evlerinde izole olan 65 yaş üstü vatandaşlara
dağıtılan kolonya ve maskelerin paketleri üzerinde Cumhurbaşkanı Recep Tayyip
Erdoğan imzalı “Hediyedir” yazısı yer almaktadır. Milletin vergileriyle millete
dağıtılan torbaların üzerinde Sayın Cumhurbaşkanının ismi ve “hediyedir”
yazılması doğru değildir görüşünü taşıyoruz. Çünkü bu yardımlar şahsi bütçeden
dağıtılan bir yardım değildir; üstelik torbaları dağıtan polis, zabıta ve
jandarma ekiplerine dağıtım esnasında birtakım propagandaların yaptırılması
kadim Türk devlet geleneğinde görülmemiştir. 
Aziz
milletimize seslenmek istiyorum: Bu torbaları alırken birilerinin size
lütfettiği bir hediye gibi düşünüp yüzünüzü saklamayın, utanmayın, mahcup
olmayın. Bu yardımlar, sizin vergilerinizle alınıp tekrar size dağıtılan
yardımlardır, bizzat sizindir ve size sonuna kadar haktır, ananızın ak sütü
gibi de helaldir.
Cumhurbaşkanlığının
başlatmış olduğu “Biz Bize Yeteriz Türkiye’m” kampanyasında tüm devlet kurumlarının
on milyonlarca lira bağışlarıyla şu ana kadar toplanan para 1 milyar 500 milyon
lirayı buldu. Devletin coronavirüsle ekonomik mücadele kapsamında ayırdığı 100
milyarlık bütçeyi düşünürsek toplanan rakam bunun sadece yüzde 1’i. Oysa
devletin Osmangazi Köprüsü ve Gebze-Orhangazi-İzmir Otoyolu için ödeyeceği para
yaklaşık 2 milyar 600 milyon lira bu dönemde. Rakamlar gerçeği ortaya koyuyor.
Bu vesileyle, daha önce Sayın Genel Başkanımız Meral Akşener’in yaptığı çağrıyı
bir kez daha buradan tekrarlamak istiyorum.
(Mikrofon
otomatik cihaz tarafından kapatıldı) 
BAŞKAN
– Buyurun…
LÜTFÜ
TÜRKKAN (Kocaeli) - “Milletin, elini taşın altına koyduğu bu zor zamanlarda
devlet üzerinden milyarlarca lira para kazanan bu müteahhitlere 3 ay para
ödenmesin.” biraz da bu arkadaşlar fedakârlık yapsın; hatta devlet, tam
zamanıdır ki garantili yolları ve köprüleri kamulaştırsın, bu paralar da
ihtiyaç sahibi vatandaşlarımıza destek için kullanılsın. 
Sayın
Başkan, değerli milletvekilleri; İstanbul Aile ve Sosyal Politikalar İl Müdür
Yardımcısı Nail Noğay’ın insanlık dışı bir hareketine şahit olduk. Noğay, bir
Roman vatandaşımızın; hani, dün burada hep beraber haklarında hamaset
yaptığımız, kendilerinin Türk devletine, Türk milletine bağlılıklarıyla ilgili
güzel ifadeler kullandığımız bir Roman vatandaşımızın “Çocuklarım aç, nasıl
evde kalayım? Ben şimdi, dilenmekten, çöpten yiyecek toplamaktan geliyorum.”
dediği bir videoya “Geber!” diyerek yanıt vermiş ve bunu kendi Twitter
hesabından paylaşmıştır.
YILMAZ
TUNÇ (Bartın) – Görevden alındı.
BAŞKAN – Tamamlayın
lütfen.
ÖZGÜR
ÖZEL (Manisa) – Kim getirdi göreve?
BAŞKAN
– Değerli arkadaşlarım, lütfen...
LÜTFÜ
TÜRKKAN (Kocaeli) – Öncelikle, bu şahsın sergilediği bu tavrın insanlık dışı
bir tavır olduğunu düşünüyorum. İkincisi, bu liyakatsizlere devlet
kademelerinde görev verildiği zaman nasıl sonuçlar doğurduğunu bir kere daha
gözler önüne sermiştir. Bu liyakatsizlerle çalışmaya devam ederseniz, bunlar
sizi daha çok duvara toslatacaktır.
Gelen
tepkiler sonrası Bakanlık açıklama yapmış: “Söz konusu şahıs görevden alınmış
ve hakkında soruşturma başlatılmıştır.” denilmiştir. Peki, ben de buradan şunu
söylemek istiyorum: Bir devlet kurumunda görev yapan, hem de Aile, Çalışma ve
Sosyal Hizmetler Bakanlığı gibi insanlarımıza yardım etmesi görevleri arasında
bulunan Bakanlığa bağlı bir kurumda yönetici pozisyonundaki bir kişi, buraya
nasıl gelmiştir? Kimlerin tavassutuyla gelmiştir? 
(Mikrofon
otomatik cihaz tarafından kapatıldı) 
BAŞKAN
– Sayın Türkkan, tamamlayalım lütfen.
LÜTFÜ
TÜRKKAN (Kocaeli) – Böyle, liyakat sahibi olmayanların göreve getirilmesi
sonucu, milletimiz böyle hakaretlere maruz kalmaktadır. 
Ben
şunu gördüm: Bu insanların ve benzerlerinin “Çocuklarım aç.” diyen bir anneye
“Geber!” diyecek kadar vicdanları pas tutmuş. İnşallah, bundan sonra bu
liyakatsiz kişilerle bu ülkeyi yönetmeye devam etmezsiniz. 
Biraz
evvel, bir milletvekili arkadaşımız, annesi ve babası da hekim olan bir
arkadaşımız, sağlık çalışanlarına şiddetle alakalı bir kanun teklifinin Adalet
ve Kalkınma Partisi ile MHP tarafından gündeme getirildiğini, Meclis
Başkanlığına verildiğini bazı hamaset cümleleriyle ifade etti. Bunda
samimiyseniz şunu da söyleyeceksiniz: On beş gün evvel biz, Meclis Başkanlığına
bu teklifi verdik, görmezden geldiniz. 
Bundan
kırk beş gün evvel -evvelsi gün Ali Şeker konuştu- Meclise Cumhuriyet Halk
Partisi tarafından verilen o kanun teklifinin bir an önce gündeme alınmasıyla
ilgili oylamada “hayır” diyerek bütün sağlık çalışanlarının bu şiddete karşı
uğradıkları zulmün yanında yer aldınız.
(Mikrofon
otomatik cihaz tarafından kapatıldı) 
BAŞKAN
– Sayın Türkkan, lütfen tamamlayalım. 
LÜTFÜ
TÜRKKAN (Kocaeli) – Efendim, tamamlıyorum. 
Şimdi,
günah çıkarmaya çalıştığınız bu kanun teklifini de milletimiz
değerlendirecektir. 
Teşekkür
ediyorum. 
ERKAN
AKÇAY (Manisa) – Sayın Başkan, önce sataşmadan…
BAŞKAN
– Zaten vereceğim, onu da ekleyelim. 
Söz
sırası, Milliyetçi Hareket Partisi Grubu adına Grup Başkan Vekili Sayın
Akçay’da. 
Buyurun
Sayın Akçay. 
31.- Manisa
Milletvekili Erkan Akçay’ın, Kocaeli Milletvekili Lütfü Türkkan’ın yaptığı
açıklamasındaki bazı ifadelerine, coronavirüs salgını nedeniyle hayatını
kaybeden vatandaşlara Allah’tan rahmet dilediğine, devlet kurumları, sağlık
çalışanları ve vatandaşların salgınla mücadelede üzerine düşen vazifeleri
layıkıyla ifa ettiğine, insanını yaşatma gayretinde olan devletin her türlü
imkânı seferber ettiğine, iyileşen hasta sayısındaki artış, ikinci bilim
kurulunun kurulması ile aşı çalışmalarının olumlu yönde seyrinin önemli
gelişmeler olduğuna, diğer ülkelerin yardım taleplerine kayıtsız kalınmadığına,
devlet millet el ele vererek coranavirüs salgınının atlatılacağına, 10 Nisan
Mareşal Fevzi Çakmak’ın vefatının 70’inci, 9 Nisan siyaset ve devlet adamı
Turan Güneş’in vefatının 38’inci seneidevriyesine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Dün,
sağlıkçılara yönelik şiddetin önlenmesi kapsamında Adalet ve Kalkınma
Partisiyle birlikte hazırlayıp imzaladığımız bu söz konusu kanun teklifi
hakkında Genel Kurulu bilgilendirmiştim ve o bilgilendirme konuşmam esnasında
da çok açıkça ifade ettim ki daha önceden Milliyetçi Hareket Partisi
milletvekillerimiz tarafından verilen kanun teklifleri ve buna ilişkin ilgili
Bakanlara yazılı soru önergelerimiz mevcut olduğu gibi, diğer partilerin de
buna ilişkin kanun teklifleri, grup önerileri, yazılı soru önergeleri olmuştur.
Bundan daha doğal bir şey de olmaz. Fakat dün AK PARTİ’yle birlikte verdiğimiz
kanun teklifi eğer bu infaz yasasına girecek olursa zaten grupların
uzlaşmasıyla söz konusu olacak bir durum. Dolayısıyla, bu “günah çıkarma”
vesaire sözlerini şiddetle reddederiz. Sizin olduğu gibi, bizim de daha evvel
verilmiş tekliflerimiz ve önerilerimiz var ve bunlar bir uzlaşma içerisinde
çıkmasına yönelik gayretlerdir. Bunun da tabii karşılanmasını bekleriz, gelip
de bunu eleştiri konusu yapmayı da bir çelişki olarak ifade ederiz. 
Bu,
corona virüsü salgını nedeniyle hayatını kaybeden vatandaşlarımıza Allah’tan
rahmet, tedavisi süren hastalarımıza da acil şifalar diliyorum.
(Mikrofon
otomatik cihaz tarafından kapatıldı) 
BAŞKAN
– Devam edin. 
ERKAN
AKÇAY (Manisa) – Teşekkür ederim Sayın Başkan. 
Devlet
kurumlarımız, tüm sağlıkçılarımız ve aziz milletimiz salgınla mücadelede
üzerine düşen vazifeleri layıkıyla ifa etmektedirler. “Salgın küresel, mücadele
ulusal” düsturuyla Türkiye Cumhuriyeti, devletimiz, insanını yaşatma gayretiyle
her türlü imkânını seferber etmiştir. Son bir hafta içerisinde iyileşen hasta
sayısındaki artışlar da umut vericidir. İkinci bilim kurulunun kurulması ve aşı
çalışmalarının olumlu yönde seyri önemli gelişmelerdir. Açıklanan yeni
tedbirler sayesinde sosyal hareketliliğin sınırlandırılması, salgınla
mücadelede kararlılığın göstergesidir. Tasada, kıvançta bir olmak, millet
olmanın kayıtsız şartsız gereğidir. “Evde kal!” kuralı, tavsiye niteliğinde
değil, meselenin hassasiyetine binaen oluşturulmuş kesin bir kuraldır.
(Mikrofon
otomatik cihaz tarafından kapatıldı)
BAŞKAN
– Devam edelim. 
ERKAN
AKÇAY (Manisa) – İspanya ve İtalya’ya yapılan yardımlardan sonra, Kuzey
Makedonya, Karadağ, Sırbistan, Bosna Hersek ve Kosova’ya geçen gün itibariyle
tıbbi yardımlar da ulaştırılmıştır. Türkiye Cumhuriyeti cihanşümul bir
devlettir ve diğer ülkelerden gelen yardım taleplerine kayıtsız kalmamıştır.
Devlet, millet el ele vererek bu badireyi atlatacağımız günler yakındır. 
Sayın
Başkanım, 10 Nisan, Balkan Savaşı, Birinci Dünya Savaşı ve Kurtuluş
Savaşı’mızın kahraman kumandanlarından, Türkiye Cumhuriyeti’nin ilk Genelkurmay
Başkanı Mareşal Fevzi Çakmak’ın vefatının seneidevriyesidir. Başkomutanlık
Meydan Savaşı’nın Kurmay Başkanı Fevzi Çakmak büyük bir asker, Türk ahlak ve
karakterinin seçkin ve faziletli bir simasıdır.
(Mikrofon
otomatik cihaz tarafından kapatıldı)
BAŞKAN
– Tamamlayalım, buyurun.
ERKAN AKÇAY (Manisa) – Türk milletinin hürriyet ve istiklal mücadelesinde
Atatürk’ün en yakınındaki çalışma arkadaşlarından birisi olarak millî ordunun
yeniden tensip ve teşkilinde, sevk ve idaresinde, iç ve dış olayların karanlık
günlerinde feragat ve başarıyla görev almıştır. Bu vesileyle Mareşal Fevzi
Çakmak’ı ve tüm şehitlerimizi rahmet ve minnetle anıyorum. 
Sayın
Başkan, bugün, aynı zamanda hukukçu, siyaset ve devlet adamı Kocaeli eski
Milletvekili Turan Güneş’in vefatının da seneidevriyesidir. Siyasete Demokrat
Partide başlayıp 10’uncu, 15’inci ve 16’ncı Dönemlerde milletvekilliği yapmış
olan merhum Turan Güneş, Bülent Ecevit hükûmetlerinde Dışişleri Bakanlığı ve
Başbakan Yardımcılığı vazifelerinde bulunmuştur. Turan Güneş’in Dışişleri
Bakanlığı yaptığı 1974 yılı Türkiye için kritik bir dönüm noktası olmuştur.
(Mikrofon
otomatik cihaz tarafından kapatıldı)
BAŞKAN
– Tamamlayalım.
ERKAN
AKÇAY (Manisa) – 20 Temmuz 1974 tarihinde Türk Silahlı Kuvvetleri tarafından
Kıbrıs Türklüğünün bekası için Barış Harekâtı gerçekleştirilmişti, 25 Temmuz
1974 tarihinde ise Kıbrıs’ta barışın tesis edilmesi amacıyla Cenevre
görüşmeleri başladı. Merhum Turan Güneş, bu süreçte engin birikimiyle muteber
ve çok önemli roller oynamıştır. Bu vesileyle kendisine Allah’tan rahmet ve
siyaset yaptığı Cumhuriyet Halk Partisi ve ondan evvel Demokrat Parti camiasına
ve ailesine tekrar başsağlığı dileklerimi iletiyorum. 
Teşekkür
ederim.
BAŞKAN-
Söz sırası Halkların Demokratik Partisi Grubu adına, Grup Başkan Vekili Sayın
Beştaş’ta.
Buyurun
Sayın Beştaş.
32.- Siirt
Milletvekili Meral Danış Beştaş’ın, yurttaşların giderek artan sorunlarına deva
üretilemediğine, Cumhurbaşkanlığı tarafından 14 yeni araç kiralamak için
ihaleye çıkılabiliyorsa coronavirüs salgınının yarattığı maliyetin niçin halka
ödetildiğini öğrenmek istediklerine, İstanbul ilindeki işçi mahallelerinde
virüsün daha hızlı yayılması nedeniyle tedbir alınması, hayati olmayan
üretimler dışındaki tüm üretimlerin durdurulması gerektiğine, servise
çıkartılan market çalışanlarının mağduriyetine, “Çocuklarım aç.” diyen Roman kadına
sosyal medya aracılığıyla verdiği cevap nedeniyle bir kamu görevlisinin işten
çıkartılmasının sorunları çözmeyeğine, salgın süresince kadına yönelik erkek
şiddetinin arttığına, sığınmaevlerindeki kadınların durumuyla ilgili hiçbir
bilginin alınamadığına ilişkin açıklaması
MERAL
DANIŞ BEŞTAŞ (Siirt) -Teşekkürler Sayın Başkan.
Evet,
son derece zor koşullar altında çalışmak bir yana yurttaşların giderek artan
sorunlarına deva da üretemiyoruz. İnsanlar asgari ücretten de az maaşlar
açlıktan ölmemek uğruna, coronaya rağmen işlerine giderken devlet ekonomik
yardımda bulunmuyor; halkın desteğine ihtiyaç duyduğunu ilan etmişti.
Şimdi
yeni bir gelişme var, Cumhurbaşkanlığı tarafından 14 yeni araç kiralanması için
ihale açıldı. Cumhurbaşkanlığı İletişim Başkanlığının yayınladığı ihale
ilanında 9 adet dizel binek araç, 3 adet dizel minibüs, 2 adet dizel ticari
kamyonet kiralanması için 7 Mayısta bir ihale yapılacağı açıklandı. Üstelik bu
araçların 2019 model olması gerektiği belirtildi ve kiralanacak araçlardan en az
birinde karartılmış camlar, perde ve araç içi buzdolabı bulunması gerektiği de
belirtildi, ihmal edilmedi. Şimdi, bu ne perhiz bu ne lahana turşusu! Madem
kasada para yok, coronanın yarattığı maliyeti halka ödetiyorsunuz, o zaman bu
araçlar niye alınıyor? 14 tane üst sınıf ve son model araba alınacak bütçe var,
o zaman niye halkın ihtiyaçları giderilmiyor ve bir de üstüne para toplanıyor? 
Diğer
bir mesele, İstanbul’daki işçi mahallelerinde virüsün daha hızlı yayılması
meselesi. Çok acil tedbirler alınması gerektiğini önemle ifade etmek istiyoruz.
Özellikle Bağcılar, Esenler, Bayrampaşa, Esenyurt semtlerinde, buralarda
çalışanların kendilerini izole etmediğine, edemediğine dikkat çekiliyor. Bilim
insanları da bu konuda çok sayıda açıklama yaptılar. Buralarda çok acil ve
temel ihtiyaçlar üreten yerlerin dışında çalışanların sayılarının azaltılarak
çalışılması gerektiğine dikkat çekiliyor.
(Mikrofon
otomatik cihaz tarafından kapatıldı)
BAŞKAN
– Devam edin.
MERAL
DANIŞ BEŞTAŞ (Siirt) – Şimdi, bu dönem ne yazık ki ekonomik şiddet ve kitlesel
kırım dönemi. Bu dönemde hayati olmayan üretimler dışında tüm üretimlerin
durdurulması gerekiyor. 
Coronavirüs
herkesi aynı oranda etkilemiyor. Sağlık Bakanının açıkladığı haritada görüldüğü
gibi, yoksul işçi sınıfının kümelendiği bölgeler olan Bağcılar, Esenler,
Bayrampaşa ve Esenyurt’ta vakaların daha çok olması bunun en açık
göstergesidir. Burada coronavirüsün daha fazla yayılmaması için bir an önce
tedbirler alınmalıdır.
Sayın
Başkan, değerli milletvekilleri; diğer bir mesele –Şok Marketleri isim olarak
veriyorum, benzer marketler de zaten kendilerini biliyorlar- Şok Marketlerde
çalışanların şartları oldukça vahim boyutlarda. Sadece bir resim getirdim,
onlarca torba, sarı torbalarla evlere servis uygulaması dönemi başlatıldı. 
(Mikrofon
otomatik cihaz tarafından kapatıldı) 
BAŞKAN
– Devam edelim.
MERAL
DANIŞ BEŞTAŞ (Siirt) – Şimdi, burada altyapı olmadığı için 1 kişi 3-4 kişinin
işini yapmak zorunda kalıyor ve zorla servise çıkarılıyor bu işçiler. Market
çalışanlarını, motorsuz, araçsız market arabalarına onlarca yük yükleyerek ya
da ellerinde, korunaksız koşullarda servise çıkarmak gerçekten büyük bir zulüm
ve zalimliktir. Şok Market başta olmak üzere bu zulmü yapan tüm marketlerin,
işçilerin insani koşullarını sağlaması gerekir. Bir market çalışanı aynı
zamanda servise çıkamaz, çıkarılırsa bunun adı kölelik dersek abartılı olmaz.
Bu konunun takipçisi olacağımızı ve bunu kabul etmeyeceğimizi ifade etmek
istiyorum. 
Yine,
dün “Çocuklar aç." diyen Roman kadına “Geber!” diyen vatandaşın -ismini
bile vermek istemiyorum- işten çıkarılması bu tip sorunları çözmez. Bunu kim
işe aldı, liyakati nedir? 
(Mikrofon
otomatik cihaz tarafından kapatıldı)
BAŞKAN
– Tamamlayalım. 
MERAL
DANIŞ BEŞTAŞ (Siirt) – Geçmişte de benzer olaylarda kamuoyu tepkisi üzerine
“İşten aldık.” diyorlar ama işten alındıktan sonra kamuoyu tepkisi azalınca
görülmez kılınıyor ve üç ay sonra tekrar işe alınıyor. 
Son
olarak, kadınlara yönelik şiddet meselesi çok hayati bir noktaya geldi, bunu da
söyleyerek bitireceğim. Evet, salgın süresince erkek şiddeti arttı ve devlet
kadınlara sosyal mesafeli. Özellikle, HSK’nin, 6284 sayılı Kanun kapsamında
verilen tedbir kararlarının, yükümlülerini coronavirüs kapsamında sağlığını
tehdit etmeyecek şekilde değerlendirilmesi gerektiği kararından sonra bu
şiddetler arttı. Kadın örgütlerinin açıkladığına göre martta erkeklerin en az
29 kadını katlettiğini biliyoruz. Devlet, biraz önce de söyledim, kadınlara
mesafesini koruyor ve ev içinde şiddete maruz kalan kadınlara hiçbir önlem alınmıyor
ama yasayla şiddet uygulayan erkekler evlerine... 
BAŞKAN
– Tamamlayın sözlerinizi. 
MERAL
DANIŞ BEŞTAŞ (Siirt) - Kadına yönelik şiddetle ilgili alınması gereken
önlemlerin salgın bahanesiyle aksatılması bir yana, kadına yönelik şiddetin
katlanarak arttığı dikkate alınarak ciddi tedbirlerin alınması gerekiyor. En
fazla yoksullaşan ve şiddetin hedefinde olan kadınlardır çünkü en güvencesiz
işlerde olan kadınlardır, bakım gibi ücretsiz işlerde en çok çalışan
kadınlardır ve gündelik ev emekçisi oldukları için ücretsiz işten çıkarılanlar
kadınlardır. 
Yine,
sığınmaevlerindeki kadınların durumuyla ilgili hiçbir bilgi alınamıyor.
Sığınmaevleriyle ilgili şeffaf bilgi derhâl kamuoyuyla paylaşılmalıdır ve bu
konuda hassasiyetimizin çok yüksek olduğunu, gerekli tedbirlerin bir an önce
alınması gerektiğini önemle, tekrar tekrar hatırlatmak istiyorum.
Teşekkür
ediyorum. 
BAŞKAN
– Söz sırası Cumhuriyet Halk Partisi Grubu adına Grup Başkan Vekili Sayın
Özel’de.
Buyurun
Sayın Özel.
33.- Manisa
Milletvekili Özgür Özel’in, 9 Nisan Dışişleri eski Bakanı Turan Güneş’in
ölümünün 38’inci yıl dönümüne, muhalefet partilerinin coronavirüs salgınının
yarattığı sorunların araştırılması amacıyla Meclis araştırması komisyonu
kurulması taleplerinin reddedildiğine, Dünya Sağlık Örgütünün pandemiye ilişkin
önerdiği tanı kodlarının kullanılmadığıyla ilgili şikâyetler geldiğine, Ekim
2019’da Plan ve Bütçe Komisyonuna gönderilmesi gereken Türkiye Varlık Fonu
denetim raporlarının yollanmadığına ve Covid-19 sebebiyle Güvenlik ve İstihbarat
Komisyonunun bu seneki toplantılarını yapmayacak olmasının doğru bir yaklaşım
olmadığına, sahra hastaneleri yapılmak istenmesine, Dünya Romanlar Günü’nde
“Ben çöpten yiyecek toplamaktan geliyorum.” diyen Roman kadına Aile, Çalışma ve Sosyal
Hizmetler Bakanlığı İstanbul İl Müdür Yardımcısı Nail Noğay’ın sosyal medya
aracılığıyla verdiği cevabın liyakate bakılmaksızın yapılan atamaların sonucu
olduğuna ve sistemin sorgulanması gerektiğine ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Bugün
10, 15, 16’ncı Dönem Kocaeli Milletvekilimiz, 1974 Kıbrıs Barış Harekâtı
sırasındaki Dışişleri Bakanımız Turan Güneş’in ölüm yıl dönümü. Kendisini bu
vesileyle anıyor, Kıbrıs Barış Harekâtı’ndaki hizmetleri başta olmak üzere
ülkemize yaptığı tüm katkılardan dolayı kendisine duyduğumuz minnet duygularını
bir kez daha ifade ediyor, çok değerli ailesini de Cumhuriyet Halk Partisi
Grubu olarak buradan saygıyla selamlıyoruz. Ayrıca Turan Güneş’in ölümünü
anarak partimize de bu konudaki iyi dileklerini ileten Sayın Grup Başkan
Vekiline de teşekkür ediyoruz.
Sayın
Başkan, Meclis birkaç kez, tüm muhalefet partilerinin ayrı ayrı verdiği
coronavirüs sorunlarıyla ilgili bir araştırma komisyonu kurulması talebini
reddetti. Bu mesele ulusal bir mücadele, hatta evrensel bir mücadele. Bu konuda
da tüm siyasi partilerden uzman milletvekillerinin görev yapması son derece
önemli. Bugünlerde Dünya Sağlık Örgütünün pandemiye ilişkin önerdiği tanı
kodlarının kullanılmadığıyla ilgili tüm illerden, özellikle hekim arkadaşlardan
şikâyetler geliyordu. Türk Tabipleri Birliği bunu raporlaştırdı. Bu raporun tüm
partiler tarafından bir araya gelinip tartışılması ve böyle bir sorun varsa
buna ciddi şekilde müdahale ediliyor olması son derece önemli. PCR testi
pozitif çıkmaksızın ya da test yapılıp sonucu gelene kadar vefat edenlerin dahi
testin sonucunun ne olduğuna bakılmaksızın bulaşıcı hastalık diye defne
yollandığını biliyoruz ve bu konuda şöyle bir gerçek var, hekim arkadaşlar
diyor ki: “Örneğin, kızamık tanısı için kapıdan girince gözünün altındaki
haresinden biz kızamığı tanırız, o çok spesifik döküntüden.”
(Mikrofon
otomatik cihaz tarafından kapatıldı) 
BAŞKAN
– Devam edin lütfen.
ÖZGÜR
ÖZEL (Manisa) – Ama Covid-19 öyle bir hâle geldi ki neredeyse hiç duymadığınız
bir öksürük biçimi, eşlik eden yüksek ateş ve bilgisayarlı tomografideki
spesifik görüntü teste gerek dahi olmadan tanı koymayı gerektirirken, testlerin
de yüzde 70 oranında sonuç verdiği, birçok kez Sağlık Bakanının dediği gibi
negatif, pozitif, negatif sonuçlar verdiği göz önüne alındığında burada
sorunlar var. Şimdi, bu konuda polemik falan yapmadan şunu söyleyelim:
İstanbul’da, vakaların çıktığı günden 31 Marta kadar 300 tane Covid-19 olmayan
bulaşıcı hastalık tanısıyla defnedilmiş kişi var, 300. Normal Covid’in sayısının
çok daha üzerinde. Şimdi, bu şu demek: İstanbul’da bir veba salgını var, bir
tifo salgını var da biz mi bilmiyoruz? Varsa onunla da mücadele edelim. Yoksa
buradaki rakamlar ile ilan edilen rakamlar arasındaki farklılık endişeleri
haklı çıkarıyor.
(Mikrofon
otomatik cihaz tarafından kapatıldı) 
BAŞKAN
– Devam edelim.
ÖZGÜR
ÖZEL (Manisa) – İzmir’de bulaşıcı hastalık tanısıyla o günden 31 Marta kadar
gömülen 60 vaka var oysa geçen sene mart ayında böyle bir vaka yok. Geçen sene
mart ayında İstanbul’da 2 ya da 3 bulaşıcı hastalık defni varken Covid olmayan
300 küsur bulaşıcı hastalık defni var. Bunlar çok önemli iddialar, çok önemli
kanıtlar. Şu Covid komisyonu kurulmalı, bu
meseleyi Meclis ciddiyetle ele almalıdır, yoksa vatandaşın itirazları, şüpheleri
gitgide yükselmektedir. 
Sayın
Başkan, Varlık Fonu, Ekim 2019’da Plan ve Bütçe Komisyonuna yollaması gereken
denetleme raporunu yollamadı; başvurduk, ciddi bir cevap da alamadık. Sayın
Sadi Bilgiç, yönettiği oturumda, eski bir Plan Bütçe Başkanı olarak da hak
verdi, hâlen daha bugüne kadar yok. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
ÖZGÜR
ÖZEL (Manisa) – Ama şimdi, önümüzdeki hafta görüşülmesi beklenen bir torba
yasanın içinde bu sefer de Varlık Fonu’na birçok muafiyet getirildiği görülüyor
ve denetim raporunun gelmemesi de şüpheleri artırıyor.
Bunun
yanında, bir de bakıyorsunuz, Güvenlik ve İstihbarat Komisyonu Covid yüzünden
bu seneki toplantısını yapmayacakmış. Zaten büyük bir gizlilikle, yapısı gereği
doğal bir izolasyonla toplanan Meclisin üye sayısı en az Komisyonunun
toplantıya çağırılmamasına tatmin edici bir yanıt bekliyoruz. Ne demek,
Güvenlik ve İstihbarat Komisyonu varıp da böyle bir gerekçeyle -hem de
uluslararası anlaşmayı 270 kişi burada oyluyoruz, sonra Güvenlik ve İstihbarat
Komisyonu, Meclisin en küçük komisyonu doğal izolasyonla çalışıyor, tam bir
gizlilikle ama- bu sene gelmeyecekmiş, hesap vermeyecekmiş? Bunlar doğru
yaklaşımlar değil.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özel.
SELAMİ
ALTINOK (Erzurum) – Çok doğru yaklaşımlar.
BAŞKAN
– Lütfen…
ÖZGÜR
ÖZEL (Manisa) – Sayın Başkan, elimizde, bazı kanunlarda değişiklik yapılması
hakkında kanun taslağı var. Bu, rejime kasteden Anayasa değişikliğinin
iflasının açık kanıtı ve aynı zamanda itirafı. Bakanlıklar, toplumda, bu yasa
çıktığında etkilenecek şirketlere, bazı birliklere, bazı bankalara bunu
yollayıp görüş soruyor. Siz bu milletten kıl payı farkla şöyle diyerek aldınız:
“Kuvvetler ayrılığı kesinleşecek, yürütme ile yasama tamamen ayrılacak,
bakanlar artık kanun teklifi vermeyecek.” Adamlar taslağa görüş soruyor.
Haftaya da düştükleri durumdan üzüntü duyacağım bazı milletvekili arkadaşlar,
aha da bu taslağın altına imza atıp “Bunu ben yazdım, ben verdim.” diyecekler.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özel lütfen.
ÖZGÜR
ÖZEL (Manisa) – Kanun teklifi vermenin, sarayda yazılmış bir metnin alınıp da
Kanunlar ve Kararlara verilmek olmadığını… O vermek, o vermek değildir, kimse
motokurye, sarayın ulaştırma elemanı değildir. Milletvekillerinin aklı vardır,
vicdanı vardır. Eğer sistemin çöktüğünü görüyorsanız, gelirsiniz burada o
rejimi, rejime kasteden Anayasa değişikliğinin o yanlış maddelerini hep beraber
geri alırız. Bakanlık görüş sorsun mu? Sorsun ama böyle bir tek adam rejimi
inşa edip de sonra iktidar partisi milletvekillerine takiyeyle, muvazaayla
imzalar attırılmasın, bu doğru bir yaklaşım değil. 
BAŞKAN
– Tamamlayalım Sayın Özel, lütfen.
ÖZGÜR
ÖZEL (Manisa) – Sayın Başkanım, sahra hastanesi kurulsun, Atatürk Havalimanı
hastaneye çevrilsin meselesi otuz gün önce sosyal medyada konuşuluyordu,
duruldu duruldu, şimdi “Kırk beş günde 2 tane hastane yapılacak.”deniliyor.
Bakın bilgiye: Rönesans Holding 10 Mart tarihinden itibaren tüm paydaşlarına
“İş makinesi parkında kaç dozerin var, kaç vincin var, bana kaç işçi verirsin?”
“Büyük, çok büyük bir işe giriyoruz, çok hızlı bir iş yapacağız.” diyor.
Hastane ve lojman inşaatı yapacağını söylüyor. Sayın Bakan, “Öğrendik ki
yap-işlet-devretle olmaz bu işler. Bundan sonraki hastaneleri, şehir
hastanelerini biz yapacağız, bunu da devlet yapacak.” diyor. Bir eksiklik yok
mu? Şimdi, Rönesans Holdingin, bunu yapacağını yirmi beş gündür bilen Rönesans
Holdingin ihalesini ne zaman yaptınız arkadaşlar? Rönesans Holding ne? Sarayın
müteahhiti ama o standart, her işi verdiği müteahhit diye değil sarayı da yapan
müteahhit. 
(Mikrofon
otomatik cihaz tarafından kapatıldı)
RADİYE
SEZER KATIRCIOĞLU (Kocaeli) – Ne var bunda, ne var?
ÖZGÜR
ÖZEL (Manisa) – Hiçbir şey yok, hiçbir şey yok!
BAŞKAN
– Tamamlayın Sayın Özel, lütfen.
ÖZGÜR
ÖZEL (Manisa) – Sayın Başkan, Rönesans Holding bundan bir ay önce, biz
bilmeden hastane yapacağını biliyor, hazırlık yapıyor, ihale mihale yok ortada.
Nasıl olacak? Ya, yarın gelirsiniz, ihalesiz bu işi yapalım diye kanun
getirirsiniz, hak veririz de siz niye önceden bütün sektörü…
ALİ
ŞAHİN (Gaziantep) ­­– Mecliste basın toplantısı yap, anlat. Burada bu kadar
konuşulur mu ya?
ÖZGÜR
ÖZEL (Manisa) – Nasıl…
BAŞKAN
– Peki Sayın Özel… Sayın Özel, tamamlayın sözlerinizi lütfen.
ÖZGÜR
ÖZEL (Manisa) – Sayın Başkan, bunu kayda geçiriyoruz, tutanağa, Rönesans
Holding inşaata başlayınca gelir sorarız.
Ayrıca,
Nail Noğay, biraz önce ifade edildi. Bu mesele, Dünya Romanlar Günü’nde
Romanlara İstanbul Aile ve Sosyal Politikalar İl Müdür Yardımcısının attığı
“tweet”.
BAŞKAN
– Tamamlayın Sayın Özel, lütfen...
ÖZGÜR
ÖZEL (Manisa) – “Ben çöpten yiyecek toplamaktan geliyorum.” diyene “Geber!”
diyor. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Bitiriyorum Sayın Başkanım.
BAŞKAN
– Son cümleniz için söz vereyim, lütfen tamamlayalım.
Buyurun.
ÖZGÜR
ÖZEL (Manisa) – Tamam Başkanım, nasıl yapalım yani?
ALİ
ŞAHİN (Gaziantep) – İki saat mi sürecek ya?
ÖZLEM
ZENGİN (Tokat) – Sayın Başkan, bu usul hakikaten sıkıntılı bir usul ya.
ÖZGÜR
ÖZEL (Manisa) – Sayın Başkan, son sözüm şu: Bu kişi böyle bir “tweet” atmış, bu
kişinin bu “tweet”i atmasındaki sorgulanacak mesele, liyakat meselesi. Bu
konuda en duyarlı olması gereken, çözüm üretmesi gereken, toplumun en
dezavantajlı kesimleri için çalışması gereken İstanbul’daki İl Müdür
Yardımcılığına böyle bir zihniyet atanıyorsa sizin sadakat-liyakat dengesini
bozmanızdan kaynaklanan, sadece partili diye hiç liyakatine bakmadan yaptığınız
atamaların sonucu bu. Yoksa, herkesin atadığı hata yapabilir, görevden alınır
ama bu göreve bu kişi getirilmişse sistemi sorgulamanız lazım.
Teşekkür
ediyorum Sayın Başkanım. (CHP sıralarından alkışlar)
BAŞKAN
– Peki.
Söz
sırası Adalet ve Kalkınma Partisi Grubu Başkan Vekili Sayın Zengin’de.
Sayın
Zengin, sizin de söz hakkınız aynı şekilde geçerli.
Buyurun.
ÖZLEM
ZENGİN (Tokat) – Yani, herhâlde, eş değerdir diye düşünüyorum.
BAŞKAN
– Elbette.
ÖZLEM
ZENGİN (Tokat) – Fakat ben biraz daha müsamahalı olacağım, arkadaşlarımın
hukukunu ezmek istemiyorum.
BAŞKAN
– Ben de sizin hukukunuzu korumak için kararlıyım.
ÖZLEM
ZENGİN (Tokat) – Teşekkür ederim, çok sağ olunuz.
BAŞKAN
- Buyurun.
34.- Tokat
Milletvekili Özlem Zengin’in, 9 Nisan devlet adamı Turan Güneş’i ölümünün
38’inci yıl dönümünde rahmetle yâd ettiğine, “Açız.” diyen Roman vatandaşa
“Geber.” yanıtının verilmesinin hangi aklın ürünü olduğunu anlayamadığına ve bu
yanıtı veren Nail Noğay hakkında hukuken ne yapılabilecekse sonuna kadar
yapılacağına, konunun takipçisi olacaklarına, Sağlık Bakanlığı ile Türkiye
Eczacıları Birliğinin yaptığı ortak çalışma sonucunda eczanelerden ücretsiz
maske temin edebileceğine, Ankara Milletvekili Murat Emir’in yaptığı gündem
dışı konuşmasındaki bazı ifadelerine ve Sağlık Bakanlığının sadece testlere bakarak
değil bulgulara da bakarak netice ortaya koyduğuna ilişkin açıklaması
ÖZLEM
ZENGİN (Tokat) – Sayın Başkanım, ben de ilk önce, elbette, Turan Güneş’i
rahmetle yâd etmek istiyorum. Çünkü şunu görüyorum: Aslında “devlet adamlığı”
dediğimiz şey, faklı yollarla, farklı yöntemlerle aynı hedefe bakabilmek ve
özellikle, yaptığınız işlerin izi sizden daha sonra, ömrünüzü tamamladıktan
sonra ortaya çıkıyor. Bu manada, kendisini rahmetle yâd ediyorum ve bu işlerin
zor olduğunu bir kez daha görüyorum. Yani kolay bir şey değil; idealleriniz
için, hedefleriniz için uğraşmak kolay değil. (CHP sıralarından gürültüler)
Şimdi,
açık söyleyeyim, iyi bir şey söyleyince de laf işitmek tuhaf geliyor yani.
ÖZGÜR
ÖZEL (Manisa) – Size bir şey diyen yok Başkan, yanlış anladınız, kendi
aralarında konuşuyorlar.
ÖZLEM
ZENGİN (Tokat) – Evet, demek ki, herhâlde, dün olduğu gibi oluyor.
Şimdi,
önce, Nail Noğay’dan bahsetmek istiyorum. Normalde ismini söylemek istemem.
Utanç verici bir şey, bir insana böyle “Geber!” demek, yazmak hangi aklın ürünü
hakikaten ben de inanamıyorum yani. 
Şimdi,
sordum, baktım ne zaman işe girmiş bu Nail Noğay? 19/8/1988 yılında işine
başlamış. Soruyor arkadaşlar ya “Kim almış işe?” 88’e bakılsın, kim almış işe.
Tabii bu bizim sorumluluğumuzu ortadan kaldırmıyor. Otuz iki yıllık memur,
maalesef bu kadar sene devlette çalışıp devlet olmanın ruhuna dair hiçbir şey
öğrenememiş. Bir kelime insanı bitiriyor, acıyorsunuz gerçekten. (CHP ve HDP
sıralarından gürültüler)
Değerli
arkadaşlarım, iyi bir şey söylüyorum. Ortak bir noktadayız, itirazınızı
gerektiren bir durum yok.
BAŞKAN
– Arkadaşlar dinleyelim lütfen, bir açıklamada bulunuyor Sayın Zengin.
ABDULLAH
GÜLER (İstanbul) – “Kim almış?” diyorsunuz, cevap veriyor.
ÖZLEM
ZENGİN (Tokat) – Ben şunu söylüyorum: Kim almış? 88’de alan kim? Yapan kim? (AK
PARTİ ve CHP sıraları arasında karşılıklı laf atmalar)
ABDULLAH
GÜLER (İstanbul) – Herkes yapabilir.
BAŞKAN
– Değerli arkadaşlarım, bir dinleyelim.
Buyurun,
devam edin siz Sayın Zengin.
ÖZLEM ZENGİN (Tokat) – Söz kesildiği için…
BAŞKAN
– Değerli arkadaşlarım, bir sessiz olalım, Sayın Zengin’i dinleyelim.
ÖZLEM
ZENGİN (Tokat) – Sayın Başkanım, şunu söylemek istiyorum: Biraz evvel ifade
ettiğim gibi, herhâlde yanlışlarda ortaklaşabiliriz. 
Şimdi,
hayatın içerisinde hiç suçu olmayan bir alan yok. Ben daha evvel geçtiğimiz
günlerde bir televizyon programında da söyledim, bizim içimizde de bir hata
yapan insan varsa, insanların hatasını o parti, bu parti, bu bakanlık diye
ayırmıyoruz. Yanlış yapan kimse, bizim bakanlığımız bünyesinde, bizim bakanımız
da atamışsa, kim yaparsa yapsın yanlış yanlıştır; biz bunun sonuna kadar
takipçisiyiz. Nail Bey hakkında hukuken yapılabilecek ne varsa sonuna kadar
yapacağız ve mümkünse de memuriyetten atılmasıyla alakalı bütün bir gayret sarf
edeceğiz. Bunu hep beraber takip etmemiz lazım, bunu kabul etmemiz mümkün
değil. İster Roman vatandaşı… Onu da biraz tuhaf buluyorum yani “Roman
vatandaşımıza bunu dedi.” Bu bile ayrımcı bir ifadedir. Önemli olan bir insana,
ihtiyaç sahibi olan bir insana, bir kadına, bir vatandaşımıza bunu söyleyen
insana biz hayat hakkı tanıyamayız.
(Mikrofon
otomatik cihaz tarafından kapatıldı)
BAŞKAN
– Devam edelim.
ÖZLEM
ZENGİN (Tokat) – Hayat hakkından kastettiğim şey, bu alandaki varlığını
kastediyorum, memuriyet alanındaki varlığını kastediyorum. Bunu sonuna kadar
takip edeceğiz ve görüyorum ki müşterek bir sorumluluk var. Herhâlde bu lafı
söyleyen adam, o noktaya gelene kadar buna benzer bir ton iş yapmıştır çünkü
insanların iş yapma şekli, bir işi nasıl yaparsa bütün işlerini aynı şekilde
yapar, bir fark yoktur, yemeğini yemesinden oturmasına, iş yapmasına hepsi
aynıdır. 
İyi
bir haber -ifade etmediler ama Özgür Özel Bey’in de bundan memnun olduğunu
zannediyorum- Sağlık Bakanlığımız ve Türkiye Eczacılar Birliği ortak bir
çalışma yaptı, artık insanlarımız eczanelerden ücretsiz maske temin
edebilecekler. Daha önce ücretsiz temini ilan edildi; bu, posta yoluyla
yapılacaktı fakat ulaşmada zorluk olabilir düşüncesiyle Eczacılar Birliğinin
bir araya gelmesi… Çünkü eczacılarımız bu konuda çok önemli bir görev ifa
ediyorlar, onlara da bir kez daha teşekkür ediyoruz.
(Mikrofon
otomatik cihaz tarafından kapatıldı) 
BAŞKAN
– Devam edelim. 
ÖZLEM
ZENGİN (Tokat) – Bu manada, eczanelerden temin edilmesinin fevkalade anlamlı,
iyi bir çalışma olduğunu düşünüyorum, her 2 kuruma da ayrıca teşekkür ediyorum.

Bir
diğer söyleyeceğim şey: Bir suç ithamıyla karşı karşıyayız, bizlerle ilgili
olarak, Sağlık Bakanlığımızla ilgili olarak bir suç uyduruluyor, deniyor ki:
“Sahte rakamlarla, ölçülmeyen rakamlarla, sahte testlerle farklı bir tablo inşa
ediliyor.” yani bir suç isnadı var, suç uyduruluyor. Sağlık gibi bir konuda,
yolun başında -bakıyorum- çok güzel uzlaşmıştık yani Sağlık Bakanlığımız bir
Bilim Kurulu oluşturdu, bu Bilim Kurulu neticesinde kararlar deklare edildi,
kamuoyuna yapılması gerekenler söylendi. Her akşam, televizyonda Bilim Kurulu
üyelerinin kanaatlerini görüyoruz, hatta zaman zaman birbirinden farklı
kanaatlerini görüyoruz -ki bilim böyle bir şeydir, birbirini teyit eden değil,
farklı fikirlerin yarıştığı bir mecradır, böyle olması lazım zaten- Sağlık
Bakanımız da gün gün, yaklaşan tehlikeyi, ne olduğunu, nasıl olduğunu, hepsini
anlattı, hepsini. 
(Mikrofon
otomatik cihaz tarafından kapatıldı) 
BAŞKAN
– Devam edin. 
ÖZLEM
ZENGİN (Tokat) – Şimdi, fırsat olmadı, ben Mezarlıklar Müdürlüğünden
çıkarttıracağım, İstanbul’da bu olaydan evvel bir günde kaç kişi vefat ediyor.
Dün, daha burada, bakın, Grup Başkan Vekili Sayın Meral Hanım sorduğu için
Samsun’da bir hapishanedeki definle alakalı konuştuk. Aslında testi negatif
çıktığı hâlde, hayatını kaybeden vatandaşımızın muayenede bulguları coronaya
yakın olduğu için, testi negatif olmasına rağmen böyle tanımlandığını ve defin
işlemlerinin buna göre yapıldığını konuştuk. Demek ki Sağlık Bakanlığı,
cezaevinde olan insanlarımız da dâhil olmak üzere, sadece teste bakarak değil,
bulgularına bakarak, bir karar vererek netice ortaya koyuyor. Bu, şakaya gelen
bir şey değil. Bu süreci bizim Bakanlığımız, Sayın Cumhurbaşkanımız yönetiyor.
Buradan ortaya çıkacak olan bir maliyet… Biz bunları hesap eden insanlarız,
akıllı insanlar bugün yaptıklarının gelecekteki maliyetini de tahmin ederler.
Şu an sağlıktan başka bir gündemimiz yok.
(Mikrofon
otomatik cihaz tarafından kapatıldı)
BAŞKAN
– Tamamlayalım.
ÖZLEM
ZENGİN (Tokat) – En önemli meselemiz, milletimizin sağlığı. Öyle olduğu için
her şey, hepimizin önünde cereyan ediyor. Kaç kişi hasta, kaç kişi muhtemel
hasta olma durumunda, bunlardan bahsediliyor.
Şimdi,
devamında şunu söyleyeceğim: Yani arkadaşlarımız takdir etmeyebilir ama bu
işler takdir için de yapılmıyor zaten, milletimizin takdiri için yapılıyor.
Dünyada, Türkiye’de yapılanlar takdir ediliyor. Türkiye’nin ortaya koyduğu
çalışmalar, testlerle alakalı hızlı yaklaşımları -dün bahsettik- kininle
alakalı ilaçların önceden toparlanması, yoğun bakım ünitelerinin fazlalığı…
Bütün bunlar dünyada yapılan programlarda anlatılıyor, takdir ediliyor. Böyle
bakıldığı zaman ve sağlık camiasında çalışan bütün hekimlerimize bakıyorum
ekranlarda, insan gurur duyuyor, ne kadar önemli bilim adamlarımız var. Tabii
onlar görünmez kahramanlar, böyle zor zamanlarda onları görme imkânımız oldu
oysaki onlar her an, her daim çalışmaya devam ediyorlar.
(Mikrofon
otomatik cihaz tarafından kapatıldı)
ÖZLEM
ZENGİN (Tokat) – Son cümle.
BAŞKAN
– Tamamlayalım, buyurun.
ÖZLEM
ZENGİN (Tokat) – Ve Türkiye’nin hem Türkiye’de hem yurt dışında bu kadar
başarılı, alanında bu kadar yol almış dünya çapında isimlerin, Türkiye’nin
geleceğine dair fikir ortaya koyması, dürüstçe Türkiye’nin iyi olduğunu, hangi
konularının daha güçlü, hangi yanlarının daha zayıf, bunları da dürüst bir
şekilde anlattıkları bir resmi “sahtelik” olarak anlatmayı Allah’a havale
ediyorum, öyle söyleyeyim, eğer bir anlamı varsa Allah’a havale ediyorum. 
Teşekkür
ederim. (AK PARTİ sıralarından alkışlar) 
BAŞKAN
– Peki.
MURAT
EMİR (Ankara) – Sayın Başkanım, Sayın Grup Başkan Vekili benim ifade etmediğim
düşünceleri bana atfetti, dolayısıyla 69’a göre söz istiyorum. 
BAŞKAN
– Lütfen Sayın Emir, buyurun, siz konuşmanızı yaptınız, Sayın Grup Başkan
Vekili bir cevap verdi, işlemleri sürdürelim.
Ben,
önce bir açıklama yapması için Sayın Altınok’a söz vereceğim. Bir açıklama
yapılmıştı, Güvenlik ve İstihbarat Komisyonu Başkanı olarak ona bir cevap
vereceklerdi.
Buyurun.
MURAT
EMİR (Ankara) – Ama Sayın Başkan…
BAŞKAN
– Buyurun Sayın Emir, oturun bir dakika, açıklama yaptıracağım yerinizden, bir
saniye.
Buyurun
Sayın Altınok.
35.- Erzurum
Milletvekili Selami Altınok’un, kanun tekliflerinin görüşülmek üzere Güvenlik
ve İstihbarat Komisyonuna gelmediğine, üç ay içerisinde denetim işlemlerini
yapabilme imkânlarının olduğuna ilişkin açıklaması
SELAMİ
ALTINOK (Erzurum) – Sayın Başkan, değerli milletvekilleri; CHP Grup Başkan
Vekili arkadaşımızın ifadeleri üzerine bir açıklama yapma ihtiyacı duyuyorum. 
Bizim
Güvenlik ve İstihbarat Komisyonumuzun çalışmalarının ben 3’üncü döneminde, şu
anda 3’üncü senesinde Başkanlığını yürütüyorum. İlk yıl 2018’de genel
seçimlerden dolayı yine ekim-aralık arasında yaptık denetim çalışmalarımızı.
Geçen sene yerel yönetim seçimlerinden dolayı yine ekim-aralık arasında yaptık
çalışmalarımızı. 
Bizimki
denetim komisyonu, kanun teklifleri gelmiyor. Biz denetim komisyonu olarak
Millî İstihbarat Teşkilatını, Emniyet teşkilatını, Jandarma teşkilatını ve
MASAK’ı denetliyoruz. Üç aylık bir zamanımız var, o üç ay içerisinde bu denetim
işlemlerimizi yapabilme imkânımız var. Onun için, bir acelemiz olmadığı için ve
bu sıkıntılı süreçte arkadaşlarımızı bir problemle karşılaştırmama adına ekim
ve aralık ayında yapmayı uygun gördük. Bunun dışında herhangi bir sıkıntı
yoktur. 
Teşekkür
ediyorum.
BAŞKAN
– Peki, teşekkürler.
Sayın
Emir, siz de yerinizden bir dakika süreyle… Herhangi bir tartışma olmasını da
istemiyorum. Siz açıklama yaptınız, Sayın Zengin de bir açıklama yaptı. Bir
toparlayarak bitirin.
ÖZLEM
ZENGİN (Tokat) – Sayın Başkanım, ben Sayın Milletvekilimize karşı bir açıklama
yapmadım. Zaten Öznur Hanım konuşacak, konuşmacımız kendisine cevap verecek.
Ben Özgür Özel Bey’e cevap vermiş oldum.
BAŞKAN
– Yalnız, konuşmayı yapan arkadaşımız Sayın Emir olduğu için ben… 
ÖZLEM
ZENGİN (Tokat) – Ben genel olarak söylüyorum. Yani ihtiyaç duysam ismini de
ifade ederdim. Kendisinin adını anmadım, zikretmedim; bir cevap hakkı
doğmadığını düşünüyorum şahsen.
BAŞKAN
– Sayın Emir, siz de artık bu cevap karşısında… Sizi kastetmediğini ifade
ediyor Sayın Zengin.
MURAT
EMİR (Ankara) – Hayır efendim.
BAŞKAN
– Sayın Emir, lütfen…
MURAT
EMİR (Ankara) – Sayın Başkanım, ismimi vermedi elbette ama benim ifade ettiğim
görüşleri…
BAŞKAN
– Peki, kısaca, bir cümleyle toparlayın lütfen. Bu tartışma uzamasın.
36.- Ankara Milletvekili Murat Emir’in, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
MURAT
EMİR (Ankara) – Teşekkür ederim Sayın Başkan.
Biz
burada bunu söylerken yeni bir suç ihdas etmiyoruz, kimseyi de suçlamıyoruz ama
Dünya Sağlık Örgütünün ve bizim de öteden beri söylediğimiz şu: Testleri
yanlışlıkla negatif gelmiş veya sadece klinik bulgularla tedavi edilirken
kaybedilmiş vatandaşlarımızın Covid’e bağlı “ex” kaydedilmediğini, dolayısıyla
bu rakamlara güvenerek bizim rahat edemeyeceğimizi, çok daha ciddi, çok daha
ivedi önlemler almamız gerektiğini söylüyoruz. Elbette ki bu ölümlerden kimse
suçlu değildir, herkes elinden geleni yapıyor ama buradaki rakamları bizim, tüm
Türkiye’nin, herkesin bilmesi son derece değerli çünkü burada bir rahatlama söz
konusu. 
Bakın,
biz maskenin dağıtımının olamadığını, PTT’nin bu işi yapamadığını, sistemin
çöktüğünü söyledik, itiraz ettiler ama kendileri ifade ediyorlar: “Bu işi artık
eczaneler yapacak.” Dolayısıyla burada konuşarak ortak aklı bulmamız lazım.
Teşekkür
ederim.
BAŞKAN
– Peki, çok teşekkür ederim, sağ olun.
ALİ
ŞAHİN (Gaziantep) - Coronanın müsebbibi Dünya Sağlık Örgütüdür, Dünya Sağlık
Örgütü.
ÖZLEM
ZENGİN (Tokat) – Bitirebilir miyiz Sayın Başkanım.
BAŞKAN
- Değerli arkadaşlarım, lütfen… 
ÖZGÜR
ÖZEL (Manisa) – Sayın Başkanım, sadece tutanağa geçmesi gerekiyor.
ALİ
ŞAHİN (Gaziantep) – Bu salgının bir müsebbibi varsa Dünya Sağlık Örgütüdür.
BAŞKAN
– Bir saniye…
Değerli
arkadaşlarım, niçin laflar atılıyor? Yani bakın, sağlıklı bir tartışma ortamını
yürütüyoruz. Yani ben arkadaşlarımızın konuyu algılamaları açısından, örneğin
Sayın Altınok’a söz veriyorum bir açıklama yapsın diye, Sayın Grup Başkan Vekillerimiz
açıklıyorlar. 
ÖZLEM
ZENGİN (Tokat) – Bitirebilir miyiz Sayın Başkanım. Bitirelim artık, konuya
başlayalım.
ÖZGÜR
ÖZEL (Manisa) – Ama Özlem Hanım, büyük bir haksızlık yaptınız.
BAŞKAN
- Artık bunları, tartışmaları makul bir seviyede bitirelim, ben de arzu
ediyorum. Konular hassas olunca hepimiz birbirimizi dikkatlice dinlemek
durumundayız, tahammül etmek durumundayız.
BAŞKAN
- Sayın Özel, kayıtlara geçmesi açısından, buyurun, bir cümleyle…
ÖZGÜR
ÖZEL (Manisa) – Aslında şöyle bir şeyin kayda geçmesi zaruri oldu: Özlem Hanım
Sayın Murat Emir’in söz talebine itirazında “Ben Murat Bey’i kastetmedim, ben
Özgür Özel’in söylediklerine cevap verdim.” deyince… Şöyle bir şey söylüyor
konuşmasında, çok net: “Sahte testler yapıldığını söyleyerek…” diyor. Benim
öyle bir beyanım yok ki, hiç böyle bir beyanım yok. 
ÖZLEM
ZENGİN (Tokat) – Tamam, tamam, yeter.
ÖZGÜR
ÖZEL (Manisa) - “Bilerek negatif çıktığını iddia ederek…” Bunları sosyal
medyadan duymuş olabilirsiniz. Benim böyle bir sözüm yok ve beni bununla itham
edemez; onu kayda geçirmek için söz aldım.
BAŞKAN
– Peki, kayıtlara geçmiştir.
Teşekkür
ederim.
ÖZLEM
ZENGİN (Tokat) – Ben devamlılık içinde algılıyorum Sayın Başkanım, devamlılık
içinde algılıyorum. Her gün bunları bin defa söylüyorlar zaten.
ÖZGÜR
ÖZEL (Manisa) – Ya, ben söylüyor muyum Özlem Hanım, yapmayın böyle.
BAŞKAN
– Peki, teşekkür ederim.
Değerli
milletvekilleri, şimdi gündeme geçiyoruz.
Başkanlığın
Genel Kurula sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VII.- ÖNERİLER 
A) Siyasi Parti Grubu Önerileri 
1.- İYİ PARTİ Grubunun, Antalya Milletvekili Feridun
Bahşi ve 20 milletvekili tarafından, ülkede sağlık sisteminin ve sağlık
çalışanlarının sorunlarının tüm yönleriyle araştırılması amacıyla 14/11/2019
tarihinde Türkiye Büyük Millet Meclisi Başkanlığına verilmiş olan (10/2116)
esas numaralı Meclis Araştırması Önergesi’nin ön görüşmelerinin, Genel Kurulun
9 Nisan 2020 Perşembe günkü birleşiminde yapılmasına ilişkin önerisi 
9/4/2020
Türkiye Büyük Millet Meclisi Başkanlığına
Danışma
Kurulu 9/4/2020 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli

 Grup
Başkan Vekili
Öneri:
Antalya
Milletvekili Feridun Bahşi ve 20 milletvekili tarafından ülkemizde sağlık
sisteminin ve sağlık çalışanlarının sorunlarının tüm yönleriyle araştırılması
amacıyla 14/11/2019 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin diğer önergelerin önüne alınarak
görüşmelerin 9/4/2020 Perşembe günkü birleşimde yapılması önerilmiştir.
(CHP
Ankara Milletvekili Murat Emir ile AK PARTİ İstanbul Milletvekili Abdullah
Güler arasında karşılıklı laf atmalar)
MURAT
EMİR (Ankara) – Ben Özlem Hanım’a gidip bir şey anlatıyor muyum? Sen kimsin ya!
Sen kimsin buraya geliyorsun, çık dışarı ya!
BAŞKAN
– Bir dakika…
Sayın
Güler…
MURAT
EMİR (Ankara) – Yerine git sen!
BAŞKAN
– Sayın Emir…
MURAT
EMİR (Ankara) – Sen kimsin bunu getiriyorsun ya!
ABDULLAH
GÜLER (İstanbul) – Terbiyeli olacaksın!
MURAT
EMİR (Ankara) – Sen terbiyesizsin, ahlaksız! Git oraya otur!
ABDULLAH
GÜLER (İstanbul) – Ben Grup Başkan Vekiliyle konuşuyorum.
BAŞKAN
– Değerli arkadaşlarım…
MURAT
EMİR (Ankara) – Git oraya otur!
BAŞKAN
- Sayın Emir… 
ABDULLAH
GÜLER (İstanbul) – Grup Başkan Vekiliyle konuşuyorum. Sen kimsin ya!
BAŞKAN
- Sayın Güler…
MURAT
EMİR (Ankara) – Sen kimsin benim tutanağımı buraya getiriyorsun!
ABDULLAH
GÜLER (İstanbul) – Terbiyesizsin!
BAŞKAN
– Birleşime on dakika ara veriyorum.
Kapanma Saati: 15.36
İKİNCİ OTURUM
Açılma Saati: 15.51
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 80’inci Birleşiminin
İkinci Oturumunu açıyorum.
IV.- OTURUM BAŞKANLARININ KONUŞMALARI (Devam)
2.- Oturum Başkanı
TBMM Başkan Vekili Levent Gök’ün, soğukkanlılığın korunması gereken günlerden
geçildiğine ve Genel Kurul Salonu’nda sosyal mesafeye uyulması konusunda
hassasiyet gösterilmesi gerektiğine ilişkin konuşması 
BAŞKAN
– Değerli arkadaşlarım, birleşimi açarken ifade ettim ama üzülerek de görüyorum
ki sosyal mesafe konusunda Meclisimizde problemler yaşanıyor. Bu, hoş bir şey
değil; görüntü olarak hoş değil, milletvekilleri olarak, topluma örnek olacak
kişiler olarak bizler için hoş bir şey değil. 
Medeni
bir tartışmanın sürmesi mümkündür. Değerli arkadaşlarım, kimsenin kimseye
yaklaşarak görünmeyen bir düşmanı bulaştırma riskiyle karşı karşıya bırakma
hakkı yoktur. Değerli arkadaşlarım, bu konuda dikkatli olacağız yani bunlara en
başında bizler uyacağız. Burada dün de yaşanan kimi tartışmaların medyada
“Milletvekilleri sosyal mesafeye uymadılar.” diye lanse edilmesi bence hepimizi
üzmeli.
Şimdi
yapılması gereken, sosyal mesafe konusundaki önceliğimizi ve görevimizi
eksiksiz yerine getirerek bu salgınla baş etmede Bilim Kurulunun tavsiyeleri
doğrultusunda alınan kararlara eksiksiz uymaktır. Bu anlayışı hepinizden
bekliyorum. Soğukkanlılığımızı korumamız gereken günlerden geçiyoruz. Elbette
sabırlı olacağız, elbette yoğun bir süreç bu süreç ama soğukkanlılığımızı
koruyarak, sükûnetimizi koruyarak çalışmalarımızı sürdüreceğiz.
VII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Antalya Milletvekili Feridun
Bahşi ve 20 milletvekili tarafından, ülkede sağlık sisteminin ve sağlık
çalışanlarının sorunlarının tüm yönleriyle araştırılması amacıyla 14/11/2019
tarihinde Türkiye Büyük Millet Meclisi Başkanlığına verilmiş olan (10/2116)
esas numaralı Meclis Araştırması Önergesi’nin ön görüşmelerinin, Genel Kurulun
9 Nisan 2020 Perşembe günkü birleşiminde yapılmasına ilişkin önerisi (Devam)
BAŞKAN
– Şimdi, değerli milletvekilleri, İYİ PARTİ grup önerisi üzerinde kalmıştık.
İYİ
PARTİ grup önerisinin gerekçesini açıklamak üzere, İYİ PARTİ Grubu adına Ankara
Milletvekilimiz Sayın Altıntaş konuşacaktır.
Buyurun
Sayın Altıntaş. (İYİ PARTİ sıralarından alkışlar)
Süreniz
beş dakika.
İYİ
PARTİ GRUBU ADINA AYHAN ALTINTAŞ (Ankara) – Sayın Başkan, değerli
milletvekilleri; Genel Kurulu saygıyla selamlıyorum.
Covid-19
dolayısıyla hasta olan vatandaşlarımıza acil şifalar, vefat edenlere Allah’tan
rahmet diliyorum, yakınlarının başı sağ olsun.
Ülkemizin
gündemini tamamen ele geçiren corona virüsüyle tekrar anladık ki sağlık
çalışanlarımız, bilim insanlarımız bizler için çok kıymetliler. Bu vakalardan
çıkarmamız gereken ders de sanıyorum ki budur. İhtiyaç duymadığımız zamanlarda
sağlık için, bilim için, teknoloji için yatırım yapmalıyız. “Bizim başımıza
gelmez.” diye düşünmemeliyiz. Umut ediyoruz ki hayatlarımız en kısa zamanda
eski hâline dönecek, başımızdan bu bela da gidecektir. İşte o zaman, rehavete
kapılmadan, sağlık çalışanlarına ve sağlık sektörüne hak ettikleri değeri
vermeliyiz.
Covid-19’a
onlar kadar yakın olmasak da birçoğumuzun dışarı çıkarken bile endişe ettiği
bir ortamda sağlık çalışanları, hastalıkla direkt temas hâlindeler. Bu, büyük
bir fedakarlık, büyük bir özveridir. Hatta bu insanlar bazen ailelerinden
kendilerini izole etmekte, çocuklarından, anne ve babalarından uzak durmaktalar
fakat gelin görün ki bunca fedakârlığın karşılığında hâlâ sağlık personeline
saldıran eşkıyalar var. Daha birkaç gün önce, bir ihbar üzerine hastayı almaya
giden sağlık çalışanlarına çirkin bir saldırı oldu. Sağlık çalışanlarına
saldırılar her zaman gündemdeydi fakat alınan önlemler yeterince caydırıcı
olmadığı için önüne geçilemedi. Hatırlatayım ki 17 Nisan 2012’de Doktor Ersin
Arslan katledilmeden önce, 14 Martta Meclise verilen bir önerge AK PARTİ
tarafından reddedilmişti. Cinayetten sonra bir araştırma önergesini kendileri
vererek komisyon kurmuşlardı ama bu da göstermelikten öteye gidememiştir.
Umarız ki iktidar artık samimi davranır ve sağlıkta şiddet konusunu bu Meclis
en kısa zamanda çözer.
Türk
Tabipleri Birliğinin anketine göre, sağlık çalışanlarının yüzde 31’inin en az 1
kronik rahatsızlığı var, yüzde 4’ü 65 yaş üzeri ve yüzde 1’i ise hamile. Gece
gündüz hastalıkla yüz yüze çalışan bu insanlar gece eve de çekinerek
giriyorlar; hatta, bazı densiz apartman yöneticileri onları mümkünse binalara
sokmamaya çalışıyor. Fiziksel yorgunluğun üstüne bu duygusal ve psikolojik
baskılara maruz kalıyorlar. Bu manada, onlara kapılarını açan otellere ve
belediyelere de teşekkür etmek lazım ama bu tür destekleri devlet olarak
organize bir şekilde yapmanın yollarını aramalıyız; onları yalnız, çabalarını
da karşılıksız bırakmamalıyız. Sağlık çalışanları şu anda virüs savaşında en
önde çarpışan askerlerimiz, onlar için ne gerekiyorsa yapmalıyız. Partimizin,
coronaya yakalanarak vefat eden sağlık kahramanlarımıza şehit statüsü verilmesi
önerisini de görüşmeliyiz. 
Dün,
AK PARTİ Grup Başkan Vekilimiz Özlem Hanım, bir doktor annesi olduğunu ve
sağlık çalışanlarının sorunlarına uzak olmadığını, kendileriyle doğal empati
kurduğunu belirtti. Bu, çok güzel. Bu anlayışa hepimiz sahip olmalıyız, burada
parti farkı gözetmemeliyiz. CHP’den, MHP’den birçok vekilimizin bu hususları
dile getirdiğine şahidiz ancak empati kurmak sadece sözde kalmamalı, bu
hususları iyice etüt edip neler yapabileceğimizi konuşmalı ve tartışmalıyız.
Örneğin, içinde bulunduğumuz sağlık savaşının en önde gelen birliklerinden olan
tıp fakültesi intern yani son sınıf öğrencilerine 2012 yılından itibaren asgari
ücret düzeyinde verilen ücretler 2016 yılında yarıya düşürülmüş, bu ücretten
yemek paraları düşüldükten sonra ayda 500 lira ellerinde kalıyor. Hâlbuki bu
arkadaşlar, gece gündüz demeden, meslek heyecanıyla bu görevlerini canla başla
yapıyorlar. Belki bir kısmının maddi imkânları da kısıtlı olabilir. Tabii ki
görevlerini para için de yapmıyorlar ama onların bu fedakârlığını, en azından,
asgari ücretten az olmamak üzere makul bir düzeye yükseltmeyi derhâl düşünelim;
bu arkadaşlara destek olduğumuzu, çalışmalarını takdir ettiğimizi gösterelim. 
Bu
süreçte özel hastanelerde görev yapan sağlık çalışanlarına da kamu
çalışanlarına verilen hakları tanımalıyız. Ancak bu şekilde onlara da
çalışmalarının karşılığını vermiş oluruz. Corona nedeniyle hastanelerdeki hasta
sayısının düşmesi bir kısım özel hastaneleri maddi sıkıntı içine soktu.
(Mikrofon
otomatik cihaz tarafından kapatıldı)
BAŞKAN
– Tamamlayalım.
AYHAN
ALTINTAŞ (Devamla) – Tamamlıyorum Sayın Başkan.
Kamu
bankalarınca firmalara yapılan kredi desteklerinden ve yapılandırmalardan bu
hastanelerin de yararlandırılmasını düşünmeliyiz. 
Tüm
bu konuların araştırılarak en iyi çözümlere ulaşılması için araştırma
önergemize destek vermenizi bekler, saygılarımı sunarım.
Teşekkür
ederim. (İYİ PARTİ sıralarından alkışlar)
BAŞKAN
– Öneri üzerinde söz isteyen, Halkların Demokratik Partisi Grubu adına Iğdır
Milletvekilimiz Sayın Habip Eksik. (HDP sıralarından alkışlar)
Süremiz
üç dakika Sayın Eksik.
HDP
GRUBU ADINA HABİP EKSİK (Iğdır) – Sayın Başkan, değerli milletvekilleri; Genel
Kurulu saygıyla selamlıyorum. 
İYİ
PARTİ’nin, sağlık sisteminin ve sağlık çalışanlarının sorunları üzerinde
verdiği önerge üzerine söz almış bulunmaktayım. 
AKP’nin
on sekiz yıllık iktidarı döneminde uyguladığı Sağlıkta Dönüşüm Programı, maalesef,
sağlığı piyasacı, ranta dayalı bir alana dönüştürdü ve AKP’nin uyguladığı
neoliberal politikalar neticesinde sağlık ticari bir alana dönüştü. Hasta,
müşteri olarak algılandı; daha çok hasta, daha çok müşteri ve daha çok para
şeklinde algılandı. Toplum sağlığı yok edildi, koruyucu sağlık hizmetlerinden
vazgeçildi. Para getiren, tedavi edici hizmetlere ağırlık verildi, neticesinde
sağlık emekçilerinin iş yükü devasa derecede arttı. Toplum sağlığı korunmasız
oldu ve sağlık emekçilerinin birçok sorunu oluştu.
Peki,
sağlığın öneminin anlaşıldığı bu dönemde bugünden itibaren ne yapmalı, bu
sorunlar nelerdir? 
1)
Sağlıkta Dönüşüm Programı’ndan derhâl vazgeçilmeli. 
2)
Koruyucu sağlık hizmetlerine önem verilmeli ve bu koruyucu sağlık hizmetlerini
önemseyen Bülent Şık gibi hocalara ceza değil, ödül verilmeli.
3)
Doktorlar, sağlık emekçileri seçim meydanlarında itibarsızlaştırılmamalı.
AKP’nin Genel Başkanı gibi, insanlar çıkıp “Elinizi vatandaşın cebinden çekin.”
diye itibarsızlaştırmaya tabi tutulmamalı; tam tersine, bugünlerde yaptığımız
gibi, alkışlanmalı.
4)
Performans sisteminden derhâl vazgeçilmeli çünkü bu performans sistemi,
tamamıyla, hastayı sömüren, toplumu ciddi anlamda ilaç ve tıbbi malzeme
firmalarına esir kılan bir sistem.
5)
Sağlıktan eşit bir şekilde yararlanmak için hak olan, ana dilde sağlık hizmeti
sunulmalı.
6)
Sağlık şiddeti, AKP iktidarı tarafından derinleştirilmemeli, vazgeçilmeli,
etkili ve caydırıcı önemler alınmalıdır, siyasi bir çıkara dönüştürülmemelidir.
7)
Sağlık emekçilerinin sendikalaşması önündeki, örgütlenmesi önündeki engeller
kaldırılmalı; mobbinge, sürgüne maruz bırakılmamalılar ve kanun hükmünde
kararnamelerle sağlık emekçilerinin işleri ellerinden alınmamalı. Bu kanun
hükmünde kararnamelerle işleri ellerinden alınanlar derhâl görevlerine
başlatılmalı. Yeni atama bekleyen insanların da ataması yapılmalı.
8)
Şehir hastaneleri gibi devasa ekonomik yüke dönüşmüş ve resmen sağlık
hizmetinin insanlardan kaçırıldığı bir sistem derhâl lağvedilmeli, onun yerine
sağlık insanların ayağına götürülmeli, hastalardan kaçırılan bu sistemden
vazgeçilmeli. 
9)
Aile hekimliğindeki masrafları kısan anlayıştan vazgeçilmeli, aile hekimlerinin
kira, tıbbi malzeme, elektrik, su faturaları Bakanlık tarafından yatırılmalı.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
HABİP
EKSİK (Devamla) – 10) Sağlık yöneticileri, başhekimler, sağlık müdürleri
önceden istifa dilekçeleri alınarak atanmamalı, yandaş olmasına değil, liyakata
dayalı bir şekilde atamaları yapılmalı. 
11)
Sevk zinciri geri getirilmeli ve bu konuda kesinlikle ön alıcı programlar
geliştirilmeli. 
12)
Doktor Refik Saydam Enstitüsü gibi kurumlar tekrar, geri açılmalı ve ülkemizi
dış dünyaya, ilaç ve tıbbi cihaz lobilerine mahkûm kılan politikalardan
vazgeçilmeli, SSK hastanesi gibi kuruluşlar tekrar açılmalı.
13)
Ülkede antidemokratik uygulamalardan vazgeçilmeli, bilim insanlarının bu ülkede
de yaşayabileceği ortamlar oluşturulmalı ve böylece beyin göçünün önüne
geçilmeli. 
14)
Covid-19 hastalığı için kurulan Bilim Kurulunun önerileri dikkate alınmalı,
sarayın “dediğim dedik” anlayışından vazgeçilmesi gerekir ve bu konuda
kesinlikle önlemler alınmalı.
Teşekkürler,
sağ olun. (HDP sıralarından alkışlar)
BAŞKAN
– Öneri üzerinde söz isteyen, Cumhuriyet Halk Partisi Grubu adına İstanbul
Milletvekilimiz Sayın Ali Şeker.
Buyurun
Sayın Şeker. (CHP sıralarından alkışlar)
Süreniz
üç dakikadır.
CHP
GRUBU ADINA ALİ ŞEKER (İstanbul) – Sayın Başkan, değerli milletvekilleri;
sağlık çalışanlarının sunduğu hizmet, gösterdikleri özveri normal şartlarda da
çok kıymetli ama salgın dönemlerinde anlamı bir başka. Kendilerinden, kendi
sağlıklarından vazgeçen bu hekimlere, sağlık çalışanlarına karşı sağlıkta
şiddet yasasını gündeme alın dedik, maalesef alınmadı, daha da eksik bir
düzenlemeyi getirdiniz. Umut ediyorum ki Sağlık Komisyonunda ve Adalet
Komisyonunda o eksiklikler giderilerek o ihtiyaçları karşılayacak bir sağlıkta
şiddet yasasını hep birlikte çıkarırız. Bunun bir an önce hayata geçmesi çok
önemli.
Zor
şartlar altında çalışan sağlıkçılar, maalesef hastalanıyorlar da. Yani 1
Nisanda 601 sağlık çalışanı enfekte olmuştu; zannediyorum, vaka sayılarıyla
oranladığımızda, 2 bine yaklaştı sağlık çalışanının Covid enfeksiyonu nedeniyle
hastalandığı vaka sayısı. 
İlk
olarak, ülkemizin hasta başına düşen sağlık çalışanı sayısının hâlâ yetersiz
olduğunu ve bu sayının mutlaka artırılması gerektiğini ifade etmek istiyorum.
Son yayınlanan sağlık istatistikleri yıllığında, ülkemizde her 100 bin kişiye
düşen toplam hekim sayısı 187 iken AB ortalaması 371, OECD ortalaması da 348.
Yani iyi bir noktada değiliz, bunu bilelim. 100 bin kişiye düşen hekim sayımız
az ve bunların bir kısmı da maalesef, şu anda Covid enfeksiyonuyla mücadele
ediyor. Ülkemizde 100 bin kişiye düşen hemşire ve ebe sayısı da 301, OECD’de,
AB ülkeleri içerisinde en düşük oran bizde; OECD ortalaması 938, bizimki 301,
AB ortalaması 841 yani neredeyse üçte 1’i. Burada bu kadar yetişmiş gencimiz
var, bunlar iş bekliyor ve bunlara da ihtiyacımız var. Bunlar bir an önce
kadrolu olarak işe başlatılmalı, bunlardan biz yararlanmalıyız.
Sağlıkta
Dönüşüm Programı’yla birlikte neoliberal yağmayla artık, çalışanlar taşeron
olarak çalışıyorlar ve taşeronlar, orada çalışan röntgen teknisyenleri,
maalesef, o emeklerini verdikleri yerde çok yoğun bir şekilde çalışmaya devam
ederken hiçbir haktan da yararlanamıyorlar. Üniversiteler, Sağlık Bakanlığına
bağlansın diye sistematik olarak çökertildi ve birçoğuna haciz geldi. Bu
üniversitelere ne kadar ihtiyacımız olduğu ortada, bir an önce mali destekler sağlanarak
üniversiteler, yine bize en iyi hizmeti verebilecek şekilde desteklenmeli.
Kan
hastaları, maalesef, kan bulamıyor şu anda, kanser hastaları ve kan
hastalıklarına sahip olanlar. Kızılay bu konuda, maalesef, ihtiyacı
karşılayamıyor ve insanlar kan bulmakta büyük zorluk çekiyor. Kan merkezleri
steril bir durumda, yurttaşlarımız oralara gidip kan verebilirler ve bu
hastalarımızın sağlığını yeniden kazanmasını sağlayabilirler.
(Mikrofon
otomatik cihaz tarafından kapatıldı) 
BAŞKAN
– Tamamlayın.
ALİ
ŞEKER (Devamla) – Sağlık çalışanlarının 3600 ek gösterge düzenlemesi hayata
geçirilmeli, özel hizmet tazminatları yükseltilmeli, özlük hakları
iyileştirilmeli, yıpranma payları artırılmalı ve taşeron uygulamasına derhâl
son verilmeli. Maalesef, bütçeyi Koline, Cengize, Kalyona aktardık; sağlığımıza
aktarmadığımız için bugün bu sıkıntıları yaşıyoruz. Sağlıkta şu anda hizmet
veren çalışanlara bir yıl yıpranma payı verilmeli, “Covid” salgını nedeniyle
bir yıl yıpranma payını da ilave etmek gerekiyor. Memur olan sağlık
çalışanlarına 1 derece de verilmeli. 
Bizim
hazırladığımız teklifte ne vardı? “Paraya çevrilmesin.” dedik, sağlıkta şiddet
yasasını getirirken, bu cezalar paraya çevrildiğinde caydırıcı olmuyor. “Ölümle
sonuçlanması durumunda ağırlaştırılmış müebbet hapis cezası verilsin.” dedik.
Maalesef, bu da görmezden gelindi. Biz bu eksiklikleri Genel Kurulda ve onun
öncesinde de Komisyonda gidermeye çalışacağız, umut ediyorum sizler de katkıya
açıksınız.
Teşekkür
ediyor, saygılar sunuyorum. (CHP sıralarından alkışlar) 
BAŞKAN
– Öneri üzerinde söz isteyen, Adalet ve Kalkınma Partisi Grubu adına Malatya
Milletvekilimiz Sayın Öznur Çalık. 
Süreniz
üç dakika Sayın Çalık. (AK PARTİ sıralarından alkışlar) 
AK
PARTİ GRUBU ADINA ÖZNUR ÇALIK (Malatya) – Çok Kıymetli Başkanım, saygıdeğer
milletvekillerim; Genel Kurulu saygıyla selamlıyorum. 
İYİ
PARTİ Grubunun ülkemizde sağlık sisteminin ve sağlık çalışanlarının
sorunlarının araştırılması adına vermiş olduğu önerge üzerine söz almış
bulunuyorum ve Meclisimizi bir kez daha sevgiyle saygıyla selamlıyorum.
Öncelikle,
coronavirüs, Covid-19 sürecinde bu salgında hayatını kaybeden kahraman sağlık
çalışanlarımıza, vatandaşlarımıza Allah’tan rahmet; hastalarımıza acil şifalar
diliyorum. Bu ülke için özverili, fedakârca hizmet eden kahramanlarımız
sayesinde bu zorlu süreci hep birlikte, milletimizle birlikte, evde kalarak,
bizler de Mecliste çalışmalarımızı devam ettirerek sürecimizi tamamlayacağız
inşallah. 
Sağlık
alanında önemli bir sınav verdiğimiz bu günlerde, birçok ülkenin sağlık sistemi
çökerken, Cumhurbaşkanımız Recep Tayyip Erdoğan önderliğinde sağlık alanında
yapılan dev projeler sayesinde sağlık sistemimizin ne kadar güçlü olduğu millet
tarafından, dünya tarafından takdir ediliyor, herkes biliyor. Dünya takdir
ediyor ama etmeyenleri, Mecliste bunu gündem yapanları da milletimiz görüyor. 
Dünya
genelinde 1,3 milyon kişinin enfekte olduğu, 75 bin insanın hayatını kaybettiği
coronavirüs salgınıyla ilgili olarak, ülkemiz kararlılıkla mücadeleye devam
ediyor. Covid-19 teşhis ve tedavisinde hastanelerimizin herhangi bir tanesinde
sorun yaşanmadı ve yaşanmamakta. Dünyanın en gelişmiş ülkelerinin dahi ne kadar
ciddi sorun yaşadıklarını görüyoruz. Biz, Türkiye olarak, hem hazırlık hem
malzeme hem de salgına müdahale konusunda örnek bir süreç yönetiyoruz. 
On
sekiz yıllık AK PARTİ iktidarıyla birlikte Türkiye, tüm alanlarda olduğu gibi
sağlıkta da çok önemli dönüşümlere imza attı. Sağlıkta Dönüşüm Programı’yla
birlikte on sekiz yıllık sağlıktaki başarı hikâyesi asla sahte değildir, gerçektir,
milletimize dokunan bir başarı hikâyesidir. Türkiye'nin on sekiz yıllık başarı
hikâyesinde en önemli etken de sağlıktır. Bu süreçte özellikle hastane ve diğer
yataklı tedavi kurumlarının sayısını 2.600’den 5.500’e yükselttik;
hastanelerimizin toplam yatak sayısını 3 kat artırarak 240 bine, nitelikli
yatak sayısını 20 kat artırarak 145 bine, yoğun bakım yatak sayısını 20 kat
artırarak 40 bine çıkardık; doktor sayısını ise 92 binden 161 bine, toplam
sağlık çalışanı sayısını 378 binden 1 milyon 125 bine çıkardık. 
Çok
kıymetli arkadaşlar, 2002 yılından önceki Türkiye'de sağlık sistemine bir dönüp
bakarsanız -hafızayıbeşer nisyan ile maluldür- o günkü Türkiye ile bugünkü
Türkiye'nin sağlık sistemini karşılaştırırsanız, yeniden, bir kez daha on yedi
yıllık gerçek başarı hikâyesini hep birlikte alkışlarsınız. (AK PARTİ
sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Sayın Çalık, tamamlayın. 
ÖZNUR
ÇALIK (Devamla) – Covid-19 süreci, eğer 2020’de Türkiye’ye getirmiş olduğumuz
sağlık sisteminin bu döneminde değil de 2002’den önce olsaydı Türkiye'nin hâli
ne olurdu, milletimiz bunu çok iyi biliyor. 2002’deki sağlık sistemi ile
bugünkü sağlık sistemi arasında dağlar kadar fark vardır ve bugün, sağlık
üzerinden hiç kimsenin siyaset yapmaması gerekmektedir ve mevzubahis sağlıksa
herkesin siyasetini cebine koyması gerekir. (AK PARTİ sıralarından “Bravo”
sesleri, alkışlar) 
ALİ
ŞEKER (İstanbul) – Başta AKP.
ÖZNUR
ÇALIK (Devamla) - Bütün muhalefet partileri başta olmak üzere siyaseti bırakması
gerekir.
ALİ
ŞEKER (İstanbul) – Başta AKP olmak üzere.
ÖZNUR
ÇALIK (Devamla) - Sağlıkta şiddete hep birlikte “Hayır.” dedik yasamızı Meclise
getirdik. Türkiye Cumhuriyeti sosyal devlet algısını biz inşa ettik. Ücretsiz
maskeleri, vatandaşlarımıza eczaneler üzerinden verme kararını Sayın
Cumhurbaşkanımızın talimatıyla milletimize ulaştıracağız. (CHP ve HDP
sıralarından gürültüler)
BAŞKAN
– Sessiz olalım değerli arkadaşlar.
(Mikrofon
otomatik cihaz tarafından kapatıldı) 
BAŞKAN
– Evet, son cümlenizi alalım Sayın Çalık.
ÖZNUR
ÇALIK (Devamla) – Dün akşam, Türk Eczacıları Birliğimizin ve Sağlık
Bakanlığımızın yapmış olduğu anlaşma neticesinde ücretsiz maskeler
vatandaşlarımıza ulaştırılacak. 
Çok
kıymetli milletvekillerimiz, özellikle sağlık çalışanlarımıza ben bir kez daha
süreç içerisinde takdir ve teşekkür ederken birinci basamak sağlık hizmeti
sunucusu olan çok kıymetli meslektaşlarıma, eczacılara ve bütün emeği geçen
arkadaşlarıma canıgönülden teşekkür ediyorum. İlk günden itibaren 7/24 ilaç
temini ve sağlık danışmanlığı yapan bütün meslektaşlarıma, doktorlarımıza,
hemşirelerimize bu sağlık sistemine yakışır ve yaraşır hizmeti getirdikleri
için, başta Cumhurbaşkanımız olmak üzere, Sağlık Bakanımıza ve bütün
çalışanlarımıza çok teşekkür ediyorum.
Meclisi
saygıyla selamlıyorum, teşekkür ediyorum. (AK PARTİ sıralarından “Bravo”
sesleri, alkışlar)
BAŞKAN
– Öneriyi oylarınıza sunuyorum: Kabul edenler…Kabul etmeyenler…Öneri kabul
edilmemiştir.
Sayın
Gülüm, söz talebiniz var. 
VI.- AÇIKLAMALAR (Devam)
37.- İstanbul Milletvekili Züleyha Gülüm’ün, Silivri 5
No.lu Cezaevinde 2 tutuklunun coronavirüs testinin pozitif çıkmasına rağmen
karantina uygulanmamasıyla ilgili açıklama beklediklerine ilişkin açıklaması
ZÜLEYHA
GÜLÜM (İstanbul) – Cezaevleriyle ilgili konuşmak istiyorum. Silivri 5 No.lu
Cezaevinde 2 tutuklunun hastaneye kaldırıldığı haberi vardı. Bugün ailesinden
alınan bilgiye göre 2’sinin de testleri pozitif çıkmış olmasına rağmen tekrar
cezaevine götürülmüş ve aynı koğuşa konulmuştur ve koğuştaki diğer arkadaşlarında
da hastalığa dair belirtiler çıkmıştır. Buna dair hiçbir önlem alınmamış,
karantina bölgesine alınmamış ve bu şekilde de -diğerlerine yönelik de herhangi
bir tıbbi müdahale olmaksızın- cezaevinde kalmaya devam etmesi istenmiştir.
Buna dair bir izahat istiyoruz ve neden böyle yaşanıyor cezaevlerinde durum
diye sormak istiyorum. 
BAŞKAN
– Sayın Cinisli…
AYHAN
EREL (Aksaray) – Yok.
BAŞKAN
– Sayın Erel, size söz verelim.
Buyurun.
38.- Aksaray Milletvekili Ayhan Erel’in, coronavirüs
dolayısıyla tarımsal üretimin kesintiye uğramaması için 21 ilde tohumların
yüzde 75’inin hibe edileceğinin açıklandığına, hibe tohumdan faydalanmak
isteyen çiftçilerin tamamının talebinin karşılanması, mazot, gübre, sulamada
kullanılan elektrik ve ilaç girdilerinde de çiftçinin lehine indirimlerin
yapılması, sebze üretimi için fide hibe edilmesi gerektiğine ilişkin açıklaması
AYHAN
EREL (Aksaray) – Teşekkürler Sayın Başkanım. 
Tarım
ve Orman Bakanlığı coronavirüs dolayısıyla tarımsal üretimin kesintiye
uğramaması için 21 ilde tohumların yüzde 75’inin hibe edileceğini söyledi;
çiftçilerimiz adına teşekkür ediyorum. Ancak Aksaray’da 140 çiftçinin bundan
faydalanacağı bildirilmekte oysa 500’e yakın çiftçimiz de hibe tohumdan
faydalanmak istiyor. Madem üretimi artırmak istiyoruz, talep eden
çiftçilerimizin tamamının talebinin karşılanması gerekmektedir. 
Ayrıca,
sebze üretimi için de fide hibe etmenin yolları araştırılmalı ve üreticilere
fide hibe edilmelidir. Hibe tohumun yanında mazot, gübre, sulamada kullanılan
elektrik, ilaç girdilerinde de çiftçinin lehine indirim yapılmalı. Özellikle,
tüm dünyada petrol fiyatları düşerken çiftçilerimizin kullandığı akaryakıt…
(Mikrofon
otomatik cihaz tarafından kapatıldı) 
BAŞKAN
– Sayın Çakırözer…
39.- Eskişehir Milletvekili Utku Çakırözer’in, coronavirüs
salgınıyla mücadelede yurt dışındaki vatandaşların yurt dışı prim borçlanma
ödemeleri ile dövizli askerlik ödemelerinin ertelenmesine ilişkin bir
düzenlemenin ivedilikle yapılması, eğitim için Avrupa’da bulunan öğrenciler
başta olmak üzere tüm yurttaşların ihtiyaçları için tam destek sağlaması
gerektiğine ilişkin açıklaması
UTKU
ÇAKIRÖZER (Eskişehir) – Teşekkür ederim Sayın Başkan.
Coronavirüs
salgınıyla mücadelede yurt dışındaki vatandaşlarımızı unutmamalıyız. Türkiye’de
yurttaşlarımız için prim borçlarının tahsilatı üç ay süreyle ertelendi ama yurt
dışındaki vatandaşlarımız için aynı düzenleme yapılmadı. Almanya, Fransa,
Belçika ve diğer ülkelerde yaşayan yüz binlerce yurttaşımız virüs nedeniyle
sokağa çıkamıyor, işine gidemiyor, ödemelerini yapamıyor. Onlar, Türkiye’den
emeklilik borçlanmalarına ilişkin prim borçlarının ertelenmesini istiyorlar;
benzer biçimde, dövizli askerlik ödemelerinde de erteleme talep etmekteler.
Yurt dışı prim borçlanma ödemelerinin ve dövizli askerlik ödemelerinin birkaç
ay süreyle ertelenmesine ilişkin bir düzenlemenin ivedilikle yapılması
gerekmektedir.
Bir
başka önemli mesele daha var: Özellikle eğitim için Avrupa’da bulunan binlerce
öğrencimiz harçlıklarını çıkardıkları kafe, lokanta benzeri iş yerlerinin
kapatılması sonrasında gurbette güvencesiz kaldılar. Yurt dışındaki
vatandaşların tahliyesi için olağanüstü çaba gösteren Dışişleri Bakanlığımız,
bu öğrencilerimiz başta olmak üzere tüm yurttaşlarımızın ihtiyaçları için tam
destek sağlamalıdır. Eğer doğruysa bu öğrencilerin Türkiye Cumhuriyeti
başkonsolosluklarına yaptıkları başvurularda, bulunduğunuz ülkenin…
(Mikrofon
otomatik cihaz tarafından kapatıldı)
BAŞKAN
– Sayın Cinisli…
40.- Erzurum Milletvekili Muhammet Naci Cinisli’nin,
Polis Haftası’na ilişkin açıklaması 
MUHAMMET
NACİ CİNİSLİ (Erzurum) – Teşekkür ederim Sayın Başkan.
Yaşadığımız
bu zor günlerde, sağlık çalışanlarımızın yanı sıra şehirlerimizde sükûnu
sağlayan, sosyal hayatta hizmetlere şefkatle yardımcı olan polis kardeşlerimize
de teşekkür eder, haftalarını kutlarım. Ayrıca, memleketim Erzurum’da kıymetli
hemşehrilerimin önümüzdeki cumartesi ve pazar günleri akşam dokuzda yapacağı
polis teşkilatımıza alkışla destek olma kampanyasını desteklediğimi ve
canıgönülden katılacağımı belirtmek isterim.
BAŞKAN
– Sayın Çelik…
41.- Mardin Milletvekili Tuma Çelik’in, 8-16 Nisan
Fısıh Bayramı’nı kutladığına ilişkin açıklaması
TUMA
ÇELİK (Mardin) – Teşekkür ederim Sayın Başkan.
Bilindiği
gibi, bugün Musevilerin kutladığı Fısıh Bayramı; bu anlamda ben de bayramlarını
kutlamak istiyorum. Zor günlerde bayramlar bizleri daha iyi hissettirir, bir
arada olmayı, zorluklara karşı verdiğimiz mücadeleleri daha anlamlı kılar.
Salgına karşı mücadele verdiğimiz bugünlerde de bayramlar daha iyi hissetmemizi
sağlar.
Bir
yandan küresel salgınla, diğer yandan da Türkiye başta olmak üzere dünyanın pek
çok yerinde nefret virüsüyle de mücadele etmek zorunda kalıyoruz. Yayılması
durdurulamayan nefret söylemi ve antisemitizme karşı yapılacak en anlamlı şey
yan yana durmak, bir arada olmaktır. Bir arada olmak her türlü salgına karşı
bizlere güç verecektir. Geçtiğimiz bu zor günler dolayısıyla evlerde kutlanmak
zorunda kalınan Musevilerin Fısıh Bayramı’nı en içten dileklerimle kutluyorum.
BAŞKAN
– Sayın Demir…
42.- İstanbul Milletvekili Mustafa Demir’in AK PARTİ
olarak sağlık çalışanlarının haklarını korumak için sağlıkta şiddetin önlenmesi
kanun teklifini Meclis Başkanlığına sunduklarına ve CHP’nin sürecin başından
beri destek taleplerine karşılık vermediğine ilişkin açıklaması
MUSTAFA
DEMİR (İstanbul) – Teşekkür ederim Sayın Başkanım.
AK
PARTİ olarak, sağlık çalışanlarımızın haklarını korumak için sağlıkta şiddet
kanun teklifi, Sağlık Bakanlığı ve Adalet Bakanlığımızın bürokratları, doktor,
diş hekimi, eczacı ve sağlık çalışanı olan milletvekillerimiz tarafından
hazırlanmış ve Meclis Başkanlığına sunulmuştur. Sürecin başından beri destek
taleplerimize karşılık vermeyen CHP’nin, sağlık çalışanlarımızın moral ve
motivasyonlarını bozmaktan başka bir işe yaramayan, yanıltma ve siyasi çıkar
elde etme çabasıyla, üstelik kanun teklifine uygun olmayan, göstermelik
teklifin içeriğini “AK PARTİ ve MHP sağlıkta şiddet yasasını reddetti.” demesi
doğru değildir. Kaldı ki muhalefet, verdikleri teklife 7 milletvekiliyle destek
vermiştir, bu, samimi olmadıklarını göstermektedir. Samimiyseler eğer, kanun
görüşmelerinde gerekli katkıyı vermelerini bekliyoruz. 
AK
PARTİ olarak sağlık çalışanlarımızın her daim yanında olduğumuzu belirtmek
istiyoruz. Teşekkür ederim.
BAŞKAN
– Sayın Destici.
43.- Ankara Milletvekili Mustafa Destici’nin, zor
günlerden geçilen bugünlerde birlik beraberlik ve dayanışmanın her şeyin
üstünde olduğuna, hazineden siyasi partilere yapılan yardımın en azından
yarısının bu yıl ihtiyaç sahipleri için ayrılabileceğine, Adalet ve Kalkınma
Partisi ile Milliyetçi Hareket Partisinin ortak imzasıyla Türkiye Büyük Millet
Meclisine sunulan sağlık çalışanlarına yönelik şiddetin önlenmesi kanun
teklifinin bir an önce yasalaşması adına her türlü desteği vereceğine, Covid-19
salgınında hayatını kaybeden vatandaşlara Cenab-ı Hak’tan rahmet dilediğine
ilişkin açıklaması
MUSTAFA
DESTİCİ (Ankara) – Sayın Başkan, değerli milletvekilleri; öncelikle, zor
günlerden geçtiğimiz bugünlerde birlik, beraberlik ve dayanışma her şeyin
üstünde. Bizler de siyasetçi olarak, parti yöneticileri olarak bunu milletimize
tavsiye ediyoruz ama hem sözlerimizde hem davranışlarımızda bunu öncelikle
kendimizin göstermesi gerekiyor. 
Bir
diğer husus: Yine, ihtiyaç sahiplerine, işini kaybedenlere, aşını kaybedenlere
ya da işsiz olanlara yardım noktasında da bir fikir birliğimiz var. Bu anlamda
da milletimiz büyük bir dayanışma ortaya koyuyor. Benim, özellikle Mecliste
grubu bulunan siyasi partilere bir teklifim var. Biliyorsunuz, her yıl
hazineden siyasi partilere yardım yapılıyor, bu yıl yapılan yardım da 419
milyon TL. Siyasi faaliyetlerimiz büyük oranda durmuş vaziyette. En azından, bu
paranın yarısını yani 209,5 milyonunu 5 siyasi partimizin, ihtiyaç sahipleri
için ayırmasını ve onlara vermesini teklif ediyorum. Tabii, bazı arkadaşlar
“Siz yardım almadığınız için rahatlıkla bu teklifi yapıyorsunuz.” diyebilir ama
biz, 2000 yılında bir kere yardım almıştık, o zaman da rahmetli Kurucu Genel
Başkanımız bu yardımı şehit ailelerine bağışladığını açıklamıştı yani Büyük
Birlik Partisinin bu konudaki duruşu geçmişten beri bellidir. 
Tabii,
bu arada, bir başka paylaşmak istediğim konu şudur: AK PARTİ ve Milliyetçi
Hareket Partisi grupları tarafından Türkiye Büyük Millet Meclisi Başkanlığına
sunulan sağlık çalışanlarımıza yönelik şiddetin
önlenmesi, bu husustaki cezaların artırılması ve ertelenmemesine yönelik kanun
teklifini destekliyor, bir an önce yasalaşması adına her türlü desteği
vereceğimi ifade ediyorum. 
(Mikrofon
otomatik cihaz tarafından kapatıldı) 
BAŞKAN
– Sayın Destici, son cümlelerinizi alayım lütfen. 
MUSTAFA
DESTİCİ (Ankara) - Sağlık çalışanlarımızın milletimiz için hayatlarını ortaya
koyarak mücadele verdiği bugünlerde bu kanunun gündeme alınmasını ve kabulünü
hem bir hakkın teslimi ve haksızlığın giderilmesi hem de fedakâr sağlık çalışanlarına
bir nebze olsun moral olması açısından önemli buluyor, inşallah Meclisteki
bütün milletvekillerimizin oy birliğiyle, kabulüyle yasalaşacağına inanıyor; bu
vesileyle tekrar milletimizden, devletimizin uyarılarına harfiyen uymalarını,
sağlık çalışanlarımız başta olmak üzere pandemiyle mücadelede çok zor şartlarda
görev yapan kamu görevlilerimize yardımcı olmalarını rica ediyorum. Covid-19
salgınında hayatını kaybeden vatandaşlarımıza Cenab-ı Hak’tan rahmet,
ailelerine ve yakınlarına başsağlığı, hastalarımıza şifa niyaz ediyorum. 
BAŞKAN
– Sayın Taşdemir. 
44.- Ağrı Milletvekili Dirayet Dilan Taşdemir’in,
Patnos Cezaevinde tutukluların yaşadığı mağduriyete ilişkin açıklaması
DİRAYET
DİLAN TAŞDEMİR (Ağrı) – Teşekkür ederim Başkan. 
Patnos
Cezaevinde yakınları bulunan aileler bizi sıklıkla arıyorlar, gün içerisinde de
aradılar. Ailelerin aktardığı bilgiye göre, iki aydır Patnos Cezaevinde sıcak
su akmıyor; tutuklular iki aydır soğuk suyla banyo yapmak zorundalar. Corona
virüsünün büyük bir risk oluşturduğu böylesi bir dönemde bile cezaevlerinde
sıcak suyun bulunmaması kabul edilemez. 
Değerli
arkadaşlar, aslında Patnos Cezaevi kurulduğundan beri içme suyu problemi
yaşıyor. Biz günlerce aslında burada ifade ettik, buna dair önergeler de
verdik. Patnos Cezaevinde içme suyunda kükürt oranı çok yüksek olduğundan hem
su kokuyor -içilemeyecek düzeyde- hem de tutsaklar bu suyu kullandıklarından
vücutlarında yaralar çıkıyor. Dolayısıyla bir an önce bu Patnos Cezaevindeki su
sorununun çözülmesi gerekiyor ki özellikle corona virüsünün bu kadar risk
taşıdığı bir dönemde buna ciddi bir duyarlılık gösterilmesi gerekiyor.
(Mikrofon
otomatik cihaz tarafından kapatıldı) 
BAŞKAN
– Değerli arkadaşlarım, sosyal mesafeye uyulması konusunda sosyal medyadan çok
ciddi mesajlar geliyor arkadaşlarımıza. Biz az önce Grup Başkan Vekillerimizle
görüştük, şimdi kısa bir ara vereceğiz, ondan sonra kanun teklifine başlayacağız.
ÖZGÜR
ÖZEL (Manisa) – Sayın Başkanım, kısa bir söz talebim olacak.
OYA
ERONAT (Diyarbakır) – Oylayın, sonra Başkan, oylayalım artık. 
ALİ
ŞAHİN (Gaziantep) – Oylayalım ondan sonra ara verin. 
BAŞKAN
– Değerli arkadaşlarım, Grup Başkan Vekillerimizle görüşerek bu kararı aldık
yani hepsinin bilgisi dâhilinde.
ALİ
ŞAHİN (Gaziantep) – Oylayalım, ondan sonra ara verin yani.
ÖZGÜR
ÖZEL (Manisa) – Doğru, doğru. 
ALİ
ŞAHİN (Gaziantep) – Kanun Teklifi’nin maddelerine geçişi oylayalım, ondan sonra
ara verin. 
ÖZGÜR
ÖZEL (Manisa) – Yapıldı oylama, yapıldı. 
MUSTAFA
ELİTAŞ (Kayseri) – Yapılmadı, yapılmadı. 
ALİ
ŞAHİN (Gaziantep) - Maddelerine geçişi oylayalım o zaman. 
BAŞKAN
– Bir saniye değerli arkadaşlarım… Sayın Zengin’le de bir istişare edelim, ona
göre… 
Sayın
Özel, siz de lütfen, sözlerinizi tamamlayın.
Buyurun.
45.- Manisa Milletvekili Özgür Özel’in, İstanbul
Milletvekili Mustafa Demir’in yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, konuşan bazı arkadaşlar Cumhuriyet Halk
Partisinin bugünlerde -kendisinin de sağlıkçı olmadığını düşündüğüm bir arkadaş
çünkü olsa böyle bir ithamda bulunmaz- göstermelik bir teklif verdiğini
söyledi. Kamuoyunda konuşulan, “Bir günde hazırlanan.” dediği, on sekiz ay önce
verilmiş bir teklif, on sekiz ay.
ALİ
ÖZKAYA (Afyonkarahisar) – Ezbere verilmiş…
ÖZGÜR
ÖZEL (Manisa) – Ve on sekiz ay önce verilen teklifimizi… Mesela sizin kabul
edeceğiniz bir hakem bulalım; kim olur? Sağlık Bakanı. Sizin teklife not
versin, 100 üzerinden 20 almaz, bizim teklife not versin 95 alır. (CHP
sıralarından alkışlar)
ALİ
ÖZKAYA (Afyonkarahisar) – 100 üzerinden sıfır… Var Kanunda. 
ÖZGÜR
ÖZEL (Manisa) – Çünkü bizim teklifimiz, dünyadaki örnekler incelenerek
doktorların, sağlık alanında çalışan sendikaların bütün talepleri toplanarak
verilmiş bir tekliftir. Vahim bir yanlış yapılıyor; Sağlık Komisyonu tali
komisyon ilan edilmiş. 
(Mikrofon
otomatik cihaz tarafından kapatıldı)
ALİ
ÖZKAYA (Afyonkarahisar) – 82/1-g’de vardı zaten. Kanunda var olanı vermişsin. 
BAŞKAN
– Sayın Özel, son kez söz veriyorum.
Buyurun.

ÖZGÜR
ÖZEL (Manisa) – Korkulan odur ki Sağlık Komisyonu toplanmazsa bu teklif
konusundaki bütün beklentiler de boşa çıkar. Sizin teklifi iyi bir noktaya
getirme görevi, Sağlık Komisyonundaki 5 partiden arkadaşlarındır. Biz, onların
vicdanlarına, mesleki deneyimlerine güveniyoruz. Bu hâliyle geçerse dağ fare
doğurur. CHP’nin teklifi, on sekiz aydır Komisyonda bekleyen ve yapılan
eleştiriyi, “Bir günde verilmiş, göstermelik teklif.” eleştirisini hak etmeyen,
yapanı da utandıracak bir tekliftir. 
Teşekkür
ediyorum. (CHP sıralarından alkışlar)
BAŞKAN
– Teşekkür ediyoruz.
MERAL
DANIŞ BEŞTAŞ (Siirt) – Sayın Başkan, bir cümle…
BAŞKAN
– Sayın Beştaş, sizin de mi bu konuda bir…
ALİ
ÖZKAYA (Afyonkarahisar) – Var, kanunda var olanı verdiniz. 82/1-g; kanuna
bakın. (CHP sıralarından gürültüler) 
ALİ
ŞEKER (İstanbul) – Ağzını kapat, ağzını! Sağlıkçı olmadığı için bilmez sağlıkta
şiddeti.
BAŞKAN
– Değerli arkadaşlarım… Sayın Özkaya…
Değerli
arkadaşlarım, lütfen tartışmayalım.
ALİ
ÖZKAYA (Afyonkarahisar) – Var Sayın Başkanım, kanunda var. 
BAŞKAN
– Rica ediyorum yani gerekli açıklamaları yaparsınız. 
Sayın
Beştaş, sizin de sözlerinizi alıp kanuna geçeceğim.
Buyurun.
46.- Siirt Milletvekili Meral Danış Beştaş’ın, sağlıkta
şiddetin önlenmesi yasasının çıkmasına muhalefet karşı çıkıyormuş gibi bilinçli
bir algı yaratıldığına, Halkların Demokratik Partisinin yapıcı katkı sunmaya
hazır olduğuna ilişkin açıklaması
MERAL
DANIŞ BEŞTAŞ (Siirt) – Sayın Başkan, teşekkür ediyorum. 
Sağlıkta
şiddet yasasıyla ilgili, dünden bu yana iktidar partisi kamuoyunu yanıltan
çokça açıklama yaptı; sosyal medyada da televizyon programlarında da sanki
muhalefet bu yasanın çıkmasına karşı çıkıyormuş gibi bilinçli bir algı
yaratıyorlar. Bu katiyen doğru değildir. Biz Halkların Demokratik Partisi
olarak sayısız kanun teklifi verdik, sayısız araştırma önergesi verdik ve bize
iki gündür gelip deniyor ki: “İnfaz yasasına ekleyelim.” Bunun infaz yasasıyla
hiçbir ilgisi yoktur. Bu, tamamen infaz yasasına yönelik tepkileri dindirmeye
ve aradan geçirmeye yöneliktir. Sağlık Komisyonumuzun mutlaka toplanması lazım.
Bu konuda Sağlık Komisyonu üyelerimiz de birkaç defa talepte bulundular. Adalet
Komisyonu tek başına yetmez. Bizim, sağlıkta şiddet yasasının çıkmasına dair
hiçbir muhalefetimiz yok; aksine, yapıcı bir şekilde katkı sunmaya da hazırız. 
Teşekkür
ediyorum. 
ÖZLEM
ZENGİN (Tokat) – Sayın Başkanım, bir cümle söylemem lazım yalnız.
BAŞKAN
– Buyurun Sayın Zengin.
47.- Tokat Milletvekili Özlem Zengin’in, ceza infaz
kanun teklifiyle Türk Ceza Kanunu’nda düzenlemeler yapıldığına, sağlık
çalışanlarına karşı işlenen şiddetle alakalı da bir ceza artırımı yapılmak
istendiğine ilişkin açıklaması
ÖZLEM
ZENGİN (Tokat) – Teşekkür ediyorum.
Sayın
Başkanım, burada biz şunu arzu ediyoruz: Bu hafta içerisinde imkânımız var. Şu
an yapacağımız, hep beraber yapacağımız veya destek veren arkadaşlarımızla
yapacağımız infaz kanununda Türk Ceza Kanunu’nda da düzenlemeler yapıyoruz.
İlişkili bir konu, biz de zaten sağlık çalışanlarına karşı işlenen şiddetle
alakalı bir ceza artırımı yaptırmak istiyoruz; son derece alakalı bir mesele.
Burada bizim hiçbir şeyimiz yok, hafifletmek, ağırlaştırmak… Biz, tablo neyse
onunla beraber yola devam ediyoruz. Asıl mesele, bu kadar önemli bir meseleyi
tali bir mesele görüp kendi meselesini önceleyen siyaset anlayışıdır.
Bizim
buradaki hedefimiz: Bu hafta gecikmeden bunu burada yapalım. Var mısınız yok
musunuz? “Önce sağlık” diyorsanız e bunun içinde olacaksınız. Kaldı ki
tezlerinizi savunup “hayır” diyerek, en azından bu kısmına, sağlıkla alakalı
kısmına “evet” diyebilirsiniz; buna bir engel de yok zaten. O yüzden, dürüst
olmakta fayda var diye düşünüyorum. Hiçbir şeyi de yanıltmıyoruz, gerçeği
olduğu gibi söylüyoruz. 
Teşekkür
ederim. 
BAŞKAN
– Peki, teşekkür ediyorum. 
MERAL
DANIŞ BEŞTAŞ (Siirt) – Sayın Başkan…
BAŞKAN
– Tartışmalar yeterli bence Sayın Beştaş…
MERAL
DANIŞ BEŞTAŞ (Siirt) – Sayın Başkan, çok kısa… Sayın Başkan, açık bir itham var
yani…
BAŞKAN
– Şimdi ama bakın, tekrar tekrar herkes birbirinin açıklamasına da bir cevap
vermemeli. Açıkladınız, ben size söz verdim. O zaman lütfen bir cümlenizi rica
ediyorum Sayın Beştaş; bir cümleyle kapatalım lütfen.
Buyurun…
ÖZLEM
ZENGİN (Tokat) – Tamam o zaman ben de süre alacağım, ben de cevap vereceğim.
48.- Siirt Milletvekili Meral Danış Beştaş’ın, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
MERAL
DANIŞ BEŞTAŞ (Siirt) – Sayın Başkan, bir kere “Dürüst olmamak” söylemini aynen
iade ediyorum, aynen. Neden? Biz haftalardır diyoruz ki: “Bu infaz paketi
cezaevinde ölüm getirir.” dedik.
ÖZLEM
ZENGİN (Tokat) – İstiyorsunuz, ölümleri istiyorsunuz, ölümlerden yanasınız.
MERAL
DANIŞ BEŞTAŞ (Siirt) – Dünden bu yana 2 kişi yaşamını yitirdi, Mehmet Yeter ve
bugün de İzmir’de ölüm oldu. (AK PARTİ ve HDP sıralarından gürültüler)
BAŞKAN
– Değerli arkadaşlarımız, sakin olalım. Lütfen…
MERAL
DANIŞ BEŞTAŞ (Siirt) – Bu yasanın kapsamı genişletilmezse yüz binlerce insan,
bizim içinde arkadaşlarımız, belediye başkanlarımız, en önemlisi yurttaşlarımız
sadece düşüncelerini ifade eden insanlar ölüme terk edilmiş durumda. Bize
diyorlar ki: “Getirelim, infaz paketinin içine monte edelim.” Asıl
samimiyetsizlik, asıl dürüst olmama hâli budur. Bunu kabul etmemiz mümkün
değildir. Sağlıkta şiddet yasasını her zaman onlar reddettiler, araştırma
önergelerimizi reddettiler, şimdi kamuoyu baskısı sebebiyle başka bir dil
kuruyorlar, kabul edemeyiz. (AK PARTİ ve HDP sıralarından gürültüler)
ÖZLEM
ZENGİN – Sayın Başkanım…
BAŞKAN
- Peki, değerli arkadaşlarım, bence bu tartışma yeterli. Bir cümleyle kayıtlara
geçsin Sayın Zengin lütfen.
49.- Tokat Milletvekili Özlem Zengin’in, Siirt Milletvekili Meral Danış Beştaş’ın yaptığı
açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkanım, bakın, şöyle bir tuhaflık var: Şimdi, benim
bildiğim, bir şey söylersiniz size cevap verilir ve biter. Hele böyle bir
konuda… Hiç bitmiyor yani hiç bunun sonu gelmiyor.
BAŞKAN
– Bence bitirelim. Siz de lütfen, toparlayıp bitirelim.
ÖZLEM
ZENGİN (Tokat) – Evet, sonu gelmiyor. Yani nihayetinde ben çok mantıklı bir
şey söylüyorum. Yapmak istiyorsanız, evet. İstemiyorsanız, bu hafta olmayacaksa
bu sizin iradenizin sağlıktan yana olmadığının teyididir, hepsi bu. 
Teşekkür
ederim. (AK PARTİ sıralarından alkışlar, HDP sıralarından gürültüler)
IV.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün,
müşterek bir çalışma yapıldığına, söyleyecek sözü olan herkese söz hakkı
tanıdığına ve gerginlik yaratılmaması gerektiğine ilişkin konuşması 
BAŞKAN
– Peki, değerli arkadaşlarım… Sevgili arkadaşlarım… (AK PARTİ VE HDP sıralarından
gürültüler) 
Bakın,
makul bir görüşme takvimini yürütmeye gayret ediyorum. Yani, bütün Grup Başkan
Vekillerimizin nezaketini ve hukukunu da korumaya gayret ettiğim konusunda
herhâlde herkesin bir hemfikir olması gerekir. Bu Meclisi yürütürken de Başkan
Vekili olarak sürekli Grup Başkan Vekillerimizle görüşerek, onların gerek kendi
iç çalışma düzeni, gerekse sizlerle olan ilişkilerini gözeterek, hem belirli
aralar veriyoruz hem de tamamen onların da bilgisi dâhilinde bir çalışma
yürütüyoruz. Yani, müşterek bir çalışma yapıyoruz. Dolayısıyla, bir kere,
herkesin sakin olması gerekiyor. Ben bir gerginlik görüyorum herkeste, bu
gerginlik iyi bir şey değil. Herkese, söyleyecek sözü olana ben söz veriyorum,
vereceğim de ama bu gerginliği bu Meclisten çıkarmamız lazım değerli
arkadaşlarım. Bence Meclisimizin en önemli gündemi, bu gerginlikten çıkmak. 
Şimdi,
değerli arkadaşlarım, alınan karar gereğince, gündemin "Kanun Teklifleri
ile Komisyonlardan Gelen Diğer İşler"kısmına
geçiyoruz. 
1’inci
sırada yer alan, Adalet ve Kalkınma Partisi Grup Başkanvekili Denizli
Milletvekili Cahit Özkan, Milliyetçi Hareket Partisi Grup Başkanvekili Sakarya
Milletvekili Muhammed Levent Bülbül ve Afyonkarahisar Milletvekili Ali Özkaya
ile 57 Milletvekilinin Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi ve Adalet Komisyonu
Raporu’nun görüşmelerine kaldığımız yerden devam edeceğiz. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (´)
BAŞKAN
– Komisyon? Yerinde. 
Dünkü
birleşimde, İç Tüzük’ün 91’inci maddesine göre temel kanun olarak görüşülen 207
sıra sayılı Kanun Teklifi’nin tümü üzerindeki görüşmeler tamamlanmıştı.
Maddelerine geçilmesine ilişkin oylama sırasında, yoklama talebi üzerine, orada
kalmıştık.
Şimdi,
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
ÖZGÜR
ÖZEL (Manisa) – Başkan, ara…
MERAL
DANIŞ BEŞTAŞ (Siirt) – Ara istiyoruz. 
BAŞKAN
- Değerli arkadaşlarım, ben, yine Grup Başkan Vekillerimizle göz göze geldim,
birazcık da havalandırma ihtiyacından dolayı birleşime on dakika ara veriyorum.

Kapanma Saati: 16.34
ÜÇÜNCÜ OTURUM
Açılma Saati: 16.53
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 80’inci Birleşiminin
Üçüncü Oturumunu açıyorum.
207
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
Şimdi
birinci bölümün görüşmelerine başlıyoruz. 
Birinci
bölüm 1 ila 30’uncu maddeleri kapsamaktadır. 
Birinci
bölüm üzerinde söz isteyen değerli milletvekillerimizin söz taleplerini
karşılayacağız. 
Birinci
bölüm üzerinde söz isteyen, İYİ PARTİ Grubu adına Aksaray Milletvekilimiz Sayın
Ayhan Erel. 
Buyurun
Sayın Erel. (İYİ PARTİ sıralarından alkışlar) 
Süreniz
on dakika. 
İYİ
PARTİ GRUBU ADINA AYHAN EREL (Aksaray) – Sayın Başkan, değerli milletvekilleri,
yüce Türk milleti; Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin birinci bölümü
üzerine partim İYİ PARTİ adına söz almış bulunmaktayım. Hepinizi saygıyla
selamlıyorum. 
Büyük
fedakârlık, sabır ve cesaretle halkımızın huzur ve mutluluğunu, can ve mal
güvenliğini sağlayarak devletimizin bölünmez bütünlüğünü hedef alan tehdit ve
tehlikelere karşı mücadele etmeyi kendisine vazife edinen, gücünü kanunlardan,
desteğini halktan alan, geçmişi şanla ve şerefle dolu Emniyet teşkilatımız hem
geleneksel değerler içinde toplumsal hukukun asli parçası hem de çağdaş hukuk
devletinin temel omurga yapılarından biri olmuştur. 
Bu
duygu ve düşüncelerle, polis teşkilatımızın 175’inci kuruluş yıl dönümünü
kutluyor, görevi başında şehit düşen güvenlik mensuplarımıza Allah’tan rahmet,
kahraman gazilerimize şükranlarımı sunuyorum. Görevi başında bulunan, mesai
kavramı gözetmeksizin çalışan tüm polislerimize ve ailelerine sağlık, mutluluk
ve başarılar diliyorum. Ancak, burada, bir beklentiyi de dile getirmek
istiyorum. Artık, Anadolu’nun deyimiyle, polisler için “Kuru kuru kurbanın,
takır takır yolun olayım.” söylemini bir tarafa bırakarak her partinin vermiş
olduğu 3600 ek göstergenin bir an önce polislerimize verilmesi hususunda
gerekli iradenin ortaya konulmasını polisler adına, bu yüce Meclisten
bekliyorum. 
Değerli
milletvekilleri, devlet kurumunu tesis eden üç temel erkten biri olan yargı erkinin
işleyişindeki yapısal sorunlar ve teklif edilen kanunun bahse konu sorunları
ortadan kaldırmak konusunda yetersiz kaldığı aşikârdır. İstediğiniz kadar yargı
reformu paketleri getirin, yargıyı siyasallaşmaktan kurtarmadığınız sürece;
istediğiniz kadar infaz indirimi yapın, toplumu ekonomik, sosyolojik,
psikolojik olarak refaha ulaştırmadığınız ve suçun sebeplerini ortadan
kaldırmadığınız sürece; suçu, hukukun temel ilkeleriyle değil, döneme göre ve
siyasi saiklerle tanımladığınız sürece; iktidarınıza tehdit gördüğünüz her şeyi
suç ilan ettiğiniz sürece; hâkim ve savcıların kaderini, kariyerini HSK’nin
eline bıraktığınız sürece; siyasi ikbaliniz için Anayasa’yı ve hukuku
görmediğiniz sürece; iktidara yakın olanların suçlarına “Bir defadan bir şey
olmaz.” dediğiniz sürece; iktidarın adı ve tanıdığı yetkilerle borsa
oluşturanlara müsaade ettiğiniz sürece; yolsuzluğu yapanları tahliye ederken
yolsuzluğu yazanları içeride tutmaya devam ettiğiniz sürece; Türk hukukuna,
Türk adaletine olan güven her gün azalmaya, tabiri caizse yerlerde sürünmeye
mahkûmdur. 
Değerli
milletvekilleri, evet, tarafımdan Komisyonda bir teşekkür konusu maalesef
suistimal edilmektedir. 
YAŞAR
KIRKPINAR (İzmir) – Pişman mı oldun?
AYHAN
EREL (Devamla) – Hayır, pişman olmadım. Buradan gene… Gecenin bir yarısında
yatağında bulunmayıp da gelip oraya, bu 48’inci maddenin anlaşılmasını sağlayan
Ankara Üniversitesi Hukuk Fakültesi Dekanına, yine Yargıtay 3. Daire Başkanına,
Adalet Bakanlığı Mevzuat Genel Müdürüne, cumhuriyet infaz savcısına, Bakanlığın
değerli bürokratlarına ve Komisyonda bulunan -kendisi burada yok- Ali Bey’e
yapmış olduğu açıklamalardan dolayı teşekkür ettim. Yani böyle bir nezaket
göstergesini ortaya koymamızdan, bu kanunun tamamını kabul ettiğimiz ve kanunun
tamamına teşekkür ettiğimiz anlamı çıkmaz ki. Netice itibarıyla yine, orada,
Komisyona, çalışmalarından dolayı da şu bağlamda, o madde için teşekkür ettik.
Şimdi, 48’inci maddeye baktığınızda -ben bir hukukçu olarak- saydığım bu
değerli Yargıtay Başkanının ve Dekanın açıklamasından sonra ancak gecenin
ikisinde anlayabildim. Ne diyor? Cinsel saldırı, madde 102, (2)’nci fıkra
hariç; reşit olmayanlarla cinsel ilişki, madde 104, (2)’nci ve (3)’üncü fıkra
hariç ve cinsel taciz, madde 105 suçlarından süreli hapis cezasına mahkûm
olanlar. Yine, cinsel dokunulmazlığa karşı işlenen suçlardan madde 102, 103,
104 ve 105; hapis cezasına mahkûm olan çocuklar. Yani maddenin bu kadar
dolambaçlı, bu kadar anlaşılmaz yazılmasının ardından ister istemez kafamızda
sorular oluşmuştur. Onun yerine şunu niye yazmadınız, ben merak ediyorum:
Cinsel suçlar, nitelikli olanlar, 102/2, 103, 104/2 ve 3 “Bunların infazı aynen
3/4 kalacak.” deseydiniz. Yine, cinsel suçlar, basit, TCK 102/1, 104/1 ve
105’inci madde “2/3” diyecektiniz. Yine, çocuklar tarafından işlenen suçlar
-bunlar da 102, 103, 104, 105- bunların karşısına indirim oranlarını doğrudan
doğruya yazmış olsaydık bu problem ortaya çıkmazdı. 
Bu
açıklamayı yapanlara teşekkür ederken 53’üncü maddenin geçici 9’uncu maddesinin
(5)’inci fıkrasına şiddetle karşı olduğumuzu, bu maddeyle birlikte, izin
yoluyla da olsa teröristlerin, çocuk istismarcılarının, cinsel suçlara
bulaşanların, uyuşturucu taciri ve imal edenlerin dışarıya çıkacağını ifade
ettik. Yani bir teşekkür etmemizi makasla, cımbızla koparıp bir yerlere servis
etmenin siyasi ahlaka ve nezakete uygun düşmediği kanaatindeyim.
Keşke
ben sizlere şunlar için de teşekkür edebilseydim: Kadına uygulanan şiddete
verilen cezalarda artırım talebimizi kabul etseydiniz, buna da teşekkür
edebilseydik. Keşke Atatürk’e ve Türklüğe hakaret edenlere verilen cezalarda
infaz indirimi yapmasaydınız, ona da teşekkür edebilseydik. Keşke 9’uncu
maddeyle uyuşturucu tacirlerine, teröristlere, cinsel istismarcılara, çocuk
istismarcılarına, izin yoluyla da olsa tahliye yolunu açmasaydınız; onun için
de teşekkür edebilseydim. Keşke yolsuzluk, hırsızlık yapanları şartlı tahliye
etme yerine yolsuzluğu, hırsızlığı yazan kalemleri kırmasaydınız, dilleri
susturmasaydınız; ona da teşekkür edebilseydim. 
Sayın
milletvekilleri, cezaevlerinde günümüzde yaklaşık 300 bin kişi var, bunların
yaklaşık yüzde 18’i de tutuklu. Beyanlara göre 90 bin kişi tahliye olacak,
izinle ne kadar insan tahliye olacak bunu bir türlü AK PARTİ sıraları bize
vermedi. Dün, Ali Bey’in öyle kerhen ağzından bir 75 bin lafı duyuldu. Yine bu
tahliye olacakların, izinle salıverilecek olanların hangi suçlardan, kaç kişi
oldukları yönünde talebimiz bugüne kadar yerine getirilmedi. Niye saklanıyor,
bunu anlamış değiliz. 
Günümüzde
yaşanan tutukluluk süresi, hukukun üstün ilkelerine, evrensel hukuk kurallarına
çok açık ve net bir şekilde uygun değildir. Yani, hâlâ üç yıldır, dört yıldır
tutukluluğu devam eden insanlar var; bu, adalete, vicdana sığmaz. Eğer işlediği
suçun karşılığında bir cezası varsa kararı, hükmü verin, gereğini yapın; yok,
eğer suç bulamıyorsanız bırakın tahliye olsun, tutuksuz yargılansın. Mesela,
bunlardan bir tanesi Murat Ağırel. Murat Ağırel’e baktığımızda, sokakta gezen
yüz kişiye sorun, bunun AK PARTİ belediyelerinde yapılan yolsuzlukları, hırsızlıkları
olumsuzlukları kaleme aldığından dolayı tutuklandığını söyleyecekler. Yoksa
Murat Ağırel’in üzerine atılı suçların maddi ve manevi unsurlarının oluşmadığı
herkesçe bilinmektedir. 
Değerli
milletvekilleri, şartlı salıverme oranı 2/3’ten 1/2’ye inmektedir ve kural
olarak da bundan sonra 1/2 olarak uygulanacaktır. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Erel. 
AYHAN
EREL (Devamla) – Bu düzenlemenin kalıcı olması korkarım ki cezaların caydırıcı
olma özelliğini ortadan kaldıracaktır, suçları işlemeye teşvik edecektir. Bunun
önüne geçmek için de en azından bunun geçici madde olarak kalması ve daha
sonra, tekrar, infaz oranının 2/3 olarak uygulanması gerektiği kanaatindeyim. 
Bir
de AK PARTİ’li arkadaşlarımız bu kürsüden muhalefet Komisyon üyelerinin katma
değer sağlamadığını, uzlaşmadığını söylediler. Biz İYİ PARTİ olarak 18 maddede
değişiklik önergesi verdik. Yani bunlardan bir tanesi çok basit. “Nedir?”
derseniz, ceza hukuku terminolojisinde “eşyanın değerinin hafifliği” diye bir
kavram yok. Biz “eşyanın değerinin azlığı” ifadesi kullanılsın dedik, bu
talebimiz bile maalesef kabul görmedi. Yani hangi talebimizi, hangi makul
teklif ve talebimizi yerine…
(Mikrofon
otomatik cihaz tarafından kapatıldı)
BAŞKAN
– Selamlayın Sayın Erel, lütfen.
AYHAN
EREL (Devamla) – Değerli arkadaşlar, kanadı kırık kuşun bu saatten sonra şiire
ihtiyacı yok, adalete ihtiyacı vardır diyorum. 
Hepinize
saygılar sunuyorum. (İYİ PARTİ ve CHP sıralarından alkışlar)
BAŞKAN
– Birinci bölüm üzerinde Milliyetçi Hareket Partisi Grubu adına söz isteyen
Kırıkkale Milletvekilimiz Sayın Halil Öztürk. (MHP sıralarından alkışlar)
Süreniz
on dakika Sayın Öztürk.
MHP
GRUBU ADINA HALİL ÖZTÜRK (Kırıkkale) - Sayın Başkan, değerli milletvekilleri;
görüşülmekte olan 207 sıra sayılı Kanun Teklifi’nin birinci bölümü üzerine
Milliyetçi Hareket Partisi Grubu adına söz almış bulunmaktayım. Genel Kurulu ve
ekranları başında bizleri izleyen saygıdeğer izleyicileri sevgiyle, saygıyla,
hürmetle selamlıyorum.
Değerli
milletvekilleri, Milliyetçi Hareket Partisi tarihinin her döneminde Türk
milletinin ve devletinin ihtiyaçları doğrultusunda krizleri, sıkıntıları çözen,
gideren bir tutum içerisinde olmuştur. Bilindiği üzere, 2018 Mayıs ayında,
Sayın Genel Başkanımız 15 Temmuz hain darbe girişimi sonrasında ortaya çıkan
siyasi ve sosyal ortamda cezaevindeki kapasitenin oldukça üzerinde bir doluluğa
sahip olmasının sakıncalarına dikkat çekmiştir. Sayın Genel Başkanımızın
hassasiyetlerini kapsayan şartlı ceza indirimine yönelik kanun teklifimiz de 24
Eylül 2018 tarihinde Genel Başkan Yardımcımız İstanbul Milletvekilimiz Sayın
Feti Yıldız Beyefendi’nin ilk imzasıyla Meclis Başkanlığına sunulmuştur. Ancak
sayısal çoğunluğumuz, öngördüğümüz, vermiş olduğumuz teklifin yasalaşmasına
yeterli gelmemiştir. Milliyetçi Hareket Partisinin öteden beri sorunları çözen
siyaset anlayışı çerçevesinde çözümlerde uzlaşan siyaset anlayışı da her daim
kamuoyunda güçlü bir şekilde hissedilmektedir. Bu kapsamda, Cumhur İttifakı’nı
oluşturan Adalet ve Kalkınma Partisi ile partimiz Milliyetçi Hareket Partisinin
ortak imzasıyla Meclis Başkanlığına sunulan önemli bir kanun teklifinin
görüşmelerine başlamış bulunmaktayız. 
Geçtiğimiz
hafta on sekiz saat süren görüşmeler sonucunda Adalet Komisyonumuzda kabul
edilen ve genel olarak infaz kanunundaki süreleri kalıcı olarak yeniden
düzenleyen ortak teklifimizin memleketimize ve milletimize hayırlar getirmesini
diliyorum. 
Diğer
taraftan, teklifimizin bir af teklifi olmadığını güçlü bir şekilde ifade etmek
isterim. Teklifimiz sadece infaz sürelerinde değil, İnfaz Hâkimliği Kanunu,
Türk Ceza Kanunu, Ceza Muhakemesi Kanunu olmak üzere toplam 11 kanunda
değişiklik yapılmasını öngörmektedir.
Saygıdeğer
milletvekilleri, infaz sistemimizin temel felsefesi tedbiren tutuklanan ve
mahkemelerden ceza alarak hükümlü hâle getirilen kişinin ısrarı sonucu tekrar
topluma kazandırılmasıdır yani cezaları çekecek olan tutuklu veya hükümlülerin
topluma tekrar dönerek toplumla uzlaşmaları, kaynaşmaları ve topluma yararlı
bir fert olmalarını sağlamaktır, yoksa bu insanları cezaevine kapatıp sadece
toplumdan tecrit etmek ve onları bir kafes hayatında yaşatmak değildir. 
Saygıdeğer
milletvekilleri, görüşmekte olduğumuz kanun teklifimizde ceza infaz sürelerinde
kalıcı değişikliğe gidilmektedir. Bu kapsamda teklifimiz, terör, cinsel suçlar,
uyuşturucu madde ticareti suçu, kadına karşı şiddet, kasten adam öldürme, özel
hayatın gizliliği, devlet hayatı aleyhine işlenen suçlar, hariç olmak üzere
diğer suçlar bakımından 2/3 olan genel infaz oranını 1/3 olarak
düzenlemektedir. Örnek vermek gerekirse karısının yüzüne kezzap atmış olanlar,
çocuğuna veya öğrencisine cinsel istismarda bulunmuş olanlar bu infaz kanunu
düzenlemesinden faydalanamayacaktır.
Kanun
teklifimiz ceza infaz sisteminde çok sayıda yenilikler öngörmektedir. Kanun
teklifimizle özellikle 0-6 yaş arası çocuğu bulunan kadınlar, yaşlılarla ilgili
kademeli olarak konutta infaz sisteminin kapsamı ve şartları kolaylaştırılmakta
ve genişletilmektedir. Yeni doğum yapmış, üç yıl ve altı hapis cezasına mahkûm
olan kadın hükümlülerin de yine cezaları konutlarında infaz edilebilecektir.
Kıymetli
milletvekilleri, teklifimizle bir yandan hapis cezalarının hafta sonu ve
geceleri konutta infazına ilişkin mevcut uygulamaların kapsamı genişletilirken
beş yıl ve altı hapis cezasına mahkûm olan hasta ve engellilerin Adli Tıp
Kurumu raporuyla cezaları konutta infaz edilebilecektir. Denetimli serbestlik
süresi, 30 Mart 2020 tarihinden önce işlenen suçlarda bir defaya mahsus olmak
üzere üç yıla çıkarılmaktadır. Tüm dünyayı etkisi altına alan coronavirüs
salgını sebebiyle açık ceza infaz kurumlarında bulunan hükümlüler ile denetimli
serbestlik tedbiri uygulanan hükümlüler 31 Mayıs 2020 tarihine kadar izinli
sayılabileceklerdir. Bu süre, gerektiğinde, Adalet Bakanlığı tarafından üç kez
uzatılabilecektir.
Saygıdeğer
milletvekilleri, hükümlü ve tutuklulara tanınan hakların başında şikâyet hakkı
da gelmektedir. Bu kapsamda tutuklu ve hükümlülere haklarında uygulanan eylem
ve işlemlere karşı yargıya başvuru hakkı, hepinizin bildiği üzere, 2001 yılında
tanınmıştır. 2001 yılında 57’nci Hükûmet döneminde kabul edilen 4675 sayılı
İnfaz Hâkimliği Kanunu’yla Türkiye'de ilk defa infaz hâkimliği müessesesi
getirilmiştir. İnfaz hâkimliği 2001’den bu yana ceza infaz kurumlarında şikâyetleri
incelemekte ve karara bağlamaktadır. İnfaz hâkimliğinin verdiği kararlar,
tatbik ettiği iş ve işlemler yargı denetimine de tabidir. O dönemde cezaevleri
yönetiminin işlemleri ve onlar tarafından hükümlü ve tutuklular için düzenlemiş
bulunan çeşitli faaliyetlere karşı yargı denetimini getirmek amacıyla kurulan
infaz hâkimliğinin zaman içerisinde eksiklikleri ve ihtiyaçları doğmuştur. Söz
konusu bu ihtiyaçlar, teklifimizle giderilmektedir. İnfaz hâkimliklerinin hem
yetkileri hem de görev alanları bu kanun teklifiyle genişletilmektedir.
Teklifimiz yasalaştığında, her ilin coğrafi sınırı içerisinde bir infaz
hâkimliği kurulacaktır. Yine, teklifimizde yer alan düzenlemeyle, mahkûmiyet
kesinleştikten sonra cezaevi içindeki tüm süreçler, iyi hâl, açığa alma değerlendirmeleri
infaz hâkiminin kararına bağlanmış olacaktır.
Saygıdeğer
milletvekilleri, adalet sistemimizin bel kemiği durumunda olan en önemli unsur
hâkimler ve savcılarımızdır. Tam bu noktada hatırlatmak isterim ki hâkimlik
mesleğinde önem bakımından şu 6 nitelik öne çıkmaktadır: Hâkim, hakim olmaya,
fehim olmaya, emin olmaya, metin olmaya, mekin olmaya ve müstakim olmaya
mecburdur. Fatih Sultan Mehmet’in hâkim karşısına suçlu olarak gelmesi ve
aleyhine çıkan bir karar sebebiyle hâkimi tebrik etmesi, adalet ve insanlık
için ilginç bir tarihî örnektir. Bu vesileyle belirtmek isterim ki adalet
sistemimiz asla ve kata yeni paralel yapılara, bir gruba teslim edilmemeli,
hukukun üstünlüğü hedeflenmelidir. Hukuk ve yargı kurumlarının, söz konusu bu
duruma daha titiz davranmaları, uyanık hareket etmeleri, zorunluluk ve adalete
saygının gereğidir.
Saygıdeğer
milletvekilleri, salgın virüsle mücadele ettiğimiz bu günlerde, riskli çalışma
grubu olarak nitelendirilmesi ve öncelikli olarak sorunlarına çözüm sunulması
gereken, sayıları 70 bini aşan infaz koruma memurlarımız büyük bir fedakârlık
örneği göstermektedir. Öyle ki son düzenlemelerle mesailerinin bitiminde
evlerine, ailelerine gidemeyip çalıştıkları kurumda kalmaktadırlar. Bu
özverileri ve mücadele azimlerinin sonucu olarak sözleşmeli infaz koruma
memurlarına kadro verilmesi, mesai ücretlerinin yeterli hâle getirilmesi,
yıpranma hakkı tanınması, psikolojik destek, rotasyon, lojman ve kreş imkânı
sağlanması ve yine emekli olduklarında yeterli maaş ödenmesi önemli bir
gerekliliktir. Yine risk grubunda değerlendirilecek diğer çalışma grubu ise
denetimli serbestlik çalışanlarımızdır. Denetimli serbestlik çalışanlarımıza da
fiilî hizmet süresi zammının ödenmesi yerinde ve hakkaniyetin bir gereği olarak
karşımıza çıkmaktadır. Belki de önümüzdeki süreçte Meclis Başkanlığına gelecek
dördüncü yargı paketi de tüm bunları düzenleyecek ve adalet çalışanlarının
haklı beklentilerini karşılayacaktır. Biz Milliyetçi Hareket Partisi olarak,
böyle bir düzenleme yapıldığı takdirde katkı sunacağımızı bugünden belirtmek
istiyoruz.
Saygıdeğer
milletvekilleri, içinde bulunduğumuz coronavirüs mücadelesi günlerinde,
cezaevlerinden ciddi sayıda tahliye sağlayacak düzenlemelerin yer aldığı
teklifte emeği geçenlere ben teşekkür ediyorum.
Sayın
Başkan, değerli milletvekilleri; tüm dünyayı etkisi altına alan coronavirüsle
mücadelemiz 11 Marttan bugüne kararlılıkla sürmektedir. Ülke genelindeki
mücadelemizde başta Sağlık Bakanımıza olmak üzere tüm sağlık çalışanlarımıza,
polis ve Jandarma teşkilatımız ile infaz koruma memurlarımıza güç ve kuvvet
diliyor, teşekkürlerimi ifade etmek istiyorum. Bu noktada, seçim bölgem olan
Kırıkkale’ye ve bütün Türkiye’ye “Evde kal.” çağrısında bulunmak istiyorum.
Salgının Kırıkkale’deki etkisini azaltmak için oluşturulan İl Pandemi
Kurulundaki Sayın Valimiz Yunus Sezer Bey’i yapmış olduğu çalışmalardan dolayı,
üstün gayretlerinden dolayı kutluyorum ve başarılarının devamını diliyorum. Her
zaman olduğu gibi, salgınla mücadelede de yanlarında olduğumuzu belirterek zorlu
görevlerinde başarılar diliyorum.
(Mikrofon
otomatik cihaz tarafından kapatıldı)
BAŞKAN
– Tamamlayın. 
HALİL
ÖZTÜRK (Devamla) – Görüşmekte olduğumuz kanun teklifinin vatana, millete
hayırlı olmasını bir kez daha temenni ediyor, sağlıklı günler dileyerek Genel
Kurulu saygıyla selamlıyorum. (MHP ve AK PARTİ sıralarından alkışlar)
BAŞKAN
– Birinci bölüm üzerinde söz isteyen, Halk Demokratik Partisi Grubu adına
Batman Milletvekilimiz Sayın Ayşe Acar Başaran. (HDP sıralarından alkışlar)
Süreniz
on dakika Sayın Başaran. 
HDP
GRUPU ADINA AYŞE ACAR BAŞARAN (Batman) – Teşekkür ederim.
Değerli
arkadaşlar, ben de öncelikle, haksız ve hukuksuz bir şekilde coronavirüs
sürecinde bile cezaevinde tutulan önceki dönem eş genel başkanlarımızı,
belediye eş başkanlarımızı, yöneticilerimizi, parti çalışanlarımızı,
gazetecileri, akademisyenleri, hepsini buradan saygıyla selamlamak istiyorum. 
Değerli
arkadaşlar, üç gündür biz bu yasa teklifi üzerinde görüşüyoruz. Aslında
Komisyonda da bunun üzerinde çokça konuşmak istedik ama tabii ki bu koşullar
içerisinde uzun uzadıya tartışmamızın önü yine bu coronavirüs sebebiyle
engellendi. Çünkü bu, içerideki 300 bin insanın, aileleriyle beraber
milyonlarca insanın yaşamını etkileyen bir düzenleme ve corona var diye on
sekiz saatte hızlı hızlı, acele acele getirip Komisyonda tartıştığımız bir
mesele. 
Şimdi,
arkadaşlar, bunun ne olmadığını çok iyi öğrendik. Bu coronaya karşı bir
düzenleme değil. Bakın bunu biz söylemedik; teklif sahipleri söyledi, az önce
yine, bu teklifte imzası olan partinin sözcüsü bu kürsüden söyledi. Bu, uzun
bir süredir üzerinde çalışılan bir kanunun karşımıza getirilmesidir. Toplumu,
beklenti içerisinde olan aileleri, cezaevinde bu Meclisten umut bekleyen
insanları ve birbirimizi “Biz corona tedbirleri alıyoruz.” diye kandırmayalım.
Dün,
bu kürsüden yine, bir sözcü Birleşmiş Milletlerin açıklamasını söyledi. Değerli
arkadaşlar, Birleşmiş Milletlerin açıklamasını bir de ben söyleyeyim çünkü her
şeyi çarpıtıyorsunuz; Anayasa Mahkemesi kararlarını çarpıtıyorsunuz, Anayasa’yı
çarpıtıyorsunuz, Birleşmiş Milletlerin kararını çarpıtıyorsunuz. Size göre, siz
söylediğiniz zaman her şey doğru ama Birleşmiş Milletler ve Avrupa Konseyi
Parlamenter Meclisi bir çağrı yaptı, dedi ki: “Tedbirleri alın.” Bir çağrı daha
yaptı “Tutukluları serbest bırakın.” Bir çağrı daha yaptı, sizin “Terörist.”
dediğiniz ama bütün dünyanın siyasetçi olduğunu bildiği, size muhalif olan
kişileri “Bırakın.” dedi Birleşmiş Milletler ve Avrupa Konseyi Parlamenter
Meclisi. Hatta Avrupa Konseyi Parlamenter Meclisi bu kanun teklifinden sonra
“Ne yapıyorsunuz siz?” dedi. Ama siz kulaklarınızı tıkayıp, corona virüsünü
fırsat bilip kendi yandaşlarınıza af çıkartıyorsunuz ama karşıtlarınızı,
muhaliflerinizi de ölüme terk ediyorsunuz, fiilî olarak idam cezasını uyguluyorsunuz.
Biz bunu söylemekten vazgeçmeyeceğiz.
Şimdi,
bir de bir af tartışması vardı arkadaşlar. Bir daha ifade edeyim: Bu bir aftır
ama dönemsel bir af değil, uzun süreli, kalıcı bir aftır. Yani bazı suçlar
açısından siz diyorsunuz ki: “Suç işleyebilirsiniz, işlerseniz cezası zaten
belli ama biz, size bunun sadece yarısı yatırtırız.” Yani hırsız, gaspçı,
rüşvet veren, bunlar neredeyse cezaevinde kalmayacak. Kadını katleden
cezaevinde kısmen kalacak ama kadını öldürmeye teşebbüs edenler, kadınların yüzüne
kezzap atanlar cezaevinde yatmayacak neredeyse, hele son getirdiğiniz geçici
maddeyle bu tip yüzlerce, binlerce insan tedbirsiz bir biçimde toplum içerisine
salınmış olacak, bakın, tedbir bile alınmadan ki kadınlar, bu dönemde en fazla
ne diyor: “Bakın, salgın dönemlerinde kadına yönelik şiddet vakaları artıyor.
6235 Sayılı Kanun uygulanamıyor. 183 şiddet hattı cevap veremez durumda. Bu
süreçte 29 kadın katledildi, önlem alın.” Ama siz bu suçları gerçekleştirenleri
hiçbir önlem almadan toplumun içerisine salıyorsunuz buna da “Af değil.”
diyorsunuz. Buna da “Sizin yandaşlarınız dışarıya çıkıyor.” dediğimizde “Böyle
bir şey yok.” diyorsunuz, buradan da sürekli toplumu manipüle etmeye
çalışıyorsunuz arkadaşlar. Bu, bir manipülasyon çalışmasıdır. Bu, aslında,
sizin, her defasında arkanıza aldığınız medyayla, kamu gücüyle, bu sefer de bu
corona virüsü fırsatçısı tavırlarınızla kendi yandaşlarınızı dışarıya çıkarma
operasyonudur.
Biz,
bir infaz kanununu tartışamaz mıydık, tartışabilirdik, daha derinlikli tartışabilirdik.
Zaten infaz kanunumuz adaletsiz bir kanun. Bir kadını öldüren -ki buraya çıkan
her hatip “adam öldürme” dedi ama bu ülkede en çok kadınlar öldürülüyor- bu
suçun belli bir kısmını yatarken 3 tane “tweet” atan, 3 de eyleme katılan bir
araya getirilip, propagandalar “üyelik” olarak tanımlanıp onlarca yıl
cezaevinde kalıyor. Bu da yetmiyor, siz bununla da rahatlamadınız bu kanunu
getirdiğinizde, cezaevinin içerisinde ağırlaştırılmış koşullar getiriyorsunuz. 
Bakın,
Türkiye’deki bizim ceza düzenlememiz özgürlüğü kısıtlamadır, başka bir şey
varsa bu Meclis toplansın, kararını versin, özgürlüğünden başka hiçbir şey
kısıtlayamazsınız ama siz, onun haberleşme hakkını kısıtlayacak düzenlemeler
getirdiniz, onun bilgiye ulaşım hakkını kısıtlayacak düzenlemeler getirdiniz,
onlarca hakkını kısıtlayacak düzenlemeler getirdiniz, savunma hakkını
kısıtlayacak düzenlemeyi bu kanunla getirdiniz. Bir mahpus, bir tutsak
mahkemede yaptığı savunma nedeniyle disiplin soruşturmasına maruz kalabilecek,
disiplin soruşturmasının sonucunda infazın yakılması uygulamasıyla yüz yüze
kalabilecek.
Siz,
bu kanunla sağlık haklarını ellerinden alıyorsunuz. Bir mahkûm, bir tutsak
hastaneye gittiğinde ona kelepçeyle muayene dayatılacak; reddedecek, direnecek,
orada 3 kamu görevlisi tutanak tutacak ve onun hakkında disiplin soruşturması
başlatılacak. Yani, siz, cezaevleri için sadece özgürlüğü kısıtlayan bir
mekanizma değil, tamamen haklarını elinden alan; esir, tutsak muamelesi yapacak
bir düzenleme getiriyorsunuz. Bu, bu Meclis açısından utanç verici bir tablodur
ve bunu muhaliflerinize karşı yapıyorsunuz.
Bakın
arkadaşlar, biz çokça uyarı yapıyoruz. Bu kanunu... Şu anda siz muktedirsiniz,
yargı şu anda sizin elinizde, yargı şu anda iktidarın sopası hâlinde ama bu
Meclis kürsülerinde muhalefetlik dönemini hatırlayan milletvekilleri var. 80
döneminde -tıpkı şu anda sizin yaptığınız gibi- darbeciler geldi bütün siyasi
partilerden -bakın, var bu Mecliste, ben biliyorum- sağcısı, solcusu terörist
diye cezaevine atıldı. İnsanlar düşüncesini ifade ettiği için idam edildi.
Kenan Evren o dönem diyordu ki: “Asmayalım da besleyelim mi!” Siz ne
diyorsunuz, sizin bakış açınızın bundan farkı ne? “Dışarıya çıkartalım da
yaşasınlar mı?” Çünkü siz içeride ölmelerini bekliyorsunuz, onları ölümle yüz
yüze bırakıyorsunuz. Ve biz bunu söylediğimizde “Biz bir af yasası yapmıyoruz,
biz bir infaz düzenlemesi yapıyoruz, biz ayrımcı bir tutum sergilemiyoruz o
teröristlere karşı.” diyorsunuz. Arkadaşlar, bu ülkede “terörizm” kavramının
nasıl ucu bucağının olmadığını, nasıl lastik gibi her tarafa çekildiğini siz de
biliyorsunuz, biz de biliyoruz. Bu “terörizm” kavramıyla sizin toplumsal
desteği arkanıza nasıl aldığınızı siz de biliyorsunuz, biz de biliyoruz. Çıkıp
bu kürsülerden bize toplumsal duyarlılıktan söz etmeyin.
Toplumdaki
hiç kimse hırsızın dışarıya çıkmasını sizin düzenlediğiniz biçimde istemez,
kimse rüşvetçinin çıkmasını istemez, kimse, kadınların hiçbirisi, kadın
örgütleri kadına yönelik -bu toplumun yarısı değil mi kadınlar- şiddet
uygulayan erkeklerin dışarıya çıkmasını istemez. Ama kimlerin çıkmasını
istiyor, size söyleyeyim mi? Bu partiye 6 milyon oy veren HDP’nin önceki dönem
eş başkanlarının çıkmasını istiyor. Gazetecilik yaptığı için şu anda cezaevinde
tutulan Ahmet Altan’ın çıkmasını istiyor. Avukatlık faaliyetini yürüttüğü için,
savunma makamında olduğu için yaptığı meslekle ilgili içeride olan Selçuk
Kozağaçlı gibi onlarca avukatın dışarıya çıkmasını istiyor. Figen Yüksekdağ’ın
dışarıya çıkmasını istiyor, Gülten Kışanak’ın dışarıya çıkmasını istiyor. İşte
toplumsal beklenti aslında tam bu yönde ama siz toplumsal beklenti ile kendi
beklentilerinizi karıştırıyorsunuz. Kendi beklentilerinizi, kendi
taleplerinizi… Bu Meclisi her defasında kendi bakış açınıza göre dizayn
ediyorsunuz, kendi çıkarlarınız için kullanıyorsunuz. İşte onun için biz
“Fırsatçılık yapıyorsunuz.” diyoruz. “Onun için yandaşlarınızı çıkartıyorsunuz
ama muhaliflerinizi ölüme terk ediyorsunuz.” diyoruz. 
Aslında
siz daha genişini düşünüyordunuz onu da biliyoruz. Cinsel istismar faillerini
de bu dosyaya koyacaktınız, uyuşturucu tacirlerini de bu pakete koyacaktınız,
yapacaktınız bunu da. Büyük bir toplumsal muhalefetten korktuğunuz için “Parça
parça yapalım.” diyorsunuz, “Adım adım gidelim.” diyorsunuz. İşte bu birinci
adım olarak karşımızda duruyor. Şimdi birinci adımda bir kısmını salacaksınız,
ikinci adımda da kalanları çıkartacaksınız çünkü işte onlar sizin
yandaşlarınız. İşte onlar üzerinden aslında siz kendinizi var ediyorsunuz.
Yoksa gerçekten salgın vesilesiyle bu Meclise bir kanun getirseniz, gerçekten
yaşam hakkını önceleseniz kanunun tümünde yaşam hakkını bu kadar ihlal eden
düzenlemeler olmazdı.
Bakın,
çocuklu ve hamile kadınlar açısından bu kanunda düzenleme var, onda bile
ayrımcılık yapıyorsunuz. Bakın, hastalar açısından kanunda düzenleme var, 65
yaş üstü ve hastalar açısından…
(Mikrofon
otomatik cihaz tarafından kapatıldı)
AYŞE
ACAR BAŞARAN (Devamla) – Başkanım, rica edersem bir dakikayla toparlayacağım.
BAŞKAN
- Buyurun.
AYŞE
ACAR BAŞARAN (Devamla) - Bu kanunda 65 yaş üstü ve hasta mahpus ve tutsaklarla
ilgili bir düzenleme var, onda bile ayrımcılık yapıyorsunuz. 71 yaşında Selma
Altan adında bir kadını, sadece kendisinin içerideki insanlarla vicdani olarak
kurduğu dayanışmayı kırmak için, bu dayanışmanın sizin üzerinizde yarattığı
etki nedeniyle, hasmane tavırlarınız nedeniyle terörist diye cezaevinde ölüme
terk ediyorsunuz. 445 hasta tutsak ve mahpus var; bunların bir kısmı size göre
dışarıya çıkartılması gereken, diğerleri ölüme terk edilmesi gereken. İşte onun
için arkadaşlar, biz günlerdir diyoruz ki bu Mecliste sizler yaşam hakkını
kutsamıyorsunuz. Bütün kutsallarda en başta yer alan yaşam hakkı sizin için
kişiye göre değişiyor; muhalifinizse ölebilir ama yandaşınızsa yaşatmaya
değerdir. Bu yaklaşımınızdan vazgeçmenizi, toplumsal beklenti, vicdan,
uluslararası sözleşmeler ve hukuk çerçevesinde tekrar bu kanun teklifinin
düzenlenmesi gerektiğini bir kez daha ifade ediyoruz. 
Teşekkür
ederim. (HDP sıralarından alkışlar) 
BAŞKAN
– Değerli arkadaşlarım, bölüm üzerindeki konuşmalar bittiğinde soru-cevap
işlemimiz var biliyorsunuz. Ben sisteme giren arkadaşlarımızın -dün de ifade
ettiğim gibi- kanun teklifi üzerine olan soruları varsa Komisyon burada, daha
sonra soru-cevap işlemini… Özellikle kaliteli bir yasama tekniği ve sürecini
yaşatmak için sorularınızın kanun teklifiyle ilgili olmasını şimdiden ifade
ediyorum. Sisteme giren arkadaşlarımızın ona göre hazırlık yapmalarını rica
ediyorum. Yani gündem infaz yasası, herkes düşüncesini, aklında kalan soruları
Komisyona sorsun ve Komisyon da bilgisi dâhilinde bunlara cevap versin. Yani
süreci bu şekilde götüreceğiz. Sisteme giren arkadaşlarımıza soru-cevap
işleminde söz vereceğim değerli arkadaşlarım.
Şimdi,
bölüm üzerinde söz sırası, Cumhuriyet Halk Partisi Grubu adına Mersin Milletvekilimiz
Sayın Alpay Antmen’e aittir. (CHP sıralarından alkışlar)
Süreniz
on dakika Sayın Antmen.
CHP
GRUBU ADINA ALPAY ANTMEN (Mersin) – Teşekkür ederim Sayın Başkan.
Değerli
milletvekilleri, tüm dünyada olduğu gibi ülkemizde de yaşanan coronavirüs krizi
ve tehlikesinin arasında buradayız, çalışıyoruz. Elbette halkımız için yararlı
ve faydalı olan her şey için burada olmamız gerekiyor. Burada olmamız
görevimiz, elbette çalışacağız ama adama sormazlar mı, bu af yasası için iki
yıldır neyi bekliyordunuz? Bu bağlamda, umarım, ülkemiz ve dünya bu salgını bir
an önce ve en az hasarla atlatır, atlatacaktır. 
Değerli
milletvekilleri, 65 yaş üzeri ve 20 yaş altı kişilere sokağa çıkma yasağı
geldi. Peki, 20 ve 65 yaş arası vatandaşlara corona virüsü bulaşmıyor mu, neden
onlar dışarıda kalsın? 
Aslında
keşke, bugünlere kalmadan, kahramanca ve fedakârca çalışan sağlık emekçilerimiz
için burada, sağlıkta şiddet yasasını çıkarmış olsaydık. Keşke, bu af teklifi
bugünlere kalmasaydı da gönül isterdi ki salgın günlerinde çalışmak zorunda
olan, bugünlerin asıl kahramanları başta doktorlarımız, sağlık emekçilerimiz,
eczane, market, postane, kargo çalışanları ve benzeri emekçiler için çalışmalar
yapsaydık. Keşke, bugünlerde dahi çalışmak zorunda olan tüm vatandaşlarımızı
evlerine göndererek onların maaşlarının bu süre boyunca verilmesini
sağlasaydık. Keşke, işçiler, emekçiler ve esnafımız için her türlü maddi ve
manevi önlemi alsaydık ama maalesef bunları konuşmuyoruz. 
Bu
arada Mecliste çalışan bütün herkese teşekkür etmek istiyorum, bu riskli
dönemde görevlerini en iyi şekilde yaparak bizlerle birlikte çalışmaya devam
ediyorlar. (CHP sıralarından alkışlar)
Değerli
milletvekilleri, Cumhuriyet Halk Partisi olarak biz affa karşı değiliz, ancak
nasıl bir af? Bunu konuşmamız gerekiyor. Düşünce suçları, gazeteciler ve
topluma kazandırılmasında mahzur olmayan hükümlüler için af çıkarılmasına
elbette karşı değiliz. Biz, Cumhuriyet Halk Partisi olarak Sayın Genel
Başkanımız Kemal Kılıçdaroğlu’nun da dediği gibi bu yasaya vicdan ve adaleti
koymak istiyoruz, bu yasaya evrensel hukuk normları hâkim olsun istiyoruz. En
kabul gören tanıma göre adalet, başkalarına zarar vermemek ve herkese hakkı
olanı vermektir. İşte bu yasa teklifiniz ne adaletli ne de adil, eşit hiç
değil. (CHP sıralarından alkışlar) 
Değerli
milletvekilleri, yasa teklifi bu hâliyle vicdansızdır, adaletsizdir. Ya bu
teklifi hep beraber vicdanlı ve adaletli bir yasaya dönüştürürüz ya da
karşınızda bizi yani Cumhuriyet Halk Partisini bulursunuz. (CHP sıralarından
alkışlar) 
Kaldı
ki af, eğer toplumsal barışı sağlamıyorsa, hukuksuzluğu önlemiyorsa, adalete ve
hakkaniyete uygun değilse ve vatandaşların tamamının gönlü razı değilse buna af
veya infaz düzenlemesi bile demek doğru değildir. Rüşveti yazan gazeteci neden
hapse atılıyor, rüşveti alanlar neden bırakılıyor? İnfaz düzenlemesiyle çete
liderleri, kadına şiddet gösteren çıkacak ama muhalif gazeteciler cezaevinde
kalacak; hırsızlar çıkacak, düşünce suçluları içeride kalacak. Nerede adalet,
nerede vicdan, nerede eşitlik? 
Yine,
bu teklifte muhalif basın yasaklanmak isteniyor, bu teklif içinde özgür medyaya
sansür getirilmek isteniyor. İktidar hem gazetecileri tutukluyor hem de
gazeteyi tutukluyor. Nasıl mı? Bu yasa teklifi bu şekilde Meclis Genel
Kurulundan geçerse Basın İlan Kurumu istediği gazeteyi cezaevlerine ve ilgili
kurumlara yasaklayabilecek, sokturmayacak. Bu, haber alma özgürlüğünün
gasbıdır. Basın İlan Kurumu zaten sansür ilan kurumu olarak çalışıyor. Bu
yanlıştan derhâl dönülmeli ve Genel Kurulda bu madde iptal edilmelidir. 
Cezaevlerine
bakalım, 2002’de 59.429 mahkûm ve tutuklu varken bu sayı 2020’de 300 bini buldu
yani cezaevlerindeki sayı tam 5 kat arttı. Hadi bu af çıktı, 60 bin-70 bin kişi
erkenden tahliye oldu diyelim, sonra ne olacak? Sanki bu ülkede adil yargılama,
yargı ve yargıç bağımsızlığı varmış gibi bu aftan ne bekliyorsunuz? Cezaevleri
kısmen boşalacak, yerlerine muhalifleri mi doldurmayı amaçlıyorsunuz? 
Değerli
milletvekilleri, bu af teklifi en başında infaz hâkimliği kurumunu
düzenlemekte. Ne acelesi vardı şimdi bunun? Eğer corona salgını nedeniyle bir
af şart ise 3 maddeyle bu yasa yapılır ve hatta üzerinde daha iyi tartışılır,
daha adil hükümler getirilebilirdi.
“İnfaz
yasası” diyorsunuz, içine cezaları artırıcı hükümler koyuyorsunuz; “infaz
yasası” diyorsunuz ama içine kaçakçılara kıyak hükümleri koyuyorsunuz. Değerli
milletvekilleri, bu teklif vicdanlı ve adil bir teklif değildir. 
Mesela
birinci bölümün içine bakacak olursak kanun teklifinin 8’inci maddesiyle
getirilmek istenilen değişiklikte, hükmün verilmesinden sonraki dönemde seçenek
yaptırımının kısa süreli hapse dönmesi ya da şartları varsa başka seçenek
yaptırımına dönüşmesinde karar merciinin, kararı veren mahkeme yerine infaz
hâkimliğine olarak hükme bağlanması hatalıdır. Burada faili yargılayan ve
onunla yüz yüze temas eden mahkeme yerine, yetkinin infaz hâkimliğine devri
yargılamaya hâkim olması gereken yüz yüzelik ilkesine uygun değildir. 
Yine,
kanun teklifinin 13’üncü maddesiyle Türk Ceza Kanunu’nun 220’nci maddesinde yer
alan hürriyeti bağlayıcı cezaların alt ve üst sınırları değiştirilmek
istenmektedir. Bu belirlemelerin yapılmasında çok titiz davranılmalıdır.
Bilimsel inceleme ve araştırma yapılmadan karar verilmemelidir. Oysa bu madde
için ne titizlik gösterilmiş ne de gerekli uzman incelemelerine başvurulmuştur.
Yine,
kanun teklifinin 16’ncı maddesi hakkında mahkûmiyet hükmü verilen ve kanun
yoluna başvuran sanıkla ilgili olarak sanığın adli kontrol hükümlerini ihlal
etmesi hâlinde kararı veren mahkeme, dosyadan elini çektikten sonra UYAP
kayıtlarını inceleyerek tutuklama kararı verebilecektir. Bu hüküm “Mahkemelerin
karar verdikten sonra elini dava dosyasından çekmesi” hükmüne açıkça aykırıdır.
Dosya, fiziken kanun yolundayken UYAP üzerinden her nasılsa mahkeme, öğrenip
inceleme yapacak, tutuklama gibi istisna olması gereken bir tedbiri vererek
kişinin özgürlüğünden mahrum bırakılmasını sağlayacaktır; bu da adil ve hukuki
değildir.
Yine,
kanun teklifinin 25’inci maddesinde getirilen değişiklikle cezaevlerine alkol
sokmak, alkol bulundurmak veya kullanmak fiillerine hücre cezası
öngörülmektedir. Hücre cezası, cezaevleri için öngörülen en ağır disiplin
cezasıdır. Alkolle ilgili fiillere bir disiplin cezası getirilebilir, belki de
getirilmelidir ama buna hücre cezası gibi en ağır disiplin cezası istemek adil
ve hukuki sayılamaz. Alkol fiillerinin kurum araç ve gereçlerine zarar verme,
tünel kazmaya teşebbüs, firar etmeye teşebbüs, isyana teşvik ve isyan, kasten
yaralama, çıkar sağlamak, şiddet kullanmak, rüşvet gibi eylemlerle bir
tutulması son derece yanlış, son derece ağır ve adil olmayan bir hüküm
olmuştur. Bu hükümde eylem ile verilecek ceza arasında denge kurulması
zorunludur.
Değerli
milletvekilleri, burada 300 bin kişiyi ilgilendiren bir af düzenlemesini
görüşüyoruz. Sadece içeride olan 300 bin kişiyi değil, bunların ailelerini -ama
hiç burada konuşmadığımız- bu suçların mağdurlarını etkileyecek bir düzenleme
yapmaya çalışıyoruz. Evet, bu teklifte bazı suçlar için koşullu salıverme var,
güzel ama teklifte tutuklular yok. Nerede tutuklular? Tutuklular insan değil
mi? Basın emekçileri yok. Adamlar sadece anayasal olarak vatandaşı
bilgilendirme haklarını kullandıkları için cezaevindeler ama bu teklifin hiçbir
yerinde yoklar. Düşünce suçluları hiç yok. Zaten, size göre “siyasal suç” diye
bir kavram da yok ama bunun yanında, çek de yok. Ne var? Kayırma var. Ne var?
Ayrımcılık var. Ne var? “Ben yaparım, olur.” mantığı var. 
Bakın,
on sekiz saat, yemek molaları dışında, aralıksız çalışan Adalet Komisyonunda
verilen onlarca, yüzlerce teklifte -500 sayfalık tutanaklara bakın- hiç mi
mantıklı bir teklifimiz yoktu, hiç mi doğru söylediğimiz bir şey yoktu? Ama
dinleyen yok. Niye? “Ben yaparım, olur.” Niye? “Ben iktidarım.” Niye? “İşte ben
öyle istedim.” Öyle değil arkadaşlar, öyle değil. 
Bakın,
bu kanunda adalet yok, adalet; eşitlik yok, hakkaniyet yok, vicdan yok. Sayın
Cumhurbaşkanının da dediği gibi, devlet, önce devlet aleyhine işlenen suçları
affetmeyi veya infaz yasasına tabi tutmayı düşünmeli. Siz, neden, vatandaş
aleyhine olan suçları bu kanun teklifi kapsamına koyuyorsunuz da devlet
aleyhine işlenen suçları hiç düşünmüyorsunuz? (CHP sıralarından alkışlar)
Tamam, teröre bulaşan, insan öldüren, devlet aleyhine 15 Temmuz gibi alçak ve
hain bir darbeyi yapanlar bu kanun teklifi kapsamında elbette olmasın, elbette
olmayacak ama “Bir ‘tweet’ attı.” diye içeride olan insanların yerine de lütfen
kendinizi koyun. 
Son
söz: Teklif sahiplerine seslenmek istiyorum. Eğer bu teklife vicdan ve adaleti
eklemezseniz tarih ve halkımız sizi asla affetmeyecektir. 
Kuruluşunun
100’üncü yılında yüce Meclisi en derin sevgi ve saygılarımla selamlıyorum.
Teşekkür
ederim. (CHP ve İYİ PARTİ sıralarından alkışlar)
BAŞKAN
– Bölüm üzerinde söz sırası, Adalet ve Kalkınma Partisi Grubu adına Bartın
Milletvekilimiz Sayın Yılmaz Tunç’a aittir.
Buyurun
Sayın Tunç. (AK PARTİ sıralarından alkışlar)
AK
PARTİ GRUBU ADINA YILMAZ TUNÇ (Bartın) – Sayın Başkan, değerli milletvekilleri;
Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin birinci bölümü üzerinde AK PARTİ
Grubu adına söz aldım. Bu vesileyle Genel Kurulu saygılarımla selamlıyorum. 
Coronavirüs
tehdidinin devam ettiği bir ortamda çalışmalarımızı sürdürüyoruz. Bu tehlikeden
bir an önce dünyanın ve ülkemizin kurtulması için dua ediyoruz. Bu noktadaki
tedbirlerimize devam ederek de çalışmalarımızı sürdürüyoruz. Tabii, değerli
milletvekilleri, 2005 yılından bu yana yaklaşık on beş yıldır uygulanan Ceza
İnfaz Kanunu’muzu modern infaz rejiminin gerekleriyle uyumlu hâle getirmeyi
amaçlayan, 70 maddeden oluşan, AK PARTİ ile Milliyetçi Hareket Partisinin
ortaklaşa hazırlayıp Meclis Başkanlığına sunduğu; Ceza İnfaz Kanunu başta olmak
üzere özellikle infaz düzenlemesi anlamında koşullu salıverme ve denetimli
serbestlik süreleri ve infaz sisteminde kalıcı düzenlemeler içeren kanun
teklifinin görüşmelerini gerçekleştiriyoruz. 
Teklifin
geneli üzerinde yapılan görüşmeler sırasında özellikle kapsam dışı tutulan
suçlar bakımından tartışmalar hep yapıldığı için, teklifin diğer olumlu
düzenlemeleri de maalesef kamuoyu tarafından yeterince öğrenilememiş oluyor.
“Bu teklifte adalet yok.” deniyor. Tabii ki kapsam dışı tutulan terör suçları
bakımından eğer bunun kapsam dışı tutulmasından rahatsız oluyorsanız o sizin
bileceğiniz iş. Cinsel suçlar, uyuşturucu ticareti ve diğer toplumsal
hassasiyeti gözeterek hazırladığımız istisnalar bakımından eğer “Adalet yok.”
diyorsanız onu kamuoyunun takdirine bırakıyorum. 
Öncelikle
bu teklifteki hedefimiz, ceza adaletine uygun, suçlunun ıslahını ve topluma
kazandırılmasını sağlayacak kalıcı bir infaz rejimi getirmek. Teklifin amacı
cezaevlerini boşaltmak değil. Evet, geçici maddelerde, coronavirüs salgını
nedeniyle alınacak tedbirler bakımından cezaevlerindeki salgın riskini ortadan
kaldıracak düzenlemeler var ama kalıcı maddelere baktığımız zaman infaz
sistemimizde, özellikle hukuk devleti ilkesine uygun, daha çağdaş, daha modern
bir infaz rejimine uygun düzenlemeler yapıldığını görüyoruz.
Cezaevlerindeki
doluluğu burada ifade eden konuşmacılar oldu. Bu doluluğun sebebi, bir kere,
öncelikle, 2005 yılında Ceza Kanunu’nda yapılan ceza artışları ve İnfaz
Kanunu’ndaki 1/2’lik infaz süresinin üçte 2’ye çıkmasından dolayı her iki
kanundaki hem cezaların artışı hem de hükümlülerin cezaevindeki kalış süresinin
yüzde 40’tan yüzde 66’ya çıkmış olması ve ayrıca, istinaf mahkemelerinin
devreye girerek istinafta beş yılın altındaki suçların kesinleşmiş olması ve
istinafın devreye girmesi nedeniyle de Yargıtayın, önündeki dosyaları
hızlandırarak karar vermiş olması ve bir de bunun üstüne 15 Temmuz darbe
girişimi cezaevlerindeki doluluğu artırdı. Tabii, bu problemin de çözülmesi
gerekiyor. Teklif, bu amaca yönelik geçici maddeler de içeriyor.
Teklifin
önemli maddelerinden bir tanesi, infaz hâkimliğiyle ilgili düzenlemeler.
İnfazla ilgili işlemler bundan sonra artık tamamen infaz hâkiminin denetiminde
gerçekleştirilecek. Cumhuriyet savcısının kararlarına karşı da infaz hâkimine
itiraz edilebilecek. İnfaz hâkiminin kararına karşı da ağır ceza mahkemesine
itiraz edilebilecek. Bununla da tatmin olunamıyorsa yazılı emir yoluna
gidilebilecek. 
Teklifin
koşullu salıvermeyle ilgili bölümünde, maddesindeki en önemli hususlardan bir
tanesi, koşullu salıvermenin ön şartı olan iyi hâl düzenlemesi. Hepimizin
bildiği gibi, iyi hâl nedeniyle koşullu salıverilen bazı hükümlülerin toplum
içerisinde suç makinesine dönüştüğü hepimizi rahatsız eden bir husus. Bunu da
düzelten, buna çözüm getiren çok önemli bir düzenlemeyi de bu teklif içeriyor.
Koşullu salıvermede iyi hâl incelemesinde, artık hükümlünün son bir ayına
bakılarak değil, cezaevindeki kaldığı süre içerisinde altı ayda bir
düzenlenecek raporlarla, cumhuriyet başsavcısının ya da görevlendireceği
cumhuriyet savcısının başkanlığında idare ve gözlem kurulu ve Sağlık
Bakanlığından, Aile Bakanlığından uzmanların da katılımıyla oluşturulacak bir
komisyon tarafından karar verilecek. Bazı suçlar bakımından ve on yılın
üzerindeki suçlar bakımından da bu kararlarda infaz hâkiminin de onayı
gerekecek. 
Teklifle
koşullu salıverme sürelerinde değişiklik yapılırken bir kere ağırlaştırılmış
müebbet hapis koşullu salıvermesi otuz yıldır, bunda bir değişiklik yok;
müebbet hapis koşullu salıvermesi yirmi dört yıldır, bunda bir değişiklik yok.
Darbe suçları, kadın cinayetleri, kasten öldürme; bu suçlar bu kapsamda,
dolayısıyla aynı şekilde muhafaza ediliyor. Ayrıca koşullu salıvermede dörtte 3
olan terör suçları, cinsel saldırı suçları, uyuşturucu ticareti suçlarından
mahkûm olanlarda dörtte 3 infaz muhafaza ediliyor, burada da bir değişiklik
yok. Kasten öldürmenin haksız tahrik ve benzeri indirimlerle süreli hapse
dönüşmesi durumunda, burada da üçte 2’lik durum muhafaza ediliyor. İşkence ve
eziyet suçlarında, casusluk ve devlet sırlarına karşı suçlarda, özel hayatın
gizliliğinin ihlaliyle ilgili suçlarda üçte 2’lik koşullu salıverme süresi
muhafaza ediliyor. 
Çocukların
işlediği terör, uyuşturucu ticareti, cinsel saldırı suçlarında da yine bir
değişiklik yok, üçte 2’lik koşullu salıverme süresi muhafaza ediliyor. Diğer
suçlar bakımından üçte 2’lik oran, 1/2‘ye indiriliyor.
Teklifte
suça sürüklenen çocuklar bakımından da önemli düzenlemeler var. Onları topluma
kazandırmak, onların eğitimlerini sağlamak, çocukların üstün yararı ilkesi
açısından çok önemliydi ve teklife göre 15 yaşına kadar olan çocukların cezaevindeki
bir günleri üç gün sayılacak; bir gün, iki gün sayılıyordu. Bir de yeni bir
geçici maddeyle 15-18 yaş grubunun bir günü, iki gün sayılacak ve onların üstün
yararını koruyan önemli bir geçici madde de teklifte mevcut. 
Teklifle
özel infaz usullerinin kapsamı genişletiliyor ve bu da modern infaz hukukunun
gereklerinden bir tanesi. Hafta sonu infaz, geceleyin infaz; hafta sonu cuma
akşamından pazar akşamına kadar, gece akşam saatinden sabah saatine kadar işini
ya da eğitimini aksatmadan belli suçların altındaki hükümlüler cezalarını bu
şekilde çekmiş olacaklar. Bunlar, kasten işlenen suçlarda bir buçuk yıla kadar,
taksirle işlenen suçlarda da üç yıla kadar ama taksirle öldürme burada da yine
istisna. 
Tabii,
konutta infaz var. Konutta infazdan yararlananların kapsamı yine bu teklifle
genişletiliyor. Kadınlar, çocuklar ve 65 yaşını tamamlamış olan hükümlüler,
cezası toplam bir yıla kadarsa konutta infazdan yararlanabilecek. 70 yaşını
bitirenler iki yıla kadar cezalarda, 75 yaşını bitirenler dört yıla kadar
cezalarda konutlarında infazına hâkim karar verebilecek. Beş yıldan az
cezalarda da eğer ağır hasta olduğu raporla tespit edilmişse o da konutta
infazdan yararlanabilecek. Yine, doğum yapan kadınlar da doğumdan itibaren bir
buçuk yıl geçinceye kadar konutta infazdan yararlanabilecek. 
Tabii
ki teklifte, toplumsal hassasiyet ve korunan yarar açısından dikkate
aldığımızda bazı suçların cezalarında da artışlar var. Bunlardan kasten
yaralama suçunun canavarca hisle işlenmesi durumunda ceza bir kat daha artırılacak;
hepimizin bildiği gibi kezzap olayı olmuştu. Örgüt suçunun cezası artırılıyor,
burada alt sınır bir yıldan dört yıla çıkarılıyor. Tefecilik suçunun cezası
artırılıyor.
Değerli
milletvekilleri, kadına şiddet, cinsel istismar, çocuk istismarı, bunlar AK
PARTİ’nin kırmızı çizgileri, kırmızı. (AK PARTİ sıralarından alkışlar, HDP
sıralarından gürültüler) Bu suçların cezalarını dünyada en yüksek veren ülke
Türkiye, Avrupa hukukuna bir bakın. Orada çocuk istismarında on sekiz yıllık
üst sınır, bizde alt sınır. Bunu yapan bu Meclis ve öncülüğünü yapan da AK
PARTİ. O nedenle bu konular üzerinden sosyal medyada yalan beyanlarla bizi
karalamaya yeltenmeyin. (HDP sıralarından gürültüler)
BAŞKAN
– Arkadaşlar, hatibi dinleyelim lütfen.
YILMAZ
TUNÇ (Devamla) – Bu millet bizim ne yaptığımız gayet iyi görüyor. (AK PARTİ
sıralarından alkışlar, HDP sıralarından gürültüler)
BAŞKAN
– Değerli arkadaşlar, lütfen, dinleyelim, rica ediyorum. Ne oluyor? 
SALİHA
SERA KADIGİL SÜTLÜ (İstanbul) – Öbür maddeye gel. 53’üncü maddeyi okuyun. 
BAŞKAN
– Siz Genel Kurula hitap edin Sayın Tunç. 
Buyurun,
devam edin. 
YILMAZ TUNÇ (Devamla) – Teşekkür ediyorum Sayın Başkanım. 
Teklifte
infaz yakmayla ilgili problem de çözülüyor. Yirmi yıl cezaevinde kaldı, koşullu
salıverildi, sekiz yıl koşullu salıverildi ama koşullu salıverme süresi
içerisinde bir aylık basit bir suç işledi. O infaz yanmayacak, ikinci işlediği
suçun 2 katı ceza alacağı ceza adaletine daha uygun bir sistem getiriliyor. 
Covid-19
nedeniyle, açık cezaevinde bulunan hükümlülere 30 Mayısa kadar izin veriliyor.
Eğer salgın riski devam ederse Sağlık Bakanlığının görüşü doğrultusunda Adalet
Bakanlığına bu izni 3 kez ikişer ay arayla uzatabilme imkânı getiriliyor. 
MERAL
DANIŞ BEŞTAŞ (Siirt) – Niye hastalara da vermiyorsunuz?
DİRAYET
DİLAN TAŞDEMİR (Ağrı) – Ya hasta tutsaklar… Cezaevinde hasta tutsak yaşamıyor
mu? Hasta tutsaklar…
YILMAZ
TUNÇ (Devamla) – Açık cezaevinde boşalan kısma da kapalı cezaevinden açık
cezaevine geçmesine bir yıl kalanlar geçebilecek, ancak onlar izin kullanamayacak.
Eğer koşullu salıverilme süresi gelmişse izin kullanma hakları
gerçekleştirilecek. 
Tabii,
denetimle serbestlikle ilgili maddeler var. 
(Mikrofon
otomatik cihaz tarafından kapatıldı)
BAŞKAN
– Tamamlayın. 
Buyurun.

YILMAZ
TUNÇ (Devamla) – Denetimli serbestlikle ilgili, özellikle, geçici bir madde bu
da. Bu maddeyle ilgili 2016’da olağanüstü hâl kararnamesiyle denetimli
serbestlik süresi bazı suçlar istisna tutularak bir yıldan iki yıla
çıkarılmıştı. 
AYŞE
ACAR BAŞARAN (Batman) – Muhalifler…
YILMAZ
TUNÇ (Devamla) – “Bazı suçlar” dediğim de terör suçları, cinsel suçlar, kasten
öldürme…
AYŞE
ACAR BAŞARAN (Batman) – Muhalifler, muhalifler…
SERPİL
KEMALBAY PEKGÖZEGÜ (İzmir) – Düşünce suçluları…
BAŞKAN
– Sayın Tunç, Genel Kurula hitap edin siz, tamamlayalım. 
YILMAZ
TUNÇ (Devamla) – İstisna suçların dışında bir yıldan iki yıla çıkarılmıştı.
Şimdi, bu geçici maddeyle 30 Mart 2020 tarihinden önce işlenen suçlar
bakımından bir yıllık süre üç yıla çıkarılıyor. Burada da istisna olan suçlar
biraz önce saydığımız… 
EBRÜ
GÜNAY (Mardin) – Size karşı muhalif olanlar…
YILMAZ
TUNÇ (Devamla) – Burada, tabii, eşe karşı şiddet, alt soy, üst soy, kardeşe
karşı şiddet ve kasten yaralamanın canavarca hisle işlenmesi, özel hayatın
gizliliğini ihlal, uyuşturucu ticareti, cinsel suçlar, terör; bunlar da yine
bundan yararlanamayacaklar. Diğer suçlar bakımından üç yıl olarak uygulanacak. 
(Mikrofon
otomatik cihaz tarafından kapatıldı)
YILMAZ
TUNÇ (Devamla) –Bağlıyorum Sayın Başkan. 
BAŞKAN
– Peki, son cümlenizi alalım.
YILMAZ
TUNÇ (Devamla) – Teşekkür ediyorum. 
2016’da,
iki yıldan faydalananlar ilave bir yıldan daha faydalanmış olacaklar. Ayrıca
burada, doğum yapan kadınlar bakımından 0-6 yaş grubu çocuğu olan kadınlar için
bu denetimli serbestlikteki geçici madde dört yıl olarak uygulanacak.
DİRAYET
DİLAN TAŞDEMİR (Ağrı) – Kadınlar arasında da ayrımcılık yapıyorsunuz.
YILMAZ
TUNÇ (Devamla) – Yine, 70 yaşını tamamlayan hükümlüler de dört yıldan
yararlanacak. Ağır hastalık hâli varsa 65 yaşını da tamamlamışsa bunlar Adalet
Bakanlığının belirlediği tam teşekküllü hastaneden alınacak raporla ve Adli Tıp
Kurumu raporuyla cezalarını denetimli serbestlikte çekecekler.
DİRAYET
DİLAN TAŞDEMİR (Ağrı) – Yine istisnaları var, yine istisnaları var.
YILMAZ
TUNÇ (Devamla) – Teklif, ceza adaletine uygun, suçlunun ıslahını amaçlayan
önemli düzenlemeler içeriyor, hayırlı olmasını diliyorum. 
Genel
Kurulu saygılarımla selamlıyorum. (AK PARTİ sıralarından alkışlar)
HABİP
EKSİK (Iğdır) – 560 ağır hasta var, 560; 1.800 hasta var şu anda cezaevlerinde.
BAŞKAN
– Değerli milletvekilleri, bölüm üzerinde şahıslar adına söz taleplerini
karşılayacağım.
İlk
söz, Diyarbakır Milletvekilimiz Sayın Salihe Aydeniz’e aittir. (HDP
sıralarından alkışlar)
Süreniz
beş dakika Sayın Aydeniz.
SALİHE
AYDENİZ (Diyarbakır) – Sayın Başkan, değerli milletvekilleri, ekranları başında
bizleri izleyen halklarımız; hepinizi saygıyla selamlıyorum. 
Evet,
bugün öncelikle coronavirüsten kaynaklı hasta olan tüm hastaların bir an önce
şifa bulmalarını, şimdiye kadar hayatını kaybetmiş olanlara da Allah’tan rahmet
diliyorum. Evet, bugün başta cezaevleri olmak üzere tüm halklarımızın gözü
kulağı, beklentisi buradan çıkacak olan kararların toplumsal barışa,
demokrasiye ve en önemlisi de eşitlik ilkesine uygun olması yönündedir. Ama en
çok biz biliyoruz ki bu iktidar salgınla mücadele yerine aslında kendisini,
rantçılarını, yandaşlarını koruyacak tedbirler alıyor. Bugün bu yasa da bunu
gösteriyor. “Yaşanan bu krizleri fırsata çevirebiliriz.” sözünün, 15 Temmuz
darbe girişiminden sonra denilen “Bu bir Allah’ın lütfudur.” sözüyle bir farkı
yoktur. Tüm dünya, insan yaşamını her yönüyle tehlikeye atan coronavirüsle çok
yönlü tedbirlerle mücadele ederken, iktidarınız bu durumu fırsata çevirmek ve
Kürt halkına düşmanlık yapmak üzerinden aslında tüm Türkiye halkları için
tehlike oluşturmaktan vazgeçmiyor. Neredeyse her gün siyasi operasyonlar,
gözaltılar, tutuklamalar devam ediyor. İrade gasbı ve sömürge mantığı olan
kayyum politikalarınız devam ediyor. Askerî operasyonlar hız kesmeden devam
ediyor. Aldığınız tedbirler emekçiyi, kadını, işçiyi korumak yerine
sermayedarları korumaya devam ediyor. Ekolojik kıyıma sebep olacak projelerden
vazgeçmek yerine yangından mal kaçırırcasına ihaleler hayata geçirilmeye devam
ediliyor. 
İktidarınızda
bulunduğunuz süre boyunca yanlış siyasal, ekonomik ve toplumsal
politikalarınız, yine savaşta ısrar politikanız ülkeyi krizden çıkamaz hâle
getirmiştir. Siz kendinizi 1.000 odalı saraylarda bin bir yöntemle korumaya
almışken, saraylarınızın harcamalarından tasarruf yapmazken halk için,
emekçiler için…
SALİH
CORA (Trabzon) – Konu infaz yasası.
SALİHE
AYDENİZ (Devamla) – Ne için olduğunu biliyorum. 
Müdahale
eder misiniz.
BAŞKAN
– Siz lütfen Genel Kurula hitap edin.
Sayın
Cora… Rica ediyorum arkadaşlar…
SALİHE
AYDENİZ (Devamla) – Saraylarınızın harcamalarından tasarruf yapmazken halk
için, emekçiler için, işçiler için tasarruf yapma talimatı veriyor, hiçbir
sosyal izolasyonu olmayan cezaevleri için de kapsam tartışması yapıyorsunuz.
Sizi samimiyete davet ediyorum, samimiyetsizlikten vazgeçin. 
Değerli
milletvekilleri, yapılmak istenen “infaz kanununda değişiklik” ismi altında
aslında cezaevindeki ağır hak ihlallerine yasal kılıf uydurma teklifidir. Bütün
cezaevlerinde kötü muamele, işkence, sağlık hakkı gasbı, iletişim hakkının gasbı,
ceza içinde ceza olarak “Gözünün üstünde kaşın var.” bahaneleriyle verilen
disiplin cezaları, onura ve ahlaka sığmayan hukuk dışı uygulamalar… Türkiye’de
cezaevlerindeki hak ihlallerini sıraladıkça sıralayabiliriz çünkü devlet
mekanizmaları anayasaya, hukuka, adalete, vicdana göre değil, iktidarınızın ve
özellikle sarayın isteğine ve talimatına göre çalıştırılmaktadır.
SALİH
CORA (Trabzon) – Öyle bir şey yok.
SALİHE
AYDENİZ (Devamla) – Bugün görüşülen bu yasa teklifiyle yapılacak olan -zaten
fiiliyatta bitirmiş olduğunuz- adalet, eşitlik ilkesini ortadan kaldırmaktır.
Bu düzenlemeyi de “infaz indirimi” ismi altında her zaman yaptığınız gibi algı
oluşturarak yapma peşindesiniz. Bu yasa teklifiyle birilerine af çıkarırken
birilerine de işkence sistemini yasallaştırma derdindesiniz. Unutmayın ki eşit
uygulanmayan adalet, adalet değildir. Bu şekilde düzenlenen teklif kamu
vicdanını yaralayacak, toplumsal barışı da zedeleyecektir. Bu pakete göre
gazeteciler, siyasetçiler, akademisyenler, avukatlar, öğrenciler, emekçiler,
sosyal medya paylaşımcıları, ağır hasta mahpuslar ve suçsuz yere ebeveynleriyle
kalmak zorunda kalan çocuklar bundan yararlanamayacaklar. Bu durum, açık bir
şekilde salgın durumunu fırsata çevirerek siyasi ortaklık yaptıklarınıza özel
af çıkarma yasasıdır. Bunun yanında kendiniz gibi düşünmeyen herkesi terörist
ilan ederek aslında karşınızda duran tüm kesimlere yönelik fiilî bir idam
zemini oluşturmak derdindesiniz. İktidarınız gibi düşünmeyenlere karşı düşman
hukuku…
(Mikrofon
otomatik cihaz tarafından kapatıldı)
BAŞKAN
– Tamamlayın.
SALİHE
AYDENİZ (Devamla) – Bu, kindar bir tutumda ısrar etme teklifidir. Bu yasa
teklifi tam bir ıslah projesidir. Sizin gibi düşünmeyen her muhalifi neye göre,
kime göre terörist ilan ediyorsunuz? Bu hakkı nereden kendinizde buluyorsunuz?
Bu düzenleme, yaşadığımız olağanüstü süreçte cevap olacak bir düzenleme
değildir.
Sayın
milletvekilleri, bu Hükûmet başta Kürt halkına olmak üzere Türkiye halklarına
düşmanlık gütmektedir. Bu düşmanlık ve tüm demokratik kriterleri hiçe sayarak
oluşturduğunuz düzen, bu iktidarın bitişi olacaktır. Bizleri yüzlerce yöntemle
yıldırmaya, yıkmaya, yakmaya, katletmeye çalıştınız ama asla haklı ve hakikat
mücadelemizden vazgeçiremediniz, vazgeçiremeyeceksiniz. Bizler, bu şekliyle
çıkarmaya çalıştığınız yasa teklifini de tanımayacak, kendimizi korumanın yol
ve yöntemlerini elbet bulacağız.
Sayın
milletvekilleri, değerli halkımız; çıkarılmak istenen bu teklifin hiçbir
şekilde hukuki, ahlaki ve vicdani yönü yoktur. 
(Mikrofon
otomatik cihaz tarafından kapatıldı) 
SALİHE
AYDENİZ (Devamla) – Bitiriyorum Başkan.
BAŞKAN
– Buyurun.
SALİHE
AYDENİZ (Devamla) – En önemlisi Anayasa ve eşitlik ilkesine aykırıdır. Bu
teklifin bu şekliyle çıkması bu Meclisin utancı olarak tarihe geçecektir. Bu
utanca ortak olmamak için herkesi duyarlı, vicdanlı, adaletli olmaya
çağırıyorum. İktidarın, kendi günahlarına ortak etmek için kurdukları bu tuzağa
düşmemeye çağırıyorum.
Bütün
halklarımızı saygıyla selamlıyorum. (HDP sıralarından alkışlar)
BAŞKAN
– Şahıslar adına son söz Bursa Milletvekilimiz Sayın Emine Yavuz Gözgeç’e
aittir. (AK PARTİ sıralarından alkışlar)
Süreniz
beş dakika Sayın Gözgeç.
EMİNE
YAVUZ GÖZGEÇ (Bursa) – Sayın Başkan, değerli milletvekilleri; Ceza ve Güvenlik
Tedbirlerinin İnfazı Hakkında Kanun ile Bazı Kanunlarda Değişiklik Yapılmasına
Dair Kanun Teklifi hakkında şahsım adına söz almış bulunmaktayım.
Değerli
milletvekilleri, teklifte kadın cinayetleri, cinsel saldırı suçları kapsam
dışındadır. Ben de bir kadın vekil olarak tekrar etmek istiyorum ki kadına
şiddet bizim kırmızı çizgimizdir. Sadece kadına değil, çocuğa, erkeğe, tüm
yaratılmışlara şiddet kabul edilemez. Ancak şunu ifade etmeliyim ki tüm
insanlığa, özellikle kadına karşı yapılan en kapsamlı şiddet hareketi PKK
terörüdür, terör saldırılarıdır. (AK PARTİ sıralarından alkışlar) Kız
çocuklarını dağa kaçıran, onlara tecavüz eden, kadınları canlı bomba olarak
kullanan, kadınları katleden PKK terör örgütüne… 
NURAN
İMİR (Şırnak) – Ülkeyi AKP yönetiyor, AKP. AKP yönetiyor bu ülkeyi. 
EMİNE
YAVUZ GÖZGEÇ (Devamla) – …tek söz dahi söylemeyenlerin, terör örgütlerinin
sözcülüğünü yapanların… (HDP sıralarından gürültüler)
BAŞKAN
– Değerli arkadaşlar, lütfen, rica ediyorum, sayın konuşmacıyı dinleyelim. Rica
ediyorum.
EMİNE
YAVUZ GÖZGEÇ (Devamla) - Tekrar etmek istiyorum efendim. 
BAŞKAN
– Buyurun, siz devam edin, Genel Kurula hitap edin. 
OYA
ERONAT (Diyarbakır) – PKK’ya laf sayıyorsun sen, desene… Allah, Allah.
BAŞKAN
- Lütfen, değerli arkadaşlarım…
EMİNE
YAVUZ GÖZGEÇ (Devamla) - Kız çocuklarını dağa kaçıran, tecavüz eden, kadınları
canlı bomba olarak kullanan, kadınları katleden PKK terör örgütüne tek söz dahi
söylemeyenlerin, söyleyemeyenlerin, terör örgütlerinin sözcülüğünü yapanların
kadına dair tek söz söylemeye hakları yok. (AK PARTİ sıralarından alkışlar, HDP
sıralarından gürültüler)
OYA
ERONAT (Diyarbakır) – Bu kadar. 
NURAN
İMİR (Şırnak) – Hadi! Hadi! 
BAŞKAN
– Arkadaşlar, rica ediyorum. 
EMİNE
YAVUZ GÖZGEÇ (Devamla) – PKK’ya söyledim arkadaşlar, size söylemedim. (AK PARTİ
sıralarından alkışlar) 
BAŞKAN
– Yani, bakın, kürsüde konuşan herkesin hukukunu koruyoruz değerli
arkadaşlarım, rica ediyorum. Dinleyelim lütfen. 
EMİNE
YAVUZ GÖZGEÇ (Devamla) - Sayın milletvekilleri, teklifte çocuğun yüksek
yararını gözeten ve kadınlar lehine olan değişikliklerden kısaca bahsetmek
istiyorum. 
Yapılan
değişikliklerle, hamile olan veya doğurduğu tarihten itibaren altı ay geçmemiş
bulunan kadın şüphelinin tutuklanması yerine adli kontrol altına alınma imkânı
getiriliyor bu düzenlemeyle. Yine, anne ve çocuğun yüksek yararı gözetilerek
hapis cezasının infazının geri bırakılma süresi altı ay yerine, bir yıl altı
aya çıkartılıyor ve böylece anne ve çocuğun ceza infaz kurumuyla daha geç
karşılaşması sağlanıyor. 
Yine,
17’nci maddede sadece hükümlünün hastalığı hâlinde infaza ara verme imkânı
varken yapılan değişiklikle, hükümlünün eş veya çocuklarının sürekli hastalık
veya malullük nedeniyle bakıma muhtaç olmaları hâlinde de hapis cezasının
infazına ara verilme imkânı tanınmakta ve mevcutta var olan altı aylık süre de
bir yıla çıkartılıyor. 
Çocuk
hükümlülere ilişkin düzenlemeler var, çocukların üstün yararını gözeterek. En
geç iki ayda bir sağlanan aile görüşmesi imkânı en geç ayda bir görüşme imkânı
yapılıyor. Çocuk hükümlülerin kardeşiyle de aile görüşmesi yapabilmesi imkânı
var. Çocuk hükümlüler için hazırlanan tören, anma günü, doğum günlerinde
çocukların ailelerinin de etkinliğe katılması imkânı getiriliyor. Eğer, yine
çocuk, bir yakını olmaması nedeniyle izne çıkamıyorsa eğitim evlerinde iznini
değerlendirebilmesi, kamu kuruluşlarının gençlik kamplarına, gençlik
merkezlerine katılabilme imkânı düzenleniyor. 
Yine,
0-6 yaş gurubunda çocuğu bulunan kadın hükümlüler için denetimli serbestlikten
yararlanma şartı olarak belirlenen oran beşte 3 belirleniyor, diğer hâllerde bu
oran beşte 4. Yani 0-6 yaş grubunda çocuğu bulunan kadın hükümlü, koşullu
salıverme için geçirmesi gereken sürenin
beşte 3’ünü infaz kurumunda geçirmesi hâlinde beşte 2’sini denetimli
serbestlikten yararlanabilecek. Bu hâlde de azami denetimli serbestlik süresi
dört yıl olarak belirlenmiş. 
Özel
infaz usulleri kapsamında da kadınlar ve çocuklar lehine düzenlemeler var.
Kadın, çocuk veya 65 yaşını bitirmiş kişilerin mahkûm oldukları bir yıl ya da
daha az süreli hapis cezasını konutta çekebilmesi, yine doğurduğu tarihten
itibaren altı ay geçen ve toplam üç yıl veya daha az süreli hapis cezasına
mahkûm olan kadınların cezasını konutta çekebilme imkânı getiriliyor. Koşullu
salıverilme süresinin hesaplanması da, yine çocuklara ilişkin özel hükümler
var, 15 yaşına kadar olan çocukların infaz kurumunda geçirdiği bir gün üç gün
sayılıyor. 18 yaşına kadar çocukların infaz kurumunda geçirdiği bir gün iki gün
olarak sayılıyor. Çocuklar için yine önemli bir düzenleme; adli kontrol
sürecinde daha iyi takip edilebilmeleri ve haklarında yapılacak iyileştirme
çalışmalarının daha verimli hâle getirilmesi amacıyla rehberlik edecek bir
uzman görevlendirilmesi söz konusu. 
Sayın
milletvekilleri, biliyorsunuz tüm insanlık bir virüsle mücadele ediyor. Başta
Sayın Cumhurbaşkanımız Recep Tayyip Erdoğan, Sağlık Bakanımız, tüm
bakanlarımız, sağlık çalışanlarımız, vekillerimiz, belediye başkanlarımız, tüm
milletimizle topyekûn bir mücadele veriyoruz. Biz inanıyoruz ki her zorlukla
birlikte mutlak bir kolaylık vardır. Milletimizin birlik ve beraberliğiyle, en
önemlisi Allah’ın yardımıyla bu zor günleri de aşarız inşallah diyorum. 
Kanun
teklifinin hayırlı olmasını diliyorum. (AK PARTİ sıralarından alkışlar)
BAŞKAN
– Değerli milletvekilleri, şimdi birinci bölüm üzerinde on beş dakika süreyle
soru-cevap işlemi yapacağız. Bu sürenin yarısını sisteme giren değerli
milletvekillerimiz, diğer yarısını da Sayın Komisyon kullanacak.
Buyurun
Sayın Koçyiğit.
GÜLÜSTAN
KILIÇ KOÇYİĞİT (Muş) – Sayın Başkan, yapılan infaz düzenlemesiyle, cezaevlerine
girecek süreli yayınlar ve kitaplar konusunda da ciddi kısıtlamalar
getiriliyor. Şimdiye kadar fiili olarak zaten cezaevlerinde kitap ve muhalif
yayınların, Yeni Yaşam, BirGün ve Evrensel gibi yayınların cezaevlerine
girmesinde problemler vardı, bu durum yasallaştırılmak isteniliyor.
Şimdi
ne deniliyor? Basın İlan Kurumundan ilan alamayanlar cezaevine giremeyecekler.
Bunun, en temel hak olan bilgi edinme hakkının, bilgilenme hakkının ihlali olup
olmadığını Komisyona sormak istiyorum. Bu düzenlemeyle ne amaçladıklarını
açıklarlarsa sevinirim.
BAŞKAN
– Sayın Pekgözegü…
SERPİL
KEMALBAY PEKGÖZEGÜ (İzmir) – Teşekkür ederim Sayın Başkan.
Birleşmiş
Milletler Çocuk Haklarına Dair Sözleşme’nin 1’inci maddesine göre 18 yaşına
kadar her insan çocuktur. AKP iktidarı döneminde çocuk mahpus sayısı azalmadı,
en az yüzde 26 arttı. Çocukların suça yönelmesinde etkili olan toplumsal
nedenleri bu pakette değerlendirmişler midir Komisyon üyeleri? Suç, sosyolojik,
pedagojik bir sorundur. Bu sorunları çözmeden, çocukların cezaevlerinde
olmasını nasıl açıklıyorlar?
BAŞKAN
– Sayın Orhan Işık…
MUAZZEZ
ORHAN IŞIK (Van) – Teşekkürler Sayın Başkan.
5275
sayılı Kanun’un 47’nci maddesinde disiplin soruşturması için süreler iki ve
yedi gün iken madde 27’yle beş ve on beş günlük süreler öngörülüyor. Sürelerin
bu şekilde artırılması hangi pedagojik araştırmanın sonucunda değerlendirilip
belirlenmiştir? Sürenin artırılmasının çocuklar üzerinde nasıl bir fayda
sağlayacağı düşünülüyor? Sonuçta, çocuklar 12 yaşından itibaren somut zekâyla
birlikte dış dünyayı algılayabiliyor, yetiştiği çevreye göre ve beslenme
koşullarına göre gelişimi daha geriden gelebiliyor. Uzun süre ceza
beklentisinin çocuğun psikolojisi üzerinde yaratacağı kaygı nasıl ortadan
kaldırılacaktır? Bu düzenleme, personelin çocuklar üzerinde keyfî tutumlarına
neden olmayacak mı?
BAŞKAN
– Sayın Tanal…
MAHMUT
TANAL (İstanbul) – Teşekkür ediyorum Sayın Başkan.
671
sayılı Kanun Hükmünde Kararname’nin 32’nci maddesiyle ceza infaz kanununa
eklenen geçici 6’ncı maddede olduğu gibi bu düzenlemede özel hayata karşı
suçların kapsam dışında bırakılmasının çelişkiye sebep olabileceğini ifade
etmek isterim. “Özel Hayata ve Hayatın Gizli Alanına Karşı Suçlar” olarak
tanımlanan Türk Ceza Kanunu 132, 133, 134, 135, 136, 137 ve 138’inci gerek
suçların niteliği ve gerekse öngörülen hapis cezalarının miktarı itibarıyla
geçici düzenlemenin kapsam dışı tutulmasını gerektirecek ağırlıkta ve tehlikede
olmadığı, tehlikelilik hâlinin daha fazla olduğu kabul edilebilecek suçların
geçici düzenleme kapsamında olduğu hâlde bunun kapsam dışı bırakılması
Anayasa’nın 10’uncu maddesindeki eşitlik ilkesine, Avrupa İnsan Hakları
Sözleşmesi’nin “Ayrımcılık yasağı” 14’üncü maddesine aykırılık teşkil etmiyor
mu? 
Teşekkür
ederim.
BAŞKAN
– Sayın Gülüm…
ZÜLEYHA
GÜLÜM (İstanbul) – Yasaya ilişkin soru sormak isterdim ama cezaevlerinden
sürekli coronayla ilgili haberler geldiği için mecburen bunlara öncelik
veriyoruz zira yaşam hakkından bahsediyoruz.
Şanlıurfa
2 Nolu T Tipi Kapalı Cezaevi B-5 koğuşunda 22 kişi kalıyor. Sekiz gündür yüksek
ateş, kuru öksürükle şikâyetleri olan mahpuslar var. Kontrolleri yapılmamış,
muayeneleri yapılmamış, ilk hafta sadece 3 kişide bu belirtiler varken bu hafta
koğuşta kalan herkeste aynı belirtiler gerçekleşmeye başlamış. Daha önce bunlar
açlık grevine giren insanlar, dolayısıyla bağışıklıkları çok zayıf;
kontrollerinin yapılmamasının gerekçesi nedir?
BAŞKAN
– Sayın Aydoğan…
TURAN
AYDOĞAN (İstanbul) – Teşekkür ederim Başkanım. 
Bu
yasa görüşülürken infaza ilişkin kısmında Avrupa Birliği müktesebatından
bahsetti yasayı getiren arkadaşlar. Avrupa Birliği müktesebatının, en hızlı ve
yaygın olduğu dönemde cezaevlerindeki koşullar sivil toplum örgütleri
tarafından denetlenebiliyordu. 2010 yılından sonra yine bu iktidar bunların
tamamını unuttu. Şimdi, infazla ilgili kurulan gözlem kurullarında Aile
Bakanlığından ve Sağlık Bakanlığından birer uzman veya yetkili olmasına rağmen
barolardan neden yok, sivil toplum örgütlerinden neden yok, Avrupa Birliğiyle
bunun ilgisi nedir? 
Teşekkür
ediyorum.
BAŞKAN
– Sayın Çelik…
TUMA
ÇELİK (Mardin) – Teşekkür ederim Sayın Başkan. 
5275
sayılı Kanun’un, 62’ci maddesinin (3)’üncü fıkrasında getirilen basın yasağında
çocuğun korunmasında hedeflenen hukuki yarar nedir? İfade özgürlüğüne ket
vurulması, çocuğun gelişimi açısından sorunlar doğurduğunda, buna dair alınan
önlemler nedir? Çocuğun, kendi dilinde kitap okuma hakkı neden engelleniyor? 
Teşekkür
ederim.
BAŞKAN
– Sayın Çepni….
MURAT
ÇEPNİ (İzmir) – Eğer bu düzenleme mücbir sebeplerle Covid’le mücadele için
yapılıyorsa eşitlik ilkesine tam uyum zorunlu değil midir? İçeride kalması
düşünülen siyasi mahpuslar, bu durumda ölüme terk edilmiş olmuyorlar mı? Mücbir
sebeple yapılan bir düzenlemede bile tercih edilen bu eşitsizlik özel af
niteliğinde değil midir? 
BAŞKAN
– Sayın Coşkun…
ŞEVİN
ÇOŞKUN (Muş) –Teşekkürler Sayın Başkan.
Bilindiği
gibi, çok ağır isnatlarla yargılanan tutukluların, çoğu zaman mahkemeye çıkma
talepleri reddedilmekte, ifadeleri SEGBİS’le alınmaktadır. Uygulamada hâl
böyleyken, yeni düzenlemeyle, tutuklu ve hükümlüler, on beş gün süreyle
cezaevinden çıkarılarak gözaltına alınabilecek. Bugüne kadar, yasaya uygun
olmamasına rağmen cezaevinden çıkarılanlar baskı altında tutuldu, zorla
ifadeleri alındı. Bu düzenlemenin amacı, tutuklu ve hükümlüye, bir: Gizli tanık
ve itirafçılığı dayatmak mı? İki: Gözaltı, işkence ve kötü muamele tehdidi
altında tutmak mı? 
Teşekkür
ederim.
BAŞKAN
– Sayın Taşdemir…
DİRAYET
DİLAN TAŞDEMİR (Ağrı) – Teşekkür ederim Başkan.
Yasa
teklifinde madde 48’e ekstra cezalar eklenmiş, odaya kapatmak ve aile görüş
yasağının uzatılması gibi. Hangi cezaevlerinde, hangi uzman kadroyla, bilimsel
veriler ışığında inceleme yapılıp yeni cezalar üretildi? Çocuğun dünyasında
güven olarak kodlanmış aile bağı kesildiğinde, cezaevinde kendini ifade edemeyen
çocuğun istismara uğraması ya da şiddet görmesi durumunda, bu durumun üstünün
örtülmesine engel olacak mekanizmalar düşünülüyor mu? Yine, çocuklarla ilgili
bu yasalar hazırlanırken hangi uzmanlardan görüş alındı? Bunu öğrenmek
istiyoruz.
BAŞKAN
– Sayın Gergerlioğlu…
ÖMER
FARUK GERGERLİOĞLU (Kocaeli) – Teşekkür ederim Sayın Başkan.
Yargı,
zaten siyasallaşmış durumdaydı ve adaleti katlediyordu, infaz yasası maalesef
daha da kötüleştiriyor. İşte, size bir örnek: Mehmet Yeter’in dün Bafra
Cezaevinde vefat ettiği haberini almıştık. Oğlu ve avukatıyla görüştüm.
Ameliyatı, ölümü ve gömülmesi ailesine haber verilmeden yapılmış. İki farklı
savcı açıklaması var; Samsun savcısı, “Coronavirüs müspet ve ailesine
ulaşılamadı.” dedi, Bafra cumhuriyet savcısı, “Ailesine ulaşıldı ve corona
menfi.” dedi. Biz, devletin hangi savcısına güveneceğiz? Siyasallaştırdığınız
yargı, işte bu tür skandallara yol açıyor. İnfaz yasası konusundaki
eleştirilerimizi hâlâ dinlemiyorsunuz, bu ayrımcı yasayı dayatmaya
çalışıyorsunuz.
BAŞKAN
– Şimdi söz sırası Sayın Komisyonda.
Buyurun.
ADALET
KOMİSYONU SÖZCÜSÜ ABDULLAH GÜLER (İstanbul) – Teşekkür ediyorum Değerli
Başkanım.
Tahmin
ediyorum, burada 12 saygıdeğer milletvekilimizin, soru-cevaplarıyla beraber
soruları oldu. Tabii, çocukla ilgili olarak birçok sayın milletvekilimiz temas
ettiler, ben onlarla ortak… Sayın Pekgözegü, Sayın Koçyiğit ve aynı zamanda
Sayın Işık özellikle çocuklarla ilgili düzenlemelerle ilgili birkaç ortak
hususu sordular. 
Öncelikle
şunu söyleyebiliriz ki cezanın birinci hedefi kamu düzenini ve toplumu korumak,
ikincisi cezaların gelişmesini, oluşmasını engellemek, üçüncüsü de suçlunun
yani suçu işleyen failin ıslah edilmesidir. Tabii, 18 yaş altı -bizim
kanunlarımızda özellikle 15-18 yaş arası ve 15 yaşından küçük- suça sürüklenen
çocukların işlemiş oldukları suçlarla beraber cezaevi koşullarında infaz
şartlarının neler olduğuna dair birkaç hususu özellikle belirtmek istiyorum. 
Özellikle
adli kontrole tabi tutulan çocuğa bir uzman görevlendirilmektedir. Bu uzman,
suça sürüklenen çocuğu uzun zaman dinleyerek –ve bir takip planı hazırlayacak
şekilde- çocuğun bir daha suç işlememesi ve ıslah edilmesi noktasında gerekli
tedbirlerin neler olduğuna dair idareye bir rapor hazırlıyor, bunu ifade etmek
isterim. 
Yine,
çocuklar hakkında özgürlükten yoksun bırakma en son çare olarak düşünüldüğü
için bu konudaki mevcut uygulamamızda, ceza infaz kurumlarında, özellikle özel
günlerde idarede, cezaevi koşulları içerisinde birçok tedbirin alınması ve
çocuğun bu özel günlerde kardeşleriyle ve ailesiyle irtibatının kesilmemesi
noktasında çok özel bir çaba sarf edilmektedir. 
Sayın
Koçyiğit, birinci aşamada, kitap ve yayınlara kısıtlama getirildiğini,
özellikle Basın İlan Kurumu kapsamı içerisindeki yayınların cezaevine
gelebileceğini, diğer yayınlar konusunda bazı takdir hakkının keyfîyete
sebebiyet vereceğini, bunun da olumsuz bir durumu ortaya çıkarabileceğini ifade
etmektedir. 
Buradaki
esas durum, malumunuz, birçok yayın kuruluşu Basın İlan Kurumu standartlarını
taşımadan yayıncılığa başlıyor ve kamu düzeni açısından devletin denetim
konusunda birçok sıkıntılar yaşadığını görüyoruz. Esas burada, Basın İlan
Kurumu takibiyle beraber bir keyfîliğin önüne geçilmesi ve bir disiplinin
sağlanması öngörülmektedir. Aksi takdirde, bunun dışındaki bir durum olduğunda
başı boş, tamamen keyfî, çok daha farklı uygulamaların ortaya çıkabileceğini
düşünüyoruz. Bir standardın olması gerekir diye düşünüyoruz, bunda da Basın
İlan Kurumunun şartlarının çok daha uygun olduğunu ifade ediyoruz. 
Bu
arada da, ifade edildi, birçok…
GÜLÜSTAN
KILIÇ KOÇYİĞİT (Muş) – Bu hak ihlali değil mi ama? 
ADALET
KOMİSYONU SÖZCÜSÜ ABDULLAH GÜLER (İstanbul) - Efendim, bakın, bir disiplinin
olması gerekiyor ama yani sizin… 
BAŞKAN
– Tamamlayalım. Karşılıklı olmasın, bir tamamlayalım, ondan sonra. 
ADALET
KOMİSYONU SÖZCÜSÜ ABDULLAH GÜLER (İstanbul) - Bir disiplini olmadan, bir kuralı
olmadan siz gelişigüzel bütün yayınların cezaevine girebileceğini düşünebiliyor
musunuz. Bu, esas keyfîliğe yol açar. 
Bu
arada, gündeme geldi, BirGün, Evrensel, Cumhuriyet, Aydınlık, Sözcü gibi
gazeteler de şu andaki cezaevi koşulları içerisinde cezaevine girmektedir. Bu
konuda da bilgi vermek istedim.
DİRAYET
DİLAN TAŞDEMİR (Ağrı) – Yeni Yaşam. 
GÜLÜSTAN
KILIÇ KOÇYİĞİT (Muş) – Yeni Yaşam girmiyor. 
ADALET
KOMİSYONU SÖZCÜSÜ ABDULLAH GÜLER (İstanbul) - Efendim, o standartları
taşıyorsa… 
RIDVAN
TURAN (Mersin) – Girmiyor. Ben imtiyaz sahibiyim, girmiyor.
ADALET
KOMİSYONU SÖZCÜSÜ ABDULLAH GÜLER (İstanbul) – Bakın, Basın İlan Kurumunun
standartları çok öyle ağır şartlar değil, yani günümüzde biliyoruz,
gelişigüzel, başıboş, kimin çıkardığı belli olmayan, yazı işleri müdürünün
belli olmadığı, çok garip yayınlar var. 
TUMA
ÇELİK (Mardin) - “Kimin çıkardığı belli olmayan.” ne demek?
BAŞKAN
- Siz devam edin, lütfen.
ADALET
KOMİSYONU SÖZCÜSÜ ABDULLAH GÜLER (İstanbul) – Efendim, siz itiraz edersiniz,
itirazınızı sunarsınız. 
Evet,
Sayın Tanal, özellikle Türk Ceza Kanunu’nun 132, 133, 134, 135 ve 136’ncı
maddelerinde ifade edildiği üzere, özel hayata ilişkin suçlarla ilgili bir
durumun kapsam dışında kalmasının Anayasa’nın eşitlik ilkelerine aykırı
olduğunu ifade ediyor. Hayır, geçmişte bunun çok ciddi ağır sonuçlarının
olduğunu biliyoruz. Özellikle, FETÖ terör örgütünün mensuplarının çok keyfî
uygulamalarla kişilerin özel hayatı, özellikle telefon dinleme, fiziki
takiplerle beraber çok ağır şartlarda mağduriyetler yaşatıldığı bir durum
yaşadık, gördük, biliyoruz. Dolayısıyla, bu tür olaylara karışacakların bu
mahiyette de bu kapsamın dışında olmasıyla beraber, esasında bu tür eylemlere,
bu tür suçlara karşı bizim AK PARTİ olarak tavrımızın ne olduğunu da çok net
olarak ifade etmek istiyoruz. 
MAHMUT TANAL (İstanbul) – Hepsi FETÖ değil Başkanım. Yani bu, böyle değil. 
BAŞKAN
– Sayın Tanal, oturun, Komisyonu bir dinleyelim, rica ediyorum. 
ADALET
KOMİSYONU SÖZCÜSÜ ABDULLAH GÜLER (İstanbul) – FETÖ terör örgütü mensuplarının
bu konuda neler yaptıklarını, neler…
MAHMUT
TANAL (İstanbul) – Bunların hepsi FETÖ değil. Onu size söylemeye çalışıyorum. 
BAŞKAN
– Siz devam edin, Sayın Güler. 
ADALET
KOMİSYONU SÖZCÜSÜ ABDULLAH GÜLER (İstanbul) – Peki, devam ediyorum. 
Sayın
Gergerlioğlu’nun sorularıyla ilgili notlarımızı aldık. Özellikle çok zor bir
dönemden geçiyoruz yani Covid-19 salgınından kaynaklı olarak bazı vefat eden
kişilerin yapılan daha önceki tetkiklerinde ve tahlillerinde negatif çıkmasına
rağmen ölümü de gerçekleştiği için tedbir amaçlı olarak sağlık kuruluşlarımızın
özellikle defin merasimlerinde ve defin işlemlerinde biraz daha dikkat etmesi
gerektiği hususunda -bu hastalığın yayılmaması için de özel bazı çabaları
izliyoruz- notlarımızı aldık. Bafra Cezaeviyle ilgili olarak durumun neler
olabileceğini ifade ediyoruz. 
Sayın
Turan Aydoğan’ın bir ifadesi vardı -özellikle bu infaz yasasını incelediğimizde
çok önemli bir kurumsal yapının ihdas edildiğini görüyoruz- bu da gözlem ve
izleme heyeti; evet olabilir, değerlendirilebilir. Gözlem ve izleme heyeti
Batı’da çok daha yerleşik bir şekilde uygulanıyor. Bundan sonraki dönemlerde de
gerçekten iyi hâle gelmiş, ıslah olduğuna inanılan kişiler bu gözlem ve izleme
heyetlerinin bir raporuyla ve infaz hâkimliğinin onayıyla beraber o süresi
geldiğinde tahliye olabileceklerdir. Ancak özellikle kamuoyunu çok yakından
ilgilendiren ve medyada da çok ağır bir şekilde değerlendirilen suç makinesi
diyebileceğimiz bazı kişilerin de bu komisyonların izleme ve gözleme
faaliyetleriyle beraber, herhâlde bundan sonraki dönemlerde iyi hâl durumuyla
beraber tahliye olmasının önüne geçilecektir. Bu, devrim niteliğinde bir
durumdur. Evet, bu gözlem ve izleme heyetine barolardan, sivil toplum
örgütlerinden de katkı sağlayacak, bu manada, maiyet içerisinde yer alacak
kişiler olabilir, mümkündür, bunlar değerlendirilebilir çünkü yeni bir sistem
inşa ediliyor. Bu sistemin kurumsal manada oturması ve çalışmalarını belli
kurallar içerisinde sürdürmesi de önem arz edecektir. Bunu da ifade etmek
isteriz. 
Biraz
önce Sayın Gülüm, Urfa Cezaeviyle ilgili birkaç hususu ifade etti. Notlarımızı
aldık, yakinen de takip ederiz elbette ancak şunu söyleyebiliriz, bütün cezaevlerimizde
-şu andaki arkadaşlarımızın da ifade ettiği gibi- Türkiye’de şu anda hiçbir
cezaevinde corona vakasıyla ilgili bir durum söz konusu değildir. Elbette bazı
belirtiler olabilir, daha yakinen takip edeceğiz bu mahiyette.
(Mikrofon
otomatik cihaz tarafından kapatıldı)
BAŞKAN
– Sayın Güler, toparlayalım.
MERAL
DANIŞ BEŞTAŞ (Siirt) – Var, elinizde.
GARO
PAYLAN (Diyarbakır) – Güneş balçıkla sıvanmaz ya.
ADALET
KOMİSYONU SÖZCÜSÜ ABDULLAH GÜLER (İstanbul) – Şimdi, ben bahsetmek istemedim
ama bu, Urfa Cezaevindeki ilgili mahkûm Mehmet Binici uzun zamandır astım
hastalığından muzdarip, tedavisi devam eden bir mahkûm. 
GÜLÜSTAN
KILIÇ KOÇYİĞİT (Muş) – Risk grubunda, niye çıkarmıyorsunuz?
ADALET
KOMİSYONU SÖZCÜSÜ ABDULLAH GÜLER (İstanbul) – Dolayısıyla, siz de bilirsiniz ki
Dünya Sağlık Örgütünün de şu anda bahsettiği raporlara baktığımızda ikincil ve
üçüncül hastalıkları olanların, bu da nedir, astım gibi, bronşit gibi ve
özellikle şeker hastalığı gibi, tansiyon gibi hastalığı olan kişilerin bu
mahiyette çok daha sıkıntılı durumlara düşebileceğini ifade ediyor. Dolayısıyla
bunu da ifade etmek istedim. (HDP sıralarından gürültüler) 
GARO
PAYLAN (Diyarbakır) – Bırakın, ölmesinler.
GÜLÜSTAN
KILIÇ KOÇYİĞİT (Muş) – Bırakın, ölmesin.
ADALET
KOMİSYONU SÖZCÜSÜ ABDULLAH GÜLER (İstanbul) – Peki, çok teşekkür ediyorum
Başkanım.
BAŞKAN
– Teşekkür ederim.
Değerli
arkadaşlar…
Sayın
Koçyiğit, size söz vereceğim kayıtlara geçmesi açısından ayakta konuşmak üzere.
Lütfen öne gelin, şuraya gelin, kayıtlara geçmesi için. Sizin bir itirazınızı
ben gördüm. Kayıtlara geçmesi açısından size son kez bir söz vereyim. Oradan
ifade edin.
GÜLÜSTAN
KILIÇ KOÇYİĞİT (Muş) – Sayın Başkan, bir defa, Basın İlan Kurumundan ilan
olmayanları “başıboş” olarak tanımlamak bir Komisyon için çok talihsiz bir
tanımlama. “Kimin çıkardığı belli olmuyor.” diye bir ifade kullandı Sayın
Komisyon Sözcüsü. Örneğin, Yeni Yaşam gazetesini çıkaran arkadaşımız, sahibi
burada; Mersin Milletvekilimiz Rıdvan Turan çıkarıyor. Ama bu gazete ve diğer
muhalif gazeteler cezaevlerine alınmıyor. Kitaplar konusunda ciddi sıkıntılar
var. 
BAŞKAN
– Peki, kayıtlara geçmiştir.
GÜLÜSTAN
KILIÇ KOÇYİĞİT (Muş) – Bu, en temel olan insan hakkına, düşünce ve fikir
özgürlüğüne ve bilgi alma hakkına bir darbedir. Toplumu disipline etme arayışının
bir şeyidir.
BAŞKAN
– Peki, teşekkür ederim.
MAHMUT
TANAL (İstanbul) – Sayın Başkanım…
BAŞKAN
– Değerli arkadaşlar, soru-cevap işlemini tamamladık.
MAHMUT
TANAL (İstanbul) – Sayın Başkanım…
BAŞKAN
– Değerli arkadaşlarım, ben zaman içerisinde sisteme giren arkadaşlarımıza söz
veririm ama bu, böyle, artık karşılıklı değil. Sorular soruluyor, Komisyonun
belli bir süresi var. 
TUMA
ÇELİK (Mardin) – Cevap vermedi ama. Sorduğum sorunun cevabı gelmedi.
BAŞKAN
– Sayın Komisyon, cevap veremediklerinizi lütfen bu arada araştırınız. Ben
makul bir açıklamayı daha sonra size sunarım.
TUMA
ÇELİK (Mardin) – Bir soru sordum, çocuğun ana dilde okuma hakkı neden
engelleniyor?
MAHMUT
TANAL (İstanbul) – Sayın Başkanım, tutanağa geçmesi adına bir cümle
söyleyeceğim, tek cümle söyleyeceğim.
BAŞKAN
– Sayın Tanal, buyurun.
MAHMUT
TANAL (İstanbul) – Değerli Başkanım, benim sorum açık ve nettir. Türk Ceza
Kanunu 132, 133, 134, 135, 136, 137, 138… Dedim ki… Yani burada bu soruyla
ilgili hemen Sayın Komisyon Başkanı “Bunlar FETÖ’cüdür.” dedi. O zaman bize
şunu verebilir mi? Bu Ceza Kanunu’ndan şu anda mahkûm olan kaç tane FETÖ’cü
var; kaç tane normal, sıradan vatandaş var? Bunu versinler bize.
BAŞKAN
– Peki, bunları da bir araştırsınlar, bir ara açıklasınlar.
YUSUF
BAŞER (Yozgat) – Soru-cevap bitti Başkan, ya!
BAŞKAN
- Değerli arkadaşlarım, niçin müdahale ediyorsunuz? 
YUSUF
BAŞER (Yozgat) – Başkanım, soru-cevap bittiğinde soru soruyorlar. Böyle bir şey
olmaz ki!
ABDULLAH
NEJAT KOÇER (Gaziantep) – Yani bunları söylediğimiz zaman müdahale mi oluyor?
MAHMUT
TANAL (İstanbul) – Arkadaşlar, sizin milletvekilleriniz sormuyorsa benim
hakkımı niye tecavüz ediyorsunuz yani birbirimize hoşgörülü olacağız, saygılı
olacağız.
BAŞKAN
– Rica ediyorum değerli arkadaşlarım. 
Sayın
Başer ve Sayın Koçer, burada arkadaşlarımız Meclis Başkan Vekilinden izin
alarak konuşuyorlar. Lütfen, bir önemli kanun görüşülürken benim yapmaya
çalıştığım, herkesin kafasındaki soruların giderilmesi. Kaliteli yasama
tekniğini yapmaya çalışıyoruz. Tahammüllü olacağız değerli arkadaşlarım, yani
kafalarda oluşan soru işaretlerini gidermekten daha doğal ne olabilir? Komisyon
“Ben sorulara cevap vermek istiyorum.” diyor. Soruları o şekilde alıyoruz, yani
rica ediyorum, sizler lütfen müdahale etmeyin. Özellikle idareyi bana bırakın
ben kurallara uygun yönetmeye devam ederim.
Değerli
arkadaşlarım, birinci bölüm üzerindeki görüşmeler tamamlanmıştır. Şimdi…
MERAL
DANIŞ BEŞTAŞ (Siirt) – Yoklama istiyoruz Sayın Başkan.
BAŞKAN
– Sayın Grup Başkan Vekilim, şu aşama yoklama talebinin olacağı bir aşama
değil. 
Değerli
arkadaşlarım, özellikle Grup Başkan Vekillerinizin müdahale ettiği konularda
bir konuya girmeyelim. İç Tüzük’ümüzün okunmasında, bilinmesinde yarar vardır.
Ne zaman önergeler verilir, ne zaman oylamalar yapılır, ne zaman yoklamaların
isteneceği İç Tüzük’ümüzde açıktır. Şu aşamada Sayın Beştaş belki önerge
olduğunu farz ederek konuya girmiştir ama daha önergelere başlamadık. 
Birinci
bölüm üzerindeki görüşmeler tamamlanmıştır. Şimdi birinci bölümde yer alan
maddeleri, varsa o madde üzerindeki önerge işlemlerini yaptıktan sonra ayrı
ayrı oylarınıza sunacağım. 
MERAL
DANIŞ BEŞTAŞ (Siirt) – Sayın Başkan…
Buyurun
Sayın Beştaş. 
VI.- AÇIKLAMALAR (Devam)
50.- Siirt Milletvekili Meral Danış Beştaş’ın, her yayın organının Basın İlan Kurumuna ilan vermek
zorunda olmadığına, yasaklanmayan, toplatılmayan hiçbir yayının cezaevine
girişinin engellenemeyeceğine, cezaevlerinde corona salgını yaşanmasından büyük
endişe duyduklarına ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan. 
Öncelikle
teknik bir hata sebebiyle kalktım.
BAŞKAN
– Tabii, tabii, ben anladım zaten.
MERAL
DANIŞ BEŞTAŞ (Siirt) – Sorulara verilen cevaplarda bir iki hususta yasal olarak
vahim bir niteleme yapıldı. Bir kere, cezaevlerine girecek basın yayın organlarına,
herhangi bir basın yayın kurumu karar veremez, basın savcılığı vardır -her
yayın organı Basın İlan Kurumuna ilan vermek zorunda değildir- ve basın
savcılığının denetimindedir, bu birincisi. 
İkincisi,
yasaklanmayan, toplatılmayan hiçbir yayının cezaevine girişi engellenemez, bu
yasa dışı bir şeydir. Yani böyle yasak bir meseleyi sanki yasalmış, meşruymuş
gibi ifade etmeleri tümüyle yanıltıcı, aldatıcı ve maalesef gerçek dışıdır.
Şimdi, cezaevlerinden -şu anda elimde- 5-10 tane dilekçe aldım bugün, sadece
şunlar, cezaevinden geldiği belli. Bunu özellikle söylüyorum: Yeni Yaşam
gazetesi, Evrensel ve BirGün hepsine verilmiyor, Yeni Yaşam hiç verilmiyor.
Toplatılmayan yayınlar…
(Mikrofon
otomatik cihaz tarafından kapatıldı)
BAŞKAN
– Sayın Beştaş, toparlayın. Bunları diğer konuşmalar sırasında da ifade
ederseniz yararlı olur. Lütfen toparlayın. 
MERAL
DANIŞ BEŞTAŞ (Siirt) – Bunlar çok önemli. Sayın Başkan, çok önemli olduğu için
söz aldım.
Şimdi,
burada getirilen düzenleme basın savcılığını da Türk Ceza Kanunu’nu da ilgili
bütün hükümleri de lağvediyor, diyor ki: “Sen Basın İlan Kurumuna ilan
vermezsen ben bu yayını almıyorum.” Bu birincisi. 
Covid-19’a
ilişkin de biz cezaevlerinde corona salgınının olmasından büyük bir endişe
duyuyoruz. Bunu mutlu olduğumuz için anlatmıyoruz. Şu anda elimdeki bu
şeylerden yüz tane örnek verebilirim, faksla geldi. Hepsi dezenfektan
olmadığını, maske olmadığını, koruma olmadığını, arkadaşlarının karantinaya
alındığını söylüyorlar. Bunların hepsi Van Yüksek Güvenlikli Cezaevinden geldi.
Bugün Silivri’de 2 mahpus yine karantinaya alınmış. Bunu reddederek, “Ölümleri
Covid-19’a bağlı değil.” diyerek bu üstü örtülecek bir mesele değil. 
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Siirt) - Biz 294 bin insanın yaşam hakkından söz ediyoruz. Bu işi
lütfen ciddiye alsınlar, biz basit bir meseleden söz etmiyoruz.
BAŞKAN
– Değerli arkadaşlarım, Komisyon sıralarımızda Adalet Bakanlığının temsilcileri
de var, bu taleplerinizi onlar da duyuyorlar, Sayın Komisyon Başkanıyla
paylaşsınlar lütfen. İlerleyen zamanlarda gerekli açıklamalarda bulunmak üzere
ben Komisyonumuza da söz veririm.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Değerli arkadaşlarım, şimdi madde üzerindeki görüşmelere başlayacağız.
1’inci
madde üzerinde üç önerge vardır. İlk okutacağım iki önerge aynı mahiyettedir.
Bu önergeleri okutup birlikte işleme alacağım:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 1’inci maddesinin teklif
metninden çıkarılmasını arz ve teklif ederiz.
 Ayhan Altıntaş Yasin
Öztürk Ümit Beyaz
 Ankara Denizli İstanbul
 Arslan
Kabukcuoğlu Ayhan Erel Lütfü Türkkan
 Eskişehir Aksaray Kocaeli
 Hüseyin
Örs 
 Trabzon
Aynı
mahiyetteki diğer önergenin imza sahipleri:
 Serpil
Kemalbay Pekgözegü Muazzez Orhan Işık Züleyha Gülüm
 İzmir Van İstanbul
 Abdullah
Koç Murat Çepni Dirayet Dilan Taşdemir
 Ağrı İzmir Ağrı
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkan.
BAŞKAN
– Değerli arkadaşlarım, bir uğultu başladı salonda, bir rica edelim, maddeler
üzerindeki görüşmelere başlayacağız.
Aynı
mahiyetteki önergeler üzerinde söz isteyen Kocaeli Milletvekilimiz Sayın Lütfü
Türkkan. 
Süreniz
beş dakika Sayın Türkkan. (İYİ PARTİ sıralarından alkışlar)
LÜTFÜ
TÜRKKAN (Kocaeli) – Teşekkür ederim Sayın Başkan.
Sayın
Başkan, değerli milletvekilleri; öncelikle, dünden başlamak istiyorum. Dün
Sayın Grup Başkan Vekili Cahit Özkan kürsüye geldi, “Bu, Cumhur İttifakı’nın
bir yasa teklifidir ve arkasındayız.” dedi. Ama enteresan, iş yoklama isteyen
gruptan sonra oylamaya gelince Milliyetçi Hareket Partisi Grubundan 40 kişi
buradayken siz, yarınız bile burada yoktunuz. Nasıl yanındasınız? (AK PARTİ
sıralarından gürültüler)
Bakın,
ben bir şey söylemek istiyorum, bir müsaade edin.
METİN
GÜNDOĞDU (Ordu) – Yalan söylüyorsun.
BAŞKAN
– Değerli arkadaşlarım, rica ediyorum, lütfen. Arkadaşlarım, konuşmacıyı
dinleyelim lütfen. 
LÜTFÜ
TÜRKKAN (Devamla) – Burada kaç yıldır, eskiden beri milletvekilliği yapan
arkadaşlar var. Hiçbir zaman anlaşmadığınız, mutabakata varmadığınız bir
kanunla alakalı hiç kimse daha yoklamaya girmemiş, siz de dâhil. Bunu önce
öğreneceksiniz ve burada bulunacaksınız. Ama zannediyorum dünkü bu
yanlışınızdan dolayı çok ciddi bir resesyona girdiniz. Kanunun arkasında durmak
için önce buraya bir gelin.
Gelelim
bu kanunla alakalı olarak meseleye. (AK PARTİ sıralarından gürültüler)
BAŞKAN
– Lütfen, değerli arkadaşlarım, rica ediyorum.
LÜTFÜ
TÜRKKAN (Devamla) – Cezaevlerinin fiziken doluluğu nedeniyle bu kanunun çıkması
elzemdir, doğrudur; cezaevlerinde insanlar yerde yatıyor, bu da doğrudur;
cezaevlerini boşaltmak lazım, bu da doğrudur, corona virüsü her yerde var,
cezaevlerinde olmaz mı? Orada da mutlaka vardır, şu anda baş göstermediyse,
göstermeyecek anlamı da çıkmaz, mutlaka orada da olacaktır. Cezaevlerini
boşaltmak bu açıdan çok önemlidir. Ama 300 bin adamı cezaevlerine atan da
sizsiniz. (AK PARTİ sıralarından gürültüler)
NECİP
NASIR (İzmir) - Hadi oradan be!
BAŞKAN
– Değerli arkadaşlarım, lütfen.
LÜTFÜ
TÜRKKAN (Devamla) – Bu sayı 2002’de 60 bin kişiydi, 300 bin kişiyi ben atmadım,
siz attınız.
YILMAZ
TUNÇ (Bartın) – Mahkemeler var, mahkemeler, yargı…
BAŞKAN
– Konuşmaları herkesin saygıyla dinlemesini rica ediyorum değerli arkadaşlarım.
LÜTFÜ
TÜRKKAN (Devamla) – Dolayısıyla şu anda kendi hatalarınızın tamiri için bu
meselenin gündeme getirilmesi zamanlama açısından enteresan.
Bakın,
ben bir şey söyleyeceğim. Kadına şiddetle alakalı meseleyi devamlı söylüyorlar,
o konuyla alakalı bir şey daha ifade edeyim.
METİN
GÜNDOĞDU (Ordu) - Şiddet, terör dağda, dağda.
LÜTFÜ
TÜRKKAN (Devamla) – “Kadına şiddet” şeklinde Türk Ceza Kanunu’nda müstakil bir
madde yok bir kere yani orada hukukçular da var, bilirler. Türk Ceza Kanunu
81’inci maddede ve devamında düzenlenen kasten öldürme suçlarında, TCK 82’nci
madde (d) bendinde üst soy, alt soy, eş olarak atıf yapılarak ağırlaştırma
yapılıyor. TCK 86’da kasten yaralama suçlarında yine üst soy, alt soy, eş
olarak atıf yapılarak ağırlaştırma yapılıyor. TCK 96’da eziyet suçlarının 2’nci
fıkrasında yine üst soy, alt soy ve eş olarak atıf yapılarak ağırlaştırma
yapılıyor. Yani peki, kadın sadece eş mi? Mesela o kadın vardı, genç kızımız
vardı, 20 yaşında bu kız, Berfin, bu bir eş değil ama eziyet gördü, hâli bu.
Yani buna ağırlaştırılmış ceza verecek bir kanun yok. 
YILMAZ
TUNÇ (Bartın) – Var, var, o var, teklifte var o.
LÜTFÜ
TÜRKKAN (Devamla) – Biz de o yüzden dedik ki arkadaşlar: Kadın sadece eş değil,
kadınlar nişanlı olabilir, ispat edilemeyen imam nikahlılar olabilir. Biz
kasten öldürme, kasten yaralama ve eziyet maddelerine “kadın” kavramının
müstakil olarak eklenmesini…
YILMAZ
TUNÇ (Bartın) – Var, var.
LÜTFÜ
TÜRKKAN (Devamla) – …ve infaz hükümlerinin de bu istisnaya göre
ağırlaştırılmasını talep ediyoruz, bunun önemli olduğunu düşünüyoruz. 
Bir
de, bir konudan daha bahsedeceğim, bugün bir haber vardı gazetenin birisinde,
saray için araç ihalesi açılmış, 14 araç alınacakmış. Bakın, ben bir şey söyleyeyim
mi size, ben Sayın Cumhurbaşkanının bu ihaleden haberi olduğunu zannetmiyorum
yani Sayın Cumhurbaşkanın ihtiyacı olduğunu da zannetmiyorum. Orada çalışan,
danışman vesaire gibi kurullarda çalışan arkadaşların kendilerinin talebiyle
açılmış bir ihaledir bu. Bunu kim yaptıysa onu mutlaka bulun. Bu, Sayın
Cumhurbaşkanı Erdoğan’ın en büyük düşmanıdır. Millet “Açım.” diyor, “Maske
alamayacağım.” diyor. 
YUSUF
BEYAZIT (Tokat) – Maske bedava, bedava.
LÜTFÜ
TÜRKKAN (Devamla) – Evinde kadın “Açım, çocuklarıma bir şey yediremiyorum, o
yüzden dileniyorum” diyor. Bu dönemde böyle bir ihaleyi açmak bu milleti -ben
size bir şey söyleyeyim- çıldırtır, deli eder, sıkıntıya sokar. Bu konuya
lütfen eğilmenizi istiyorum, bu konu önemli. Ya millet “Param yok, maske
alamıyorum.” diyor, o yüzden bedava yaptınız.
YUSUF
BEYAZIT (Tokat) – Bedava dağıtılıyor, bedava dağıtılıyor.
LÜTFÜ
TÜRKKAN (Devamla) – Bak, “Parayla satacağız.” dedi bakan, baktınız millet aç
“Bedava dağıtacağız.” dediniz. Onu almakta zorlanıyor, onu dağıtamadık.
Maskeyle ilgili bir şey daha söyleyeceğim. Bir maske meselesini beceremediniz,
dördüncü defa değişti. Önce parayla satacaktınız, sonra “bedava” dediniz, sonra
“PTT” dediniz, şimdi “eczane” oldu. Bakalım bundan sonra ne olacak. İnşallah
sonu hayır olur. 
Hepinize
hayırlı günler diliyorum. (İYİ PARTİ sıralarından alkışlar)
BAŞKAN
–Değerli arkadaşlarım, bakın bir kanun teklifini görüşürken, özellikle kanun
teklifini getiren partimizin ya da partilerimizin eleştiriler karşısında daha
bir tahammüllü olması gerekir, bu işin doğası gereğidir. Burada yapılacak
tartışmaların fikrî dünyamıza bir zenginlik katmasını bekliyorum ben. Özellikle
teknik yönlerde yapılacak eleştirilerin ya da her türlü sert eleştirilerin
göğüslenmesi gerekir. Ayrıca, burada partilerimizin sözcüleri var, ben onlar
istedikleri zaman da kendilerine söz veriyorum ama arkadaşlarımızın dışarıdan
müdahaleleri işin yürümesini gerçekten zorlaştırıyor. Bunu yapmayalım, herkesi
bir saygıyla dinleyelim, cevap verecek olan arkadaşlarımız cevabını verirler.
Bu şekilde bir süreci beraber götürelim arkadaşlarım.
ÖZLEM
ZENGİN (Tokat) – Sayın Başkan…
BAŞKAN
– Sayın Zengin, buyurun lütfen.
VI.- AÇIKLAMALAR (Devam)
51.- Tokat Milletvekili Özlem Zengin’in, Kocaeli
Milletvekili Lütfü Türkkan’ın görüşülmekte
olan 207 sıra sayılı Kanun Teklifi’nin 1’inci maddesiyle ilgili önerge üzerinde
yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkanım, çok değerli milletvekili arkadaşlarım; şimdi,
dün yaşanan, Genel Kurulun kapanmasıyla alakalı meseleyi ben şahsen hiç gündem
yapmayı düşünmüyordum fakat Sayın Grup Başkan Vekili kürsüden bizi de
suçlayarak konuşma ihtiyacı duyunca çok tabii olarak cevap vermemiz lazım.
Şimdi, kanunu getiren MHP Grubu ve biziz ve tabiidir ki burada olması gereken
bizleriz. Salı günü 14 tane oylamamız vardı, bizim bütün milletvekillerimiz
buradaydı. Bu konuda hiçbir sayısal sorunumuz yok ve nihayetinde, düne
geldiğimizde… Hepimiz biliyoruz, bugünlerde çok özel zamanlardan geçiyoruz. Bin
defa konuştuk, dedik ki: Arkadaşlarımız var, aslında, normal şartlar altında,
bütün gruplardan 70’e yakın milletvekilimizin sağlık açısından dışarıya çıkma
yasağı var. Ayrıca, kadın arkadaşlarımız da dâhil olmak üzere, daha evvelden
kanser tedavisi gören arkadaşlarımız var. Sağlık açısından çok önemli bir
süreçten geçiyoruz. Daha evvel gruplar arasında bu süreci götürürken yoklama
istemek gibi bir şey yapmamaya dair bir serbest çalışma planı üzerinde biz
buradayız; böyle biliyoruz, böyle konuştuk ve söze itimat ediyoruz. İstenebilir
mi? Evet, istenebilir ama burada, efendim, takip etmemek, burada olamamak… Ha,
bugün hepimiz buradayız; hatta, isterseniz sabaha kadar buradayız, isterseniz
hafta sonu da buradayız; ne kadar istiyorsanız buradayız. (AK PARTİ
sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Zengin.
ÖZLEM
ZENGİN (Tokat) – Hiç kimse çalışmaktan kaçmıyor, sonuna kadar buradayız ama
bizim kabahatimiz söze inanmaktır, kabahatimiz budur; bir kez daha görmüş
olduk.
LÜTFÜ
TÜRKKAN (Kocaeli) – Sayın Başkan…
MERAL
DANIŞ BEŞTAŞ (Siirt) – Sayın Başkan…
ÖZLEM
ZENGİN (Tokat) – Hayır, bir saniye…
Sayın
Başkanım, izninizle, bitirmek istiyorum. 
Şimdi,
efendim, hapishaneler… Ya, soracağım ben: Darbeciler olmasın mı hapishanelerde,
olmasın mı cezaevinde? PKK’lılar olmasın mı, DHKP-C’liler olmasın mı, kasten
adam öldürenler olmasın mı? (AK PARTİ sıralarından alkışlar) Bu mudur yani, bu
mudur, bu mudur kardeşim? Biz buraya gelmişiz… (HDP sıralarından gürültüler)
EBRÜ
GÜNAY (Mardin) – IŞİD’ciler olmasın mı? 
BAŞKAN
– Değerli arkadaşlarım, bir sakin olalım.
ÖZLEM
ZENGİN (Tokat) – Biz sakiniz Başkanım.
Yani
burada şunu belirtmem lazım: Biz fikrî mücadeleye varız ama siz kürsüden… Hem
burada hiç olmayacaksınız… Eğer iyi niyetliyseniz, burada sayı çıkmayacaksa
bile buradaysanız oy kullanacaksınız; nezaketen bu böyledir, nezaketen. (HDP
sıralarından gürültüler)
BAŞKAN
– Değerli arkadaşlarım, lütfen, karşılıklı değil.
ÖZLEM
ZENGİN (Tokat) – Ha, o sebeple, Genel Kurulun kapanmasından haz duyanları,
onları kendilerine havale ediyorum. Biz hep buradayız ve çalışacağız inşallah.
(AK PARTİ sıralarından alkışlar)
LÜTFÜ
TÜRKKAN (Kocaeli) – Sayın Başkan, söz istiyorum. 
BAŞKAN
– Yani, ben, bu konuyu fazla tartışmanın da gereği olduğunu düşünmüyorum. 
Sayın
Türkkan, bir cümleyle lütfen bitirelim. Çünkü çok yoğun maddelerimiz var
değerli arkadaşlarım.
Yani
bir de konuşmacılara bir hak tanıyalım kürsüde, ondan sonra oylamalarımızı
yapalım değerli arkadaşlarım. Süreci biraz süratli götürmek istiyorsanız böyle
bir zamana ihtiyacımız var.
52.- Kocaeli Milletvekili Lütfü Türkkan’ın, Tokat Milletvekili Özlem Zengin’in yaptığı
açıklamasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Sayın Başkan, öncelikle şunu ifade etmek istiyorum: Bizler
bugüne kadar -ilk defa kanun çıkarmıyor bu Meclis- mutabakat hâlinde çeşitli
kanunlar da çıkardık ve Grup Başkan Vekilleri olarak “İçeride yoklama
istenmeyecek.” şeklinde birtakım kararlar aldığımız kanunlar da oldu,
mutabakatla çıkardığımız kanunlar da oldu.
ÖZLEM
ZENGİN (Tokat) – Evet, nezaketen, öyle maalesef.
LÜTFÜ
TÜRKKAN (Kocaeli) - Ama burada hem kamuoyunun hem de bilmeyen milletvekili
arkadaşların bilmesi için söylüyorum. (AK PARTİ sıralarından gürültüler)
ÖZLEM
ZENGİN (Tokat) – Biz hepimiz biliyoruz, lütfen, rica ediyorum.
BAŞKAN
– Lütfen değerli arkadaşlarım, bakın oradan söz atmalarınız son derece yanlış
oluyor, rica ediyorum. Bakın, Grup Başkan Vekiliniz konuştu.
Buyurun.
LÜTFÜ
TÜRKKAN (Kocaeli) – Bu konuda kimseyle en ufak herhangi bir mutabakatımız
olmadığı gibi görüşmemiz dahi olmadı. Bakın, reddetmek de değil, bu konuda
görüşmemiz dahi olmadı.
ÖZLEM
ZENGİN (Tokat) – Siz öyle diyorsunuz.
LÜTFÜ
TÜRKKAN (Kocaeli) – Sadece ve sadece dünden kalan o sıkıntıyı anlayabiliyorum
arkadaşlarda. Bugün de buradalar, gayet güzel devam edeceğiz Allah’ın izniyle.
Hayırlı günler diliyorum.
ÖZLEM ZENGİN (Tokat) – Biz sizinle konuşmadık ama Naci Bey’le arkadaşlarınız
konuştu.
BAŞKAN
– Aynı mahiyetteki önerge üzerinde söz isteyen…
MERAL
DANIŞ BEŞTAŞ (Siirt) – Sayın Başkan, bize ağır ithamlar var, lütfen.
ÖZLEM
ZENGİN (Tokat) – Hayır, sizden hiç bahsetmedik.
BURHAN
ÇAKIR (Erzincan) – PKK’ya dedi, sana demedi. Sen PKK mısın?
BAŞKAN
– Sayın Beştaş, buyurun.
53.- Siirt Milletvekili Meral Danış Beştaş’ın, Tokat Milletvekili Özlem Zengin’in yaptığı
açıklamasındaki bazı ifadelerine ilişkin açıklaması
MERAL
DANIŞ BEŞTAŞ (Siirt) – Biz hiç kimseyle, hele iktidar grubuyla bu infaz
paketiyle ilgili hiçbir anlaşma yapmadık. serbest çalışmaya uyacağız diye
hiçbir söz vermedik. Bizim Grup Başkan Vekilimiz Saruhan Oluç ilk gün “İç
Tüzük’ten kaynaklı bütün haklarımızı sonuna kadar kullanacağız.” dedi. 
Şüphesiz,
Mecliste zaman zaman bu tip şeyler olabiliyor, adımlar atılabiliyor ama bizi
özellikle Genel Kurulun kapatılmasından haz duymakla suçlamanız çok ağır bir
mesele. Biz corona salgınından sonra… 
ÖZLEM
ZENGİN (Tokat) – Aynen, ısrar ediyorum haz duyuyorsunuz, ısrar ediyorum haz
duyuyorsunuz.
MERAL
DANIŞ BEŞTAŞ (Siirt) – Bir Grup Başkan Vekili konuşurken diğeri böyle cevap
vermez. Karşılıklı saygılı olalım önce.
ÖZLEM
ZENGİN (Tokat) – Sayın Başkan, tekrar söz vermeyeceksiniz biliyorum. Ben de
bunu reddediyorum.
BAŞKAN
– Sayın Beştaş, siz lütfen genel, bana bakarak hitap edin.
MERAL
DANIŞ BEŞTAŞ (Siirt) – Ben size hitap edeyim.
Sayın
Başkan, bir kere, her şeyden önce Genel Kurulun, Meclisin açık olması
gerektiğini, bu dönemde çalışması gerektiğini ilk gün ben söyledim, beş
dakikalık konuşmayla söyledim. Onlar kendilerinin istedikleri kanunları
istedikleri serbest çalışma yöntemiyle geçirmeyi âdet edinmişler. 
ÖZLEM
ZENGİN (Tokat) – Hiç âdet edinmedik, reddediyoruz Sayın Başkan. 
MERAL
DANIŞ BEŞTAŞ (Siirt) - Şu anda diyorlar ki: Yok, PKK çıksın mı, yok şu çıksın
mı? 
ÖZLEM
ZENGİN (Tokat) – Reddediyoruz. 
MERAL
DANIŞ BEŞTAŞ (Siirt) - Ben de bütün kamuoyunun gözünün önünde şunu söylüyorum:
İdris Baluken cezaevinde ölsün mü? (AK PARTİ sıralarından “Ölsün.” sesi) Figen
Yüksekdağ ölsün mü? Selahattin Demirtaş ölsün mü? Ahmet Altan ölsün mü? (HDP
sıralarından alkışlar, AK PARTİ sıralarından gürültüler)
BAŞKAN
– Peki. Teşekkür ederim. 
ÖZLEM
ZENGİN (Tokat) – Sayın Başkanım, bu olamaz, biz kimse ölsün demiyoruz. 
BAŞKAN
– Değerli arkadaşlarım, lütfen… 
MERAL
DANIŞ BEŞTAŞ (Siirt) – Ölsün mü? Bunu söylüyorlar. Şu anda bunu kabul edemeyiz.

BAŞKAN
– Lütfen… Peki… Kayıtlara geçmiştir değerli arkadaşlarım. 
ÖZLEM
ZENGİN (Tokat) – Siz hapishanelerden güç alıyorsunuz. 
MERAL
DANIŞ BEŞTAŞ (Siirt) – Ölüm yasası çıkarıyorlar, öldürme yasası çıkarıyorlar.
Arkadaşlarımızın ölümüne imza atmanıza asla izin vermeyeceğiz. 
BAŞKAN
– Değerli arkadaşlarım, ben işleme devam ediyorum. 
MERAL
DANIŞ BEŞTAŞ (Siirt) – Siz ölüme imza atıyorsunuz, siz cinayet işliyorsunuz. 
BAŞKAN
– Sayın Beştaş, lütfen oturalım. 
Önerge
işlemine devam ediyoruz. 
ÖZLEM
ZENGİN (Tokat) – Amacınız onları çıkarmak değil, asla değil. 
BAŞKAN
– Sayın Zengin… Sayın Beştaş… 
ÖZLEM
ZENGİN (Tokat) – O susarsa ben de susarım. Susması lazım, böyle olmaz. O susar,
ben de susarım. Olmaz. 
BAŞKAN
– Sayın Zengin, Sayın Beştaş, rica ediyorum. Rica ediyorum arkadaşlar. Böyle
bir şey yok. 
MERAL
DANIŞ BEŞTAŞ (Siirt) – Cezaevlerinden cenaze çıkıyor cenaze. Onlar cenaze
çıkması için bu yasayı yapıyorlar. 
BAŞKAN
– Değerli arkadaşlarım, lütfen… Bakın, söz vermedeki benim nezaketimden
uzaklaşılmamasını rica ediyorum. 
ÖZLEM
ZENGİN (Tokat) – Olmaz… Sayın Başkan, eğer devam ederse ben de devam edeceğim.
Olmaz Başkanım, olmaz. 
BAŞKAN
- Kayıtlara girmiştir. Sizinkiler de kayıtlara girmiştir. 
MERAL
DANIŞ BEŞTAŞ (Siirt) – Ben bir Grup Başkan Vekili olarak konuşurken o oradan
böyle bağıramaz. Ben onu dinledim. 
BAŞKAN
– Ben, şimdi işleme devam ediyorum Sayın Beştaş, lütfen oturun. 
Değerli
arkadaşlarım, aynı mahiyetteki önerge üzerinde söz isteyen Ağrı Milletvekilimiz
Abdullah Koç. 
Buyurun
Sayın Koç. (HDP sıralarından alkışlar)
MERAL
DANIŞ BEŞTAŞ (Siirt) – Anlaşmışmışız. Ne anlaşması ya!
BAŞKAN
– Sayın Zengin, Sayın Beştaş, lütfen oturun. 
MERAL
DANIŞ BEŞTAŞ (Siirt) – Biz sizinle anlaşmadık, hiçbir şekilde anlaşmadık. 
BAŞKAN
– Değerli arkadaşlar, Sayın Zengin ve Sayın Beştaş, rica ediyorum. Ben şimdi
bir işlem tesis ediyorum arkadaşlar, Sayın Koç’a söz veriyorum. 
Buyurun
Sayın Koç… 
ÖZLEM
ZENGİN (Tokat) – Sayın Başkan, bir saniye, lütfen… 
Bakın
Sayın Başkanım, burada genel bir teamülden bahsediyoruz. Bu hastalığın
içerisinde bu yapılan ne demektir ya! Biz istemiyoruz demek… 
BAŞKAN
– Sayın Zengin, rica ediyorum, bakın bir işlem tesis ediyoruz, oylamalar
yapacağız.
ÖZLEM
ZENGİN (Tokat) – İstemiyorlar. Meclisi çalıştırmamak ne ya!
MERAL
DANIŞ BEŞTAŞ (Siirt) – Ölüm yasası çıkarıyorsunuz. 3 kişi öldü cezaevinde.
ÖZLEM
ZENGİN (Tokat) – Yalan söylüyorsunuz. 
MERAL
DANIŞ BEŞTAŞ (Siirt) – Siz korunuyorsunuz, milleti ölüme terk ediyorsunuz.
BAŞKAN
– Sayın Beştaş, Sayın Zengin, rica ediyorum. 
MERAL
DANIŞ BEŞTAŞ (Siirt) – Ayıptır, ayıp!
ÖZLEM
ZENGİN (Tokat) – Yalan söylüyorsunuz, yalan. Kürsüde kaç defa söyledim “Doğru değil
bunlar.” diye. Bilerek söylüyorsunuz ve insanlar ölsün istiyorsunuz. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Buyurun Sayın Koç. 
ABDULLAH
KOÇ (Ağrı) – Sayın Başkan, değerli milletvekilleri; öncelikle şunu belirteyim:
Bu AKP’nin on sekiz yıllık iktidarının sonucu halkı ekmeğe muhtaç etmek, cezaevlerine
300 bine yakın insanı doldurmak… (AK PARTİ ve HDP sıralarından karşılıklı laf
atmalar)
BAŞKAN
– Değerli arkadaşlarım, lütfen… Hatipleri dinleyeceksiniz değerli arkadaşlarım,
rica ediyorum.
ABDULLAH
KOÇ (Devamla) – Bu bir gerçek ama toplumu maalesef kamplaşmaya götürmek. Bu,
AKP iktidarlarının icraatıdır 18 yılın sonucunda. (AK PARTİ sıralarından
gürültüler)
BAŞKAN
– Değerli arkadaşlarım lütfen… 
Sayın
Koç, bir saniye…
Değerli
arkadaşlarım, bakın, özellikle Sayın Can, sizlerden rica ediyorum. Bakın,
konuşmacılar kürsüde özgürce konuşacaklar, bunda bir sıkıntı yok, biz de bunu
tesis edeceğiz ama değerli arkadaşlarım söz eğer aleyhte olan bir söz olursa
Grup Başkan Vekilleriniz bunları cevaplandırıyor. Ben az önce bir şeyi ifade
ettim, bütün salon için söylüyorum, dışarıdan müdahaleler sürecin iyi
yürümesini engelliyor maalesef ama biz de soğukkanlı bir şekilde sürecin
yürümesine gayret ediyoruz. Bu ancak birbirimize saygı göstermekle olur.
Sayın
Koç, buyurun lütfen siz. Genel Kurula hitap edin ve lütfen sataşmalar olmasın.
ABDULLAH
KOÇ (Devamla) – Teşekkür ederim Sayın Başkan.
Sözlerimi
yeniden şöyle başlatayım: Değerli arkadaşlar, şimdi, corona virüsü nedeniyle ne
yazık ki cezaevlerinden artık ölüm haberleri gelmeye başladı. Bakın, son iki günde
3 tane haber aldık, 2 tanesi ölümlü haber; birisi Mehmet Yeter, diğeri ise Ali
Pak. Bunlar cezaevlerinde corona virüsü nedeniyle yaşamlarını yitirdiler. (AK
PARTİ sıralarından gürültüler)
BAŞKAN
– Değerli arkadaşlarım lütfen, rica ediyorum.
ABDULLAH
KOÇ (Devamla) – Değerli arkadaşlar, bakın, bu AKP Hükûmeti bu kanun teklifini
Meclis gündemine getirirken şunun için getirdi… (AK PARTİ sıralarından
gürültüler)
BAŞKAN
– Değerli arkadaşlarım, hatip konuşsun rica ediyorum.
ABDULLAH
KOÇ (Devamla) – Bakın, bütün dünyayı saran bu corona virüsü nedeniyle bir
tedbir amacıyla getirdiğini bütün halka bu şekilde yansıtmak istedi ama şimdi
biz Komisyonda bunu şu şekilde gördük ve şu anda da Genel Kurulun huzuruna
gelen kanun nedir biliyor musunuz? 70 maddeden ibaret. Bu 70 maddenin hemen
hemen yüzde 80’inin, yüzde 90’ının bu corona virüsüyle, tedbirle ilgisi yoktur.
Bakın, size bir şey söyleyeceğim: Neler getirdi peki bu 70 madde? Bakın,
Türkiye şu anda çok ciddi bir tehlikeyle karşı karşıya, dünya çok ciddi bir tehlikeyle
karşı karşıya, siz neyi getiriyorsunuz? Siz İnfaz Hâkimliği Yasası’nı
getiriyorsunuz. (AK PARTİ sıralarından “Maskeni tak!” sesleri)
BAŞKAN
– Maskenizi kullanın Sayın Koç lütfen.
ABDULLAH
KOÇ (Devamla) – Bakın İnfaz Hakimliği Yasası neyi getiriyor biliyor musunuz?
(AK PARTİ sıralarından gürültüler)
BAŞKAN
– Değerli arkadaşlar rica ediyorum, rica ediyorum. Yani bakın, konuşmaları bir
anlayalım, konuşmaları anlayamıyoruz.
ABDULLAH
KOÇ (Devamla) – İnfaz Hakimliği Yasası siyasi tutsakların üstündeki tahakkümü
biraz daha arttırıyor. Bu ne demek değerli arkadaşlar? Şu demek bakın:
Cezaevindeki o mevcut olan, kırıntı hâlinde kalan insan haklarını da, ne varsa
hepsini, oturmuşsunuz çok ince hesaplarla ortadan kaldırmak için çeşitli
maddelerle burada halkın gündemine getiriyorsunuz. Bakın neler getiriyorsunuz?
Değerli arkadaşlar, 21’inci maddeyle getirmek istediğiniz şey, keyfî bir
şekilde bu sulh ceza hâkimliklerine çok ciddi yetkiler vermek istiyorsunuz.
Nedir biliyor musunuz? Bir kişiyi yakalamak için neredeyse bir mahalleyi, bir
şehri arama yetkisi veriyorsunuz. İnsanların bütün özeline dair ne varsa
hepsini bu hâkimliklerin önüne atmak istiyorsunuz. Bakın, 23’üncü maddede ne
var değerli arkadaşlar? Hastaneye gitmek isteyen, hastanede kendi meramını
anlatmak isteyen ve muayene olmak isteyen mahpusların elindeki mevcut olan
kelepçeyi çözmek için bir itirazı varsa buna ilişkin de yepyeni bir kanun
maddesi getiriyorsunuz. Yani insanların ne kadar hürriyeti varsa hepsini
kısıtlamak için uğraşıyorsunuz. Bu AKP Hükûmetinin on sekiz yıllık icraatının
sonucu budur. Bu nedenle biz başa tekrar dönüyoruz. Bakın, bu halkı ekmeğe
muhtaç ettiniz. (AK PARTİ sıralarından gürültüler)
BAŞKAN
– Sessiz olalım değerli arkadaşlar.
ABDULLAH
KOÇ (Devamla) – Değerli arkadaşlar, bu halkı cezaevlerine doldurdunuz. Bakın,
sadece 50 bin kişi şu anda tutuklu, dünyanın başka hiçbir yerinde görülmemiş.
Yargılanan 6 kişiden 1’i şu anda tutuklu.
Değerli
arkadaşlar, halkı kamplaştırdınız. Gerçek anlamda şu anda halk kamplaşmış
durumda. Yani bölücülüğü siz yapıyorsunuz, biz yapmıyoruz emin olun, biz
yapmıyoruz, biz bütünleştirici konumdayız. (HDP sıralarından alkışlar, AK PARTİ
sıralarından gürültüler.) 
BAŞKAN
– Değerli arkadaşlarım, rica ediyorum. 
ABDULLAH
KOÇ (Devamla) – Siz niye bölücülük yapıyorsunuz biliyor musunuz? Siz şundan
dolayı yapıyorsunuz: Bakın, siz Terörle Mücadele Yasası’nın arkasına gizlenerek
şu anda toplumu kamplaştırıyorsunuz. Neden bunu yapıyorsunuz? Bakın,
düşünceleri nedeniyle şu anda cezaevinde tutuklu olan binlerce insan var. Siz
bunları neden bu kapsamın dışında tutuyorsunuz? Siyasal mücadele veren
insanları neden bu kapsam dışında tutuyorsunuz? Bakın, biz size burada çağrı
yapıyoruz ve meydanlarda da size çağrıda bulunduk. Biz dedik ki: “İnfazda
eşitlik ilkesi olsun. İnfazda adalet ilkesi olsun.” Bakın, biz komisyonda
mücadele ettik, on sekiz-yirmi saate yakın çalıştık ve bütün önerilerimizi dile
getirdik. Bizim bütün amacımız neydi biliyor musunuz? Adaleti sağlamaktı. Ama
ne yazık ki bir virgül dahi değiştirmediniz. Bir şey değiştirdiniz, sizin
hakkınızı yemeyelim. Neyi değiştirdiniz biliyor musunuz? 53’üncü maddeye…
Değerli arkadaşlar, bütün o kadına karşı işlenen suçlardan ve cinsel
dokunulmazlığa karşı işlenen suçlardan dolayı cezaevinde olan insanları açık
cezaevlerine göndermek için yepyeni bir önerge verdiniz ve bu önergeyi de
gecenin geç saatlerinde kabul etmek suretiyle uygulamayı bu şekilde
başlattınız. Siz dürüst davranmıyorsunuz. Dürüst davranın değerli arkadaşlar.
Bakın, dürüst davranın. 
Türkiye
şu anda çok ciddi tehlikelerle karşı karşıya. Gelin, bu kanun teklifini derhâl
geri çekin çünkü bu, Türkiye'nin yararına değil; bu, insanların yararına
olmayan bir tekliftir. (AK PARTİ sıralarından gürültüler) 
BAŞKAN
– Değerli arkadaşlarım, sessiz olalım.
ABDULLAH
KOÇ (Devamla) - Yüce Meclisi saygıyla selamlıyorum, teşekkür ediyorum. (HDP
sıralarından alkışlar) 
BAŞKAN
– Aynı mahiyetteki önergeleri oylarınıza sunacağım.
III.- YOKLAMA
(HDP
sıralarından bir grup milletvekili ayağa kalktı)
MERAL
DANIŞ BEŞTAŞ (Siirt) – Sayın Başkan, yoklama talep ediyoruz.
BAŞKAN
– Yoklama talebiniz mi var? Peki.
YILMAZ
TUNÇ (Bartın) - Önergede yoklama isteyemez Başkan.
MERAL
DANIŞ BEŞTAŞ (Siirt) – Sizi çalıştırmak istiyoruz, kötü bir şey yapmıyoruz. 
BAŞKAN
- Sayın Beştaş, Sayın Oruç, Sayın Paylan, Sayın Taşdemir, Sayın Koçyiğit, Sayın
Orhan Işık, Sayın Çepni, Sayın Koç, Sayın Tuma Çelik, Sayın Eksik, Sayın Gülüm,
Sayın Gergerlioğlu, Sayın Kemalbay, Sayın Ruştu Tiryaki, Sayın Aydeniz, Sayın
Ersoy, Sayın Toğrul, Sayın Kaçmaz, Sayın Işık, Sayın Coşkun; 20 kişi.
YILMAZ
TUNÇ (Bartın) - Önergede yoklama istenmemesi gerekir, İç Tüzük’te sadece
maddede istenir.
MERAL
DANIŞ BEŞTAŞ (Siirt) – Meclis çalışsın, çalışsın.
YILMAZ
TUNÇ (Bartın) – Usule aykırı.
BAŞKAN
- Değerli arkadaşlarım, yoklama için iki dakika süre veriyorum ve yoklama
işlemini başlatıyorum.
(Elektronik
cihazla yoklamaya başlandı)
BAŞKAN
– Arkadaşlar, pusula gönderecek arkadaşlar ayrılmasınlar, bizzat herkesi
göreceğim tek tek.
(Elektronik
cihazla yoklamaya devam edildi)
BAŞKAN
- Toplantı yeter sayısı vardır. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
- Değerli arkadaşlarım, aynı mahiyetteki önergeleri oylarınıza sunuyorum. Kabul
edenler… Kabul etmeyenler… Aynı mahiyetteki önergeler kabul edilmemiştir. 
Değerli
arkadaşlarım, tekrar hepinizi bir sakinliğe davet ediyorum. (AK PARTİ
sıralarından gürültüler) Buna ihtiyaç var, buna ihtiyaç var. 
Grup
Başkan Vekillerinizin her zaman söz alıp cevaplandırma ihtiyacı vardır. Sürecin
yürümesi açısından buna ihtiyaç var. 
Şimdi,
diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 1’inci maddesinde
geçen “Cumhuriyet savcısının ceza ve güvenlik tedbirlerinin infazına” ibaresinin
“Cumhuriyet savcısının ceza ve güvenlik tedbirlerinin uygulanmasına” şeklinde
değiştirilmesini arz ve teklif ederiz. 
 Alpay
Antmen  Zeynel Emre  Süleyman Bülbül 
 Mersin
 İstanbul  Aydın 
 Turan
Aydoğan  Saliha Sera Kadıgil Sütlü 
 İstanbul
 İstanbul 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ EMİNE YAVUZ GÖZGEÇ (Bursa) – Katılmıyoruz. 
BAŞKAN
– Önerge üzerinde söz isteyen, İstanbul Milletvekilimiz Sayın Turan Aydoğan.
(CHP sıralarından alkışlar)
Süreniz
beş dakika Sayın Aydoğan. 
TURAN
AYDOĞAN (İstanbul) – Yüce Meclisi saygıyla selamlıyorum. 
Size
bir iki ifade okuyacağım şimdi: “Oluk oluk kan akıtıp altında duş alacağım.”
diyen bir şahıs vardı, hatırlıyor musunuz? (HDP sıralarından “Evet.” sesleri) O
şahıs cezaevi görmedi. O şahsı lütfen sorguya çağırdınız, yanında yüzlerce
arabayla beraber gitti ifade verdi ve geziyor. Milletin yarısını tehdit etti,
ölümle tehdit etti, kan akıtmayla tehdit etti; cezaevi görmedi, herhâlde
hakkındaki soruşturma da akamete uğramıştır. 
İkinci
bir ifade daha okuyacağım: “Senin kanını akıtır sana içiririm. Umarım ne kadar
ciddi olduğumu anlarsın, yoksa seni paramparça ederim. Öldüreceğim kişiye
önceden haber veririm.” Bu da İstanbul’u sizin elinizden alan, Türkiye’deki
demokrasi güçlerinin göz bebeği Ekrem İmamoğlu’na bundan on üç gün önce
gönderilmiş bir e-mail. (AK PARTİ sıralarından gürültüler)
BAŞKAN
– Değerli arkadaşlarım, lütfen, hatibi dinleyelim. 
Genel
Kurula hitap edin Sayın Aydoğan. 
TURAN
AYDOĞAN (Devamla) – Bu e-mail dolayısıyla on üç gün boyunca Cumhuriyet
savcılığı ve sizin Bakanlığınız doğru düzgün bir işlem yapamadı. Ne zamanki
basına yansıdı, o zaman kerhen “Bu adamı bulduk.” dediniz. (AK PARTİ
sıralarından gürültüler) 
Bunu
niye söylüyorum? Bunu, şimdi daha çok kızacağınız bir şey söyleyeceğim, onun
için söylüyorum: Majestelerinin yargısı budur işte. Siz, majestelerinin
yargısının yapmış olduğu bataklığı kurutmak yerine bataklıktaki sineklerin bir
kısmını öldürmekle uğraşıyorsunuz. Bu yasanın özeti budur. Bu yasa, Anayasa’nın
10’uncu maddesine aykırıdır, Anayasa’nın 10’uncu maddesindeki eşitlik ilkesine
aykırıdır, Anayasa’nın 87’nci maddesine aykırıdır.
ALİ
ÖZKAYA (Afyonkarahisar) – Hep aynı şeyleri söylüyorsunuz.
TURAN
AYDOĞAN (Devamla) – Bizi burada, toplumun önünde bir Anayasa ihlaline kasıtlı
olarak itiyorsunuz. Üstelik, getirdiğiniz yasa bu toplumda barış sağlayacak,
adalet sağlayacak bir yasa değil. Bu tip yasalar ne için yapılır? Böyle,
ekonomisi bozuk, siyaseti bozuk, idaresi bozuk ve yargı düzeni bozuk olan
ülkelerde yaratılmış olan adaletsizliğin telafi edilmesi için yaratılır.
Dünyanın demokrasisi gelişmiş ülkelerinde hiç gördünüz mü infaz rejiminin
değiştirildiğini, “kısmi af” falan filan adı altında yaratılan sorunların
telafi edildiğini? Görmediniz; görüp söyleyemezsiniz, buraya çıkıp
söyleyemezsiniz.
Sizin
yarattığınız sorunların telafisiyle ilgili yola çıktık biz. Aylarca, yıllarca
sizi davet etti Grup Başkan Vekilimiz Özgür Özel, Meclis kapanmadan sizi buraya
dört dörtlük bir af yasası, infaz yasası yapmaya davet etti. Neredeydiniz?
Yıllarca yattınız, kılınız kıpırdamadı. Milliyetçi Hareket Partisinin -bence
hiç katılacak bir yanı yok- 2-3 maddelik getirdiği bir infaz rejimiyle ilgili
teklif vardı, sonra geri çekildi. Onunla ilgili -Allah sağlık versin inşallah,
şimdi hastanede Feti Yıldız, acil şifa diliyorum- Feti Yıldız Komisyona gelip
“Bu ne olacak?” dediğinde, Komisyon Başkanı “Biz, bütün partilerin uzlaşacağı
bir infaz rejimi yapacağız.” dedi. Çok doğruydu bu. Bu mu sizin uzlaşınız? Bu
mu sizin uzlaşınız? Gazetecileri kapsam dışında bırakacaksınız…
ALİ
ÖZKAYA (Afyonkarahisar) – 22 gazeteci kimmiş?
TURAN
AYDOĞAN (Devamla) – …seçilmiş belediye başkanlarını kapsam dışında
bırakacaksınız, yazanları çizenleri kapsam dışında bırakacaksınız, fikir
söyleyenleri kapsam dışında bırakacaksınız, FETÖ’nün bir numaralı finansörü
sarayın uçağında gezecek, Kara Harp Okulunda okuyan gariban çocuklara otuz yıl
ceza vereceksiniz ve burada kapsam dışı bırakacaksınız. Yazan çizen herkese
220’nci maddeyle, 314 göndermesiyle ceza vereceksiniz, size aykırı düşünen
herkes terörist olacak, Ceza Kanunu’nda doğru düzgün bir terör tarifi
yapmayacaksınız, sonra bizim önümüze geleceksiniz, devleti soyanları, bir
şekilde peşkeş çekenleri kurtarmak için yaptığınız yasayı da bu topluma “barış
yasası” diye sunacaksınız. O soyguncuları yazan gazeteciyi içeri attınız, henüz
kitabı çıkmadan attınız. Cenin hâlinde düşünce cezalandırdınız siz. Siz, artık,
bir baskı iktidarı hâline geldiniz. Kendi mağrurluğunuzdan dolayı, bu Mecliste
anayasal olarak, Meclisin beşte 3 çoğunluğuyla çıkması gereken bir yasayı,
burnu büyüklük yapıyorsunuz, iki parti bir arada “İstediğimiz şekilde
çıkarırız.” diyorsunuz. Millet izliyor. 
ALİ
ÖZKAYA (Afyonkarahisar) – Anayasa Mahkemesi izliyor.
TURAN
AYDOĞAN (Devamla) – Anayasa Mahkemesine gerek yok; hukukçusunuz, Anayasa’yı siz
daha iyi yorumlayacaksınız benim gibi.
Daha
önce çıkarılmış olan “Rahşan yasası” dediğiniz yasanın da adı “şartlı tahliye
yasası”ydı ama öyle yorumlanmadı. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Aydoğan.
TURAN
AYDOĞAN (Devamla) – Burada oyun yapıyorsunuz, bir kısım insanlara özel af
çıkarıyorsunuz, Mecliste herkesi buna mecbur sayıyorsunuz.
BURHAN
ÇAKIR (Erzincan) - Oyunu siz yapıyorsunuz, siz. Oyun sizin işiniz. 
TURAN
AYDOĞAN (Devamla) – Şimdi, majestelerinin hâkimlerini suçluyorsunuz “infaz
hâkimliği” adı altında. Doğru, infaz hâkimliği güzel bir şey ama geniş
yetkileri itibarıyla ne yapacağı belli olmayan majestelerinin hâkimini
yarattınız. O majestelerinin hâkimleri neler yaptı, biliyor musunuz? Sulh ceza
hâkimleri FETÖ borsasının kurbanı oldu. Burada “maklubeye kaşık sallayanlar”
diye siz tartıştınız onların durumunu. Osman Kavala’yı tahliye eden mahkemenin
hâkimini aylarca, yıllarca istediğiniz şekilde karar verdi diye orada tuttunuz,
tahliye kararı verildiğinde de Sayın Cumhurbaşkanı çıktı, dedi ki: “Tahliye
kararı vermeye kalktı.” Mahkemenin verilmiş bir kararına “vermeye kalktı” diyen
bir irade, Anayasa’daki bütün erkler ayrılığını yoka sayan iradedir, tek adam
iradesidir ama bilin ki toplum önünde artık azınlıktasınız. Baskınız artsa da
toplum sizi görüyor, gereğini yapacaktır.
Saygılar
sunuyorum. (CHP sıralarından alkışlar)
BURHAN
ÇAKIR (Erzincan) - Devlete kalkan baş ezilir, Kavala olsun, kim olursa olsun,
devlete kalkan baş kesilir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir.
Buyurun
Sayın Akçay.
VI.- AÇIKLAMALAR (Devam)
54.- Manisa Milletvekili Erkan Akçay’ın, İstanbul
Milletvekili Turan Aydoğan’ın görüşülmekte olan 207 sıra sayılı Kanun
Teklifi’nin 1’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bir
konuda kısa bir bilgilendirme yapmak istiyorum. Sayın konuşmacı, Milliyetçi
Hareket Partisi İstanbul Milletvekilimiz, Genel Başkan Yardımcımız, ağabeyimiz
Fethi Yıldız Bey’in hazırladığı şartlı ceza indirimini öngören kanun teklifinin
geri çekildiğini ifade etti. Bu yanlışı, yanlış ifadeyi düzeltiyorum: “Bu
teklif hiçbir zaman geri çekilmemiştir, beklemeye alınmıştır.” İfade aynen bu
şekildedir ve şu anda da Meclis kayıtlarında durmaya devam etmektedir. Daha
sonra Adalet ve Kalkınma Partisi’yle birlikte şu anda görüşmelerini yaptığımız
infaz düzenlemesi gerçekleştirilmiş ve Milliyetçi Hareket Partisi tarafından da
imza altına alınmıştır, mesele bu şekildedir. 
Teşekkür
ederim.
BAŞKAN
– Sayın Akbaşoğlu…
55.- Çankırı Milletvekili Muhammet Emin Akbaşoğlu’nun,
İstanbul Milletvekili Turan Aydoğan’ın görüşülmekte olan 207 sıra sayılı Kanun
Teklifi’nin 1’inci maddesiyle ilgili önerge üzerinde yaptığı konuşmasındaki
bazı ifadelerine ve kürsüden gerçekleri konuşmak gerektiğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim.
Sayın
Başkan, değerli milletvekilleri; biraz evvel CHP adına konuşan hatip tamamen
gerçek dışı, temelsiz birtakım iddialarda bulunmuştur. Hepsini kendisine iade
ediyoruz ve reddediyoruz. Majestelerinin bir mahkemesi ve hâkimi yoktur, Türk
milletinin mahkemesi ve hakimi vardır. Bunun herkes tarafından bilinmesi
lazım, bir. (AK PARTİ sıralarından alkışlar) İkinci olarak, Sayın Ekrem
İmamoğlu’yla ilgili “Kanını içerim falan filan...” diyen kişi de AK PARTİ’li
değil CHP Etimesgut ilçe örgütünün üyesidir. (AK PARTİ sıralarından alkışlar)
Sonuçta ortaya koyduğunuz bütün argümanlar ve tezler çökmeye mahkûmdur. Yalan
dolanla hakikatleri ters yüz edemezsiniz.
BAŞKAN
– Peki, teşekkür ederim.
MUHAMMET
EMİN AKBAŞOĞLU (Çankırı) – Sonuç itibarıyla herkes, bu konuda gerçekleri
kürsüde konuşmak durumundadır. Bütün herkesi töhmet altına alan yalanlarla
hiçbir şey ifade edilemez. 
(Mikrofon
otomatik cihaz tarafından kapatıldı)
BAŞKAN
– Sakin olun, toparlayın.
MUHAMMET
EMİN AKBAŞOĞLU (Çankırı) – Toparlıyorum Sayın Başkan.
BAŞKAN
– Lütfen...
Buyurun.
MUHAMMET
EMİN AKBAŞOĞLU (Çankırı) – İstanbul Cumhuriyet Başsavcılığı bu konuyla ilgili
kamuoyuna açıklama yapmıştır. Başından itibaren suç duyurusunda bulunmuş ve
siber suçlarla ilgili emniyetin gerekli birimleri derhâl harekete geçmiştir, bu
da kamuoyunun huzuru içerisindedir. Ancak bu konuda konuşanlar, gerçeği
yansıtmayan, bile bile, kasten yalan ve yanlış sözlerle kamuoyunu
aldatmaktadır. Buna asla müsaade edilemez.
Teşekkür
ederim. (AK PARTİ sıralarından alkışlar) 
BAŞKAN
– Peki, teşekkür ederim.
Değerli
arkadaşlarım, birazcık daha...
MUHAMMET
EMİN AKBAŞOĞLU (Çankırı) – Hiç kimse yalan söylemeyecek bile bile.
TURAN
AYDOĞAN (İstanbul) – Sayın Başkanım, bana yalancı deniyor, söz istiyorum. 
BAŞKAN
– Bir saniye... Bir saniye... Bir saniye...
TURAN
AYDOĞAN (İstanbul) – Böyle bir üslup yok. 
BAŞKAN
– Değerli arkadaşlarım, lütfen...
TURAN
AYDOĞAN (İstanbul) – Majestelerinin hâkimi demek yalancı olması anlamına gelmez,
güdümlü yargı demek bu. 
BAŞKAN
– Bir saniye Sayın Aydoğan, lütfen...
TURAN
AYDOĞAN (İstanbul) – Yalancı lafını iade ediyorum kendisine.
BAŞKAN
– Arkadaşlar, bakın, bu şekilde, birbirimize karşılıklı, yüksek sesle cevap
vererek, konuşarak sürecin götürülmesini olanaksız görüyorum.
TURAN
AYDOĞAN (İstanbul) – İade ediyorum kendisine.
BAŞKAN
– Peki, tamam.
ÖZGÜR
ÖZEL (Manisa) – Sayın Başkan...
BAŞKAN
– Sayın Özel, kayıtlara geçmesi açısından söz veriyorum, buyurun.
ÖZGÜR
ÖZEL (Manisa) – Hayır, hayır, hayır. Sayın Başkan, her şey bir yana ama şimdi,
İç Tüzük’ü sizin kadar hassasiyetle uygulayan birisi varken böylesine bir
üslup, böylesine hakaretler ve dönüp “Hiç kimse burada yalan söylemeyecek.”
diye de Meclisteki hem sizin riyaset makamınızın otoritesini hiçe sayan hem
parti kimliğimizi rencide eden bu saldırıya karşı İç Tüzük’ün 69’uncu maddesine
göre, usulünce iki dakika kürsüden cevap hakkını kullanmak istiyoruz.
BAŞKAN
– Ben yerinizden vereceğim Sayın Özel, lütfen...
ÖZGÜR
ÖZEL (Manisa) – Hayır Sayın Başkanım, hayır Başkanım.
BAŞKAN
– Sayın Özel, şöyle yapalım...
ÖZGÜR
ÖZEL (Manisa) – Sayın Başkanım, buna teslim olmam, buna teslim olmam. 
MUHAMMET
EMİN AKBAŞOĞLU (Çankırı) – Ben de aynı şekilde söz istiyorum, evet.
BAŞKAN
– Siz de mi söz istiyorsunuz?
ÖZGÜR
ÖZEL (Manisa) – Benim üzerimde hatırınız büyüktür ancak bu dile teslim olmam.
Söz hakkı, sataşma kürsüden cevaplanmak durumundadır. (AK PARTİ sıralarından
gürültüler)
BAŞKAN
– Değerli arkadaşlarım, bir saniye...
Sayın
Akbaşoğlu, oturun, ben gerekirse size de söz veririm tekrar.
BAŞKAN
– Buyurun Sayın Özel, iki dakika söz veriyorum yalnız yeni bir sataşmaya...
ÖZGÜR
ÖZEL (Manisa) – Sayın Turan Aydoğan kullanacak cevap hakkını efendim. 
BAŞKAN
– Sayın Aydoğan sizden ricam şudur: Artık bir sataşmaya yol açmadan
müzakerelerin mümkün olduğunca sakin bir üslupla götürülmesini temin etmenizi
rica ediyorum, siz deneyimli bir hukukçusunuz.
Buyurun
Sayın Turan. (CHP sıralarından alkışlar) 
IX.- SATAŞMALARA İLİŞKİN KONUŞMALAR
1.- İstanbul Milletvekili Turan Aydoğan’ın, Çankırı
Milletvekili Muhammet Emin Akbaşoğlu’nun yaptığı açıklaması sırasında
Cumhuriyet Halk Partisi ve şahsına sataşması nedeniyle konuşması
TURAN
AYDOĞAN (İstanbul) – Sayın Başkanım, teşekkür ediyorum.
Yüce
Meclisin çatısı altında temiz bir dil kullanmakla mükellefiz. Burada dile
getirmiş olduğumuz “majestelerinin yargısı” ifadesini Sayın Grup Başkan Vekili
kendisi de benim kadar bilir, hukukçudur; yargının bağımsızlığının engellenmiş
hâli anlamına gelir. 
BURHAN
ÇAKIR (Erzincan) – Size göre.
TURAN
AYDOĞAN (Devamla) – Efendim, bir müsaade edin ya da siz gelin konuşun.
Yargının
bağımsızlığının engellenmiş hâlinin zaten doğal olarak tezahür ettiği ifadeler
Sayın Cumhurbaşkanının ağzından çıkmıştır Osman Kavala davasında, çıkmıştır
Rahip Brunson davasında, çıkmıştır bir gazetecinin Almanya Başbakanıyla
anlaşılarak uzun süre içeride tutulduktan sonra gönderilmesinde, o da bir
haksız tutmaydı. Şimdi, bu kadar siyasallaşmış bir yargıya ben majestelerinin
yargısı demeyeceğim de bağımsız ve tarafsız yargı mı diyeceğim, sizin gibi
başımı kuma mı gömeceğim? (CHP sıralarından alkışlar) Ben ömrümü bu işe verdim,
ben hak ihlalleriyle uğraşarak geldim buraya.
BAŞKAN
– Sakin olalım değerli arkadaşlar, Sayın Aydoğan lütfen siz de.
TURAN
AYDOĞAN (Devamla) – Sizin gibi Sayın Cumhurbaşkanının iki dudağının arasında,
daha önceden hazırlanmış yasaları burada tekrarlamaya gelmedim. Ben, burada
yolda İstanbul’dan gelirken vicdana gidiyorum diye mesaj attım İstanbul
seçmenine, İstanbul seçmenine borcum var.
“Yalancı”
ifadesi bu Meclis çatısı altında kullanılabilecek bir ifade değildir. Benim
kullandıklarımda gerçek dışı olan da hiçbir hâli yoktur, zatıalinize aynen iade
ediyorum, alın, nerede kullanırsanız kullanın ama burada her zaman yaptığınız
gibi genel birtakım ifadelerle beraber, soyut suçlamalarla beraber, bu Meclis
iradesini yoka sayarak baskın gelmek istiyorsanız da halkımız bizi izliyor yüce
halkın vicdanı her şeyden egemendir.
Saygılar
sunuyorum.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, siz de bir cümleyle toparlayın.
MUHAMMET
EMİN AKBAŞOĞLU (Çankırı) – Aynı şekilde ben de kürsüden bu açıklamayı yapmak
istiyorum.
BAŞKAN
– Buyurun, yalnız, şimdi, Grup Başkan Vekili olarak bir toparlayarak ve
konuşmayı burada sonlandırmak üzere size söz vereyim. Sayın Akbaşoğlu, bunu
yapabilecek ehliyette olduğunuzu ben biliyorum.
Buyurun.
2.- Çankırı Milletvekili Muhammet Emin Akbaşoğlu’nun,
İstanbul Milletvekili Turan Aydoğan’ın sataşma nedeniyle yaptığı konuşması
sırasında Adalet ve Kalkınma Partisi ve şahsına sataşması nedeniyle konuşması
MUHAMMET
EMİN AKBAŞOĞLU (Çankırı) – Sayın Başkan, değerli milletvekilleri; hepinizi
hürmetle selamlıyorum. 
Evet,
birçok hususa temas edildi, tabii, ben kısa bir süre içerisinde bazı başlıklara
ancak cevap verebildim. Bir tanesi, İstanbul Büyükşehir Belediye Başkanı’nın
güya bir AK PARTİ’li tarafından tehdit edildiği algısı oluşturulmuştu.
ÖZGÜR
ÖZEL (Manisa) – Demedi.
MUHAMMET
EMİN AKBAŞOĞLU (Devamla) – Kamuoyunda, kamuoyunda…
TURAN
AYDOĞAN (İstanbul) – Çarpıtıyorsun, demedim.
MUHAMMET
EMİN AKBAŞOĞLU (Devamla) – Kamuoyunda böyle bir algı oluşturulmuştu. Buradan
hareketle hâkimlerin ve savcıların gerekli takibatı yapmadığıyla ilgili
suçlamada bulunuldu. 
TURAN
AYDOĞAN (İstanbul) – Doğrudur.
MUHAMMET
EMİN AKBAŞOĞLU (Devamla) – Bunların hepsi gerçek dışı. Dün itibarıyla İstanbul
Cumhuriyet Başsavcılığı kamuoyuna da açıklama yaptı, herkesin malumu. Aynı
zamanda, bu tehditkâr dili kullanan kişi CHP Ankara Etimesgut ilçesinde CHP’nin
üyesi olan bir kimse. (CHP sıralarından gürültüler)
BAŞKAN
– Sayın Akbaşoğlu, tamamlayalım, ne olursunuz.
MUHAMMET
EMİN AKBAŞOĞLU (Devamla) – Dolayısıyla ortaya konulan bütün tezler çökmüş oldu.
Şimdi, biz bu hakikati ortaya koymayacağız da birtakım yalan ve yanlışlara mı
teslim olacağız arkadaşlar? (AK PARTİ sıralarından alkışlar, CHP sıralarından
gürültüler) Kamuoyunun bu hakikati bilmeye hakkı var. Bile bile de bu meseleyi
çarpıtmak kimsenin haddi ve hakkı olmamalıdır. 
BAŞKAN
– Peki, teşekkür ederim.
MUHAMMET
EMİN AKBAŞOĞLU (Devamla) – Hepimiz hakikatin peşinde olmalıyız. Milletimize
hakkı ve hakikati ifade etmeliyiz. (AK PARTİ sıralarından alkışlar) Bu hepimizi
bağlayan bir durumdur. Bunu hatırlatmaktan başka da bir konuya temas
edilmemiştir. Hepimiz temiz bir dile, hakkı ve hakikati milletimize duyurmaya
memuruz. Bu konuda herkeste bir duyarlılık istirham ediyorum.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Peki, sağ olun. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, bir cümleyle lütfen.
ÖZGÜR
ÖZEL (Manisa) – Sayın Başkan nasıl bir cümleyle? Yani ben de anlamıyorum.
MUHAMMET
EMİN AKBAŞOĞLU (Çankırı) – Ben sataşmada bulunmadım.
BAŞKAN
– Şimdi, bakın…
Buyurun,
ben talebinizi alayım öncelikle.
MUHAMMET
EMİN AKBAŞOĞLU (Çankırı) – Hiçbir sataşmada bulunmadım. 
BAŞKAN
– Bir saniye değerli arkadaşlar. 
Buyurun,
talebinizi alayım.
ÖZGÜR
ÖZEL (Manisa) – Sayın Başkan, İç Tüzük’e uyma konusundaki hassasiyetiniz
hepimizin takdiri. 
Beyefendi,
İç Tüzük 69 gerektiren hakaret ve iftiralarda bulununca takdir ettiniz, cevap
verildi.
MUHAMMET
EMİN AKBAŞOĞLU (Çankırı) – Alakası yok.
ÖZGÜR
ÖZEL (Manisa) – Ancak kürsüye çıktığında… Biz bir daha kürsüye çıkmayacaktık,
kendisine de hiçbir şey söylenmedi. Kürsüye çıktı, çıksın. Ben her zaman
konuşulmasından yanayım. O konuşması sırasında tekrar İstanbul Büyükşehir
Belediye Başkanı ve CHP üyeliği üzerinden saldırganın, tehditçinin…
BAŞKAN
– Bir saniye değerli arkadaşlar, dinleyelim. 
Buyurun.

ÖZGÜR
ÖZEL (Manisa) – Bunu söyledi. Ben şimdi oturup buraya…
HASAN
ÇİLEZ (Amasya) – CHP içerisinden bihaber bu ya!
ÖZGÜR
ÖZEL (Manisa) – Ya, bir dinler misiniz! 
BAŞKAN
– Sayın Özel, buyurun.
HASAN
ÇİLEZ (Amasya) – Ya, Cumhuriyet Halk Partisi bir siyasi parti, niyetinden
haberi mi yok Başkanım ya?
BAŞKAN
– Bir saniye Sayın Çilez, rica ediyorum. 
TURAN
AYDOĞAN (İstanbul) – Kardeşiyle ayrı bir yargı düzeni kuran… 
BAŞKAN
– Sayın Aydoğan, bakın, Grup Başkan Vekiliniz konuşuyor. 
Buyurun.

(Gürültüler)

SALİHA
SERA KADIGİL SÜTLÜ (İstanbul) – Sayın Çilez, bakın, Grup Başkan Vekiliniz
ayakta. 
HASAN
ÇİLEZ (Amasya) – Susalım ama…
BAŞKAN
– Değerli arkadaşlarım, lütfen… Bakın, bir kanun teklifinin görüşmelerini
sürdürmeye gayret ediyoruz. 
Buyurun
Sayın Özel. 
ÖZGÜR
ÖZEL (Manisa) – Bunun açıklığa kavuşturulması lazım. Bunun için de kürsüden de
isteyebileceğim hâlde -bir öncekinde yerinizden olsun dediniz ama- siz “bir
cümleyle” deyince, benim onu bir cümleyle ifade etmem mümkün değil. 
BAŞKAN
– Buyurun, ben açayım mikrofonunuzu, açıklamanızı yapın, kapatalım. 
Sayın
Akbaşoğlu, ne olursunuz artık, benim de…
MUHAMMET
EMİN AKBAŞOĞLU (Çankırı) – Duruma göre ben de söz hakkımı mahfuz tutuyorum. 
BAŞKAN
– Değerli arkadaşlarım, ben de kanun teklifinin yürümesi açısından tartışmanın
bir an önce bitmesi gerektiğine inanıyorum. Lütfen, bitirelim. 
Buyurun
Sayın Özel. 
VI.- AÇIKLAMALAR (Devam)
56.- Manisa Milletvekili Özgür Özel’in, Çankırı Milletvekili Muhammet Emin Akbaşoğlu’nun
sataşma nedeniyle yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, her iki partinin milletvekilleri de benzer
konularda laf atıyor. Cumhuriyet Halk Partili bir hatibin çıkıp da suçluyu
partisine göre ifade etmesini hiç doğru bulmam. Hatibimiz asla böyle bir şey
yapmadı. Hatibimiz çıkıp da -bu suçlamayı ondan iyi bilen yok, o kişinin
Cumhuriyet Halk Partisi üyesi olduğunu- aynen şunu söyledi: “Bu durum AK
PARTİ’li bir siyasetçinin başına gelseydi on yedi gün boyunca yan yatılıp da bu
iş kamuoyuna mal olduğunda mı ortaya çıkardı?” dedi. 
HAKAN
ÇAVUŞOĞLU (Bursa) – Haberi yok, haberi. 
ÖZGÜR
ÖZEL (Manisa) – Yoksa, Sayın Erzurum Milletvekilimiz, Hocam da sordu,
söyleyeyim: Bu kişi Cumhuriyet Halk Partisi üyesi olarak çıktı. Biz, İnfaz
Kanunu’na yaklaşırken CHP’li, AKP’li, MHP’li diye bakmayız. Bakmaya kalkarsak
buradan hangi suçlular hangi partinin mensubu, ne destek vermişler tartışması…
(Mikrofon
otomatik cihaz tarafından kapatıldı)
BAŞKAN
– Tamamlayın da kapatalım artık Sayın Özel bu konuyu. 
Sayın
Akbaşoğlu, sizden de rica ederim. 
MUHAMMET
EMİN AKBAŞOĞLU (Çankırı) – Ben de kapatacağım, toparlayıp kapatacağım. 
BAŞKAN
– Toparlayın kapatalım, konu anlaşılmıştır. 
ÖZGÜR
ÖZEL (Manisa) – Örneğin “Hangi mafya lideri hangi partiye destek vermiş? Hangi
uyuşturucu baronuna kim sahip çıkmış?” tartışmaları bir başlar ki bunun sonunda
bu işin içinden özellikle teklif sahibi iki parti çıkamaz. O yüzden biz bu işi
asla ve asla şu suçlu şu partiden demedik, suçlunun CHP’li olması meselenin
kovuşturulmamasını veya CHP’ye bir yükümlülük getiriyorsa…
BAŞKAN
– Peki, toparlayalım artık, teklifin maddelerine geçelim.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bunu iddia eden varsa bunu bilelim. O teklifi yapan hangi
partiden olursa olsun cezayı çekmesi gerekmektedir. Bunu ifade ediyorum.
BAŞKAN
– Peki. Sayın Akbaşoğlu bunda Sayın Özel bir şey söylemedi.
MUHAMMET
EMİN AKBAŞOĞLU (Çankırı) – Açıklama yapıp bitireceğim.
BAŞKAN
– Bir cümle, rica ediyorum... Bakın 2’nci maddeyi okutacağım şimdi.
MUHAMMET
EMİN AKBAŞOĞLU (Çankırı) – Evet sağ olun, teşekkür ediyorum.
BAŞKAN
– Yani, kanunun ilerlemesini istiyorsak bunu yapalım. 
Buyurun.
Bir cümleyle, lütfen.
57.- Çankırı Milletvekili Muhammet Emin Akbaşoğlu’nun, Manisa Milletvekili Özgür Özel’in yaptığı
açıklamasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan, değerli
milletvekilleri; Beyefendi biraz evvel açıklamasını yaparken maalesef yeni
sataşmalara da sebebiyet vererek bir yaklaşımda bulundu.
BAŞKAN
– Toparlayalım, Akbaşoğlu.
MUHAMMET
EMİN AKBAŞOĞLU (Çankırı) – Ancak ben sataşmada bulunmayacağım. Ben bir
açıklamada bulunuyorum ve diyorum ki kim olursa olsun…
BAŞKAN
– Konu anlaşılmıştır artık.
MUHAMMET
EMİN AKBAŞOĞLU (Çankırı) – …Türkiye Cumhuriyeti devletinde, tehdit ve hakaret
suçunu işlemişse devletimiz onu enseler, bağımsız ve tarafsız yargının önüne
çıkartır ve Türk milleti adına bağımsız ve tarafsız mahkemeler hükmünü keser
ortaya koyar. Sistem bu şekilde işler ama bunun dışında birtakım yaftalamalarla
majestelerinin hâkimi, mahkemeleri falan filan yok ve aynı zamanda da AK
PARTİ’yle ilgili bir algı oluşturuldu bu meseleyle ilgili. Bu kişinin de AK
PARTİ’yle uzaktan yakından alakası olmayan…
BAŞKAN
– Mesele anlaşıldı.
MUHAMMET
EMİN AKBAŞOĞLU (Çankırı) – …CHP’nin üyesi olduğunu kürsüden vurgulamış olduk,
bu açıklamayı yaptık ve töhmet altında kimse kalmasın diye kamuoyunu da doğru
bilgilendirdik, yaptığımız budur, teşekkür ederim.
BAŞKAN
– Peki. Değerli arkadaşlarım…
MAHMUT
TANAL (İstanbul) – Sayın Başkanım, devlet enseleme yapmaz bu ifade yanlış,
düzeltsin bunu, devlet enseleme yapar mı?
BAŞKAN
- Sayın Tanal rica ediyorum, rica ediyorum…
Değerli
arkadaşlarım, önümüzde oldukça çok sayıda madde var. Şimdi 2’nci maddeye
geçeceğiz.
MAHMUT
TANAL (İstanbul) – Devlet enseleme yapmaz efendim, hiçbir yerde.
MUHAMMET
EMİN AKBAŞOĞLU (Çankırı) – Suçluyu enseler, suçluyu enseler!
BAŞKAN
– Değerli arkadaşlarım, herkes konuşursa yani konuşmalara girilirse bu şekilde
yürütme şansımız olmaz. Bakın, şimdi burada bir karar verilmesi durumu var yani
kanun maddelerini görüşecek miyiz, görüşmeyecek miyiz yoksa tartışmalar başka
alanlarda mı yürüyecek? 
Ben
Meclis Başkan Vekili olarak, önümüze gelen kanun teklifinin maddelerinin
görüşülmesini arzu ediyorum yani bu konuda bir çaba sarf ediyorum. Yani bu
özeni herkesin göstermesi gerekir. Ben Meclis Başkan Vekili olarak bunu sizlere
öneriyorum arkadaşlar. Görüşelim. Arkadaşlarımız, herkes konuşmalarını
anlatsın. Ama bir hassasiyet oluştuğunu görüyorum. Bütün Genel Kurulumuzun
soğukkanlı ve sakin olmaya ihtiyacı olduğu bir zaman olduğunu düşünüyorum. Bu
anlayışla götürmeye çalışıyoruz. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Şimdi gelelim 2’nci maddeye. 
2’nci
madde üzerinde 3 önerge vardır. 
İlk
okutacağım 2 önerge aynı mahiyettedir, bu önergeleri okutup birlikte işleme
alacağım. 
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi'nin 2’nci maddesinin kanun
teklifinden çıkartılmasını arz ve teklif ederiz.
 Alpay
Antmen Turan Aydoğan  Saliha Sera Kadıgil Sütlü
 Mersin İstanbul İstanbul
 Zeynel
Emre Ali Mahir Başarır Süleyman Bülbül
 İstanbul Mersin
 Aydın
Aynı
mahiyetteki diğer önergenin imza sahipleri:
 Mehmet
Ruştu Tiryaki Züleyha Gülüm Muazzez Orhan Işık
 Batman İstanbul Van
 Serpil
Kemalbay Pekgözegü Murat Çepni Dirayet Dilan Taşdemir 
 İzmir İzmir Ağrı
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Sayın Başkanım. 
BAŞKAN
– Peki.
Aynı
mahiyetteki önergeler üzerinde söz isteyen Mersin Milletvekilimiz Sayın Ali
Mahir Başarır. (CHP sıralarından alkışlar) 
Süreniz
beş dakika Sayın Başarır.
ALİ
MAHİR BAŞARIR (Mersin) – Genel Kurulu saygıyla selamlıyorum. 
Önümüzde
kimine göre bir infaz yasası, kimine göre bir af yasası ya da kısmi bir af
yasası var. Aslında pek de hukuken vasıflandırabileceğimiz bir yasa değil bu.
AKP ve MHP Grupları belli suç tiplerini vahim görmüş, belli suç tiplerini ise
vahim görmemiştir. Aslında Türk Ceza Kanunu’ndaki hemen hemen tüm suçlar bir
vahamet gösterir, toplumun vicdanını zedeler ama buradaki vicdanı neye göre
belirleyeceğiz. Evet, öncelikle buradan çıkacak bir yasa toplumsal bir uzlaşıyı
gerektirmektedir. Var mı? Yok.
Şimdi,
AKP Grubu sürekli “Kırmızı çizgimiz.” diyor. Evet, uyuşturucu, terör, cinsel
dokunulmazlığa karşı işlenen suçlar, cinayet bizim için de çok vahim suçlar ama
bazı suç tipleri var bu yasadan yararlanıyor. Sizin kırmızı çizginiz mi, değil
mi sormak istiyorum. Mesela genel ahlaka karşı işlenen suçlar: Türk Ceza Kanunu
225, 226, 227, 228. Nedir bu suçlar? Bakın, okuyorum; kırmızı mı, değil mi?
ALİ
ÖZKAYA (Afyonkarahisar) – Cezası ne kadar?
ALİ
MAHİR BAŞARIR (Devamla) – Bir çocuğa müstehcen görüntü yollamak, bir çocuğu
fuhşa teşvik etmek…
ALİ
ÖZKAYA (Afyonkarahisar) – Cezası ne kadar?
ALİ
MAHİR BAŞARIR (Devamla) – Kırmızı çizginiz değil bunlar sizin. Alenen cinsel
ilişkide bulunmak, kumar, kumar oynatmak… Bunlar vicdanınızı sızlatmıyor mu
sizin? Soruyorum. Cezası ne olursa olsun bir çocuktan, fuhuştan bahsediyorum. 
Ha,
hayır.
HALİS
DALKILIÇ (İstanbul) – Bu tarafa bakıp da konuşma.
BAŞKAN
– Sayın Başarır, Genel Kurula dönün. Herkesi gözeterek konuşalım.
ALİ
MAHİR BAŞARIR (Devamla) – Rüşvet, zimmet, irtikâp, insan ticareti masum suçlar
mı? Hırsızlık, gasp masum suçlar mı?
MUSTAFA
ARSLAN (Tokat) – Terör masum mu, terör?
ALİ
MAHİR BAŞARIR (Devamla) – Masum olmadığını söyledim; anla, anla!
BAŞKAN
– Sayın Başarır, lütfen siz Genel Kurula hitap edin.
Lütfen
siz de yerinizden söz atmayın değerli arkadaşlar.
Lütfen,
siz Genel Kurula hitap edin Sayın Başarır.
ALİ
MAHİR BAŞARIR (Devamla) – Şimdi bir sabah, beş yıl önce uyandığımızda, Ege
kıyılarında bir bebek ölüsü görmüştük: Aylan bebek.
ALİ
ÖZKAYA (Afyonkarahisar) – Kimseyi affetmiyoruz ki herkes cezasını çekecek,
herkes cezasını çekecek!
ALİ
MAHİR BAŞARIR (Devamla) - Onun katilleri insan tacirlerine af geliyor mu,
gelmiyor mu? Geliyor, geliyor, geliyor. Bunlar sizin vicdanınıza değmiyor mu?
Demek ki vicdan diyorsak onu toplum bir tartıya koyacak, AKP değil. Allah
aşkına, ben, bu yasanın neresinden bakarsam bakayım bir rezalet.
İzzet
Özgenç… Yıllarca beraber yürüdünüz. Hadi bize sormadınız, hadi İYİ PARTİ’ye
sormadınız. 2005 Ceza Yasası’nı yapan Adem Sözüer 15 sayfalık bir muhalefet,
bir makale yazdı; hiç bakmadınız mı ona?
ALİ
ÖZKAYA (Afyonkarahisar) – Baktık, hepsini okuduk, hepsine baktık.
ALİ
MAHİR BAŞARIR (Devamla) – Hiç sormadınız mı ona? (AK PARTİ sıralarından
gürültüler) Şu kadarcık hukuk bilgisi olan bir insan bu teklifi Meclise getirir
mi? Hocaları geçtim, üniversiteleri geçtim, bizi geçtim, ya bir ceza avukatına
sormadınız mı? 
Şu
yasanın neresinden bakarsak bakalım tel tel dökülüyor. Şimdi, evet, bazı suçlar
hepimiz için vahimdir ama ceza hukukunu, Anayasa’yı bir yere iterek bir şey
yapamayız. Neden Adalet Komisyonunda görüldü bu, neden Anayasa Komisyonunda
görülmedi? Neden hep beraber karar vermedik? Getiriyorsunuz terör, cinsel
suçlar, bu bizim için de kırmızı çizgi, bunu en başta söyledik, geçin bunu.
Geçin bunu, geçin bunu. Siz daha genel ahlakla ilgili suçları okumamışsınız,
okumamışsınız. 
İSMET
YILMAZ (Sivas) – Önerge ver destekleyelim, önerge ver destekleyelim.
ALİ
MAHİR BAŞARIR (Devamla) – Eminim, siz Türk Ceza Kanunu’ndaki suçları tek tek
bir tartıya koymadınız, tartışmadınız. Adalet Komisyonundaki arkadaşlarımızı
dinlemediniz. Böyle yasa yapılır mı? Lütfen, laf atmayın. Ben doğru şeyleri
söylüyorum; ben bir avukatım, hukukçuyum. Dünyanın neresinde böyle bir af
yasası gelir, nerede gelir?
HAKAN
ÇAVUŞOĞLU (Bursa) – Ne lafı atacağız? Ne lafı?
ALİ
MAHİR BAŞARIR (Devamla) – Evet, ancak laf atarsınız. Aman Allah’ım ya! Ya sizin
göreviniz bu değil, şu yasayı doğru düzgün yapmak, şu yasayı hukukçularla
tartışmak. Eminim içinizde hukuk mantığı olan, vicdanı olan insanlar,
milletvekilleri şu anda ibretle izliyor.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Başarır, lütfen.
ALİ
MAHİR BAŞARIR (Devamla) - O kadar çok AKP’li hukukçu biliyorum ki HSYK’de
ikinci başkanlık yapmış, üniversitede profesörlük yapmış, “Rezalet!” diyor.
Çekin bunu, çekin bunu. 
ALİ
ÖZKAYA (Afyonkarahisar) – Gelsin bizim yanımızda söylesin. 
ALİ
MAHİR BAŞARIR (Devamla) – Toplumun büyük çoğunluğunun tepkisini alıyorsunuz. Hukuk tarihine bir kara leke olarak geçecek. 
ALİ
ÖZKAYA (Afyonkarahisar) – Gelsin bizim yanımızda söylesin onu o zaman,
tartışalım. 
ALİ
MAHİR BAŞARIR (Devamla) - Ben sözlerime son verirken, en azından, anayasa
hukukunu okumuş, ceza davalarına girmiş birisi olarak şu yasayı görüşmekten
bile utanç duyuyorum. 
Teşekkür
ediyorum. (CHP sıralarından alkışlar) 
BAŞKAN
– Aynı mahiyetteki önerge üzerine söz isteyen, Batman Milletvekilimiz Sayın
Mehmet Ruştu Tiryaki. 
Süreniz
beş dakika Sayın Tiryaki. 
MEHMET
RUŞTU TİRYAKİ (Batman) – Teşekkür ediyorum Sayın Başkan. 
Sayın
Başkan, değerli milletvekilleri; 207 sıra sayılı Teklif’in 2’nci maddesi
üzerine grubumuzun itirazlarını, görüşlerini paylaşmaya çalışacağım, öncelikle
hepinizi saygıyla selamlıyorum. 
Şimdi,
teklifin 2’nci maddesiyle 4675 sayılı İnfaz Hakimliği Yasası’nın 2’nci
maddesini değiştiriyorsunuz. Tek başına bu, büyük bir sorun değil,
akademisyenler yasayla ilgili ayrıntılı değerlendirmeler yaptılar, infaz
hâkimliklerine bu yetkilerin verilmesine çokça itiraz yok. Ne yapıyorsunuz?
Sadece infaz hâkimliklerinin kuruluşu ve yetkilerini ayrıntılandırıyorsunuz.
Peki, sorun ne? Sorun şu: Getirdiğiniz yeni infaz sistemiyle, infaz
hâkimliklerinin kuruluş biçimi, infaz hâkimliklerine tanıdığınız yetkilerin
genişletilmesiyle mahpusların hiçbir sorununu çözmüyorsunuz, kararlarına karşı
istinaf ve temyiz hakkı tanımıyorsunuz. Dolayısıyla bir bütün olarak
değerlendirilmesinde yarar var. 
Komisyon
tartışmaları sırasında da dile getirildi, dendi ki: İnfaz hâkimlerini birinci
sınıf hâkimler arasından seçin. Bakın, teklif sahiplerinden bir arkadaşımız
dedi ki: “Biz, HSK’yle konuştuk, olabildiğince birinci sınıf hâkimler arasından
seçecekler.” Sanki babasının şirketini yönetiyor. Yani aramış Hâkimler ve
Savcılar Kurulunu, onlar da demişler ki: Biz olabildiğince birinci sınıf
hâkimler arasından seçeceğiz. Yasa yapıyoruz arkadaşlar, yasaya bir hüküm
koyarsınız, dersiniz ki: İnfaz hâkimleri birinci sınıf hâkimler arasından
seçilir, eğer orada birinci sınıf hâkim yoksa kıdeme göre belirlenir.
ALİ
ÖZKAYA (Afyonkarahisar) – Yanlış biliyorsun. 
MERAL
DANIŞ BEŞTAŞ (Siirt) – Bir dinleyin ya! Olmaz ki böyle. 
MEHMET
RUŞTU TİRYAKİ (Devamla) - Bunun örnekleri var, seçim kurulu hâkimleri bu
şekilde belirleniyor. Neden bu önemli?
Çünkü infaz hâkimleri doğrudan mahpusların temel haklarıyla, özgürlükleriyle
ilgili kararlar veriyorlar dolayısıyla kıdemli birinci sınıf hâkimlerin infaz
hâkimi olmasında yarar var. 
Şimdi,
bu o kadar önemli bir şey ki neleri inceliyorlar? Bakın, ben size sadece bir
tane örnek vereceğim, haberleşme veya iletişim araçlarından yoksun bırakma ve
kısıtlama cezası gerektiren birkaç tane suçu sayacağım yani bir ceza alırsanız;
mektup yazıp alamıyorsunuz, faks ve telgraf gönderemiyorsunuz, televizyon
izleyemiyorsunuz, radyo dinleyemiyorsunuz, telefon açamıyorsunuz, diğer
iletişim haklarından yararlanamıyorsunuz. Ne yaparsanız bunları
kullanamıyorsunuz? Protesto amacıyla topluca yemeği almamak, bakın, protestonun
içeriğinin bir önemi yok. Topluca yemek almadınız, bütün iletişim haklarınızdan
mahrum bırakılıyorsunuz. Kurum İş Yurdu Yönetim Kurulunca uygun görülen işte
çalışmama, sanki pranga mahkûmları. İş Yurdu: “Şu işte çalışacaksın.” diyecek
siz kabul etmeyeceksiniz bütün iletişim haklarınız elinizden alınıyor. Herhangi
bir şeyi protesto etmek amacıyla idareye karşı sessizce direnişte bulunmak,
bakın yasa hükmü bu, herhangi bir şeyi protesto etmek için sessizce
oturduğunuzda bütün iletişim haklarınız elinizden alınıyor. Bir başkası;
gereksiz yere marş söylemek, slogan atmak. Gerekli marş ve slogan ne? Onu
bilmiyoruz ama gereksiz yere marş söylediniz, slogan attınız, iletişim
haklarınız engelleniyor. (HDP sıralarından alkışlar)
Evet,
bunlar iletişim kısıtlama cezası gerektiriyor.
Şimdi
çok demokrat, büyük demokrat, en büyük demokrat Adalet ve Kalkınma Partisi’nin
ne yapmasını beklersiniz? Bu hükümleri yürürlükten kaldırmasını beklersiniz
değil mi? Bize, “Biz demokrasi getiriyoruz.” diyorsunuz ama ne yapıyorsunuz?
Bunlar yetmez, diyorsunuz. Yeni bir suç daha ekliyorsunuz, diyorsunuz ki kurum
idaresine bildirilen telefon aracılığıyla ya da teknik müdahaleyle başka bir
hatta yönlendirme yapmak suretiyle görüşme hakkı olmayan kişilerle
görüşürseniz, ben, yine sizin bütün iletişim haklarınızı elinizden alırım yani
annenizin, babanızın, eşinizin telefonunu aradınız cezaevinden, o arada bir
kuzeniniz, bir yakınınız evde onunla konuştunuz bütün iletişim haklarınız
kesildi. Ya da eşinizi cep telefonuyla aradınız, eşiniz iş yerinde ve iş
yerindeki arkadaşlarını tanıyorsunuz, iş yerindeki arkadaşlarıyla konuştunuz;
Adalet ve Kalkınma Partisinin bugün getirdiği öneriyle iletişim haklarınızdan
yoksun kalacaksınız. Selahattin Demirtaş eşini aradı, eşi o telefonu kaydetti,
sevdiklerine o telefonu dinletti; Selahattin Demirtaş’ın bütün iletişim
haklarını elinden alacaksınız. İşte, bize demokrat olduğunuzu söylüyorsunuz ama
getirdiğiniz teklif tam olarak bu. 
Cezaların
infazıyla ilgili sorunumuz, aslında, sadece bunların denetim yetkisinin infaz
hâkimliğine verilmesiyle çözülmüyor. Evet, infaz hâkimliğinin denetiminde
olması iyidir ama emin olun, bu infaz kurumlarında, cezaevi müdürlüklerinin,
cezaevindeki yönetim kurullarının ve savcılıkların öyle uygulamaları var ki
size saysam “Orta Çağ’daki ada hapishaneleri mi bunlar?” dersiniz. 
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Devamla) – Bitiriyorum Sayın Başkan.
BAŞKAN
– Lütfen tamamlayın. 
MEHMET
RUŞTU TİRYAKİ (Devamla) – Bizzat dinlediğim için bunları rahatlıkla söylüyorum.
Evet, belki 355 tane hapishanenin tamamında yok; evet, belki her cezaevinde bu
uygulamalar yapılmıyor; evet, belki sistematik değil ama emin olun, bugün,
Türkiye'de cezaevinde insanlar falakaya yatırılıyor; bugün, Türkiye'de insanlar
cezaevinde çıplak aranıyor. Bakın, yirmi yedi yıldır hapishanede olan bir
mahkûm, yirmi yedi yıldır, kendi isteğiyle veya isteği dışında yeni açılmış bir
hapishaneye gönderiliyor ve o hapishanede bu hükümlü, yirmi yedi yıldır
cezaevinde olan birisi, bir başka hapishaneye gönderilirken çıplak aranıyor.
Eğer
infaz rejimiyle ilgili bir şey yapmak istiyorsanız, eğer bu ülkeye toplu iğne
ucu kadar demokrasi getirmek istiyorsanız cezaevlerinin bu sorunlarını
tartışmamız lazım, infaz rejiminde bunları tartışmamız lazım; yoksa hırsızları,
gaspçıları, yağmacıları affederek bu ülkeye bir kuruşluk demokrasi
getiremezsiniz diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 2’nci maddesinde yer alan “olumlu
görüş” ifadesinin “teklifi ile” şeklinde değiştirilmesini arz ve teklif ederiz.
 Arslan
Kabukcuoğlu Ayhan Erel Ayhan Altıntaş
 Eskişehir Aksaray Ankara
 Ümit
Beyaz Hüseyin Örs Bedri Yaşar
 İstanbul Trabzon Samsun
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Başkanım.
BAŞKAN
– Önerge üzerinde söz isteyen Samsun Milletvekilimiz Sayın Bedri Yaşar.(İYİ
PARTİ sıralarından alkışlar)
Sayın
Yaşar, beş dakika süreniz var.
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum.
Ceza
ve Güvenlik Tedbirlerinin İnfazı Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 2’nci maddesi üzerinde vermiş olduğumuz
değişiklik önergesi hakkında söz almış bulunuyorum, bu vesileyle yüce Meclisi
saygıyla selamlıyorum.
Değerli
milletvekilleri, kanun teklifinin 2’nci maddesinde infaz hâkimliğinin kuruluş,
görev ve yetkileri yeniden düzenlenmektedir. İnfaz hâkimliğine önemli görevler
yüklenerek koşullu salıverme, koşullu salıvermenin geri alınması, mahsup,
düşme, zaman aşımı gibi kararların infaz hâkimince verilmesi düzenlenmektedir.
Bu haklardan yararlanmak için iyi hâli olma koşulu bulunmaktadır. İyi hâli olma
koşulu hukuken oldukça muğlak bir ifadedir ve keyfî kararla suistimal edilmeye
açıktır. Bu bağlamda, uygulamada yaşanabilecek sorunların önüne geçilmesi için
infaz hâkimlerinin niteliği belirlenmeli ve birinci sınıf hâkimlerden seçilmelidir.

Hepimizin
bildiği gibi özellikle son dönemde -adalet mensupları da dâhil- adalete güvenin
yüzde 30’ların altına düştüğü bir dönemi yaşıyoruz. Dolayısıyla, bu konuda
adaletin daha fazla zedelenmemesi için infaz hâkimlerinin birinci sınıf
hâkimlerden seçilmesini bu maddede önerdik, ümit ediyorum kabul edersiniz. 
Toplum
olarak yıllardır fedakârlık yapıyoruz ama bu fedakârlıklar bir türlü bitmiyor.
Bizden beklenen fedakârlıklardan birisi bitmeden diğeri başlamaktadır.
Hazırlanan bu infaz yasası da yine milletten beklemektedir. Hepimizin de
bildiği gibi, devlete karşı işlenen suçları devlet, şahsa karşı işlenen suçları
da şahsın affetmesi gerekmektedir. Yapılan bu düzenlemede devlete karşı işlenen
suçlar infaz kapsamında yer almazken, şahsa karşı işlenen suçların büyük bir
çoğunluğu infaz kapsamı içine alınmıştır. Ortada salgın gibi özel bir durum
olmasına rağmen, kamu vicdanı bu konuda ciddi rahatsızlık taşımaktadır. Hatta
şöyle bir kanaat var: “Vurguncular, hırsızlar, yolsuzlar dışarıya atılırken acaba
iyi insanlara cezaevlerinde yer mi açılıyor?” Ben hukukçu değilim, bunu,
yasanın piyasadaki yansımaları olarak değerlendirebiliriz.
Yine,
aynı şekilde, bu af yasalarının -2000 yılında çıkarılan Af Yasası da dahil-
toplumda hiç bir caydırıcı tarafının olmadığını izliyoruz. İçeri girenlerin
hepsi belli bir zaman dilimi sonra dışarı çıktı, 2000 yılında yapılan afta da
bunu gördük. Ümit ediyoruz ki… Şu an içeride yaklaşık 300 bin kişi var; verilen
rakamlara göre bunların yaklaşık 90 bini dışarı çıkacak gibi görünüyor ama
toplumdaki kanaat şu: “Belli bir zaman dilimi sonra bunlar tekrar içeri
dönecekler.” 
Hazır
bunları dışarı çıkarmışken herhâlde cezaevlerinde de bol miktarda boş yer
olacaktır diye düşünüyoruz. Bizim Muş Yeşilova Belediye Başkanımız diyor ki:
“Bizim beldemizde 470 dönümlük en önemli meralık alanı hazineye devrederek
burada bir cezaevi yapma kararı alınmıştır. Belde halkı meralık alanda
yapılması planlanan cezaevine karşıdır. Yeşilova Belediyesi, belde halkının
talebini dikkate alarak konuyu yargıya taşımıştır.” Buradan yetkililere
sesleniyorum: Bu cezaevi, meralık alan yerine bir başka yere yapılmalıdır. Ama
burada, bildiğiniz gibi Muş bölgesi hayvancılığın çok yoğun olduğu bir bölge.
Bizim, cezaevinden daha çok hayvanlarımızı otlatacak meralara ihtiyacımız var.
Tam da yeri geldi, bir sürü de cezaevleri boşalıyor. Adalet Bakanlığının
yetkilileri de burada; ümit ediyorum, Muş’un Yeşilova beldesine cezaevi yapma
gereği duymazlar, oradaki hayvancılığı da desteklemiş oluruz. 
Yine,
tabii, bir Samsun Milletvekili olarak iki gündür Samsun Bafra Cezaevinin
gündeme gelmesi vicdanlarımızı bir miktar yaralamıştır. Sanki Samsun Bafra
Cezaevinde bambaşka olaylar cereyan ediyormuş gibi bu tür isimler, bu tür
anmalar şehirlerde çok ciddi onur kırıcı meselelere sebep oluyor. Kaldı ki ben
Samsun Cumhuriyet Başsavcısını da bilfiil tanıyorum. Samsun’da hakikaten -başka
yerleri bilmem ama- arkadaşlarımızın adalet, hukuk konularıyla ilgili çok ciddi
çalışmalarının olduğunu biliyorum. Onların böyle yanlış işler yapmayacağını da
ümit ediyor, yüce heyetinizi saygıyla selamlıyorum. (İYİ PARTİ sıralarından
alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir. 
Değerli
milletvekilleri, yaklaşık üç saate yakındır birleşimi götürüyoruz. Birazcık
havalanmayı temin açısından bir on beş dakika ara vereceğim. 
Birleşime
on beş dakika ara veriyorum. 
Kapanma Saati:19.38
DÖRDÜNCÜ OTURUM
Açılma Saati: 20.02
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 80’inci Birleşiminin
Dördüncü Oturumunu açıyorum.
207
sıra sayılı Kanun Teklifi’nin görüşmelerine devam ediyoruz.
Komisyon
yerinde.
3’üncü
maddede kalmıştık.
Değerli
milletvekilleri, 3’üncü madde üzerinde 3 önerge vardır. Önergeleri aykırılık
sırasına göre okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılması Dair Kanun Teklifi’nin 3’üncü maddesinin
teklif metninden çıkarılmasını arz ve teklif ederiz.
 Murat
Çepni  Dirayet Dilan Taşdemir Züleyha Gülüm
 İzmir Ağrı İstanbul
 Muazzez
Orhan Işık Serpil Kemalbay Pekgözegü
 Van İzmir
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ EMİNE YAVUZ GÖZGEÇ (Bursa) – Katılmıyoruz Sayın Başkanım.
BAŞKAN
– Önerge üzerinde söz isteyen İstanbul Milletvekilimiz Sayın Züleyha Gülüm.
(HDP sıralarından alkışlar) 
Süreniz
beş dakika Sayın Gülüm.
ZÜLEYHA
GÜLÜM (İstanbul) – Evet, bu yasada belki de en fazla unutulan düzenlemelerden
bir tanesini, kadınları konuşmak istiyorum. Her ne kadar iktidar, toplumda bir
algı yöntemiyle, kadınlara yönelik suçların af yasasının kapsamına alınmadığını
söylemiş olsa da aslında gizli bir af, bu yasa içerisinde maalesef var. Kadına
yönelik birçok suçta kadına yönelik özel düzenlemeler, ceza hukukunda özel
düzenlemeler olmadığı için aslında genel düzenleme içerisinde affedilen bir
sürü suçun içerisinde kadına yönelik suçlar da var. Tehdit, şantaj suçları,
psikolojik şiddet suçları gibi suçlar aslında kadınlara yöneltilmiş olsa da af
kapsamına alındı maalesef. Yine, baştan getirmeye belki cesaret edemedikleri,
kamuoyunun tepkisinden dolayı hep gizli saklı getirmeye çalıştıkları
tecavüzcülere ve kadın katillerine yönelik af düzenlemesi de son dakika
hamlesiyle bu yasa teklifine maalesef getirildi. Demek ki tecavüzcüleri,
kadınlara şiddet uygulayanları affetmek sizin açınızdan makul ama düşünce
suçlularını, basın özgürlüğünden dolayı içeriye girmiş olan insanları affetmek
sizin sınırlarınızda değil. Şimdi, birkaç tane örnek vereyim, cezaevinden çıkıp
kadınları öldüren erkeklerden. 18 Ocak günü Tahsin Yüksekova cezaevinden yeni
çıkmışken Kadıköy’de çiçekçilik yapan eşi Seyhan’ı ve annesi Zülfiye’yi
öldürdü. Yetmedi, devam ediyoruz. Ordu’da cezaevi firarisi Özgür Ardıç Ceren
Özdemir’i katletti. Denizli’de Ahmet Kaya bir kadını öldürdüğü için
cezaevindeydi, cezaevinden kaçtı ve kaçışından sonra da eşini öldürdü. Şimdi,
bütün bu örnekler önümüzdeyken, peki, bu iktidar, bu düzenlemeyi yaparken acaba
kadınları korumak adına ne yapıyor, hangi düzenlemeleri yapıyor?
Şunu
çok iyi biliyoruz ki, erkekler öldürmeye çalıştığı kadınları, yaralamaya
çalıştığı kadınları çıktığında öldürür ya da dava sırasında tanıklık yapan
insanları, yakınlarını, arkadaşlarını, akrabalarını çıktığında öldürür. Buna
dair birçok örnek varken, buna rağmen hiçbir düzenleme yapılmamasını acaba
kadın düşmanlığı dışında neyle açıklayabiliyoruz? Hangi tedbir alındı?
Kadınları koruyacak mekanizmalar oluşturuldu mu? Hepsi “Hayır.” Adliyeler
çalışıyor mu? Sığınaklar acaba kadınlara yeterli oranda sağlanıyor mu? Hayır.
Üstelik şimdi bir de sığınaklar kadınlardan darp raporu istiyor. Yani “Önce
dayak yiyin, önce şiddete uğrayın, ondan sonra sığınağa alacağız.” mı
diyorsunuz? Bu söylemin başka bir anlamı var mı? Bu da yetmedi, Hâkimler ve
Savcılar Kurulu erkeklerin korunması yönünde bir karar verdi, kadınları ise
maalesef göz ardı etti, hiçbir tedbir alınmadı. 
Peki,
en azından şunu yapamaz mıydınız: İstanbul Sözleşmesi’nin hükümlerinden olan,
şiddet faili erkeğin bırakılması durumunda mağdurun haberdar edilmesi, mağdurun
kendisinin ve yakınlarının korunması, tanıkların korunmasına yönelik hükmü
hayata geçirecek bir düzenleme yapamaz mıydınız? Hayır, bunu da yapmadınız
çünkü siz gerçekten kadın düşmanı bir politika üretiyorsunuz. 
İstanbul
Emniyet Müdürlüğünün son aya ilişkin, mart ayına ilişkin açıklamasında ne var,
biliyor musunuz? Genel asayiş olaylarında yüzde 40 azalma olurken aile içi
şiddette yüzde 38 artış var. Bu ne demek? Kadınlar öldürülecek ve siz de
“Kadınların öldürülmesine seyirci kalmaya devam edeceğiz.” demiş oluyorsunuz.
Dolayısıyla bu yasa aslında kadın katillerinin, kadına yönelik şiddet
uygulayanların önünü açmış bir yasa. Bu yasadan önce yapılması gereken şuydu:
Kadınları koruyacak güçlü mekanizmaların oluşturulması, bütün bu düzenlemelerden
sonra af yasasının tartışılmasıydı ama kadın düşmanı politikalarınız, erkek
egemen politikalarınız buna engel oldu. Bu da yetmedi, cezaevlerinde bugün
özellikle siyasi tutsaklara diyorsunuz ki: “Buralarda ölebilirsiniz, size ölme
özgürlüğü veriyoruz.” Sizin özgürlükten anladığınız şey bu. Cezaevleri, bir
ülkenin aynasıdır, bir ülkede demokrasinin olup olmadığının insan hakları olup
olmadığının göstergesidir ama Türkiye’de cezaevleri hep baskı altında, hep
faşizan bir yönetim altında oldu maalesef. AKP iktidarı ise bu düşmanla savaş
hukukunu daha da genişleterek, tüm muhaliflere yönelik, herkesi düşman görerek,
bütün toplumsal muhalefete bu faşizan yöntemleri dayattı. Kime düşman bu
iktidar? Halka düşman, emekçiye düşman, kadına düşman, Kürt’e düşman. Bir tek
düşman olmadığı yer var: Sermaye ve yandaşları; onun dışında herkese karşı
düşmanlık besliyor. 
Cezaevlerine
bir bakalım, neden cezaevleri bu kadar dolu? Çünkü AKP politikalarını eleştiren
herkes düşman ve herkes içeri atılmalı. 400’e yakın cezaevi tıklım tıklım dolu.

(Mikrofon
otomatik cihaz tarafından kapatıldı)
BAŞKAN
– Tamamlayın.
ZÜLEYHA
GÜLÜM (Devamla) – Tutuklu ve hükümlü mevcudu 300 bin civarında. Şu anda
Türkiye’de mahkemeler tutuklama fabrikası gibi çalışıyor. İktidar kimi
istiyorsa onu içeri atıyor, kimi çıkar diyorsa onu çıkarıyor. Selahattin
Demirtaş kararından, Gezi davasının sonucundaki verilen sözlerden ve
kararlardan bu çok net anlaşılmıyor mu? Bize şunu söylemeyin: “Bu ülkede bir
yargı var.” falan demeyin, bu ülkede yargı yok. Bu yargının verdiği hiçbir
karar da aslında gerçek bir karar değil. Düşüncesinden dolayı içeri atılan
insanlar, gazetecilik yaptığı için içeri atılan insanlar, haklarını talep
ettiği için içeri atılan öğrencilerin, kadınların olduğu bir ülkede yaşıyoruz
maalesef. Siz, bu topluma diyorsunuz ki: “Köleleştireceğiz sizi.” İşçilere
emekçilere diyorsunuz ki: “Kölemizsiniz.” Cezaevlerindeki insanlara diyorsunuz
ki: “Köleleşeceksiniz.” Ama bu toplum köleleştirmenizi asla ve asla kabul
etmeyecek, her koşulda bu yaptığınızın, ölümü dayatmanızın hesabını soracak.
(HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Buyurun
Sayın Akbaşoğlu.
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Değerli
milletvekilleri, biraz evvel ifade edilen gerçek dışı iddiaların hiçbirini
kabul etmediğimizi kayıtlara geçirmek istiyorum.
Teşekkür
ediyorum.
BAŞKAN
– Teşekkür ederim.
Sayın
Beştaş, sizin de bir talebiniz mi oldu?
MERAL
DANIŞ BEŞTAŞ (Siirt) – Evet.
BAŞKAN
– Buyurun.
VI.- AÇIKLAMALAR (Devam)
58.- Siirt Milletvekili Meral Danış Beştaş’ın, IŞİD’in
Türkiye’deki sorumlusu Halis Bayancuk’un tahliye edildiğine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Çok
önemli bir gelişme oldu, IŞİD’in Türkiye’deki sorumlusu Ebu Hanzala kod adlı
Halis Bayancuk tahliye edildi. Evet, daha önce Hizbullah davasından ömür boyu
hapis cezası almıştı ve Kobani savaşı döneminde 9 Ekim 2014’te serbest
bırakıldı. 2017 yılında terör örgütü kurma, yönetme suçundan tutuklandı ve
bugün tahliye oldu. Niye tahliye oldu? Biz bu kadar içerideki insanların can
güvenliğinden söz ederken IŞİD’in sorumlusunun tahliyesi dikkate değerdir.
Evet, Rahip Brunson’ı Trump ister, bırakılır; Deniz Yücel’i Merkel ister; istismarcıları,
cinayet işleyenleri, Hizbullahçıları, IŞİD’çileri siz bırakırsınız; sonra
“Yargı bağımsız.” diye burada nutuk atarsınız. 82 milyonun hukuku yok burada,
tek adamın hukuku var. 
(Mikrofon
otomatik cihaz tarafından kapatıldı)
BAŞKAN
– Lütfen bitirelim.
Değerli
arkadaşlarım, bu aradaki tartışmaları birer dakikanın dışına taşırmayalım çünkü
yapacak çok işimiz var.
Buyurun
Sayın Beştaş, son defa süre veriyorum.
MERAL
DANIŞ BEŞTAŞ (Siirt) – Cemaatle ortaklık yaptıkları dönemde akademisyen, yazar,
siyasetçi, herkes teröristti. İdris Naim Şahin, şiire, tuvaldeki resme, herkese
“Teröre hizmet edebilir.” diyordu. Bugün AKP cemaatten iyi öğrenmiş, iyi
öğrencilik yapmış gerçekten. Şimdiki İçişleri Bakanı da aynı İdris Naim Şahin
gibi herkese terörist muamelesi yapıyor. Bugün bununla da yetinmedi, yargısız
infaz talimatı verdi ve Bingöl’de araba içinde öldürülenlerin sorumlu olmadığı
bilindiği hâlde tarihe düştü. Bugün de bizim can güvenliğimizden sorumlu olan
bir Bakan yargısız infaz talimatı vermiştir, bu da AKP’nin tek adam hukukudur.
Teşekkür
ediyorum. (HDP sıralarından alkışlar)
BAŞKAN
– Sayın Akbaşoğlu, sizin de kısaca bir değerlendirmenizi alayım, kanuna devam
edelim.
59.- Çankırı Milletvekili Muhammet Emin Akbaşoğlu’nun,
Siirt Milletvekili Meral Danış Beştaş’ın yaptığı açıklamasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Bakınız, bir açıklama yapmak üzere söz aldı ama bir
ton, birçok değerlendirme yaparak sözü bıraktı. Yani hepsi gerçek dışı.
OSMAN
NURİ GÜLAÇAR (Van) – Yalan ve yanlış bilgi.
MUHAMMET EMİN AKBAŞOĞLU (Çankırı) – Kim tahliye olmuşsa -bakın, şu anda cezaevinden belki
birçok insan da tahliye oluyor olabilir- Ceza İnfaz Kanunu çerçevesinde,
cezasını çekmiştir, suçunun karşılığını almış ve cezasını çekmiştir, ceza
hukuku, infaz hukuku çerçevesinde de gerekli işlemler, ilgili, yetkili merciler
tarafından yapılmış olabilir. Bahse konu olayla ilgili de nedir, ne değildir
onu da biz araştıracağız ayrıca, burada Meclisimizi bilgilendireceğiz. Ancak bu
konuda rutin işleyen bir hususu, bir konuyu, bir siyasi suçlama sebebine
dönüştürmek hukuka saygısızlığın ta kendisidir. 
(Mikrofon
otomatik cihaz tarafından kapatıldı) 
BAŞKAN
– Tamamlayın cümlenizi de diğer önergeye başlayalım.
MUHAMMET
EMİN AKBAŞOĞLU (Çankırı) – Sonuç itibarıyla objektif hukuk sistemi içerisinde
kimin ne ceza alacağı, kimin aldığı cezayı ne kadar yatacağı objektif hukuk
kuralları çerçevesinde ilgili kanun maddelerinde yazılıdır. Burada hiç kimsenin
bir müdahalesi asla ve kata söz konusu değildir.
Buradan hareketle “tek adam rejimi” yaftalamalarıyla, farklı siyasi saiklerle
birtakım suçlamalarda bulunmak, işi saptırmak, hakikati örtmek ve ucuz birtakım
neticeler elde etmekle eş değerdir. Dolayısıyla bu tavrı kesinlikle kabul
etmediğimizi ifade etmek istiyor, yüce Meclisi saygıyla selamlıyorum.
MERAL
DANIŞ BEŞTAŞ (Siirt) – Sayın Başkan…
BAŞKAN
– Sayın Beştaş, lütfen.
MERAL
DANIŞ BEŞTAŞ (Siirt) – Sayın Başkan, kayıtlara geçsin.
BAŞKAN
– Lütfen, bir cümleyle kayıtlara geçirin. Bakın, ben işlem yapıyorum şu anda.
MERAL
DANIŞ BEŞTAŞ (Siirt) – Bir kere, biz ucuz iş yapmıyoruz. IŞİD’in Türkiye
halifesi ağırlaştırılmış müebbetle yargılanıyor ve bugün tahliye oluyor. “Yargı
bağımsız” derken bir hukukçu olarak gülmemek için kendimi çok zor tutuyorum. Şu
anda içeride "tweet" attığı için tutuklular varken, IŞİD gibi bir
çete, bir barbarlık örgütünün Türkiye sorumlusunun serbest bırakılmasına
“Bizden bağımsız.” demelerine hiç kimse inanmaz, inanmıyoruz. 
BAŞKAN
– Peki, kayıtlara geçmiştir.
ÖZGÜR
ÖZEL (Manisa) – Sayın Başkan, şöyle bir talebimiz olsun yani bu konuda söz alıp
bir şey söylemek lazım ama ben açıkçası Meral Hanım’dan duydum haberi. Mümkünse
hem Bakanlığın yetkilileri de buradayken…
BAŞKAN
– Sayın Akbaşoğlu yapıyor o işi şu anda.
ÖZGÜR
ÖZEL (Manisa) - …böyle bir işin olup olmadığını ve gerekçesini bilirsek ona
göre biz de siyasi tavrımızı belirleriz.
BAŞKAN
– Tabii. Sayın Akbaşoğlu da belirtti, “Ben araştırıp bilgi vereceğim.” dedi.
ÖZGÜR
ÖZEL (Manisa) – Sağ olun Başkanım.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Değerli arkadaşlarım, diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 3’üncü maddesinin aşağıdaki
şekilde değiştirilmesini arz ve teklif ederiz.
MADDE
3 - 4675 sayılı Kanunun 3’üncü maddesinde yer alan “Hakimler ve Savcılar Yüksek
Kurulu” ibareleri; “Hâkimler ve Savcılar Kurulu” ibaresi olarak
değiştirilmiştir.
 Alpay
Antmen Zeynel Emre Süleyman Bülbül
 Mersin İstanbul Aydın
 Turan
Aydoğan Bülent Tezcan Saliha Sera Kadıgil Sütlü
 İstanbul Aydın İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ EMİNE YAVUZ GÖZGEÇ (Bursa) – Katılmıyoruz Sayın Başkan.
BAŞKAN
– Önerge üzerinde söz isteyen Aydın Milletvekilimiz Sayın Bülent Tezcan. (CHP
sıralarından alkışlar)
Süreniz
beş dakika Sayın Tezcan. 
BÜLENT
TEZCAN (Aydın) – Teşekkür ederim Sayın Başkan.
Sayın
Başkan, değerli milletvekilleri; gerçekte bir af yasası olan ancak teklif
sahiplerinin ısrarla “infaz indirimi” diye adlandırdıkları teklifi görüşüyoruz.
Önce şunun bilinmesinde yarar var: İnfaz indirimi yapılmasına ya da afla ilgili
Türkiye Büyük Millet Meclisinde grubu bulunan partilerin de külliyen esaslı bir
indirime ve affa karşı çıktığı durum söz konusu değil, gördüğümüz, anladığımız
bu. İstenen şey sadece infaz adaleti, infaz adaleti istiyoruz. Yani bir iş
yapıyorsak doğru düzgün yapalım, adaletli olsun, hem de böyle günlerde
sıkıştırarak bu şartlarda çalışıyorsak.
Bakın,
dün burada görüşmeler yapılırken, Sayın Komisyon Sözcüsü, temsilcisi sorulara
cevap verirken önemli bir şey söyledi, dedi ki: “Eğer teröre destek veriyorsa,
o kalem silahtır.”
Değerli
milletvekilleri, bu teklifin ruhu budur. Bu teklifin ruhu bu sözde yatıyor.
Bakın, biz bu sözleri ilk defa duymuyoruz. 2011 yılının Aralık ayında, 2012
yılının Mayıs ayında, dönemin AK PARTİ İçişleri Bakanı İdris Naim Şahin çıktı,
dedi ki: “Havan mermisi ile yazının farkı yoktur.” O zaman çıktı dedi ki:
“Resim yapan, tuvalle, makaleyle, şiirle terör suçu işleyenler var.” Şimdi,
bütün mesele bu. Yani terörü tarif ederken, terör örgütüne yardım ve yataklık
yapıyor diye, terör örgütü üyesi olmadığı hâlde teröre yardım ve yataklık
yapıyor diye bu ülkede birçok insanın, düşünceleri nedeniyle ya da muhalif
olduğu için cezaevinde olduğunu biliyoruz. Bakın, bu tercihin sonuçlarını
aslında çok yakın zamanda yaşadık. Bu tercih, bir çeteden yana pozisyon alarak,
aslında başka çetelerle mücadele ediyorum derken, ülkeyi 15 Temmuzun eşiğine
getirdi, FETÖ terör örgütü, çete, devleti teslim alacak noktaya geldi. Şimdi,
bu anlayışı devam ettirdiğimiz sürece, bugün o çeteden kurtulalım derken yeni
çete reislerinin önünü açan yeni bir anlayışla karşı karşıya kalacağız. Bu
anlayışı değiştirmediğimiz sürece, infaz adaletine sahip çıkmadığımız sürece bu
meseleleri çözebilmemiz mümkün değil. İtirazımız buna. Hiç laf kalabalığı
yapmaya gerek yok, gürültü patırtı yapmaya gerek yok. Bakın, AK PARTİ sözcüsü
sayın milletvekili arkadaşımız dün burada konuşma yaparken “Kimse bizden FETÖ
için yumuşama beklemesin.” dedi. Telaş etmeyin, kimsenin böyle bir yumuşama
beklediği yok sizden. Zaten telaşınıza gerek yok. FETÖ’nün etkili ve yetkili
kadroları, FETÖ borsası çalıştığı için FETÖ borsasında işini yürütüyor, sırtını
da saraya dayamış. Neyin telaşı içerisindesiniz? (CHP sıralarından alkışlar)
Değerli
arkadaşlar, peki bedel ödeyen kim? Bedel ödeyen yine Barış Terkoğlu, bedel
ödeyen yine Barış Pehlivan, bedel ödeyen yine Murat Ağırel. Dün FETÖ’nün
sizinle beraber, ittifakla hapse attıkları bugün yine sizin döneminizde, yeni
ittifaklarınızda, istediğinizi yapmıyor, sizin gibi düşünmüyor diye hapisteler.
Bu teklifte bunlarla ilgili hiçbir şey var mı? Yok.
Değerli
arkadaşlar, siyasi suçların olmadığı bir af teklifi kabul edilemez. Siyasi
suçlar konjonktüre bağlı suçlardır. Bugünün kahramanları yarının siyasi
suçluları olur, bugünün siyasi suçluları yarının kahramanları olur. Onun için,
bir af düzenlemesi yapacaksak devlet, siyasi suçları, kendisine karşı işlenen
suçları öncelikle kapsamın içine alacak. 
Değerli
arkadaşlar, yine, dün arkadaşımız burada dedi ki: “Kimse bizden teröristlere
karşı yumuşama beklemesin.” Bu terör meselesi, bu terör suçu nasıl, ne bitmez
bir sermayeymiş ki her yaptığınız olumsuzluğun arkasından bu terör suçu
meselesine çok rahat sığınabiliyorsunuz. 
(Mikrofon
otomatik cihaz tarafından kapatıldı)
BÜLENT
TEZCAN (Devamla) – Bitiriyorum Sayın Başkanım.
BAŞKAN
– Tamamlayın. 
BÜLENT
TEZCAN (Devamla) – Şunu herkes biliyor ki: Bu ülkede eli kalem tutanı terör
örgütüne yardımdan içeri attılar. (CHP sıralarından alkışlar) Bu ülkede “tweet”
atan genci terör örgütüne yardımdan içeri attılar. Gerçekleri açıklayan
gazeteciyi “Devlet bilgilerini ifşa etti.” diye hapse attılar. Siyasetçiyi bu
sebeplerle hapse attılar. Bu teklifin içerisinde hiçbir şey yok. Terörün Allah
belasını versin, buradan söylüyorum ama “tweet” atan genci, siyasetçiyi, eli
kalem tutanı “Terör örgütü üyesiydi.” diye adliye kapısına götürene de yazıklar
olsun; mesele bu. (CHP sıralarından alkışlar)
Değerli
arkadaşlar, son sözüm şudur: Bu meseleden kalkıp da hiç kimse “Siz teröre sahip
çıkıyorsunuz.” konusunu gündeme getirmesin. Siz “Teröre karşı biz
yumuşamayacağız.” diyorsunuz. Biz böyle bir şeyi, sizin nerelerde, ne zaman
yumuşadığınızı yakın tarihte gördük.
(Mikrofon
otomatik cihaz tarafından kapatıldı)
BAŞKAN
– Son cümlenizi alalım Sayın Tezcan.
BÜLENT
TEZCAN (Devamla) – Değerli milletvekilleri, siz “Kimse bizden teröre karşı
yumuşamamızı beklemesin.” dediniz. Doğrudur, böyle bir beklentimiz yok. Kimse
de bizden, İstanbul seçimlerini kaybedecekleri zaman Öcalan’ın mesajını devlet
televizyonunda okutanların yalancı pehlivanlığına inanmamızı beklemesin, biz de
buna inanmıyoruz. (CHP sıralarından alkışlar)
Hepinize
teşekkür ediyorum, saygılar sunuyorum.
BAŞKAN
– Önergeyi oylarınıza sunuyorum: Kabul edenler…
III.- YOKLAMA
(HDP
sıralarından bir grup milletvekili ayağa kalktı)
MERAL
DANIŞ BEŞTAŞ (Siirt) – Sayın Başkan, yoklama talep ediyoruz.
BAŞKAN
– Yoklama talebiniz mi var?
MUHAMMET
EMİN AKBAŞOĞLU (Çankırı) – İşlemi başlattınız efendim, işlem başladı.
BAŞKAN
- Rica ediyorum arkadaşlar. Ben o anda gördüm zaten Sayın Beştaş’ı. 
Sayın
Beştaş, Sayın Taşdemir, Sayın Koçyiğit, Sayın Orhan Işık, Sayın Çepni, Sayın
Koç, Sayın Çelik, Sayın Eksik, Sayın Kaya, Sayın Gülüm, Sayın Gergerlioğlu,
Sayın Kemalbay, Sayın Toğrul, Sayın Mensur Işık, Sayın Hatımoğulları Oruç,
Sayın Tiryaki, Sayın Ersoy, Sayın Kaçmaz, Sayın Coşkun, Sayın Oluç, Sayın
Sarısaç. 
Yoklama
için iki dakika süre vereceğim.
Pusula
veren arkadaşlar lütfen ayrılmasınlar değerli arkadaşlarım, hepsine tek tek
bakacağım. 
Yoklama
işlemini başlatıyorum. 
(Elektronik
cihazla yoklama yapıldı) 
BAŞKAN
– Değerli arkadaşlar, toplantı yeter sayısı yoktur. 
Birleşime
on beş dakika ara veriyorum. 
Kapanma Saati: 20.27 
BEŞİNCİ OTURUM
Açılma Saati: 20.42
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 80’inci Birleşiminin
Beşinci Oturumunu açıyorum.
III.- YOKLAMA
BAŞKAN
– 3’üncü madde üzerinde Aydın Milletvekili Bülent Tezcan ve arkadaşlarının
önergesinin oylamasından önce istem üzerine yapılan yoklamada toplantı yeter
sayısı bulunamamıştı. 
Şimdi
yoklama işlemini tekrarlayacağım.
Yoklama
için iki dakika süre veriyorum. 
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
- Önergeyi oylarınıza sunuyorum: Cumhuriyet Halk Partisinin verdiği önergeyi
kabul edenler… Kabul etmeyenler… Önerge kabul edilmemiştir. 
ÖZLEM
ZENGİN (Tokat) – Bir söz talebim vardı Sayın Başkanım.
BAŞKAN
- Sayın Zengin’in talebi oldu.
Sayın
Zengin, özür dilerim.
Buyurun.
VI.- AÇIKLAMALAR (Devam)
60.- Tokat Milletvekili Özlem Zengin’in, Türkiye’de
özgür bir yargı sistematiğinin olduğuna, Sakarya
2. Ağır Ceza Mahkemesinin Halis Bayancuk’un tahliyesine karar verdiğine,
savcının itirazı üzerine Sakarya 3. Ağır Ceza Mahkemesinin bu itirazı haklı
bulduğuna ve bahsi geçen kişinin tutukluluğunun devam ettiğine ilişkin
açıklaması
ÖZLEM
ZENGİN (Tokat) – Sayın Başkanım, teşekkür ederim. 
Sayın
Tezcan konuşurken bir söz talebim vardı. Kendisinin konuşmasıyla alakalı değil
ama HDP Grup Başkan Vekili Sayın Beştaş Türkiye’de IŞİD’in temsilcisinin
serbest bırakıldığını söyledi. Bu konuya dair bir açıklama yapmak istiyorum. 
Tabii,
Türkiye’de, onlar inansa da inanmasa da özgür bir yargı sistematiği var. Bu
yargı sistematiği içerisinde, mekanizma içerisinde Sakarya 2. Ağır Ceza
Mahkemesi bahsi geçen kişinin tahliyesine karar vermiştir, savcı itiraz
etmiştir, Sakarya 3. Ağır Ceza Mahkemesi bu itirazı haklı bulmuştur ve bahsi
geçen kişinin tutukluluğu devam etmektedir, tahliyesi söz konusu olmamıştır. Bu
konuya dair açık, sarih bilgi vermek istiyorum. 
Genel
Kurulun dikkatine şunu ifade etmek istiyorum: Bunun infazla bir alakası yok.
Yargı, itirazlarla şekillenir. Görüyorsunuz, 2. Ağır Cezanın verdiği bir karara
itiraz olmuştur ve 3. Ağır Ceza Mahkemesi de bu itirazı haklı bulmuştur. Yani
bu itirazı infazla alakalı bir şey gibi izah etmeyi, anlatmayı da hukuk
bilmemezlik olarak görüyorum.
Teşekkür
ederim.
MERAL
DANIŞ BEŞTAŞ (Siirt) – Sayın Başkan, sadece açıklama yapacağım.
BAŞKAN
– Buyurun Sayın Beştaş.
MERAL
DANIŞ BEŞTAŞ (Siirt) – Ben tahliye kararı verildiğini söyledim. Tahliye kararı
verilmiş, itiraz edilmiş, tekrar tutuklanmış. Bu, benim sözümün gerçek olmadığı
anlamına gelmiyor. 
ÖZLEM
ZENGİN (Tokat) – Hayır, siz sanki infazla serbest bırakılmış gibi
anlatıyorsunuz.
MERAL
DANIŞ BEŞTAŞ (Siirt) - İnfazla doğrudan ilgili.
OYA
ERONAT (Diyarbakır) – Eksik bilgi.
BAŞKAN
– Peki, konu aydınlanmıştır.
MERAL
DANIŞ BEŞTAŞ (Siirt) - Şu anda elimde mahkeme kararı var. On iki yıl altı ay
hapis cezası almış, propagandadan da bir yıl altı ay yirmi iki gün… Biraz önce
söyledim ya, Brunson’ı Trump, Deniz’i Merkel, peki, bunu, tahliye olmasını kim
istedi; bunu sordum.
ÖZLEM
ZENGİN (Tokat) – Tahliyeyi isteyen kimse yok, mahkemenin özgür idaresidir. Lafı
evirip çevirmeyelim.
BAŞKAN
– Tamam, peki. Konu bence aydınlanmıştır değerli arkadaşlarım.
ÖZLEM
ZENGİN (Tokat) – Evet, aydınlanmıştır ama anlamayanlara tekrar etmek istiyorum.
ÖZGÜR
ÖZEL (Manisa) - Sayın Başkan…
BAŞKAN
– Buyurun Sayın Özel, sizin de bir talebiniz oldu, onu da alalım, sonra da
diğer önergeyi okutalım.
Buyurun.
61.- Manisa Milletvekili Özgür Özel’in, Tokat
Milletvekili Özlem Zengin’e Halis Bayancuk’la ilgili bilgilendirme için
teşekkür ettiklerine, IŞİD’in Türkiye sorumlusunu serbest bırakan mahkeme
heyetine, Kavala’ya ve Gezi davasındakilere herkesin gözünün önünde görüldü
diye beraat veren mahkemeye soruşturma açanların acaba IŞİD katilinin
beraatına, salıverilmesine karar verenlere soruşturma açıp açmayacağını
öğrenmek istediğine ilişkin açıklaması
ÖZGÜR
ÖZEL (Manisa) – Öncelikle, Özlem Hanım’a bu bilgilendirme için teşekkür ederiz
çünkü konuyu Meral Hanım’dan duyduk. 
Şimdi,
durum şu Türkiye’deki yargı düzeninde: Ben Sayın Kavala’nın da içinde olduğu
Gezi davasını izledim, iddianame herkesin gözünün önünde çöktü. Yani savcı
mahcup oldu iddianameden çünkü iddianamedeki hiçbir şeyin ispatı yoktu ve
mahkeme, çok olağan bir şekilde, tamamının beratine ve tahliyesine karar verdi.
Ertesi gün “Kavala’yı birileri beraat ettirmeye kalktı.” diyerek Sayın Recep
Tayyip Erdoğan, hem bir başka tutuklamayla içeride tuttular hem de o heyet
hakkında soruşturma başlatıldı mesela. Bakın, şurada, garın önünde 104 canımızı
aldılar. Kavala’ya ve Gezi davasındakilere hiçbir somut delil olmadığı herkesin
gözünün önünde görüldü diye beraat veren mahkemeye soruşturma açanlar, acaba
IŞİD’in Türkiye halifesini serbest bırakan mahkeme heyetine, IŞİD katilinin, barbar
katilin beraatine, salıverilmesine… 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özel.
ÖZGÜR
ÖZEL (Manisa) - …karar verenlere -daha sonra itiraz üzerine bir başka mahkeme
bu büyük çılgınlığa, bu büyük hukuksuzluğa, bu büyük yanlışa “Dur!” demiş ama-
onu salmaya çalışanlara bir soruşturma açacak mı? Esas mesele bu. Çünkü Recep
Tayyip Erdoğan’ın hoşuna gitmeyen her kararı veren heyete bir soruşturma
açıyorsunuz, bu canileri bırakmaya çalışana da bir bakın yani.
Teşekkür
ederim Sayın Başkan.
ÖZLEM
ZENGİN (Tokat) - Konuyu nereden nereye aldınız Özgür Bey ya. İlla oraya destek
vereceksiniz ya.
BAŞKAN
– Peki, konu aydınlanmıştır. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Komisyon yerinde. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 3’üncü maddesinin aşağıdaki
şekilde değiştirilmesini arz ve teklif ederiz.
“MADDE
3- 4675 sayılı Kanunun 3 üncü maddesinde yer alan “Yüksek” ibareleri madde
metninden çıkarılmış ve maddenin birinci fıkrasında yer alan “iş ve kadro
durumuna göre” ifadesinden sonra gelmek üzere “niteliği bakımından birinci
sınıf hakimlerden seçilmek üzere” ifadesi eklenmiştir.”
 Ayhan
Altıntaş Ayhan Erel Hüseyin Örs
 Ankara Aksaray
 Trabzon
 Ümit
Beyaz Yasin Öztürk Arslan Kabukcuoğlu
 İstanbul
 Denizli  Eskişehir
(Uğultular)
BAŞKAN
- Değerli arkadaşlarım, “Komisyon önergeye katılıyor mu?” diye soracağım ama
öncelikle uğultunun kesilmesini rica ediyorum. Biraz sessiz olalım değerli
arkadaşlarım.
Komisyon
önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
- Önerge üzerinde söz isteyen, Aksaray Milletvekilimiz Sayın Ayhan Erel. (İYİ
PARTİ sıralarından alkışlar) 
Süreniz
beş dakika Sayın Erel.
AYHAN
EREL (Aksaray) - Sayın Başkan, değerli milletvekilleri, yüce Türk milleti;
görüşülmekte olan Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin 3’üncü maddesinin
değiştirilmesi önergesi üzerinde partim İYİ PARTİ adına söz almış
bulunmaktayım. Yüce heyetinizi saygıyla selamlamaktayım.
Teklif
edilen maddeyle, infaz hâkimliğinin görevinin kapsamı genişletilmekte ve
tutuklular hakkında infaz aşamasında verilecek tüm kararların infaz
hâkimlerince verilmesi amaçlanmaktadır. İnfaz hâkimliğine önemli görevler
yüklenerek, koşullu salıverme, koşullu salıvermenin geri alınması, mahsup,
düşme, zaman aşımı gibi kararların infaz hâkimliğince verilmesi karara
bağlanmaktadır. Bu haklardan yararlanmak için “iyi hâlli olma” koşulu
bulunmaktadır. 
İyi
hâlli olmak, hukuken oldukça muğlak bir ifadedir ve keyfî kararlarla suistimal
edilmeye açıktır. Bu bağlamda uygulamada yaşanabilecek sorunların önüne geçilmesi
için infaz hâkimliklerinin niteliği belirlenmeli ve birinci sınıf hâkimlerden
seçilmelidir. Yoksa sulh ceza hâkimlerinin düştüğü hatalar yüzünden adalete
olan güven her geçen gün azalmaktadır. İnfaz hâkimlerinin de yapacağı hatalar
adalete olan güveni tekrar sarsmaya devam edecektir diye düşünüyorum. 
Sayın
Başkan, değerli milletvekilleri; ülke olarak çok zor bir süreçten geçtiğimizi
hepimiz biliyoruz, görüyoruz ve hep birlikte yaşıyoruz. Bu sürecin ne kadar
devam edeceğini net olarak kimse bilmiyor. Temennimiz en kısa sürede sona
ermesidir. 
Son
günlerde yaşanan bu sıkıntılı süreçte, vatandaşımızı aç bırakmamak için
çiftçilerimiz üretmeye, çalışmaya zor şartlarda devam etmektedirler. Zaten zor
şartlar içerisinde üretim yapmakta iken, maalesef, yem zamlarından dolayı
belleri bükülmüştür. Dünyada ve ülkemizde petrol fiyatları, mazot fiyatları
düşmüş, nakliye maliyetleri azalmıştır. Üreticilerimiz de bu bağlamda yem
fiyatlarının düşmesini beklerken, yem fiyatlarında azalma olmasını beklerken,
maalesef, anlam verilmeyen bir şekilde yem fiyatlarında fahiş miktarda artışlar
meydana gelmektedir. Bu artışın nedenlerini köylülerimiz, çiftçilerimiz, hayvan
besleyicilerimiz maalesef henüz çözememişlerdir. 78 lira 25 kuruş olan yem
fiyatları, yirmi gün içinde 85 lira 25 kuruş olmuştur. Ülkemizde corona
virüsünü yaşadığımız günden bu yana yem fiyatlarında yaklaşık yüzde 20 artış
meydana gelmiştir. Üreticilerimiz bu son yem zamlarıyla birlikte ne
yapacaklarını, hayvanlarına nasıl yem alacaklarını kara kara düşünmeye
başlamışlardır. 
Buradan
Tarım Bakanımıza sesleniyorum: Üreticilerimizin bu mağduriyetlerinin önüne
geçmek için gerekli önlemleri alınız; yoksa, Allah muhafaza, kıtlık kapımızı
çalmak üzere. 
Diğer
bir sorun da şehirlerimizde toplu ulaşım yapan araç sahipleri ve şoförlerinin
bir feryadı var. Alınan önlemlerle birlikte daha önce taşımış oldukları yolcu
sayılarını yarı yarıya azaltmışlardır ama araçlarının kasko bedellerinin,
sigorta bedellerinin ve mazot girdilerinin yüksek olması yüzünden çok zor
durumdadırlar. Birçoğu bu araçlarını zaten senetle, borçla almışlardır. Bu
şartlar altında senetlerini, borçlarını ödeyemez durumdalar. Araçları rehin
altındadır. Eğer borçlarını ödeyemezlerse -her ne kadar şu anda icra yasağı
varsa da- ilerleyen zamanlarda ekmek teknelerini kaybetme tehlikesiyle karşı
karşıya kalacaklardır. Zor durumda olan, toplu taşımacılık yapan bu şoför
esnafımızın, minibüs esnafımızın sorunlarının da bir an önce Hükûmet tarafından
giderilmesini bu arkadaşlarımızın adına rica ve talep ediyorum.
Yüce
heyetinizi saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir.
4’üncü
madde üzerinde 3 önerge bulunmaktadır. Önergeleri aykırılık sırasına göre
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 4’üncü maddesinin
teklif metninden çıkarılmasını arz ve teklif ederiz.
 Murat
Çepni Dirayet Dilan Taşdemir Ömer Faruk Gergerlioğlu
 İzmir Ağrı Kocaeli

Muazzez
Orhan Işık  Serpil Kemalbay Pekgözegü Züleyha Gülüm
 Van İzmir İstanbul 
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz isteyen, Kocaeli Milletvekilimiz Sayın Ömer Faruk
Gergerlioğlu. (HDP sıralarından alkışlar)
Süreniz
beş dakika Sayın Gergerlioğlu.
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri; ayrımcı
bir yasayla karşı karşıyayız. Bir yıldır bu yasa bekleniyordu ve corona
dolayısıyla geldi ama yine ayrımcı olarak geldi. Bakın, düşünün, yıllardır
beklenen bir yasa getiriyorsunuz, hem ayrımcı hem corona dolayısıyla insanlar
arasında yaşam hakkı ayrımı yapıyor ve bir de riskli gruplar arasında da ayrım
yapıyor. Bu denli kötü bir yasayla karşı karşıyayız. Günlerdir milyonlarca
“tweet” atılıyor, sosyal medyada herkes büyük tepki gösteriyor; tüm
milletvekillerine, hepimize geliyor sanırım mesajlar, telefonlar. Toplum “Bu
adil ve eşit olmayan yasayı onaylamayın.” diyor bize. Türkiye tarihinin en
büyük tepkisi var şu anda. 
Bakın,
maddelerde neler var: 53’üncü madde çok ilginç, çok çarpıcı. Bir yıl kala
herkes kapalıdan açık cezaevine çıkabiliyor. Bir grup çıkamıyor, düşünce
suçluları çıkamıyorlar; çocuklu anneler, hastalar, yaşlılar buna dâhil. Bu,
düşman hukuku değilse nedir arkadaşlar? Bu çıkamayanlar da kim, biliyoruz.
Birisine “terörist” demişsiniz ve daha sonra da “Ya, biz teröristi mi
affedeceğiz?” diyorsunuz. “Terörist” dedikleriniz “barış” diyenler, bir bankaya
zamanında para yatıranlar, bir özel okula çocuğunu gönderenler, bir gazeteye
abone olanlar. Bunlara kalkmışsınız “terörist” diyorsunuz; anne, baba, bütün
aileleri perişan ediyorsunuz.
Bakın,
madde 20 var. Bu, daha da inanılmaz, insanlık dışı bir madde. Ne diyor?
Mahpusun eşi veya çocukları hastaysa veya malulse bir yıl infaz erteleme
verilir ama yine “terör suçlusu” dediği düşünce suçlularına “Hayır, bunu
getirmem.” diyor. İnanılmaz bir şey. Yani bu kadar da muhaliflere gaddarlıkta
zirveye inanamıyorum gerçekten. Nasıl bir vicdansızlık bu? Mahpusun yakınından
dolayı mahpusu cezalandırıyor, mahpusun yakınını cezalandırıyor. İnanılmaz bir
şey. Herkese “terörist” demeye çalışıyorsunuz siz. 
Bakın,
50’nci maddede de yine var. Herkes evde infazdan faydalanabilirken çocuklu,
hamile anneler, yaşlılar, hastalar eğer ki düşünce suçundan mağdursa
yararlanamıyor. Ya, bunun neresine siz “evet” diyeceksiniz? Elinizi vicdanınıza
koyun yani, Allah’tan korkun ya! Olacak şey değil yani! 
Bakın,
insanlar depresyonda, çok büyük sıkıntıları var. Çocukların psikolojisi bozulmuş
durumda. Anneler mahpus, babalar mahpus ve bu toplum büyük bir sıkıntı yaşıyor.
Yeni muhalifleri almak için tahliyeleri yaptığınızı çok iyi biliyoruz.
Aynı
zamanda, bakın, adil bir yasa olmalıydı. İşin doğrusu, bu yasadan, çok
abartılmış cezalar verilen bu yargı ortamından ne adliler ne de siyasiler
memnun aslında.
Bakın,
ben size bir olay anlatacağım: Halime Çalışkan, Çanakkaleli bir hanım. Bir
akademisyenle evleniyor. Babası ve eşi daha sonra KHK’yle ihraç ediliyor ve
hapishaneye atılıyor.
ŞAHİN
TİN (Denizli) – Hangi suçtan?
ÖMER
FARUK GERGERLİOĞLU (Devamla) – Halime Çalışkan’ın uzun yıllar çocuğu olmuyor ve
sonunda çocuğu oluyor. Halime Çalışkan aylardır, ne zaman bir af çıkacak diye
bekliyordu ve bakın, sonunda ne oldu biliyor musunuz? Coronavirüs salgınını
duyduğu zaman beti benzi attı, mahvoldu, perişan oldu. Onu psikiyatriste
götürdüler, üçlü antidepresif tedaviye başlandı. Bebeği vardı, Elif Zehra ve bu
kadın perişan durumdaydı. Sonra ne oldu? Bu cuma günü, Komisyon toplantısından
sonra, olumsuz bir sonuç çıktığını duyunca, terör örgütü üyeliği ve
propagandasıyla ilgili, yasaya bir şey katılmadığını duyunca çok üzüldü ve
sonra balkona çıktı. Yan odada bekleyen annesi balkondan güm diye bir ses
duydu, koştu balkona, yerde kanlar içinde kızı yatıyordu. Başı mı döndü, ayağı
mı kaydı, başka bir şey mi, bilmiyoruz. Ama şunu çok iyi biliyoruz ki Elif
Zehra artık annesiz ve babası cezaevinde olduğu için de babasız. 
Bakın,
bu resme iyi bakın; Elif Zehra hem öksüz hem yetim. Allah korusun, insanları
depresyona sürükleyen…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Gergerlioğlu.
ÖMER
FARUK GERGERLİOĞLU (Devamla) – Şu anda binlerce kadın, binlerce erkek
depresyonda. 
(AK
PARTİ ve HDP sıraları arasında karşılıklı laf atmalar, gürültüler)
BAŞKAN
– Arkadaşlar, sayın hatibi dinleyelim.
ÖMER
FARUK GERGERLİOĞLU (Devamla) – Bakın, size bir başka örnek daha veriyorum: HDP
Çayırova temsilcimiz Emine ve Mehmet Karaaslan’ın çocukları bunlar. Niye
gösteriyorum? 6 Aralıkta karı koca, anne baba tutuklandılar. Ben evlerine
gittim, çocukları teskin etmeye çalıştım, “Ya on beş-yirmi günde çıkarlar,
çocuklar merak etmeyin.” dedim, beş ay oldu hâlâ tutuklular. Suçları ne biliyor
musunuz, sorguda sorulmuş: “Şu fotoğrafta halay çeken sen misin?” Bakın, beş
aydır bu insanların iddianamesi bile hazırlanmadı ve coronadan dolayı bu
çocuklar da öksüz ve yetim kalabilir. Bu resimlere iyi bakın.
BAŞKAN
– Selamlayalım Sayın Gergerlioğlu, süreniz bitiyor.
ÖMER
FARUK GERGERLİOĞLU (Devamla) – Yine bir başka örnek: Fuat ve Nazlı Çatpınar,
bunlar da anne ve baba, Düzce cezaevindeler ve 3 çocukları da cezaevinde, ara
sıra babaannesine geliyorlar. Bu aileler perişan durumda arkadaşlar.
(Mikrofon
otomatik cihaz tarafından kapatıldı) 
ÖMER
FARUK GERGERLİOĞLU (Devamla) – Bu insanları, terörist ilan ettiğiniz on
binlerce insanı niye bu yasanın içine katmıyorsunuz? Bu terörist ilanında sizin
kriterleriniz ne oldu?
Ve
en son, Ahmet Altan; eğer bu yasayı onaylarsanız Türkiye’nin en önemli düşünürü
de cezaevinde kalacak.
ERKAN
AKÇAY (Manisa) – FETÖ’cünün feriştahı ya!
ÖMER
FARUK GERGERLİOĞLU (Devamla) – Kabul edilecek bir durum değildir bu.
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 4’üncü maddesinin üçüncü
fıkrasının teklif metninden çıkarılmasını arz ve teklif ederiz.
 Ayhan
Altıntaş Yasin Öztürk Ümit Beyaz
 Ankara Denizli İstanbul
 Hüseyin
Örs Lütfü Türkkan Ayhan Erel
 Trabzon Kocaeli Aksaray
 Zeki
Hakan Sıdalı Arslan Kabukcuoğlu
 Mersin Eskişehir
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz isteyen, Mersin Milletvekilimiz Sayın Zeki Hakan Sıdalı.
(İYİ PARTİ sıralarından alkışlar)
ZEKİ
HAKAN SIDALI (Mersin) – Sayın Başkan, değerli milletvekilleri; ülkemizin her
köşesinde, gece gündüz demeden, çoğu zaman ailesinden uzakta fedakârca görev
yapan huzur ve güvenin teminatı Türk Polis Teşkilatının 175’inci kuruluş
yıldönümünü kutluyorum.
Coronavirüs
salgınıyla uğraştığımız bugünlerde, vatandaşlarımızın güvenliklerini sağlamanın
yanında vatandaşlarımızın hayatlarını da kolaylaştıran tüm polislerimize
görevlerinde başarılar ve kolaylıklar diliyorum. 
Bu
süreçte polislerin iş yükünün arttığı hepimizin malumudur. Bu bağlamda, hem
polislerimizin iş yükünü azaltmak hem de gün geçtikçe artan işsiz
vatandaşlarımıza gelir sağlamak için gelin, polisimizin yapmakta olduğu
vatandaşlarımızın temel ihtiyaçlarını karşılama, karantinadaki kişilerin
evlerini kontrol etme gibi işleri bu işsizlerimize yaptıralım. Böylece hem
polisimizin iş yükü azalsın hem de işsizlerimiz ailelerini geçindirmek için
biraz gelir elde etsin. 
Değerli
milletvekilleri, ülkemizin bugün karşı karşıya olduğu en temel problemlerden
biri yargılama sürelerinin uzunluğu meselesidir. Bu yüzden yargılamada hedef
süre ilkesi hep beraber ortaya konuldu ancak o günden bugüne baktığımızda
yargılama sürelerinin kısalmasını bırakın, aksine daha da uzadığını
görmekteyiz. Yargılama sürelerinin ne kadar uzun olduğunu söylediğimizde
mahkemelerin iş yükünü gerekçe gösteriyorsunuz. Peki, soruyorum, yargının iş
yükünü azaltmak için ne yapıyorsunuz, suç işleme oranlarını azaltmak için neler
yapıyorsunuz? Evet, ceza infaz kurumlarının ağzına kadar dolu olduğundan
hepimiz şikâyetçiyiz. Peki, bu sayıları azaltmak için ne yapıyorsunuz? İnfaz
Kanunu’nda değişikliğe gidiyorsunuz. Böyle yaparak sorunu kökten çözmek yerine,
yalnızca ağacı budamayı tercih ediyorsunuz. 
Yargılama
sürelerini kısaltabilmek, cezaevlerinin doluluk oranların kalıcı şekilde
azaltabilmek ancak vatandaşın eğitim ve refah seviyesinin yükselmesiyle
sağlanır. Eğitim ve refah karnemiz ise maalesef çok zayıf. Uzun yargılama
süreleri Avrupa Konseyi Parlamenter Meclisinde bizim de en çok sorun
yaşadığımız konuların başında geliyor. Ben de yüce Meclisimizi bu Konseyde
temsil eden bir parlamenter olarak bu hususu açıklamakta zorluk çekiyorum.
Büyük sorunları halının altına süpürmek yerine kalıcı şekilde çözecek öneriler
getirmek hepimizin görevi. Yoksa kısa bir süre sonra, burada kendimizi yine bir
Ceza İnfaz Kanunu’nda yapılan değişikliği görüşürken bulacağız. Yargının karşı
karşıya kaldığı yapısal sorunları konuşmadan, bu noktaya nasıl gelindiğini ve
toplumsal yapının deformasyona uğradığını iyi analiz etmeden kapsayıcı ve uzun
vadeli çözümler üretemeyiz.
Sayın
milletvekilleri, ülkemizde yaşanan Covid-19 salgınından dolayı Adalet Bakanlığı
tarafından ani bir kararla ceza infaz kurumu personelleri on beş gün karantina,
on beş gün görev döngüsü içerisinde aralıksız çalıştırılıyor. Personellerin ve
mahkûmların sağlıkları düşünülerek yapılan bu izolasyonda görevlilere hiçbir
corona virüsü testi yapılmaması ise çok büyük bir hatadır. Onlardan herhangi
birisinin virüs taşıması insan hayatına yönelik geri dönülmez sonuçlar
doğurabilir. Personellere karantina kapsamında tahsis edilen çoğu barınma
yerlerinin gerekli hijyen şartlarını taşımaması nedeniyle izolasyonun amacıyla
çelişilerek hastalığın meydana gelmesine davetiye çıkarılmakta. Ayrıca, kimi
ceza infaz kurumlarında personellerin mahkûmlar gibi cezaevlerinde yatırılacağı
ifade edilmektedir. Bu uygulama büyük bir haksızlık olacaktır. Belki de aylar
boyunca ailelerinden uzakta tutulacak görevlilerimize yapılan izolasyonun
başarıya ulaşabilmesi için acilen tüm ceza infaz koruma memurlarına coronavirüs
testi yapılmalıdır. 
Buradan
bir çağrıda bulunuyorum: Zor şartlarda ve ailelerinden uzakta görev yapan infaz
koruma memurlarına, bu süreçte sağlık çalışanlarına yapıldığı gibi, ek mesai
ücreti ödeyelim. Böylece hem personellerin hem de bakmakla yükümlü oldukları
ailelerinin mağduriyetlerini bir nebze gidermiş oluruz. 
Covid-19
sebebiyle ortaya çıkan sorunların yanında, infaz koruma memurlarının bir de
kronik hâle gelmiş sorunları mevcut. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ZEKİ
HAKAN SIDALI (Devamla) – Mesleki olarak zor şartlarda görev yapan personellerin
emniyet hizmetleri sınıfında olması gerekiyorken yıllardır bu personellerin
genel idare hizmetleri sınıfında olup masabaşı çalışan bir memurla aynı haklara
sahip olması, yerine getirdiği görevin doğasıyla ters düşmektedir. İnfaz koruma
memurlarımızın özlük haklarına yönelik iyileştirmelerin bir an önce yapılmasını
istiyor ve yüce Meclisimizi saygıyla selamlıyorum. (İYİ PARTİ sıralarından
alkışlar) 
ERKAN
BAŞ (İstanbul) – Karar yeter sayısı istiyorum.
BAŞKAN
– Peki.
Önergeyi
oylarınıza sunacağım ve karar yeter sayısı arayacağım.
Önergeyi
kabul edenler… Önergeyi kabul etmeyenler… Önerge kabul edilmemiştir, karar
yeter sayısı vardır.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 4’üncü maddesinde
geçen “Ceza ve güvenlik tedbirlerinin infazına ilişkin” ibarelerinden sonra
gelmek üzere “şahsi hürriyeti sınırlama sonucunu doğuran bütün hallerde”
ibaresinin eklenmesini arz ve teklif ederiz.
 Alpay
Antmen Zeynel Emre Süleyman Bülbül
 Mersin
 İstanbul  Aydın
 Turan
Aydoğan Saliha Sera Kadıgil Sütlü Utku Çakırözer
 İstanbul İstanbul Eskişehir
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz isteyen Eskişehir Milletvekilimiz Sayın Utku Çakırözer.
(CHP sıralarından alkışlar) 
Süreniz
beş dakika Sayın Çakırözer.
UTKU
ÇAKIRÖZER (Eskişehir) – Sayın Başkan, değerli milletvekilleri; yüce Meclisimizi
saygıyla selamlıyorum.
Diyarbakır’da
PKK terör örgütünün saldırısı sonucu hayatını kaybeden orman işçilerimize
Allah’tan rahmet, ailelerine baş sağlığı diliyorum. Bu hain terörü bir kez daha
lanetliyorum. 
İçinde
bulunduğumuz Polis Haftası’nda huzur ve güvenliğimiz için özveriyle çalışan
Emniyet teşkilatımıza da teşekkür ve minnetimi ifade ediyorum.
Değerli
arkadaşlarım, infaz düzenlemesini getirirken iktidar sözcüleri dediler ki: “Her
şeyden önce, bu düzenleme halkın vicdanına sığmalı.” Doğru, böyle olmalı ama bu
hâliyle hiçbir vicdana sığmıyor çünkü adil değil, eşit değil, denge yok.
Ayrımcılık var, hukuksuzluk var. Her şeyden önce salgının boyutunu kavrayan bir
düzenleme değil. Cezaevlerinde 12 kişilik koğuşlarda 20 kişi kalıyor. İnsanlar
ya aynı yatağı paylaşıyor ya yerde yatıyor. Ama henüz suçlu olup olmadığı dahi
belli olmayan 90 bin tutukluyu cezaevinde salgın ve ölüm riskiyle baş başa
bırakıyorsunuz. Oysa tutuklular, iddialar kanıtlanana kadar suçsuzdur. Gelin,
kapsayıcı kriterleri belirleyelim, tutukluların önemli bölümünü adli kontrolle
tutuksuz yargılamaya gönderelim. Mesela, madem 65 yaş üstüne “Evde kal.”
diyoruz, o zaman derhâl 65 yaş üstü tutukluları evlerine gönderelim. 
Değerli
arkadaşlarım, ikinci olarak, bu düzenlemeyle yağma, hırsızlık, çete, insan
ticareti, yaralama, taksirle adam öldürme, rüşvet, zimmet, irtikap ve daha
birçok suçtan hüküm giyen yaklaşık 100 bin kişi serbest kalacak; kimine infaz
indirimi, kimine açık cezaevine çıkış, ev izni ve nihayet serbest kalma imkânı
ama eline taş dahi almamış, düşüncesi için, yazısı, konuşması için cezaevinde
tutulan yüzlerce siyasi tutuklu için hiçbir şey yok. Kimden bahsediyorum? FETÖ
kumpaslarında Silivri zindanında haksız, hukuksuz on dokuz ayları çalınmasına
rağmen gerçekleri yazmaktan vazgeçmeyen Barış Terkoğlu ve Barış Pehlivan’dan,
Hülya Kılınç’tan; Murat Ağırel, Ahmet Altan, Mümtazer Türköne, Ferhat Çelik,
Aydın Keser ve daha onlarcası yok bu pakette. Gaspçıyı, hırsızı, rüşvetçiyi,
adam yaralayanı, adam öldüreni affediyorsunuz ama bunları yazan gazetecileri
içeride tutuyorsunuz; işte, vicdana sığmayan bu. Başka kim yok? Muhalif duruşu,
konuşması nedeniyle haksızca, hukuksuzca “terör” damgası vurulan siyasetçiler,
belediye başkanları, hak savunucuları yok; 2 kez cumhurbaşkanı adayı olan
Demirtaş yok, Osman Kavala yok, Selçuk Kozağaçlı yok. Yani bir grup mahpusun
yaşam hakkı korunurken bir başka kesimin yaşam hakkı açıkça ihlal edilmekte.
Bu, ne hukuk terazisine ne de vicdanlara sığar. 
İşin
daha vahim bir boyutu da var. Bir yandan, kişilere karşı suç işleyen on binleri
bırakarak cezaevlerini boşaltıyorsunuz; öte yandan, boşalan yatakları düşünce suçlularıyla
dolduracak adım atıyorsunuz. Tek adam yönetiminde artık, taraflı ve partili bir
kimlik taşıyan bir Cumhurbaşkanını eleştirdiği için, sosyal medya mesajı,
konuşması nedeniyle yargılanan, basın toplantısına, gösteriye katıldığı için
yargılanan binlerce yurttaş düşük ceza dahi alsalar mutlaka cezaevine girecek.
İşte, bakın, FOX Haber sunucusu gazeteci Fatih Portakal ironi içeren eleştirel
mesaj paylaştı diye, Cumhurbaşkanı suç duyurusunda bulunuyor.
SALİH
CORA (Trabzon) – Hakaret etti.
UTKU
ÇAKIRÖZER (Devamla) – Yargının bu bağımlı hâli değişmez ve düzenleme
yasalaşırsa Fatih Portakal’ı da cezaevine göndereceksiniz.
O
zaman, değerli arkadaşlarım, nerede kaldı yaptığımız yargı reformu? Hani,
haber, eleştiri, yorum suç olmayacaktı? Yine, bu pakette var; mahpusların dış
dünyayla belki de tek bağlantılarını sağlayan gazetelerine hiçbir yargı kararı
olmaksızın yasak getiriliyor, haber alma hakkına darbe vuruluyor. 
Bugün
Evrensel olur, bir gün Cumhuriyet olur, yarın Hürriyet, Milliyet, Sabah olur.
Tek adam yönetimi, Basın İlan Kurumunu özgür basını susturmak için sopa gibi
kullanmaktan vazgeçmelidir. Soruyorum: Salgında cezaevlerini boşaltacak infaz
kanunu ile mahpusun gazetesini yasaklamanın, ne alakası var? Benzer bir başka
düzenlemeyi bugün basından okudum. Salgının yurttaşlara ekonomik hasarını
hafifletmek için ikinci bir ekonomik paket hazırlanıyor ama içinde fişleme var,
sansür var. Youtube’u, Facebook’u, Twitter’ı, Instagram’ı baskı altına almak
istiyorsunuz. Onlara vatandaşı fişletmek, yapmazlarsa fişi çekmek, erişimi
engellemek yani sansürlemek istiyorsunuz. Soruyorum: Ne alakası var Twitter’ı,
Youtube’u sansürlemenin salgınla; ne alakası var, halka yardımla, ekonomik
mücadeleyle? Salgınla mücadele adı altında gazetecileri, aydınları zindanda
tutmaktan, düşünceyi cezaevine koymaktan, gazeteleri, sosyal medyayı
sansürlemekten artık vazgeçin. 
Değerli
milletvekilleri, bu düzenlemeyle, Gezi eylemleri sırasında Ali İsmail
Korkmaz’ın, Berkin Elvan’ın, Abdullah Cömert’in ölümüne neden olan güvenlik
görevlilerine; Soma, Ermenek maden cinayetlerinde; Çorlu, Ankara YHT
cinayetlerinde; Aladağ yurt cinayetinde ihmali, sorumluluğu bulunanlara
cezasızlık var. “Kapsam dışı.” dendi ama…
(Mikrofon
otomatik cihaz tarafından kapatıldı) 
BAŞKAN
– Tamamlayın.
UTKU
ÇAKIRÖZER (Devamla) – …kadını döven, yaralayan ve ölüme iten erkekler
cezaevinden çıkacak. Gençlerimizi zehirleyen torbacılar, masumların canına
kastedenler, çocukların geleceğini karartanlar çıkacak. Öte yandan, Gezi Parkı
direnişini organize etti diye hukuksuz biçimde iki buçuk yıldır tutuklu olan, 1
beraat, 2 tahliye kararına rağmen, bugün 891 gündür Silivri zindanında tutulan
Osman Kavala içeride kalmaya devam edecek. Bunu hiçbir vicdana kabul
ettiremezsiniz. 
Bu
vesileyle özveriyle görev yapan yaklaşık 70 bin infaz koruma ve diğer cezaevi
çalışanımızı da hatırlatmak isterim. İnfaz kapsamının genişlemesi onların
salgından etkilenme riskini de azaltacaktır. İnfaz koruma görevlilerimizin
özlük haklarını da en kısa sürede iyileştirmeliyiz.
Değerli
arkadaşlarım, iki hafta sonra Türkiye Büyük Millet Meclisimizin 100’üncü yıl
dönümünü kutlayacağız. Eğer “Egemenlik kayıtsız şartsız milletindir.” Diyorsak
o zaman, 100’üncü yıl dönümünde bu Meclisten bu milletin gerçekten vicdanını
sızlatmayacak eşit, adil ve hakkaniyetli bir düzenlemeyi çıkarmak zorundayız.
Hepinizi
saygıyla selamlıyorum. (CHP ve HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
4’üncü
maddeyi oylarınıza sunuyorum: Kabul edenler… Kabul etmeyenler… 4’üncü madde
kabul edilmiştir.
5’inci
madde üzerinde 3 önerge bulunmaktadır. Önergeleri aykırılık sırasına göre
okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi'nin 5’inci maddesinin kanun
teklifinden çıkartılmasını arz ve teklif ederiz.
 Zeynel
Emre Süleyman Bülbül Mustafa Sezgin Tanrıkulu
 İstanbul Aydın İstanbul
 Saliha
Sera Kadıgil Sütlü Alpay Antmen Turan Aydoğan
 İstanbul Mersin
 İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
Önerge
üzerinde söz isteyen, İstanbul Milletvekilimiz Sayın Sezgin Tanrıkulu. (CHP
sıralarından alkışlar) 
Süreniz
beş dakika Sayın Tanrıkulu.
OYA
ERONAT (Diyarbakır) – O fakir köylülerden de bahset Sezgin Bey. Sen Kulplusun!
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; sizlere
bir tarih hatırlatması yapacağım, özellikle AK PARTİ’li milletvekili
arkadaşlarıma. Türkiye Cumhuriyeti Anayasası 27 Aralık 2002 tarihinde
değiştirildi. Niçin değiştirildi? Bu kürsülerden, sizlerden hatırlayan var mı,
bilmiyorum. Recep Tayyip Erdoğan için değiştirildi, Genel Başkanınız için
değiştirildi. Genel Başkanınız 3 Kasım 2002 seçimlerine katılamadı; 312’den
ceza almıştı, halkı kin ve düşmanlığa tahrikten ceza almıştı.
SALİH
CORA (Trabzon) – Şiir okuduğu için.
MUSTAFA
SEZGİN TANRIKULU (Devamla) – Evet, şiir okuduğu için ceza almıştı.
SALİH
CORA (Trabzon) – E, tamam, ne var onda?
BAŞKAN
– Arkadaşlar, bir dinleyelim. Sayın Cora, niye müdahale ediyorsunuz?
Dinleyelim, bir şey anlatıyor.
MUSTAFA
SEZGİN TANRIKULU (Devamla) – 312’den ceza almıştı, Anayasa’nın 76’ncı maddesi uyarınca
3 Kasım seçimlerine katılamadı. Hangi kelimelerden dolayı katılamadı biliyor
musunuz, hangi kelimelerden dolayı? “İdeolojik ve anarşik eylemlere katılmış
olmak.” Recep Tayyip Erdoğan ideolojik ve anarşik bir eyleme katılmış mıydı?
SALİH
CORA (Trabzon) – Sizin yargınızdı…
MUSTAFA
SEZGİN TANRIKULU (Devamla) – Katılmış mıydı?
SALİH
CORA (Trabzon) – O, sizin yargınızdı.
BAŞKAN
– Sayın Cora… Rica ediyorum Sayın Cora.
HAKKI
SARUHAN OLUÇ (İstanbul) – Şimdiki de sizin yargınız.
MUSTAFA
SEZGİN TANRIKULU (Devamla) – Soruyorum size, katılmış mıydı? Bana göre
katılmamıştı.
BAŞKAN
– Sayın Tanrıkulu, siz de Genel Kurula göre devam edin.
MUSTAFA
SEZGİN TANRIKULU (Devamla) – Ben, o zaman Diyarbakır Barosunun Başkanı olarak
avukatına Diyarbakır’da ev sahipliği yaptım, davasına girmeyi de teklif ettim
kendilerine ve onlara ev sahipliği yaptım çünkü bir düşünce suçuydu, aynı
şekilde, yargılandığı madde. Ama Anayasa uyarınca ideolojik ve anarşik eylem
kabul edildiği için milletvekili olamadı, Başbakan olamadı. Bu Meclis, CHP’nin
içinde olduğu Meclis, Anayasa’yı Recep Tayyip Erdoğan için değiştirdi; Recep
Tayyip Erdoğan Martta, Siirt’te yapılan ara seçimlerde milletvekili oldu ve
Başbakan oldu. Bu yolu bu Meclis açtı arkadaşlar, bunu unutmayın ama şimdi, siz
bu mazlumluktan zalim oldunuz. Kendi muhaliflerinizi hapishanede tutuyorsunuz
ve ölüm koridorunda tutuyorsunuz bu salgın sırasında. Ne zaman böyle zalim
oldunuz, arkadaşlar? Bakın, bu Meclis düşünce suçlusu olarak kabul ettiği Recep
Tayyip Erdoğan’ın siyasete girmesi için Anayasa’yı değiştirdi. Şimdi, biz
burada bir yasa yapıyoruz ama siyasiler içeride kalsın diye yapıyoruz ve bu
konuda bir adım atmıyorsunuz.
SALİH
CORA (Trabzon) – Hangi siyasi?
MUSTAFA
SEZGİN TANRIKULU (Devamla) – Bakın, kendisinin 2013 tarihli açıklaması var, 21
Kasım 2013 tarihinde Sayın Erdoğan’ın açıklaması var: “Siyasal suçlara af
olabilir.” diyor; e, o zaman çözüm sürecinde tartışılan konu.
Değerli
arkadaşlar, bakın, salgın var, cezaevlerinde tutuklular var. Recep Tayyip
Erdoğan’ın rezervi nedeniyle cezaevlerinde kalan tutuklular var, siyasetçiler
var. Ona bu yolu bu Meclis açmıştı ama şimdi, sizler, Adalet ve Kalkınma
Partili milletvekilleri aynı siyasetçileri, haklarında mahkûmiyet kararı
olmadığı hâlde ölüme mahkûm ediyorsunuz, bir ölüm koridorunda tutuyorsunuz.
Buna literatürde “işkence” diyorlar aynı zamanda. Dolayısıyla elinizi
vicdanınıza koyun değerli arkadaşlar, vicdanınıza koyun. Bizim, insanları
yaşatma sorumluluğumuz var. Haklarında mahkûmiyet hükmü olmayan insanların
cezaevinde ne işi var? Adli kontrol yöntemleri var. Bakın, bu yargıya, bu
zalimliğe izin vermeyin, izin vermeyin. Ben yargının içerisinden gelen
birisiyim, yirmi beş yıl avukatlık yaptım, Baro Başkanlığı yaptım. Bunlara izin
verirseniz yarın aynı şeyi sizlere yapar, aynı şeyi. Dolayısıyla bakın, bu
Parlamentoya düşen görevler var. Elimizi vicdanımıza koyacağız, elimizi
vicdanımıza koyacağız. Vicdanımızla, aklımızla, sağduyumuzla yurttaşlarımızın
yaşam hakları için bu yasa teklifinin kapsamını siyasal suçlar bakımından da kapsam
dışında olanlar bakımından da genişletmek durumundayız, infazda adaleti
sağlamak durumundayız. Ne işi var gazetecilerin, ne işi var avukatların, ne işi
var siyasetçilerin cezaevinde? Ne işi var çocuğunu okula gönderen, bankaya para
yatıran ya da sendika üyesi olan insanların cezaevlerinde? Elinizi vicdanınıza
koyun; bunlar terörist mi, ellerine silah mı almışlar, terör eylemi mi
yapmışlar, terörü mü övmüşler? 
Değerli
arkadaşlar, bakın, aynı mantıkla Genel Başkanınız da anarşik eylemlere katılmış
olarak kabul edilmişti, aynı anlayışla. Bu anlayışın şimdi yürütücüsü olmayın.
Size yapılan zalimliğe biz karşı çıktık.
SALİH
CORA (Trabzon) – İkisi birbirinden çok farklı. Hiç alakası yok.
MUSTAFA
SEZGİN TANRIKULU (Devamla) – Ama siz, şimdi, yarattığınız mağdurlar bakımından
başka bir zalimliği yapıyorsunuz kendi çoğunluğunuzla. 
(Mikrofon
otomatik cihaz tarafından kapatıldı) 
BAŞKAN
– Tamamlayın.
MUSTAFA
SEZGİN TANRIKULU (Devamla) – Dolayısıyla buna son vermek hepimizin elinde.
Bakın, bu Parlamento bu maskelerle bu salgın döneminde tarihe geçecek, tarihe
geçecek işler yapacağız ama ileride herkes, kendi vicdanıyla, meydana gelecek
ölümlerden de sorumlu olacak. 
Hepinizi
saygıyla selamlıyorum, sağlıkla kalın diyorum. (CHP sıralarından alkışlar) 
OYA
ERONAT (Diyarbakır) – Yahu sen Kulplu değil misin? Biraz Kulp’tan da bahset!
MUSTAFA
SEZGİN TANRIKULU (İstanbul) – Ya, utanmazlık yapma! Biraz da sus ya! Dün
bahsettim, sen dinledin mi? 
OYA
ERONAT (Diyarbakır) – Bugün de söyle, ne var yani? 5 kişi öldü ya, 5 şehit var!
Kulplu değil misin sen? 
BAŞKAN
– Sayın Eronat, rica ediyorum, bir konuşmacı konuşmasını yaptı.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sayın
Zengin, bir talebiniz oldu.
Buyurun.

VI.- AÇIKLAMALAR (Devam)
62.- Tokat Milletvekili Özlem Zengin’in, İstanbul Milletvekili Mustafa Sezgin Tanrıkulu’nun
görüşülmekte olan 207 sıra sayılı Kanun Teklifi’nin 5’inci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkanım, aslında hakikaten cevap vermek istemiyorum bir
tarafıyla fakat tabii, kayıtlara giriyor bir taraftan, bizde yara açıyor başka
bir taraftan. Şimdi, bizim kabul edemeyeceğimiz şey zalimlik iddiasıdır çünkü
niye? Bizim siyasal hareketimizin gelişi, daha evvel burada çok söyledim, bir
sürü yara üzerine şekillenmiştir. Yani bizim siyasete gelişimiz, aslında şurada
oturmam –kendi adıma söyleyeyim- bir mucizedir yani. Niye? Biz hiçbir şey
olamayan insanlardık, biz bunlarla mücadele etmenin ne olduğunu biliyoruz. (HDP
sıralarından gürültüler) 
DİRAYET
DİLAN TAŞDEMİR (Ağrı) – Şimdi her şeysiniz.
ÖZLEM
ZENGİN (Tokat) - 367 meselesinde kararı bu Mecliste verenler kimdir? Yani,
evet, oradan Sayın Cumhurbaşkanımız o gün Başbakan oldu, seçimlere girdi ama
devamında 367 kararını veren de burasıdır.
TUMA
ÇELİK (Mardin) – Sizin yüzünüzden yediğim dayaklar haram olsun!
AYŞE
ACAR BAŞARAN (Batman) – Ama Sayın Zengin…
ÖZLEM
ZENGİN (Tokat) - Sayın Başaran, rica ediyorum...
BAŞKAN
– Sessiz olalım değerli arkadaşlarım. 
ÖZLEM
ZENGİN (Tokat) – Ben yargı içerisinde geçmişte neler olduğunu gayet iyi
biliyorum yani bunları daha sonra uzun uzun konuşuruz. 
BAŞKAN
– Peki… 
ÖZLEM
ZENGİN (Tokat) – Bir saniye Sayın Başkanım… 
Biz,
bu “zalimlik” denen şeyi –zinhar- reddediyoruz; biz merhamet sahibi insanlarız,
adalet sahibi insanlarız. Bu insanları böyle masumlaştırma hâllerini gayet iyi
anlıyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
ÖZLEM
ZENGİN (Tokat) – Terörün nasıl bir parçası olduklarını da Türkiye son derece
iyi biliyor. 
O
yüzden, Grubumuz adına bunları reddediyorum Sayın Başkanım. 
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim. 
Sayın
Özel, buyurun. 
63.- Manisa Milletvekili Özgür Özel’in, Trabzon
Milletvekili Salih Cora’nın yerinden sarf ettiği bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, burada bir tanıklığımı hatırlatacağım, aslında
pek çoğu buradalar ve kimse de onu inkâr etmez ama Salih Cora bağırıyor “Hangi
siyasi?” falan diye.
Biz,
İdris Baluken’le Grup Başkan Vekili olarak çalıştık; birikimli, yetenekli,
belagati yüksek birisi. Sonra, bir gün İdris Bey’i aldılar götürdüler, sonra
serbest bırakıldı. Oturum başlayınca bütün Grup Başkan Vekilleri Meclisi
yöneten Başkandan rica ettik -sağ olun, siz de hiç kırmıyorsunuz- ara verdi,
arkaya geçtik bir çay içtik. O toplantıda, tüm partilerin Grup Başkan Vekilleri
İdris Bey’in tutuklanmasından çok rahatsız olduklarını, üzüldüklerini
söylediler ve İdris Bey bilgi verdi: “Burada yaptığım konuşmaları dışarıda
birkaç kez tekrar ettiğim için örgüt üyesi olmamakla beraber örgüt üyesi gibi
yargılanma…” falan, bir şeyler… Ağzımız
açık dinledik. Bütün partilerin Grup Başkan Vekilleri bundan üzüntü duyduk
hatta Doğan Kubat da vardı, şakalarıyla böyle, sonra…
(Mikrofon
otomatik cihaz tarafından kapatıldı)
BAŞKAN
– Tamamlayın, bitirin lütfen.
Buyurun.
ÖZGÜR
ÖZEL (Manisa) – Bitireyim efendim. İdris Baluken tekrar tutuklandı. Dosyada
değişen bir şey yok; ben özellikle de o onu söyledi diye baktım. Herkes de
baksın, herkes de içeride İdris Bey’e ne dediğini biliyor, hatırlıyor, hepimiz
yaşıyoruz ve İdris Baluken’in şu anda içeride olmasına “Hangi siyasi?” diye
sorunca… Ya da “İçeride ölsün mü?” deyince bugün, arkadan birisi “Ölsün.” dedi.
Tutanaklara bakacağım yani kim demiş? Hakikaten, o vicdansızlık bu Meclis’ten
nasıl çıktı ben inanamıyorum ama bir hakkı teslim etmek için söylüyorum ki ben
İdris Baluken’le aylarca, yıllarca çalıştım ve İdris Baluken’in dosyasını
görünce bütün Grup Başkan Vekilleri ağzımız açık kaldı. “İçeride siyasi yok.”
falan filan, sakın demeyin.
Çok
teşekkür ediyorum. (CHP ve HDP sıralarından alkışlar)
BAŞKAN
– Diğer önergeyi okutuyorum… 
ÖZLEM
ZENGİN (Tokat) – Sayın Başkanım, bir dakika söz verebilir misiniz?
SALİH
CORA (Trabzon) – İsmimi söylediği için…
ÖZGÜR
ÖZEL (Manisa) – Ben ne dedim? Salih Cora “Hangi siyasi?” dedi, onu söyledim.
SALİH
CORA (Trabzon) – Sadece tutanaklara geçmesi için.
BAŞKAN
– Salih Bey, size bir şey söylemedi ama. “Salih Bey oradan laf attı.” dedi.
SALİH
CORA (Trabzon) – Nasıl söylemedi ya? “Salih Cora…” dedi.
BAŞKAN
- Peki, oradan bir açıklama yapın Salih Bey.
Buyurun.
ÖZGÜR
ÖZEL (Manisa) – Hayır, yanlış anlaşılmasın Sayın Başkan, ben söyleyeyim,
düzeltsin. Ben, söz hakkından yanayım. 
ÖZLEM
ZENGİN (Tokat) – Söz hakkı verdiniz…
BAŞKAN
– Bir saniye… Ben verdim sözü.
ÖZGÜR
ÖZEL (Manisa) – Ben, Salih Bey “Hangi siyasi?” dediğinden adını andım. Arkadan
“Gebersin.” diyen kim, onu size söylemedim, onu yanlış anlamayın. Öyle demedim
ben. Onu sizin gruptan birisi dedi, tutanaktan bulacağım ben onu. O şimdi
olmadı, üç saat önce oldu.
BAŞKAN
– Salih Bey, sizinle ilgili bir şey söylemedi yani sizi kastederek herhangi bir
şey söylediğini ben de görmedim.
SALİH
CORA (Trabzon) – İsmimden bahsederek “’Hangi siyasi?’ dedi Salih Cora,
açıklayayım.” dedi.
BAŞKAN
- Yani sizden bahsettiğini ben düşünmüyorum, söylemedi zaten öyle bir şey
söylemedi ama sizi kastettiğini, ifade etmediğinizi söylüyorsunuz siz de. 
ÖZGÜR
ÖZEL (Manisa) – Söylemedim.
SALİH
CORA (Trabzon) – Söylediniz.
ÖZLEM
ZENGİN (Tokat) – Söz verdiniz Başkanım.
SALİH
CORA (Trabzon) – Söz verdiniz, ifade etmeme müsaade eder misiniz tutanaklara
geçmesi açısından?
BAŞKAN
– Tamam, tamam, ben de onun için bekliyorum.
SALİH
CORA (Trabzon) - Başkanım, bahsettiği siyasi -o dönemde biz de milletvekiliydik
ön sıralarda oturuyorduk- her zaman…
ÖZLEM
ZENGİN (Tokat) – Mikrofonu açar mısınız Başkanım?
SALİH
CORA (Trabzon) - …her yerde yaptığı konuşmalarda, o dönem, hendek, barikat,
terör olaylarında her gün şehit cenazelerinin geldiği bir ortamda, milletin
gözünün içerisine bakarak AK PARTİ’lilere ve Recep Tayyip Erdoğan’a karşı hep
“Hesap vereceksiniz; askeri hendek, barikatın olduğu yerden geri çekin.” diye
tehdit eden ve talimatlar veren bir kişiydi. 
DİRAYET
DİLAN TAŞDEMİR (Ağrı) – Siz de intikam mı aldınız? E işte, itiraftır bu. 
SALİH
CORA (Trabzon) – Onu kimsenin burada masum göstermeye hakkı ve haddi yoktur.
(HDP sıralarından gürültüler) 
DİRAYET
DİLAN TAŞDEMİR (Ağrı) – Bu bir itiraftır. 
ÖZGÜR
ÖZEL (Manisa) – Sen kendi Grup Başkan Vekiline söyle onu.
MERAL
DANIŞ BEŞTAŞ (Siirt) – Sayın Başkan…
BAŞKAN
– Değerli arkadaşlarım, herhangi bir isim verilmedi. 
MERAL
DANIŞ BEŞTAŞ (Siirt) – Sayın Başkan…
BAŞKAN
– Sayın Beştaş, herhangi bir isim falan da vermedi ama buyurun.
ÖZGÜR
ÖZEL (Manisa) – Sen kendi Grup Başkan Vekiline söyle, o gün arkada oturanlara
söyle, Doğan Kubat’a söyle sen onu.
AYŞE
ACAR BAŞARAN (Batman) – Bu ülkeye darbe yapanlarla kol kola…
BAŞKAN
– Yahu, bu tartışmaları kapatalım arkadaşlar. Bakın, kanun maddeleri üzerinde
konuşacak arkadaşlarımız var.
Sayın
Beştaş, buyurun, siz de sözlerinizi tutanağa geçirin lütfen bir cümleyle.
64.- Siirt Milletvekili Meral Danış Beştaş’ın, Trabzon Milletvekili Salih Cora’nın yerinden sarf
ettiği bazı ifadelerine ilişkin açıklaması
MERAL
DANIŞ BEŞTAŞ (Siirt) – Sayın Başkan, büyük bir esef duydum. Siz, karar
verdiğinizi bir kez daha ilan ettiniz. 
MENSUR
IŞIK (Muş) – Aynen, aynen.
MERAL
DANIŞ BEŞTAŞ (Siirt) – Bir kez daha ilan ettiniz. Bütün Türkiye’ye İdris
Baluken’in kararını sizin iktidarınızın verdiğini ilan ettiniz. 
SALİH
CORA (Trabzon) – Bu benim yorumum. Bu benim düşüncem.
MERAL
DANIŞ BEŞTAŞ (Siirt) – İdris Baluken hiç kimseye talimat vermedi. İdris Baluken
konusu suç olan hiçbir fiil işlemedi.
ALİ
ÖZKAYA (Afyonkarahisar) – O sizin kanaatiniz, o sizin görüşünüz. 
MERAL
DANIŞ BEŞTAŞ (Siirt) – İdris Baluken size çok iyi muhalefet yaptı; sizin
yalanlarınızı, hilelerinizi, zalimliğinizi, suçlarınızı buradan bizim gibi
ifade etti, ifade. 
ÖZLEM
ZENGİN (Tokat) – Sayın Başkanım, bu üslubu kabul edemeyiz. Cevap vermek bu
olamaz Başkanım.
BAŞKAN
– Değerli arkadaşlarım…
Sayın
Beştaş, toparlayalım.
ÖZLEM
ZENGİN (Tokat) – Hayır, lütfen…
MERAL
DANIŞ BEŞTAŞ (Siirt) – Ve siz burada bunu söyleyerek aslında işte buradaki
konuşmaların onun dosyasını oluşturduğunu ifade ettiniz. 
ÖZLEM
ZENGİN (Tokat) – Sayın Başkanım…
SALİH
CORA (Trabzon) – Terörü savundu, teröristleri savundu, PKK’lıları savundu.
Böyle bir şey yok! 
MERAL
DANIŞ BEŞTAŞ (Siirt) – Sayın Başkan, ben, İdris Baluken’in dosyasını çok iyi
okudum.
(Mikrofon
otomatik cihaz tarafından kapatıldı) 
ÖZLEM
ZENGİN (Tokat) – Ne demek “sizin suçlarınızı” ya! Ne demek bu ya!
MERAL
DANIŞ BEŞTAŞ (Siirt) – İdris Baluken’in konuşmalarının tümü yasama sorumsuzluğu
kapsamındadır. 
ÖZLEM
ZENGİN (Tokat) – Sayın Başkanım…
MERAL
DANIŞ BEŞTAŞ (Siirt) – Bir müsaade edin.
BAŞKAN
– Sayın Zengin, söz vereceğim. 
MERAL
DANIŞ BEŞTAŞ (Siirt) – Yasama sorumsuzluğunu herhâlde buradaki bütün
milletvekilleri bilir. Bizim, kürsüden, buradan yaptığımız konuşmalar dava
dosyasına asla suç olarak giremez.
BAŞKAN
– Peki, kayıtlara girmiştir. 
SALİH
CORA (Trabzon) – PKK’nın bütün eylemlerini burada savunmuştur. PKK’nın bütün
eylemlerinin arkasında olduğunu ifade etmiştir. Hendek, barikat dönemini
savunmuştur.
MERAL
DANIŞ BEŞTAŞ (Siirt) – Bu, Anayasa’nın emredici kuralıdır ve bunun dışında,
İdris Baluken’e örgüt üyeliğinden, 2911’den ve propagandadan ceza verildi;
İdris Baluken’in dosyası, propagandalar birleştirilerek “üyelik” yapıldı. 
BAŞKAN
– Peki, kayıtlara girmiştir Sayın Beştaş. 
MERAL
DANIŞ BEŞTAŞ (Siirt) – İşte, siyasi karar böyle veriliyor. Kapalı kapılar
ardında Cora gibi isimler…
ÖZLEM
ZENGİN (Tokat) – Arkadaşımıza hakareti bıraksın artık Başkanım. Bu böyle olmaz!
MERAL
DANIŞ BEŞTAŞ (Siirt) - …kendi meslektaşlarını, kendi mevkidaşlarını suçlayarak
suç duyurusunda bulunuyor.
BAŞKAN
– Sayın Beştaş, kayıtlara girmiştir, bence anlaşılmıştır konu. 
ÖZLEM
ZENGİN (Tokat) – Başkanım, böyle olmaz! Bu böyle olmaz! 
MERAL
DANIŞ BEŞTAŞ (Siirt) – Bu korkunç bir durum, bir hukukçu olarak utanç duyuyorum
sizden. (HDP sıralarından alkışlar, AK PARTİ sıralarından gürültüler)
SALİH
CORA (Trabzon) – Ben de sizden utanç duyuyorum.
ERKAN
AKÇAY (Manisa) – Sayın Başkanım, lütfen maskelerini taksınlar.
ÖZLEM
ZENGİN (Tokat) – Sayın Başkanım…
BAŞKAN
– Değerli arkadaşlarım… Bir saniye Sayın Zengin… 
Arkadaşlarım,
konuşurken lütfen maskelerimizi çıkarmayalım. Özellikle konuşmalar
sırasında…(AK PARTİ sıralarından gürültüler)
Benim
kime söylediğimi herkes biliyor. Ben, konuşma yapan arkadaşlarımıza söylüyorum,
konuşma yapan arkadaşlarımızı zaten ilzam edeceğim.
Sayın
Zengin, lütfen siz de bir açıklama yapın, kapatalım da maddelere geçelim.
Buyurun.
65.- Tokat Milletvekili Özlem Zengin’in, Siirt
Milletvekili Meral Danış Beştaş’ın yaptığı açıklamasındaki bazı ifadelerine
ilişkin açıklaması
ÖZLEM ZENGİN (Tokat) – Sayın Başkanım, şimdi, hiç ortada bir şey yok.
Arkadaşımız konuşuyor, CHP’li milletvekili arkadaşımız. Son derece sade bir şey
ifade ediyorum zalimlikle ilgili; oradan oraya… Şimdi, biz burada herhâlde
İdris Baluken… Burası mahkeme mi? Mahkeme salonu mu burası? Değil…(AK PARTİ
sıralarından alkışlar, HDP sıralarından gürültüler) 
MERAL
DANIŞ BEŞTAŞ (Siirt) – Mahkeme’yi mi suçlayalım?
ÖZLEM
ZENGİN (Tokat) – Burası mahkeme değil. Burası bir mahkeme salonu değil ama….
MERAL
DANIŞ BEŞTAŞ (Siirt) – İhbar etmişsin, sen ihbarcısın ya.
HAKKI
SARUHAN OLUÇ (İstanbul) – Evet, ihbar etmiş ya… Tüm kayıtları var işte… 
ÖZLEM
ZENGİN (Tokat) – Sayın Başkanım…
BAŞKAN
– Değerli arkadaşlarım… Sayın Oluç, lütfen…
HAKKI
SARUHAN OLUÇ (İstanbul) – Efendim, ihbarcı, itiraf etti. Tutanaklara girdi,
ihbar edenlerden biri o işte, mahkeme kurmuşlar... Açıkça itiraf etti.(HDP ve
AK PARTİ sıralarından gürültüler)
ÖZLEM
ZENGİN (Tokat) – Sayın Başkanım, bakın problem şudur: Burası bir mahkeme değil.
Sayın Başkanım…
BAŞKAN
– Sakin olalım değerli arkadaşlarımız, sakin olalım lütfen.
Değerli
arkadaşlarım… Sayın Oluç, lütfen…
HAKKI
SARUHAN OLUÇ (İstanbul) – Mevkidaşlarını ihbar eden adamlardan biri, açıkça
ortaya çıktı. Biz de bunu anlatıyoruz. Yarın da bizi ihbar edecek.(HDP
sıralarından alkışlar, AK PARTİ sıralarından gürültüler) 
BAŞKAN
– Birleşime 15 dakika ara veriyorum.
Kapanma Saati: 21.31
ALTINCI OTURUM
Açılma Saati: 22.02
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 80’inci Birleşiminin
Altıncı Oturumunu açıyorum.
207
sıra sayılı Kanun Teklifi’nin görüşmelerine devam ediyoruz. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
- Komisyon yerinde.
5’inci
maddedeki önergeler üzerinde kalmıştık, 5’inci madde üzerindeki diğer önergeyi
okutuyorum.
Buyurun.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 5’inci maddesinde
geçen “ya da” ibaresinin “veya” olarak değiştirilmesini arz ve teklif ederiz.
 Serpil
Kemalbay Pekgözegü Murat Çepni Muazzez Orhan Işık
 İzmir İzmir Van
 Züleyha
Gülüm  Dirayet Dilan Taşdemir
 İstanbul Ağrı
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge üzerinde söz isteyen, Ağrı Milletvekilimiz Sayın Dilan Taşdemir. (HDP
sıralarından alkışlar) 
Süreniz
beş dakika Sayın Taşdemir. 
ALİ
ŞAHİN (Gaziantep) – Hadi “veya” diye bir savunun bakalım, “ya da” değil “veya”
diyelim.
DİRAYET
DİLAN TAŞDEMİR (Ağrı) – Buyurun, konuşun, siz de görüşünüzü ifade edin; bakalım
ne kadar yaratıcı şeyler söyleyeceksiniz. 
ALİ
ŞAHİN (Gaziantep) – “Veya” mı diyeceğiz “ya da” mı?
DİRAYET
DİLAN TAŞDEMİR (Ağrı) – Değerli Başkanım, Genel Kurulu selamlıyorum. 
Yani,
evet, bizler çokça söz alıyoruz bu kürsüde. Yaptığınız şey aynı olunca bizler
de dolayısıyla aynı şeyleri söylüyoruz. O açıdan, hani eşyanın tabiatı gereği
adıyla çağırmak gerekir ya, bu yasa da infaz yasası değişikliği değil, bir özel
af yasasıdır. 
Bu
daha önce de sizin gündeminizde vardı, sadece uygun zaman ve mekânı
bekliyordunuz. Tam da corona virüsü bunun için fırsat oldu çünkü corona
virüsünden kaynaklı şimdi ciddi bir toplumsal hassasiyet var. Dünya Sağlık
Örgütü, Birleşmiş Milletler, yine, insan hakları örgütleri bu konuyla ilgili
çokça duyurularda bulundu, cezaevlerine ilişkin çağrılarda bulundu. Siz de açıkçası
fırsat bu fırsat deyip bu yasayı bugün Meclise getirdiniz, böyle alelacele,
tartışmaya da müsaade etmeden geçirmeye çalışıyorsunuz. 
Arkadaşlar,
niyetiniz tutukluları cezaevinde corona virüsüne karşı korumak değil;
cezaevlerine yönelik bir planınız, projeniz var, açıkçası bunu hayata geçirmeye
çalışıyorsunuz. Bu yasa tasarısı, bu hâliyle eğer Genel Kurulda kabul edilirse
cezaevinde bırakmak istedikleriniz için bu yasanın corona virüsten daha
tehlikeli olduğunu söyleyebiliriz. 
Değerli
arkadaşlar, bakın, yasanın tümüne baktığımızda ve ilgili maddelere baktığımızda
aslında yapılmak istenen, cezaevinde bırakılmak istenenler için cezaevini
cehenneme çevirmektir, ikinci bir cezaevine dönüştürmektir. Özellikle politik
tutsaklar burada hedef hâlindedir çünkü anlayışınız ıslah etme üzerine
kuruludur, yasanın özü de budur. Cezaevlerinde daha önce hak ihlali olarak
görülen her şeye bir yasal kılıf buluyorsunuz, aslında suçu burada
yasallaştırmaya çalışıyorsunuz. Niyet de şudur: Dışarıda, size muhalefet eden,
itiraz eden boyun eğmeyen herkesi bir kez daha bu yasa aracılığıyla -cezaevinde
bunlara yönelik bir- cezalandırma ve intikam alma girişimidir. 
Değerli
arkadaşlar, bakın, -konuşurken de- sizi Adalet Komisyonunda da dinledik, burada
da sizi dinlerken aslında şu duygunuz, yaklaşımınız çok açık ve net
hissediliyor. Siz, tutsakların insani varlığını inkâr ediyorsunuz, insanlık
onuruna karşı, insanlık onuruna yönelik suç olarak kabul edilen şeyler
karşısında tutukluların biat etmesini istiyorsunuz. Bu, biat etmenin sonucudur.
Yine, bu uygulamaların, aslında biz hiç de yabancısı değiliz, size binlerce
örneğini verebiliriz, tarihten bugüne. Bakın, 80’lerin darbecileri, cuntacıları
da aynı şeyi yaptı, aynı şeyi düşündü. Diyarbakır’da, Mamak’ta, Metris’te aynı
uygulamalara başvurdu ama başaramadılar, siz de başaramayacaksınız. Yani,
dönemin darbecileri tarihe bir utanç vesikası olarak geçtiler, bugün sizler
bile isimlerini anmaktan imtina ediyorsunuz. 
Değerli
arkadaşlar, bu yasanın ayrımcı olduğunu söyledik, yani yine ayrımcı olduğu
kadar adaletsizdir ve insafsızdır. Neden? Çünkü, yolsuzluk yapanları, rüşvet
alanları, zimmetine para geçirenleri siz bir şekilde bırakacaksınız. Peki,
kimleri cezaevinde bırakıyorsunuz? Bakın, bu kürsülerde milletvekilliği de
yapan, şu an Kandıra Cezaevinde rehin tutulan 72 yaşındaki, Halil Aksoy’u
cezaevinde bırakmak istiyorsunuz. Bakın, Halil Aksoy, on yıl ceza aldı ve sizin
terörist ilan ettiğiniz, FETÖ’cü dediğiniz hâkim ve savcıların kararlarıyla
tutuklandı ve siz o kararlara dayanarak Halil Aksoy’u terörist ilan
ediyorsunuz. Kendilerini terörist ilan ediyorsunuz ama verdiği kararlara da
sıkı sıkı sarılıyorsunuz çünkü bugün işinize bu geliyor. 
Yine,
değerli arkadaşlar, kimi cezaevinde bırakmak istiyorsunuz? Aysel Tuğluk’u.
Yani, insan hakları aktivisti, kadın mücadelesi yürüten Aysel Tuğluk’u
cezaevinde bırakıp ama kadına yönelik şiddet uygulayanları dışarı
çıkaracaksınız. İşin özü, siz diyorsunuz ki “Salgın da olsa, hastalık da olsa,
virüs de olsa, kıyamet de kopsa, ben Kürtleri, muhalifleri bu yasanın kapsamına
almayacağım, bir kez daha, bir kez daha cezalandıracağım.” “70 yaşındaki hasta
tutsağı da bırakmayacağım.” diyorsunuz, “2 kolu olmayan tutsağı da
bırakmayacağım.” diyorsunuz, “Oylarınızla seçtiğiniz, irademdir dediğiniz
seçilmişlerimizi de bırakmayacağım.” diyorsunuz ve bunu ilan ediyorsunuz. Çünkü
şöyle bir bakış açınız var, diyorsunuz ki “Ben zaten hukuka baskı uygulayarak
yalanla dolanla, kumpasla bunları cezaevine attım; şimdi ben bunları
cezaevinden bir kez daha çıkarmayacağım.” diyorsunuz.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
DİRAYET
DİLAN TAŞDEMİR (Devamla) – Değerli arkadaşlar, ama şunu bir kez daha
hatırlatmak isterim ki devlet aklı böyle işlemez, böyle işlememelidir. Devlet
intikam almaz, devlet hesaplaşmaz; devlet toplumsal barış için cesaret eder,
adım atar. Şimdi de bu cesareti gösterin, bu hesaplaşmaktan vazgeçin,
çözümsüzlükte diretmeyin, çözümsüzlük inkâr politikalarından vazgeçin. Bakın,
yüz yıldır aynı nakarat tekrar ediyor, siz de bu nakarata katılmış
durumdasınız, bir an önce bu siyasetten vazgeçin, toplumsal barış adına,
halkların bir arada yaşama umudu adına bu tutumunuzdan vazgeçin ve bu yasaya
bütün cezaevinde bulunanları dâhil ederek bir çalışmayı birlikte yürütelim.
Genel
Kurulu selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler…Kabul etmeyenler…Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 5’inci maddesinde yer alan “sonra
gelmek üzere ‘karar,’” ibaresinin “sonra gelmek üzere ‘hüküm,’” şeklinde
değiştirilmesini arz ve teklif ederiz.
 Ayhan
Altıntaş Yasin Öztürk Ayhan Erel 
 Ankara Denizli Aksaray
 Ümit
Beyaz  Lütfü Türkkan Hüseyin Örs
 İstanbul Kocaeli Trabzon
Arslan
Kabukcuoğlu Zeki Hakan Sıdalı
 Eskişehir Mersin
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz isteyen Kocaeli Milletvekilimiz Sayın Lütfü Türkkan. (İYİ
PARTİ sıralarından alkışlar)
Süreniz
beş dakika Sayın Türkkan.
LÜTFÜ
TÜRKKAN (Kocaeli) – Sayın Başkan, değerli milletvekilleri; bu ceza infaz
yasasının geçici 6’ncı maddesi var. Orada, 1 Temmuz 2016 tarihine kadar işlenen
suçlar bakımından 26 Eylül 2004 tarihli ve 5237 sayılı Türk Ceza Kanunu’nun
kasten adam öldürme suçları -81 ve 82’nci maddede- üst soya, alt soya, eşe ve
kardeşe ya da beden veya ruh bakımından kendisini savunamayacak durumda bulunan
kişiye karşı işlenen kasten yaralama ve neticesi sebebiyle ağırlaşmış yaralama
suçları, cinsel dokunulmazlığa karşı işlenen suçlar -onlar da madde 102, 103,
104, 105’te geçiyor- özel hayata ve hayatın gizli alanına karşı suçlar -132, 133,
134, 135, 136, 137 ve 138’inci maddeler- uyuşturucu veya uyarıcı madde imal ve
ticareti suçu -madde 188- ve İkinci Kitap Dördüncü Kısım Dördüncü, Beşinci,
Altıncı ve Yedinci Bölümünde tanımlanan suçlar ile 12 Nisan 1991 tarihli ve
3713 sayılı Terörle Mücadele Kanunu kapsamına giren suçlar hariç olmak üzere bu
kanunun 105/A maddesinin (1)’inci fıkrasında yer alan “bir yıl”lık süre “iki
yıl”, 107’nci maddesinin (2)’nci fıkrasında yer alan üçte 2’lik oran yarısı
olarak uygulanır. Teklifte de geçici 6’ncı madde korunmakla beraber (1)’inci
fıkrada istisna suçlar sayılmış ve 30 Mart 2020 tarihine kadar işlenmiş olması
şart koşulmuştur. Yani 1 Nisan 2020 tarihinde istisna suçları işleyenler
hakkında 105/A maddesine göre denetimli, koşullu, birleştirilebilir anlamına
göre infaz hâkimi karar verse ne olacak? Yani aynı şekilde, geçici 6’ncı
maddenin (5)’inci fıkrasında “30 Mart 2020 tarihine kadar işlenen suçlar
bakımından, tabi olduğu infaz rejimine göre belirlenen koşullu salıverme
süresinin hesaplanmasında hükümlünün 15 yaşını dolduruncaya kadar ceza infaz
kurumunda geçirdiği bir gün, üç gün; 18 yaşını dolduruncaya kadar ceza infaz
kurumunda geçirdiği bir gün, iki gün olarak dikkate alınır deniliyor ve
“istisna suçlarıyla bağlanmamak” diyor. Bu da cinsel suç işleyen hükümlünün
çocuk olması durumunda infaz indirimine ek olarak bir indirim daha sağlıyor.
Suçun mağduru siz olsaydınız ya da ebeveyn olarak siz olsanız ne hissedersiniz?
Teklifin 53’üncü maddesinde düzenlenen geçici 9’uncu maddenin (5)’inci bendine
göre ise açığa çıkan ya da çıkmaya hak kazananlar -ki TCK madde 103, çocuk
istismarında üç yıl yatarak bu hak kazanılıyor- serbest kalıyor sekiz yıl
alıyorsa. İki ay-altı ay arasında eve gidiyor, izinli kabul ediliyor,
infazından da mahsup ediliyor. Siz, böyle bir suçtan cezaevinde kalan bir
insanın dışarıda izinli sayılmasına ne diyeceksiniz? Altı ay ve bu da
cezasından sayılıyor. 
Bir
şey sormak istiyorum, beni aydınlatırsanız sevinirim. Bu Çiftlik Bank diye bir
mesele vardı, orada bir “Tosuncuk” dedikleri çocuk var, ismini
hatırlayamıyorum, devamlı yatta, teknede resimleri çıkıyor, o çocuk da bu infaz
indiriminden faydalanıyor değil mi? (CHP ve HDP sıralarından “Evet, evet!”
sesleri)
ÖZGÜR ÖZEL (Manisa) – En çok o, her şey vuruyor ona. 
ALİ ÖZKAYA (Afyonkarahisar) – Yok, hayır. Yaşı 18’den büyüktür, yararlanmıyor. 
BAŞKAN
– Devam edin Sayın Türkkan.
LÜTFÜ TÜRKKAN (Devamla) – Bakın ben size bir şey söyleyeyim mi? Tosuncuk’a para
kaptıranlar dışarıda sizi bekliyor. 
BAŞKAN
– Sayın Özkaya…
LÜTFÜ
TÜRKKAN (Devamla) – “Eğer Tosuncuk’u bırakırsanız…” diyorlar haberiniz olsun
çok kötü şeyler düşünüyorlar. (İYİ PARTİ sıralarından alkışlar) 
Milletin
parasını kapmış, Arjantin’de, Ukrayna’da resimler geliyor; zavallılar emekli maaşlarını,
ikramiyelerini yatırmışlar. Tosuncuk bu kanunla beraber çıkacaksa çok kötü
olacak. Arkadaşlarla yaptığımız istişarede Tosuncuk da bu kanundan
faydalanıyor.
ÖZGÜR
ÖZEL (Manisa) – Tabii canım, her şeyinden faydalanıyor.
LÜTFÜ
TÜRKKAN (Devamla) – Ama göreceğiz, toplum takip ediyor ben size söyleyeyim,
burada bir şey söylemeniz yetmiyor. 
ALİ
ÖZKAYA (Afyonkarahisar) – Bu infaz, o tutuklular; ayrı ayrı kavramlar.
BAŞKAN
– Sayın Özkaya, lütfen… 
LÜTFÜ
TÜRKKAN (Devamla) – Bir de bir şey duydum, Berfin kızımızdan bahsetmiştim
bugün, bu resmini gösterdiğimiz kızın. Bugün bir dilekçe vermiş hem
avukatlarını azletmiş hem de “Davadan vazgeçiyorum.” demiş. Yüze asit atarak
işlenen yaralama suçu şikâyete bağlı bir suç değil tabii, o nedenle şikâyetin
geri alınmasının davaya bir etkisinin olmayacağını düşünüyorum, kamu davası
devam edecek. Ancak Berfin’i böyle bir dilekçe yazmaya iten nedenin ne olduğunu
merak ettiniz mi? Ben Berfin’in avukatlarıyla konuştum bugün, “Berfin bu
yasayla beraber kendi yüzüne asit atan eski erkek arkadaşının dışarı çıkacağını
ve kendisine bir daha kötülük yapacağını düşünerek böyle bir dilekçe yazmaya
mecbur kaldı.” dediler. 
(Mikrofon
otomatik cihaz tarafından kapatıldı)
ALİ
ÖZKAYA (Afyonkarahisar) – Cezasını artıyoruz Başkanım, biliyorsun, cezasını
artırıyoruz.
LÜTFÜ
TÜRKKAN (Devamla) – Sürem bitti, çok teşekkür ediyorum. (İYİ PARTİ sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
5’inci
maddeyi oylarınıza sunuyorum: Kabul edenler… Kabul etmeyenler… 5’inci madde
kabul edilmiştir.
Değerli
milletvekilleri, 6’ncı madde üzerinde 3 önerge bulunmaktadır, önergeleri
aykırılık sırasına göre okutup işleme alıyorum.
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi'nin 6’ncı maddesinin kanun
teklifinden çıkartılmasını arz ve teklif ederiz.
 Alpay
Antmen Zeynel Emre Süleyman Bülbül
 Mersin İstanbul Aydın
 Turan
Aydoğan Saliha Sera Kadıgil Sütlü İsmail Atakan Ünver
 İstanbul İstanbul Karaman
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde söz isteyen Karaman Milletvekilimiz Sayın İsmail Atakan
Ünver. (CHP sıralarından alkışlar)
Süreniz
beş dakika Sayın Ünver.
İSMAİL
ATAKAN ÜNVER (Karaman) - Sayın Başkan, değerli milletvekilleri; yüce Meclisi
saygıyla selamlıyorum.
Teklif,
iki yıldır oyalanan, duyguları istismar edilen hükümlü ve hükümlü yakınlarını,
hukuk terazisinin yanlış tarttığı tutuklu ve tutuklu yakınlarını hayal
kırıklığına uğratmıştır. İnsanları umutlandırdınız, getirdiğiniz bu teklifle de
ancak 90 bin civarında hükümlüye kıyak yaptınız. Geri kalan mahkûmların,
tutukluların ve ailelerin de duygularıyla oynadınız. Cezaların infazının temel
amacı failin yeniden topluma kazandırılması olduğundan, suçun mağduru hayatta
olduğu sürece devletin mağdura rağmen suçluyu affetme yetkisinin olmadığının
kabulü gerekir. Bu anlamda, devletin ancak kendisine karşı işlenen suçlardan
dolayı suçluyu affetme yetkisinin olduğu kabul edilmelidir. Cumhurbaşkanı
Erdoğan defalarca “Eğer bir suç devlete karşı işleniyorsa devletin bunu af
yetkisi olabilir fakat şahıslara karşı işleniyorsa bunun af yetkisi devlette
değildir.” demiştir. Buna rağmen bu teklifle devlet devlete karşı işlenmiş
şiddetin ve silahlı saldırının söz konusu olmadığı düşünce suçlarının
cezalarında indirim yapmak yerine yine şahıslara karşı işlenen suçların cezasını
en azından bir kısmını affetmek yönünde irade ortaya koymaktadır. 
Getirilen
teklife baktığımızda, teklifin bir şeyler yapmak istemediği hâlde yapmak
zorunda bırakılmış olanların psikolojisiyle hazırlandığını düşündürüyor. Yani
yapmak istememiş de yaptırmışlar gibi. Böyle olunca da ne yapan memnun olmuş ne
de yaptıran. Bu hâliyle muhatap olacak olanlar da memnun kalmayacak. Bu
teklifteki en önemli eksiklik ve hatta Anayasa’ya aykırılık tutukluların
tamamen kapsam dışında bırakılmış olmasıdır. Bir tarafta cezaları kesinleşmiş
hükümlü sıfatına sahip suçluların cezalarında indirim yapılarak cezaevlerinden
çıkması sağlanırken suçlulukları henüz kesinleşmemiş tutuklular hiçbir suç
ayrımı gözetilmeden tevkifevlerinde tutulmaya devam edilecektir. Bu yapılan tam
bir adaletsizlik örneğidir. Öyle ki teklifte cezalarında indirime gidilen
suçlarda bile tutukluluk hâli devam edecektir. 
Teklifin
53’üncü maddesinde, Covid-19 salgını nedeniyle tüm suçlarda bazı infaz
şartlarını sağlayan hükümlülerin geçici süreyle de olsa cezaevinden izinli
sayılarak çıkarılması öngörülmektedir. Hal böyleyken bile, yani Coöid-19
salgınına rağmen tutukluların yani suçlulukları mahkeme kararıyla sabit olmamış
şahısların ceza ve tevkifevlerinde tutulmakta ısrar edilmesini anlamak ve hukuk
adına kabul etmek mümkün değildir. O zaman bu düzenlemeyle ilgili şunu söylemek
uygun olacaktır: Bu düzenlemede sergilenen temel anlayış hukukun üstünlüğü ve
vicdani olmaktan ziyade siyasi bir bakış açısıdır. Tutukluların kapsam dışında
bırakılması, adi suçlardan tutuklu olanlar bir tarafa, günümüzde tutuklamanın
genelde siyasi iktidara muhalif olan yazar, çizer, gazeteci, bilim insanı,
siyasetçi gibi toplumda karşılık bulmuş kişilere karşı bir sindirme, bir
susturma, bir cezalandırma yöntemi olarak benimsenmiş olmasından
kaynaklanmaktadır. Hoşa gitmeyen her söz, hoşa gitmeyen her eylem, hatta her
“tweet” terörle ilişkilendirilerek “Örgüt üyesi olmamakla birlikte…” diye
başlayan “…örgüte yardım etmek, propagandasını yapmak…” gibi uyduruk
nitelemelerle suç sayılarak birçok kişi cezalandırılmaktadır. Bu durumda da
yürütmenin herhangi bir yönetim uygulamasını eleştiren siyasiler, gazeteciler,
yazarlar, sosyal medya kullanıcısı sade vatandaşlar aynı veya benzer eleştiriyi
herhangi bir terör örgütü yaptığında örgütle aynı pozisyona düşmekte, iktidar
da bunu fırsata çevirerek yargı eliyle muhalifleri sindirmek için
kullanmaktadır. Yani talimatlı yargı, suç olmayan eylemden suç çıkarmakta,
iktidar da el ovuşturmaktadır.
Gasptan
sahteciliğe, hırsızlıktan dolandırıcılığa, genel ahlaka karşı suçlardan ihaleye
fesat karıştırmaya, rüşvetten mafyacılığa kadar çeşitli suçların faillerinin
serbest bırakılması için çaba gösterilirken çeşitli yollarla düşüncesini
açıklayan bilim insanı, gazeteci, avukat ve sade vatandaşların tutuklu ve
hükümlü olarak cezaevlerinde bırakılmasında ısrarcı olmanın mazur görülecek
hiçbir tarafı yoktur.
(Mikrofon
otomatik cihaz tarafından kapatıldı)
İSMAİL
ATAKAN ÜNVER (Devamla) – Bitirebilir miyim?
BAŞKAN
– Tamamlayın lütfen.
İSMAİL
ATAKAN ÜNVER (Devamla) – Mesela, geçmişte FETÖ'nün de hedefinde olan Oda TV
yazarları, Sözcü gazetesi yazarları, Cumhuriyet gazetesi yazarlarının bugün de
hedefte olması; gazeteciler Barış Terkoğlu, Barış Pehlivan, Murat Ağırel’in ve
diğerlerinin tutuklanması manidardır ve infaz yasası düzenlemesinin Meclis
gündeminde olduğu bugün bile serbest bırakılmalarının düşünülmüyor olması
iktidarın kafasında hukuksal ve vicdani bir bakışın değil, tam bir kindarlık ve
hınç alma güdüsünün hâkim olduğunu göstermektedir. Millî birlik ve beraberliğe
en çok ihtiyaç duyduğumuz bugünlerde iktidarı aklıselime davet ederek, milletin
attığı “tweet”le, yaptığı paylaşımla, söylediği sözle, yazdığı yazıyla
uğraşmayı bırakın diyorum ve konuşmamı hak, hukuk, adalet hemen şimdi, olmazsa
er ya da geç ama bir gün mutlaka diyerek tamamlıyorum.
Yüce
Meclisi saygıyla selamlarım. (CHP sıralarından alkışlar)
BAŞKAN
– Önergeyi oylarınıza sunuyorum. Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 6’ncı maddesiyle
4675 sayılı Kanun’un değiştirilmesi öngörülen 6’ncı maddesinin 5’inci
fıkrasının aşağıdaki şekilde değiştirilmesini arz ve teklif ederiz. 
“İnfaz
hâkiminin kararlarına karşı şikâyetçi veya ilgili Cumhuriyet savcısı
tarafından, tebliğinden itibaren yedi gün içinde Ceza Muhakemesi Kanunu
hükümlerine göre itiraz yoluna gidilebilir. İnfaz hâkimliğinin tüm kararlarına
karşı istinaf ve temyiz yolu açıktır. Kanunlarda infaz hâkiminin onayına tabi
olduğu belirtilen hususlarda da bu hüküm uygulanır.” 
 Serpil
Kemalbay Pekgözegü Muazzez Orhan Işık Murat Çepni
 İzmir Van İzmir
 Züleyha
Gülüm Dirayet Dilan Taşdemir Hüseyin Kaçmaz
 İstanbul Ağrı Şırnak
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerine söz isteyen Şırnak Milletvekilimiz Sayın Hüseyin Kaçmaz. (HDP
sıralarından alkışlar)
Süreniz
beş dakika Sayın Kaçmaz.
HÜSEYİN
KAÇMAZ (Şırnak) – Teşekkürler Sayın Başkan.
Sayın
Başkan, değerli milletvekilleri; 6’ncı madde üzerine söz almış bulunmaktayım.
6’ncı maddeye baktığımızda, infaz hâkimliğinin kararlarına karşı itiraz yolu
işlenmekte. Buradaki talebimiz, bu infaz hâkiminin kararlarına karşı istinaf ve
temyiz yolunun açık olması talebi, bu şekliyle yerellerin keyfiyetinin
önlenmesi ve bir şekilde içtihat birliğinin sağlanabileceğini düşünmekteyiz.
Yani bu yapılmak istenen düzenlemenin tümünü, sarayın infaz rejimini
Dostoyevski’nin sözleriyle açıklamak gerekirse, Dostoyevski der ki:
“Halklarımızın en yeteneklileri, en güçlüleri, rejime karşı koymaya cesaret
etmiş devrimciler ve muhalifler ölüler evi’nde yatmaya devam edecek, üstelik
daha zalimane koşullarda.” Şu an burada, bu infaz yasasında yapılmak istenen
tam da bu. Yapılan değişiklikle, muhalifler cezaevinde tutsak edilirken
gayrimeşru âlemin üyeleri, hırsızlar, gaspçılar, haraççılar ve kitabına
uydurulmak suretiyle, nefret suçluları, cinsel istismarcılar, çete liderleri
azat ediliyor. Böyle bir dönemde, normal şartlarda, cezaevlerinde toplu
ölümlerin önüne geçmek için tedbir alınması gerekiyorken ancak maalesef ki
burada da düşman hukuku ve yine, ayrımcılık söz konusu.
Cumhuriyet
tarihinde ayrımcı yasalar ve ayrımcı aflar ilk kez gündeme gelmiyor arkadaşlar.
Buna bir örnek 49’lar davasıdır. “49’lar davası” olarak bilinen bu dava,
1959’da “Bin Kürt’ü Taksim’de asalım da diğerlerine ibret olsun.” diyen
milletvekilinin sözlerine karşı 104 Kürt aydınının ve Kürt öğrencinin kınama
beyanı yayınlaması sonrası maalesef ki burada, Ankara’da sular ısınıyor. Bunun
sebebi de bu kınama beyanının altında “Türkiye Kürtleri” yazmasıydı. Sonra,
üstüne, yetmedi, bir de Musa Anter gazetede Kürtçe şiir yazdı. Bu, tam olarak,
aslında, düğmeye basılması gereken bir durum olarak görüldü ve dönemin iktidarı
düğmeye bastı, İstihbarat Teşkilatına Kürt aydınlarının bir şekilde
tutuklanması için talimat verdi ve o gün rapor hazırlandı, 50 Kürt aydının,
öğrencinin tutuklanması için tutuklama müzekkereleri yollandı boş isimlerle. Bu
şekliyle, Emniyet birimleri Kürt aydınlarını, ileri gelenleri ve muhalif olan
kesimleri gözaltına aldı, İstanbul Harbiye’deki askerî binaya götürdü ve orada
yalnızca 40 hücre olması sebebiyle diğer 10 kişiyi tutuksuz yargılanmak üzere
serbest bıraktı; dikkatinizi çekerim, sadece hücre olmaması sebebiyle. Ne
işledikleri suç -iddia edilen tabii- ne görevleri ne kişilikleri hiçbir şey
değildi. O diğer 10 kişinin tutuksuz yargılanmasının tek sebebi sadece hücrenin
olmamasıydı ve bu hücrelerde yaklaşık beş ay boyunca bu insanlar insanlık dışı
muameleye maruz kaldı; beş ay boyunca ne duş alabildiler ne tıraş olabildiler
ve en sonunda birçoğu verem oldu, birçoğu ağır hastalık geçirdi ve Ankara Hukuk
Fakültesi öğrencisi Mehmet Emin Batu veremden, kan kusarak hayatını kaybetti.
Daha sonrasında ne oldu? 1960 darbesi olunca siyasi mahpuslara af çıktı ama bu
dönemde yaptığınız gibi yine Kürtler hariçti; “49’lar” tahliye edilmedi,
bırakılmadı, affedilmedi. Biz bugün kimseden af istemiyoruz; biz bugün hukuken
infazda adalet olsun, eşitlik olsun diyoruz. 
Değerli
arkadaşlar, o dönemde yaşanan bu hukuksuzlukların daha sonrasında Türkiye’de
Kürt meselesini getirdiği noktayı hepimiz biliyoruz. O gün sırf “Türkiye
Kürtleri” dediği için ya da gazetede Kürtçe şiir yayınladığı için insanlar
-bugün sizin, muhaliflerinize yaptığınız gibi- “terörist damgası” yiyordu.
Onlar o gün onlara diyordu, sizler bugün kendi muhaliflerinize diyorsunuz.
Değerli
arkadaşlar, 49’lar davası isim ve biçim değiştirerek bugün de hâlen devam
etmekte ancak bu sefer Kürtlerle birlikte insan hakları savunucuları, muhalif
gazeteciler ve gerçek anlamda muhalefet eden tüm kesimlere karşı bir ayrımcılık
ve düşman hukuku devrede.
(Mikrofon
otomatik cihaz tarafından kapatıldı)
BAŞKAN
– Devam edin.
HÜSEYİN
KAÇMAZ (Devamla) – 49’lar davasında yapılan zulüm olmasaydı, dediğim gibi belki
Kürt meselesinde şu an yaşadığımız durumu yaşamıyor olabilirdik ancak sizler,
infaz yasasında ölümün kol gezdiği böyle bir dönemde bile muhaliflerinize o
kadar kinle, o kadar kibirle bakıyorsunuz ki cezaevlerinden yüzlerce, binlerce
cenaze bile çıksa hiç umurunuzda olmayacak, biliyoruz ancak size şunu
hatırlatmak isterim: Sizler istediğiniz kadar “Tarafsız, bağımsız yargı var.”
deyin, biz sizleri, sizlerin hukuka yaklaşımını Rahip Brunson kararından, Deniz
Yücel kararından biliyoruz. 
Değerli
arkadaşlar, zulüm zalime sadıktır, er ya da geç gelir, sahibini bulur. Bu
yasalarla kendiniz de yargılanabilirsiniz. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum… 
MERAL
DANIŞ BEŞTAŞ (Siirt) – Yoklama istiyoruz. 
BAŞKAN
– Yoklama mı istiyorsunuz?
MUHAMMET
EMİN AKBAŞOĞLU (Çankırı) - “Önergeyi oylarınıza sunuyorum.” dedikten sonra oldu
efendim. 
MERAL
DANIŞ BEŞTAŞ (Siirt) – Ama beni gördü Başkan. 
BAŞKAN
– Yok “sunuyorum” derken zaten ayağa kalkmıştı Sayın Beştaş, gördüm kendisini. 
MERAL
DANIŞ BEŞTAŞ (Siirt) – Ayağa kalkmıştım.
MUHAMMET
EMİN AKBAŞOĞLU (Çankırı) – Sonradan istediler. Sonradan istedi. 
BAŞKAN
– Gördüm değerli arkadaşlarım, gördüm. 
MERAL
DANIŞ BEŞTAŞ (Siirt) – Ben ayaktaydım. 
MUHAMMET
EMİN AKBAŞOĞLU (Çankırı) – Şöyle: Aynı anda 20’sinin de kalkması lazım usule
göre. Önergede daha sonra istesinler efendim. 
BAŞKAN
- Değerli arkadaşlarım… 
MUHAMMET
EMİN AKBAŞOĞLU (Çankırı) – Usul yerine gelmedi efendim. 
BAŞKAN
– Değerli arkadaşlarım…
MUHAMMET
EMİN AKBAŞOĞLU (Çankırı) – Usul yerine gelmedi yalnız. Siz işlemi başlattınız,
sonra ayağa kalktı, aynı anda 20’sininde ayağa kalkmaları lazım, sonradan
kalktılar.
BAŞKAN
– Sayın Akbaşoğlu, ben aynı anda gördüm ikisini… 
MUHAMMET
EMİN AKBAŞOĞLU (Çankırı) – Hayır, aynı anda kalkmadılar. Aynı anda kalkmadılar.
BAŞKAN
– Rica ediyorum… Ben gördüm. Lütfen… Bir işlem yapıyorum. 
MUHAMMET
EMİN AKBAŞOĞLU (Çankırı) – O anda isteyebilirler. Efendim, bakın, usule aykırı
bir işlem var ortada. 
BAŞKAN
– Lütfen… Rica ediyorum. 
MUHAMMET
EMİN AKBAŞOĞLU (Çankırı) – Yanlış. Sadece Meral Hanım siz oylamaya geçerken
ayağa kalktı. (HDP sıralarından gürültüler) 
BAŞKAN
– Rica ediyorum… Ben gördüklerimi yapıyorum. 
MUHAMMET
EMİN AKBAŞOĞLU (Çankırı) – Görüldü, tekrar bakılabilir, kameralara bakılabilir
efendim. Kameralara bakılabilir. Doğru değil, usul açısından yanlış. Usul
yanlış. 
BAŞKAN
– Sayın Akbaşoğlu, rica ediyorum… 
MERAL
DANIŞ BEŞTAŞ (Siirt) – Sayın Başkan, zaman kazanıyorlar, lütfen… Zaman
kazanıyorlar. 
MUHAMMET
EMİN AKBAŞOĞLU (Çankırı) – Usul yanlış. Başladığınız işlemi bitirin, ondan sonra
istesinler efendim.
BAŞKAN
– Sayın Akbaşoğlu, ben bir işlemi kabul ettim, devam ediyorum. 
Sayın
Beştaş, buyurun. 
MUHAMMET
EMİN AKBAŞOĞLU (Çankırı) – Hayır, yanlış. 
BAŞKAN
– Rica ediyorum değerli arkadaşlar… 
MUHAMMET
EMİN AKBAŞOĞLU (Çankırı) – Yanlış ama yanlış.
MERAL
DANIŞ BEŞTAŞ (Siirt) – Zaman kazandılar. 
BAŞKAN
– Sonuçta bir oylama yapıyoruz, arkadaşlarımız burada zaten. 
MUHAMMET
EMİN AKBAŞOĞLU (Çankırı) – Hayır, yanlış. 
BAŞKAN
– Rica ediyorum… Sayın Akbaşoğlu, rica ediyorum… 
MUHAMMET
EMİN AKBAŞOĞLU (Çankırı) – Sayın Başkanım, bakın… 
BAŞKAN
– Rica ediyorum değerli arkadaşlar, ben bir işleme başladım ama. 
Sayın
Beştaş… 
MUHAMMET
EMİN AKBAŞOĞLU (Çankırı) – Bir dakika… Usul açısından yanlış. Sonuç itibarıyla…

BAŞKAN
– Sayın Akbaşoğlu, ben işlemi gördüm… 
MUHAMMET
EMİN AKBAŞOĞLU (Çankırı) – Hayır, şöyle… Bir açıklama yapacağım. Pardon, bir
açıklama yapacağım. (HDP sıralarından gürültüler) 
Bakın,
kamera kayıtlarından da bakabilirsiniz Sayın Başkanım. (HDP sıralarından
gürültüler, sıra kapaklarına vurmalar) 
BAŞKAN
– Sayın Akbaşoğlu, bunu ileri şey yapmanıza ben anlam veremiyorum. (HDP
sıralarından gürültüler, sıra kapaklarına vurmalar)
Bir
dakika arkadaşlar… Rica ediyorum… Değerli arkadaşlarım, rica ediyorum… 
Sayın
Akbaşoğlu, rica ediyorum, sizden özellikle rica ediyorum, bakın. 
MUHAMMET
EMİN AKBAŞOĞLU (Çankırı) – Açıklama yapacağım, sonra işleme devam edin. (HDP
sıralarından gürültüler)
BAŞKAN
– Rica ediyorum… Değerli arkadaşlar, lütfen…
GÜLÜSTAN
KILIÇ KOÇYİĞİT (Muş) – İçeriyi doldurdular ama olur mu?
MUHAMMET
EMİN AKBAŞOĞLU (Çankırı) – Açıklama yapacağım… Bakın, Grup Başkan Vekili olarak
ben söz istiyorum. (HDP sıralarından gürültüler, sıra kapaklarına vurmalar)
BAŞKAN
– Sayın Akbaşoğlu bakın, ben, oylamaya… 
MUHAMMET
EMİN AKBAŞOĞLU (Çankırı) – Grup Başkan Vekili olarak bir açıklama yapacağım.
(HDP sıralarından gürültüler) 
BAŞKAN
– Bir saniye değerli arkadaşlar… Bir dakika değerli arkadaşlarım… Lütfen…
Bekleyin lütfen.
MURAT
ÇEPNİ (İzmir) – Başkan, yarısı geldi zaten… Hepsi geldi.
BAŞKAN
– Buyurun Sayın Akbaşoğlu.
Sakin
olalım, yani gerekli şey var zaten, görüyorum tabloyu, gerekli tabloyu
görüyorum.
MUAZZEZ
ORHAN IŞIK (Van) – Genel Kurulda oturun madem çok önemsiyorsunuz.
MUHAMMET
EMİN AKBAŞOĞLU (Çankırı) – Bir açıklamada bulunacağım.
BAŞKAN
– Buyurun, tamam, peki.
MUHAMMET
EMİN AKBAŞOĞLU (Çankırı) – Şimdi bir işlem yapılıyor… (HDP sıralarından “Olmaz
ki!” sesleri)
MUHAMMET
EMİN AKBAŞOĞLU (Çankırı) – “Olmaz ki.” diye bir şey yok. (HDP sıralarından
gürültüler) 
BAŞKAN
– Bir saniye değerli arkadaşlarım, hiç kimseye müdahale olmasın. 
Buyurun.
MUHAMMET
EMİN AKBAŞOĞLU (Çankırı) – Şöyle: Sayın Başkanım… (HDP sıralarından gürültüler)
GÜLÜSTAN
KILIÇ KOÇYİĞİT (Muş) – Sayın Başkan, böyle bir usul yok.
BAŞKAN
– Lütfen… 
MUHAMMET
EMİN AKBAŞOĞLU (Çankırı) – Bakın, ben elimi kaldırdım, söz istedim. (HDP
sıralarından gürültüler, sıra kapaklarına vurmalar)
BAŞKAN
– Değerli arkadaşlar, bir saniye müsaade edelim. 
Basit
bir işlem yapacağız değerli arkadaşlarım. Rica ediyorum… Büyütmeyelim ya!
Büyütmeyelim, işlemlerimiz devam edecek. Arkadaşlar lütfen masaya vurmasınlar.
Masaya vurmayın arkadaşlar.
GÜLÜSTAN
KILIÇ KOÇYİĞİT (Muş) – Böyle bir usul yok.
MUHAMMET
EMİN AKBAŞOĞLU (Çankırı) – Bu, usulsüzlük. Bakın, saygısızlık!
BAŞKAN
- Bir saniye Sayın Akbaşoğlu.
Değerli
arkadaşlarım, zaten usuli bir işlem yapacağız. Rica ediyorum… Lütfen Sayın
Beştaş, arkadaşlarınız masaya vurmasınlar. Rica ediyorum…
Sayın
Akbaşoğlu, lütfen söyleyin, ben işlemi tamamlayayım.
MUHAMMET
EMİN AKBAŞOĞLU (Çankırı) – Şimdi, ben, hatibin konuşması biter bitmez elimi
kaldırdım, söz istedim çünkü bazı notlar aldım.
BAŞKAN
– Biliyorum.
MUHAMMET
EMİN AKBAŞOĞLU (Çankırı) – Birçok doğru olmayan şeyler söyledi, iftira
niteliğinde birtakım iddialarda bulundu. Açıklama yapmak için söz istedim, göz
göze geldik ve sonra söz vereceğinizi söylediniz. Böyle yaptınız, onayladınız.
BAŞKAN
– Evet, onu da gördüm.
MUHAMMET
EMİN AKBAŞOĞLU (Çankırı) – Ondan sonra da “Önergeyi oylarınıza sunuyorum.”
dediğinizde ayağa kalktı.
BAŞKAN
– Efendim, bakın, daha cümlem bitmeden -değerli arkadaşlarım- hanımefendi
kalktı ayağa.
MUHAMMET
EMİN AKBAŞOĞLU (Çankırı) – Hayır, dediğinizde kalktı, önceden değil. 20 kişi
birden kalkmadı. Sadece kendisi söz ister gibi…
BAŞKAN
– Sayın Akbaşoğlu yeterli çoğunluğunuz var, hiç bunları uzatmayalım. Ben bir
işlem…
MUHAMMET
EMİN AKBAŞOĞLU (Çankırı) – Önemli değil, hayır.
BAŞKAN
– Tamam, peki.
MUHAMMET
EMİN AKBAŞOĞLU (Çankırı) – Bakın, bu, çoğunluk meselesi, azınlık meselesi
değil; bu, usul meselesi, İç Tüzük meselesi, hakkın kötüye kullanılması meselesi.
(AK PARTİ sıralarından “Bravo” sesleri, alkışlar) Meselenin özü bu. Bunu millet
görsün, herkes görsün. 
BAŞKAN
– Peki, teşekkür ediyorum, sizden rica ediyorum.
MUHAMMET
EMİN AKBAŞOĞLU (Çankırı) – Sonuç itibarıyla, usule aykırı bir durum var. (HDP
sıralarından gürültüler, sıra kapaklarına vurmalar)
BAŞKAN
– Arkadaşlar, bir sessiz olalım.
Peki,
rica ediyorum Sayın Akbaşoğlu.
Buyurun
değerli arkadaşlar. 
Ben
işlemi başlattım Sayın Akbaşoğlu, sizden rica ediyorum yani siz deneyimli bir
siyasetçi ve Grup Başkan Vekilisiniz ama ben sözümü tamamlarken Sayın Beştaş
ayağa kalkmıştı ve ben de gördüm kendisini. Şimdi izin verin… 
MUHAMMET
EMİN AKBAŞOĞLU (Çankırı) - 20 kişinin birden ayağa kalması lazımdı, tek başına
kalktı, 20 kişi birden kalkmadı. 
BAŞKAN
- Sayın Akbaşoğlu, lütfen, sizden rica ediyorum, lütfen rica ediyorum sizden.
MUHAMMET
EMİN AKBAŞOĞLU (Çankırı) – Tamamen usule aykırı. 
BAŞKAN
- Değerli arkadaşlarımızın zaten büyük bir çoğunluğu ayaktaydı ama sizin
müdahaleniz üzerine oturanlar da oldu. Lütfen, rica ediyorum…
MUHAMMET
EMİN AKBAŞOĞLU (Çankırı) - Hayır, sadece kendisi ayaktaydı, kendisi ayaktaydı.

BAŞKAN
- İşlemimizi tamamlayalım Sayın Akbaşoğlu, rica ediyorum.
MUHAMMET
EMİN AKBAŞOĞLU (Çankırı) - Bundan sonra yoklama taleplerini usule uygun istemeleri
lazım. 
BAŞKAN
-Peki, peki teşekkür ederim, onlara daha da özen göstereceğiz. 
MUHAMMET
EMİN AKBAŞOĞLU (Çankırı) - Çünkü usulsüzlük usulsüzlüktendir.
BAŞKAN
– Peki, teşekkür ediyorum.
MERAL
DANIŞ BEŞTAŞ (Siirt) – Artık gerek yok, zaten geldiler.
III.- YOKLAMA
(HDP
sıralarından bir grup milletvekili ayağa kalktı)
BAŞKAN
- Sayın Beştaş, Sayın Oluç, Sayın Taşdemir, Sayın Turan, Sayın Çepni, Sayın
Çelik, Sayın Koç, Sayın Toğrul, Sayın Paylan, Sayın Kaya, Sayın Gülüm, Sayın
Hatımoğulları, Sayın Başaran, Sayın Tiryaki, Sayın Işık, Sayın İmir, Sayın
Ersoy, Sayın Kemalbay, Sayın Eksik, Sayın Kaçmaz.
BAŞKAN
- Yoklama için üç dakika süre veriyorum, yoklama işlemini başlatıyorum.
(Elektronik
cihazla yoklama yapıldı)
BAŞKAN
– Değerli arkadaşlarım, toplantı yeter sayısı vardır.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
MUHAMMET
EMİN AKBAŞOĞLU (Çankırı) – Sayın Başkan, biraz evelki konuşmayla ilgili…
MERAL
DANIŞ BEŞTAŞ (Siirt) – Sayın Başkan…
GÜLÜSTAN
KILIÇ KOÇYİĞİT (Muş) – Çoğunluğunuza güvenip yasa çıkaracaksanız orada oturmayı
da öğreneceksiniz!
BAŞKAN
– Değerli arkadaşlarım, sessiz olalım lütfen. 
(AK
PARTİ ve HDP sıraları arasında karşılıklı laf atmalar)
BAŞKAN
- Değerli arkadaşlarım, arkada ne oluyor, niçin karşılıklı laflar atılıyor?
MERAL
DANIŞ BEŞTAŞ (Siirt) – Buradan sataşıyorlar, buradan laf atıyorlar.
YUSUF
BAŞER (Yozgat) - Ya niye konuşuyorsun!
GÜLÜSTAN
KILIÇ KOÇYİĞİT (Muş) - Hakaret ediyorlar Sayın Başkan.
BAŞKAN
- Sayın Akbaşoğlu, buyurun.
VI.- AÇIKLAMALAR (Devam)
66.- Çankırı Milletvekili Muhammet Emin Akbaşoğlu’nun,
görüşülmekte olan 207 sıra sayılı Kanun Teklifi’nin 6’ncı maddesiyle ilgili
önergenin oylanması sırasında istenilen yoklama talebinde usule riayet
edilmediğine, Şırnak Milletvekili Hüseyin Kaçmaz’ın görüşülmekte olan 207 sıra sayılı Kanun Teklifi’nin
6’ncı maddesiyle ilgili önerge üzerinde yaptığı konuşmasındaki bazı ifadelerine
ve asitle saldırıya uğrayan Berfin Özek’in avukatının yaptığı açıklamaya
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, İç Tüzük’ün 57’nci maddesi şu şekilde: Görüşmeye tabi
tezkerelerin oylanması ile kanunların maddelerine geçilmesi ve tümünün
oylanması esnasında, işaretle oylamaya geçilirken en az yirmi milletvekili
ayağa kalkmak veya önerge vermek suretiyle yoklama yapılmasını isteyebilir. 
Dolayısıyla
20 kişinin birden ayağa kalkması gerekir. Bu usule riayet edilmediğini ifade
etmek istedim.
Ayrıca,
biraz evvel konuşan HDP milletvekili, birtakım kin ve nefretle hareket
edildiğinden bahisle tamamen hakikat dışı ithamlarda bulunmuştur. Bunun
gerçekle hiçbir alakası olmadığını…
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMET
EMİN AKBAŞOĞLU (Çankırı) - Sadece terör, kasten öldürme, cinsel suçlar ve
uyuşturucu maddeler dışında, bir resosyalizasyon, rehabilitasyon çerçevesinde,
bugüne kadar yapılan ceza infaz yasası değişikliklerine uygun, paralel bir
şekilde, toplumun beklentisine uygun bir şekilde bir değişiklik Meclisin
gündemine gelmiştir ve bu tartışılmaktadır. Sonuçta Meclisin iradesi tecelli
edecektir. Bu konuda hiçbir şekilde kin ve nefretle hareket etme asla söz
konusu değildir. Bu ancak söyleyenlerin kendisini bağlar, bizimle hiçbir ilgisi
ve alakası yoktur. [AK PARTİ sıralarından alkışlar; İYİ PARTİ sıralarından
alkışlar(!)]
BAŞKAN
- Peki…
MUHAMMET
EMİN AKBAŞOĞLU (Çankırı) – Aynı zamanda, biraz evvel İYİ PARTİ Grup Başkan
Vekili Lütfü Bey bir soru sormuştu Berfin Hanım’la ilgili. Onunla ilgili
avukatının yapmış olduğu bir açıklama var Sayın Grup Başkan Vekilim.
(Mikrofon
otomatik cihaz tarafından kapatıldı) 
BAŞKAN
- Buyurun.
MUHAMMET
EMİN AKBAŞOĞLU (Çankırı) – O da “Kesinlikle yapılan düzenlemeyi
destekliyoruz.” diyor, avukatının açıklamasıdır. İskenderun Kadın Platformu da
“Canavarca hisle işlenen bu tür durumlardaki ceza artırımının yanındayız.”
diyor, bunu da yüce Meclisin bilgisine sunuyorum. [AK PARTİ sıralarından
alkışlar; İYİ PARTİ sıralarından alkışlar(!)] 
BAŞKAN
- Teşekkür ederim, sağ olun. 
LÜTFÜ
TÜRKKAN (Kocaeli) - Sayın Başkan…
(Uğultular)

BAŞKAN
- Bir saniye değerli arkadaşlarım, bir sessizlik olsun lütfen. 
MERAL
DANIŞ BEŞTAŞ (Siirt) - Sayın Başkan…
BAŞKAN
- Sayın Beştaş, gördüm ben sizi, oturun, Sayın Türkkan söz istedi. 
Buyurun
Sayın Türkkan. 
67.- Kocaeli Milletvekili Lütfü Türkkan’ın, Çankırı Milletvekili Muhammet Emin Akbaşoğlu’nun
yaptığı açıklamasındaki bazı ifadelerine ilişkin açıklaması
LÜTFÜ
TÜRKKAN (Kocaeli) - Sayın Akbaşoğlu’nun açıklamalarını dinledim. Berfin
kızımızın üç avukatı var, bunlardan ikisini azletmiş. Zannediyorum, azlettiği
avukatlardan biri de böyle bir demeç vermiş olabilir, doğru. Ama ben bir şey
daha söyleyeceğim size: Berfin kızımızın uğradığı bu saldırıdan sonra
avukatların da ciddi anlamda savunma konusunda korkuları olduğunu bizatihi
belirttiler.(AK PARTİ sıralarından “Yalan söylüyorsun!” sesi) 
LÜTFÜ
TÜRKKAN (Kocaeli) - Yani adamın canavarca bir his…
MUHAMMET
EMİN AKBAŞOĞLU (Çankırı) – O tamamen…
BAŞKAN
- Değerli arkadaşlarım, Grup Başkan Vekili, Grup Başkan Vekiline söz veriyor,
lütfen.
LÜTFÜ
TÜRKKAN (Kocaeli) - Sen tanıyor musun, asit atanı tanıyor musun? “Yalan
söylüyor.” diyene soruyorum: Tanıyor musun? Avukatların savunma mekanizması
bile, bu adamın çıktıktan sonra kendilerine böyle bir tavırla yaklaşacağından
dolayı bir korkuları var. Arkadaşlar “ölmeyi bayılmak zannedenler” için bu
kolay olabilir de zor işler, haberiniz olsun. 
BAŞKAN
- Peki, teşekkür ederim. 
MUHAMMET
EMİN AKBAŞOĞLU (Çankırı) – O ayrı bir durum, getirilen düzenleme genel bir
düzenleme. Bunun karakterini de izah ettim, teşekkür ederim.
BAŞKAN
– Peki, kayıtlara geçti. 
MERAL
DANIŞ BEŞTAŞ (Siirt) – Sayın Başkan…
BAŞKAN
– Sayın Beştaş, buyurun siz de lütfen. 
68.- Siirt Milletvekili Meral Danış Beştaş’ın, İç
Tüzük’ten gelen haklarını kullanarak yoklama talebinde bulunduklarına ilişkin
açıklaması
MERAL
DANIŞ BEŞTAŞ (Siirt) – Sayın Başkan, Sayın Grup Başkan Vekili açıkça sizin
işleminizi engelledi ve o sırada, hepimizin gözü önünde hileyle dışarıdaki
milletvekillerinin içeri gelmesini sağladı. (AK PARTİ ve HDP sıralarından
gürültüler) 
BAŞKAN
– Değerli arkadaşlarım, lütfen, lütfen… Değerli arkadaşlarım, lütfen…
MERAL
DANIŞ BEŞTAŞ (Siirt) – Aslında, bu, İç Tüzük’e göre bizce ceza gerektiren bir
işlemdir. Onun ilgili maddesini de… (AK PARTİ sıralarından gürültüler)
BAŞKAN
– Değerli arkadaşlarım, lütfen… Değerli arkadaşlarım, lütfen… Değerli
arkadaşlarım, bir susun, bir Sayın Grup Başkan Vekilini dinliyorum. Rica
ediyorum… 
MERAL
DANIŞ BEŞTAŞ (Siirt) – Bizim yoklama isteyerek hakkımızı kötüye kullandığımızı
söyleyenlere cevabımızdır: Meclis, AKP’ye ait değildir, Meclis halka aittir.
Bize böyle lütuf yapıyormuş gibi hiç davranmasınlar, biz İç Tüzük’ten gelen
haklarımızı kullanıyoruz. Yoklama istemek bizim hakkımızdır ve Meclisi kapatmak
için değil, milletvekillerinin çalışması için istiyoruz.
NİLGÜN
ÖK (Denizli) – Yasayı engellemeye çalışıyorsunuz siz!
MERAL
DANIŞ BEŞTAŞ (Siirt) – Burada çok önemli bir kanun görüşüyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MERAL
DANIŞ BEŞTAŞ (Siirt) – İnsanların yaşam hakkını…
HASAN
ÇİLEZ (Amasya) – Sayın Başkan, iki dakikayı niye laf ediyorsunuz?
MERAL
DANIŞ BEŞTAŞ (Siirt) – Ama dinlemiyorsunuz!
HASAN
ÇİLEZ (Amasya) – İki dakikayı niye laf ediyorsunuz?
MERAL
DANIŞ BEŞTAŞ (Siirt) – Ne diyorsun ya, ne diyorsun ya?
BAŞKAN
– Sayın Beştaş, siz bana doğru hitap edin lütfen, bana doğru hitap edin.
Lütfen, Grup Başkan Vekilleri arkada oturan arkadaşlarının konuşmalarını
engellesin. 
Buyurun
Sayın Beştaş.
MERAL
DANIŞ BEŞTAŞ (Siirt) – Meclisin kapanmasını istemek gibi bir gayemiz asla
yoktur. Biz burada görüştüğümüz kanunun milyonlarca yurttaşı ilgilendirdiğini,
yaşam hakkı ve özgürlük hakkını, güvenlik içinde yaşama hakkını doğrudan
etkilediğini söylüyoruz. Vekiller sağlık durumlarının kötü olduğunu
söyleyebilirler, bunu anlarız ama biz burada dört duvar arasında, hiçbir
koruması olmadan ve devletin sorumluluğu altında olan tutuklu ve hükümlülerin
haklarını savunmak zorundayız. Halk bize bu yetkiyi verdi. Kin ve nefret bizim
duygumuzda yoktur ama onlar intikam ve kin duygularıyla bu kanunu yapmışlardır.
Muhaliflerine düşman gibi yaklaşıyorlar, düşman ceza hukukuna, düşman infaz
hukukuna dönüştürmüşlerdir. 
BAŞKAN
– Peki, kayıtlara geçmiştir. 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, tek bir cümleyle, ne olursunuz toparlayın. Siz de toparlayın
da kanuna devam edelim. 
Buyurun.

69.- Çankırı Milletvekili Muhammet Emin Akbaşoğlu’nun,
Siirt Milletvekili Meral Danış Beştaş’ın yaptığı açıklamasındaki bazı
ifadelerine, getirilen kanunun milletin tamamına şamil olduğuna ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim. 
Sayın
Başkanım, değerli milletvekilleri; şimdi, bakınız, evet, İç Tüzük’te “Şu
şekilde yoklama istenebilir.” deniyor. Bu…
BAŞKAN
– Artık bu konuyu geçelim.
MUHAMMET
EMİN AKBAŞOĞLU (Çankırı) – Ama şöyle: Bakın, güya ben engellemişim de
arkadaşlar gelmiş.
DİRAYET
DİLAN TAŞDEMİR (Ağrı) – Evet… Öyle… 
MUHAMMET
EMİN AKBAŞOĞLU (Çankırı) – Öyle mi? (HDP sıralarından “Öyle.” sesleri)
BAŞKAN
– Değerli arkadaşlarım lütfen sakin olalım. Değerli arkadaşlarım lütfen laf
atmayalım.
MUHAMMET
EMİN AKBAŞOĞLU (Çankırı) – Arkadaşlarım… Demek ki bak, arkadaşlarımızın burada
olduklarını bile bile yoklama istemek hakkın kötüye kullanılmasının ta
kendisidir. Bu bir itiraftır. [AK PARTİ sıralarından alkışlar; İYİ PARTİ
sıralarından alkışlar (!)]
BAŞKAN
– Biraz daha sakin, rica ediyorum; arkadaşlar, sakin olalım, sakince.
MUHAMMET
EMİN AKBAŞOĞLU (Çankırı) – İşin özü bu. Sonuç itibarıyla biz hiçbir zaman
kimsenin etnik kökenine, siyasi görüşüne göre bir kanun getirmiyoruz, objektif
bir kanun getiriyoruz. Bu, milletimizin tamamına şamildir, bu böyle biline.
Teşekkür
ederim.
MERAL
DANIŞ BEŞTAŞ (Siirt) – Sayın Başkan…
BAŞKAN
– Birleşime on dakika ara veriyorum.
Kapanma Saati: 22.46
YEDİNCİ OTURUM
Açılma Saati: 23.01
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 80’inci Birleşiminin
Yedinci Oturumunu açıyorum.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
- 207 sıra sayılı Kanun Teklifi’nin görüşmelerine devam ediyoruz.
Komisyon
yerinde.
6’ncı
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 6’ncı maddesinin birinci
fıkrasında yer alan “şeklinde değiştirilmiştir.” ibaresinin “şeklinde
düzenlenmiştir.” şeklinde değiştirilmesini arz ve teklif ederiz.
 Ayhan
Altıntaş Ayhan Erel Yasin Öztürk
 Ankara Aksaray Denizli
 Arslan
Kabukcuoğlu Ümit Beyaz  Hüseyin Örs
 Eskişehir İstanbul Trabzon
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Başkanım.
BAŞKAN
– Önerge üzerinde söz isteyen Aksaray Milletvekilimiz Sayın Ayhan Erel. (İYİ
PARTİ sıralarından alkışlar)
Süreniz
beş dakika Sayın Erel.
AYHAN
EREL (Aksaray) – Sayın Başkan, değerli milletvekilleri, yüce Türk milleti;
bundan yaklaşık elli yıl önce yazılan Türk adaletinin durumunu gösterir bir
şiiri sizlerle paylaşmak istiyorum:
“Gene
tehir etme üç ay öteye
Bu
dava dedemden kaldı hâkim bey.
Otuz
yıl da babam düştü ardına
Siz
sağ olun, o da öldü hâkim bey.

Kırk
yıl önce yani babam ölünce
Kadılıklar
hâkimliğe dönünce
Mirasçılar
tarla, takım bölünce
İrezillik
beni buldu hâkim bey.

Yaşım
yetmiş iki, usandım gel-git
Bini
buldu burada yediğim zılgıt
Eğer
diyeceksen: Bana ne, öl git!
Oğlumun
bir oğlu oldu hâkim bey.

Sekiz
evlek tarla, bir geverlik su
Yüz
yılda hükme bağlanmaz mı bu?
Kazanmasam
da hu, kazansam da hu!
Canım
ta burnuma geldi hâkim bey.

Keşife
meşife, damgaya, harca
Kanımız
kurudu harca da, harca.
Sayenizde
avukatlar yıllarca,
Fakiri
yoldu da yoldu hâkim bey.

Mübaşir
itekler, kâtip zavırlar
Değişti
bizde de güya devirler
Yüz
yıl önce adam yiyen gâvurlar
Tapucuyu
aya saldı hâkim bey.

Kabahat
sizde mi, kanunlarda mı?
Şaşırdım
billâhi yolu yordamı.
Kızma
sözlerime alam kadanı
Sıkıntıdan
içim doldu hâkim bey.

Mülkün
temeliydi adalet hani?
Bizim
hak temelde saklı mı yani?
Çıkartıp
da versen kim olur mâni?
Yoksa
hırsızlar mı çaldı hâkim bey?

Hem
davacı pişman, hem de davalı
Bu
yolda tükettik çulu, çuvalı.
Sabret
makamından çalma kavalı,
Sürüler
ekine daldı hâkim bey.”
Yani
Türk adaleti yaklaşık elli yıl önce böyleymiş, şimdi de böyle. İnşallah,
yıllarca sürüncemede kalan dosyalar, Yargıtay raflarında çürümeye yüz tutan
dosyalar tez zamanda hükme bağlanır, karara bağlanır. Zira geciken adalet,
adalet değildir diyorum.
Hepinize
saygılar sunuyorum. (İYİ PARTİ ve CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Değerli
milletvekilleri 6’ncı maddeyi oylarınıza sunuyorum: Kabul edenler… Kabul
etmeyenler... 6’ncı madde kabul edilmiştir. 
7’nci
madde üzerinde 3 önerge bulunmaktadır, önergeleri aykırılık sırasına göre
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 7’nci maddesinin kanun
teklifinden çıkarılmasını arz ve teklif ederiz. 
 Alpay
Antmen Zeynel Emre Süleyman Bülbül
 Mersin İstanbul Aydın
 Turan
Aydoğan Saliha Sera Kadıgil Sütlü
 İstanbul İstanbul

BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Sayın Başkanım.
BAŞKAN
– Önerge üzerinde söz isteyen, İstanbul Milletvekilimiz Sayın Sera Kadıgil.
(CHP sıralarından alkışlar) 
Süreniz
beş dakika Sayın Kadıgil.
SALİHA
SERA KADIGİL SÜTLÜ (İstanbul) – Teşekkürler Sayın Başkan.
Görüşülmekte
olan yasa teklifi üzerinde söz almış bulunuyor, hepinizi saygıyla selamlıyorum.
On
sekiz yıldır yaşananların tüm çıplaklığıyla önümüze serildiği bir süreçteyiz.
Her bulduğu kuruşu betona gömmeyi marifet sanan iktidarın gözünde neye karşılık
geldiğimizi ya da daha doğrusu neye karşılık gelemediğimizi, insan canı yerine
neleri tercih ettiğinizi bir kez daha utançla izliyoruz. Salgın bir hastalıkla,
evde kalmanın en etkin tedbir olduğu bir tehlikeyle yüz yüzeyiz. Bazı ülkeler,
olması gerektiği gibi, vatandaşını korumaya aldı. Bazı ülkeler “risk” dedi,
sürü bağışıklığı uyguluyor. Sizse “Herkes kendi OHAL’ini ilan etsin.” deyip
işin içinden çıkarım sanarak resmen sınıf bağışıklığı uygulamayı tercih
ettiniz. Halkın vergilerini iç ederken salgının faturasını da yine halka
kesmeyi tercih ettiniz. Sırf kaybettiniz diye, belediyelere gönüllü yapılan
bağışları durdurmaya kalktınız, sonra da işçiden, memurdan zorla haraç kesmeyi,
bunun adına da “dayanışma” demeyi tercih ettiniz. İnşaatlarınızın doymaz,
doyurulamaz müteahhidi Cengiz Holdingin tam 424 milyonluk vergi borcunu tek
kalemde sildiniz, sonra aynı şirketin lütfedip 34 milyon lira bağış yapmasını
alkışlamamızı beklediniz. Kaçak saray, yazlık saray, uçan saraylar yetmedi, bir
de Ahlat’ta kışlık saray istediniz. “Bari bu salgında durayım.” demek yerine,
vergilerimizi çarçur etmeye devam etmeyi tercih ettiniz. Bu süreçte en önce
cephede mücadele eden sağlık emekçilerine yeterince malzeme sağlamak yerine,
hatırlı ve Katarlı dostlarınıza çıkar sağlamak için İstanbul’a kanal ihalesi
yapmayı tercih ettiniz. (CHP sıralarından alkışlar) Tam da bugünler için
sakladığımız kefen paramızı, yedek akçemizi bile yediniz, sonra başınız
sıkışınca çıkıp “Biz bize yeteriz.” dediniz. Evet arkadaşlar, biz bize yeteriz
ancak biz size, sizin şatafatınıza, müteahhitlerinize, saraylarınıza, milyonluk
makam arabalarınıza, yatlardan inmeyen çocuklarınıza, ejder meyveli smoothie
aşkınıza yetmedik, yetemedik. (CHP sıralarından alkışlar) Siz, hepimizin hayatını
tehdit eden bu salgınla mücadele etmeyi değil, bu salgın hastalığı bile israf
düzeninize, kutuplaştırma siyasetinize meze etmeyi tercih ettiniz. 
Bakın,
şimdi, sözde bir infaz yasası görüşüyoruz. Salgın günlerinde mahpusların yaşam
hakkının güvence altına alınması, siyasetin ve tüm toplumun desteklediği yani
hepimize ait son derece haklı bir talepti. Oysa siz ortak akılla vicdanlara
uygun, adil bir düzenleme yapmak yerine, aylardır nasıl Meclis gündemine
sokuştursak diye düşündüğünüz bayat ve berbat teklifinizi “corona tedbiri” adı
altında bize dayatmayı tercih ettiniz. Kadın örgütleri, barolar, akademisyenler
görüş vermek istedi; “Corona var.” dediniz, dinlemediniz. Bir bilene danışıp
tartışarak doğrusunu bulmak yerine “Ben yaptım oldu.” anlayışıyla mahkûmundan
mağduruna tüm toplumun vicdanını kanatmayı siz tercih ettiniz. 
Sizin
devrinizde cezaevindeki insan sayısı bir değil, üç değil, tam altı kat arttı.
Gazeteciler, öğrenciler, seçilmişler, avukatlar, yazanlar, çizenler, özetle
yalnızca ve sadece fikrini söyleyenler sizin yüzünüzden cezaevinde. 
Yaptığınız
hataları en azından salgın hastalık döneminde bir parça düzeltmek yerine bunca
haksızlığı derinleştirmeyi tercih ettiniz. 2018’de Genel Başkanınız çıktı,
“Devlet kendine karşı olan suçları affeder, kişilere karşı olanları değil.”
dedi. Aradan daha iki yıl geçmedi, siz yine ettiğiniz lafları bir güzel
yutmayı, bunu bile marifet gibi satmayı tercih ettiniz. 
İspanya’da,
Fransa’da kadınlar için özel kodlar belirlenirken, şiddete uğrayan kadınlar otele
yerleştirilip tüm masrafları devlet tarafından ödenirken siz kadınları
dövenleri, tehdit edenleri, kadınlara şantaj yapanları bu karantina günlerinde
sokaklara salmayı, bir de utanmadan çıkıp “kadına şiddet suçları kapsam dışı”
diye reklam yapmayı tercih ettiniz. 
Suçu
kesinleşmemiş yani hukuken masum olan tutuklulardan değil, suçu kesinleşmiş
mahkûmlardan başlamayı tercih ettiniz. Ali İsmail’i, Berkin’i katledenler için
hiç utanmadan indirim istediniz de hakkında hiçbir mahkûmiyet kararı olmayan
Kavala gibi on binlerce tutukluyu içeride tutmayı tercih ettiniz. Soma
faciasının sorumlularını ödüllendirip mağdurları savunan avukatları ölüme terk
etmeyi tercih ettiniz. Aladağ’da cemaat yurtlarında yanarak can veren kız
çocuklarının, Çorlu’da dedesine yarım bedeni teslim edilen Oğuz Arda Sel’in
katillerini affedebildiniz ama lağım medyası ordunuza katılmayı reddeden onurlu
gazetecileri affedemediniz. (CHP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kadıgil.
SALİHA
SERA KADIGİL SÜTLÜ (Devamla) – Teşekkür ediyorum.
“FETÖ”
denen Amerikan uşaklarıyla aynı masada bir maklubeye kaşık sallayanlar bırakın
yargılanmayı, saray danışmanlıklarında keyif çatarken siz, “Ne istedilerse
verdik.”lerinizin göz göre göre gelen darbesinin tüm suçunu henüz 20’li
yaşlarda bir avuç askerî öğrencinin boynuna asmayı tercih ettiniz. “Cezasızlığı
önleyeceğiz.” adı altında majestelerinize dil uzatacak herkesi hapse tıkmayı
seçerken aynı anda aynı teklifle, misal, altı yıl hapis cezası almış bir
gaspçının bir tek gün cezaevinde yatmadan sokaklara dönmesini tercih ettiniz. 
Özetle,
siz, adil bir af getirmek yerine, bir kez daha, kurduğunuz yalan, talan ve
israf düzenine karşı çıkan herkesten intikam almayı tercih ettiniz. Bunlar
sizin tercihleriniz. “Yaşam, yaptığınız tercihlerin bütünüdür.” derler ancak
ölüm her zaman kişinin tercihi olmaz. İşte, siz bu milleti yaşatmak yerine, bir
kez daha, bir avuç yandaşınızı yaşatmayı tercih ettiniz ve emin olun, ilk
seçimde bu tercihlerin bedelini çok ağır ödeyeceksiniz. (CHP sıralarından
alkışlar) 
ZÜLFÜ
DEMİRBAĞ (Elâzığ) – Daha çok beklersiniz!
SALİHA
SERA KADIGİL SÜTLÜ (İstanbul) – İlk seçimde, ilk!
ZÜLFÜ
DEMİRBAĞ (Elâzığ) – 3000’li yılları bekle!
BAŞKAN
– Önergeyi oylarınıza... 
MERAL
DANIŞ BEŞTAŞ (Siirt) – Karar yeter sayısı istiyoruz.
BAŞKAN
– Karar yeter sayısı mı istiyorsunuz?
MERAL
DANIŞ BEŞTAŞ (Siirt) – Karar yeter sayısı...
BAŞKAN
– Önergeyi oylarınıza sunuyorum: Kabul edenler... Kabul etmeyenler... 
Değerli
arkadaşlarım, bir tereddüt hasıl olmasın, ben görüyorum tabloyu ama olsun,
elektronik cihazla oylama için bir dakika veriyorum ve süreyi başlatıyorum.
(Elektronik
cihazla oylama başlandı)
MERAL
DANIŞ BEŞTAŞ (Siirt) – Kapıların kapalı olması lazım Başkan, hemen kapıda
duruyorlar.
BAŞKAN
– Değerli arkadaşlarım, ben taleplerinizi yerine getiriyorum, bir tereddüdün
olmamasına da özen gösteriyorum. 
MAHMUT
TOĞRUL (Gaziantep) – Başkan, ne tereddüdü ya?
BAŞKAN
– Değerli arkadaşlarım, o benim sorunum değil. Ben oylamayı başlatıyorum, artık
bir dakikalık süre içerisinde gelen gelir, oyunu kullanabilir.
Değerli
arkadaşlarım, karar yeter sayısında pusula alamıyoruz çünkü bunun özelliği o,
pusula alamıyoruz.
(Elektronik
cihazla oylamaya devam edildi)
BAŞKAN
– Değerli arkadaşlarım, karar yeter sayısı yoktur. 
Birleşime
beş dakika ara veriyorum.
Kapanma Saati: 23.13
SEKİZİNCİ OTURUM
Açılma Saati: 23.20
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 80’inci Birleşiminin
Sekizinci Oturumunu açıyorum.
7’nci
madde üzerinde İstanbul Milletvekili Sera Kadıgil ve arkadaşlarının önergesinin
oylamasında karar yeter sayısı bulunamamıştı. Şimdi önergeyi tekrar oylarınıza
sunacağım ve karar yeter sayısı arayacağım. 
Önergeyi
kabul edenler… Kabul etmeyenler… Karar yeter sayısı vardır, önerge kabul
edilmemiştir. 
207
sıra sayılı Kanun Teklifi’nin görüşmelerine devam ediyoruz.
Komisyon
yerinde. 
7’nci
madde üzerindeki diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 7’nci maddesi ile
4675 sayılı Kanun’a eklenen Geçici Madde 2'nin ikinci fıkrasının teklif
metninden çıkarılmasını; üçüncü fıkrasının aşağıdaki şekilde değiştirilmesini
arz ve teklif ederiz.
“Bu
maddeyi ihdas eden Kanunla yapılan değişikliklerin uygulanacağı tarihe kadar,
iş ve kadro durumu dikkate alınarak, 2nci maddenin değiştirilen hükümlerine
göre infaz hâkimlikleri kurulur ve faaliyete geçirilir. İnfaz Hâkimliği
kararlarına karşı itirazın Bölge Adliye Mahkemelerinin hangi dairesi tarafından
inceleneceği ve/veya Yargıtay’ın hangi ceza dairesinin bakacağı hususu HSK tarafından
belirlenir.”
 Serpil
Kemalbay Pekgözegü  Murat Çepni  Züleyha Gülüm 
 İzmir
 İzmir İstanbul
 Muazzez
Orhan Işık Dirayet Dilan Taşdemir  Mahmut Toğrul 
 Van Ağrı
 Gaziantep 
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Sayın Başkanım. 
BAŞKAN
– Önerge üzerinde söz isteyen Gaziantep Milletvekilimiz Sayın Mahmut Toğrul.
(HDP sıralarından alkışlar)
Süreniz
beş dakika Sayın Toğrul. 
MAHMUT
TOĞRUL (Gaziantep) – Teşekkür ederim Sayın Başkan. 
Genel
Kurulu saygıyla selamlıyorum. 
Sayın
Başkan, bu yasa teklifi evrensel hukuk normları, insan hakları ve demokratik
kriterlerle uyuşmamaktadır. Özellikle hasta, yaşlı, çocuklu tutuklu ve
hükümlülerin tahliye edilmelerini veya infazlarının ertelenmesini de kapsamayan
bu teklifle insanlık suçu işlenecektir. Bu teklif, iktidarın düşman hukukunun
bir dışa vurumudur; iktidarın, kendisine muhalif olanlara yaşam hakkı
tanımamasıdır. Ayrıca, iktidara bağımlı olan yargının cezaevlerine doldurduğu
siyasi tutuklu ve hükümlülerin, muhaliflerin bu düzenlemeden
faydalandırılmaması evrensel hukuk kurallarına, AİHM ve AYM içtihatlarına da
uygun değildir. Bu düzenleme bir özel af niteliği taşımaktadır ve eşitlik
ilkesine de aykırıdır. Bu düzenlemenin ne hukukla ne de mantıkla
açıklanabilecek bir gerekçesi yoktur. “Muhalifseniz yasa önünde eşit
değilsiniz” diyor iktidar. 
Bilindiği
gibi insanlar, Türkiye’de, daha iddianamesi bile hazırlanmamış bir şekilde uzun
süre cezaevlerinde tutuklu kalabiliyor. Hiçbir gerekçe olmadan yapılan
tutuklamalar başlı başına yargı uygulamasında bir ihlaldir. Bunlara yönelik bir
düzenleme yapılmaması ağır bir insanlık suçudur. Özellikle gazeteciler,
yazarlar, siyasetçiler kısaca bütün siyasi tutuklular; demokratik rejimlerde
ceza hukukunun varlık nedeni bile sayılmazlar. Bu suçlu yelpazesi ancak
antidemokratik siyasal rejimlerde görülür. Bu nedenle, af ancak siyasi
mahpuslar için mümkündür. Çünkü zaten demokratik hukuk devletlerinde düşünce
suçuna yer yoktur. TMK ve TCK’nin uygulamaları yakın geçmişte çok sayıda
düşünce suçu yarattı. TMK, anayasal dayanaktan yoksun olarak uluslararası
sözleşmelere aykırıdır. İnsanlar, siyasal iktidar ya da resmî görüş tarafından
benimsenmeyen düşünceleri açıkladığı için tutuklanabiliyor. Bazı davalar var ki
AKP iktidarı dışında dava konusu bile yapılmaz. Buna karşılık, insan canına ve
ırzına yönelik failler her yerde ve her çağda suç teşkil eder. Bunları af
kapsamına almak, siyasi mahkumları af kapsamı dışında tutmak insanlık suçudur.
Cezaevlerindeki tutuklu ve hükümlülerin sağlık ve yaşam hakları devletin ve
iktidarın güvencesi altındadır. İktidar tarafından getirilen bu düzenlemeyle
ortaya çıkmıştır ki iktidar, yaşam ve sağlık hakkı bağlamında sadece kendisine
yakın kesimlere af getirmeye çalışmaktadır ancak bu bir hak gasbıdır. Sadece
düşünceleri, muhalif duruşları nedeniyle tutuklu veya hükümlü bulunan siyasiler
geçmiş dönem milletvekilleri, belediye başkanları, gazeteciler, akademisyenler,
sosyal medya paylaşımlarıyla düşünce ve ifade özgürlüğü hakkını kullanmış olan
yurttaşlar, öğrenciler bu düzenlemenin kapsamı dışında tutulmaktadır. İktidar,
kendisine muhalif olanların yaşam hakkını hiçe saymaktadır. Bu düzenleme ve
Covid-19, bu büyük haksızlığın giderilmesi için bir vesile olabilirdi ancak tam
da bunun aksi yapılıyor. Gerçek suçlu özneleri salıvermek için gayret sarf
ediyorsunuz. Böyle bir ayrımcı düzenlemeyle bir kez daha Anayasa’yı, İnfaz
Yasası’nı ihlal ediyorsunuz. 
Devlet,
yurttaşlar arasında ayrım yapmaksızın herkesin yaşam hakkından sorumludur.
Mahpuslar da Covid-19 salgınında devlet sorumluluğu ve yükümlülüğü altındadır.
Gelin, cezaevleri toplu katliam eşiğine gelmeden ön yargılardan, düşmanca bir
tutumdan vazgeçerek nesnel, adil ve eşit bir düzenleme yapalım. 
Öte
yandan, hapishane koşullarından kaynaklı sağlık problemleri yaşayan mahpuslar
Covid-19 tehdidi altındadır. Özellikle cezaevinde bulunan ağır hasta
mahpusların yüksek risk grubunda bulunması nedeniyle serbest bırakılarak
infazlarının ertelenmesi, tutuklu olanların serbest bırakılması gerekmektedir.
Acilen bir önlem alınmaz ve tahliyeler sağlanmazsa toplumda umulmadık yeni
yaralar açılacaktır. 
Sonuç
olarak, muhalefeti hiçe sayarak bildiğini okuma yaklaşımından vazgeçin. Bu
durum da gösteriyor ki iktidar muhalefete karşı keyfî bir davranış sergilemektedir.
Bu keyfî davranış öyle bir noktaya varmış ki bütün hukuk normları kendi keyfî
tutumlarına göre okunmakta. Teklifin bu hâliyle Genel Kuruldan geçmesi etik
dışı bir tutumdur. Bu bir kesimi kayırma mantığıdır ki zaten var olan meşruiyet
sorununuzu daha da derinleştirir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Toğrul.
MAHMUT
TOĞRUL (Devamla) – Tamamlıyorum. 
Diğer
yandan, 7’nci maddeye ilişkin olarak ise istisnai olan ve infaz hâkimliği ile
ağır ceza mahkemelerinin verdiği keyfî kararların önüne geçilmesini kısmi de
olsa sağlayan kanun yararına bozma yolunun kapatılmasının kabul edilemez
olduğunu bir kez daha burada ifade etmek istiyorum.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 7’nci maddesinin birinci
fıkrasında yer alan "madde eklenmiştir.” ibaresinin "madde ihdas
edilmiştir.” şeklinde değiştirilmesini arz ve teklif ederiz.
 Ayhan
Altıntaş Yasin Öztürk Arslan Kabukcuoğlu
 Ankara Denizli Eskişehir
 Ümit
Beyaz Bedri Yaşar Hüseyin Örs
 İstanbul Samsun Trabzon
 Ayhan
Erel
 Aksaray
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Sayın Başkanım.
BAŞKAN
– Katılmıyorsunuz, öyle mi?
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Sayın Başkanım.
BAŞKAN
– Peki.
Önerge
üzerinde söz isteyen Samsun Milletvekilimiz Sayın Bedri Yaşar. (İYİ PARTİ
sıralarından alkışlar)
Süreniz
beş dakika Sayın Yaşar.
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum.
Gecenin
bu saatinde infaz yasasıyla ilgili verdiğimiz önergelerin hepsini, gördüğümüz
kadarıyla takip ediyoruz, reddediyorsunuz. Dolayısıyla reddedilecek bir önerge
üzerinde konuşmak yerine, iş dünyasından gelen birisi olarak, hiç olmazsa
esnafın dertlerini burada bir miktar gündeme getirirsem sizlerin de iktidar
mensupları olarak en azından ilgili makamlara bunları iletme şansınız olur diye
düşündük; belki daha fazla katkı sağlar.
Hepimizin
bildiği gibi şu an 55 milyon yurttaşımız devletten elde ettiği gelirlerle
değil, tümüyle kendi alın teriyle geçiniyor, kendi alın teriyle elde ettiği
rakamlarla geçinmeye çalışıyor.
Bugün,
tabii, infaz yasasına takıldık kaldık ama bugünkü ölüm sayısı 96, toplam ölüm
sayısı 908, yeni vaka 4.056, toplam vaka sayısı 42.282. Yani bunun demek ki
daha ucu açık, neyin nereye gideceği konusunda da hiçbir fikrimiz yok.
Özellikle esnafımız, sanatkârımız, çiftçimiz çok zor günler geçiriyor. Şu ara
en fazla çalışan kurum neresi biliyor musunuz? Devletin 3 bankası: Ziraat
Bankası, Vakıflar Bankası ve Halk Bankası, inanın, 7/24 çalışıyor. Belki de şu
corona virüsünden en fazla etkilenen kesimlerin başında da -şimdi bunların çok
ciddi istihdamları var- burada çalışan arkadaşlarımız geliyor. İşte, 5 binin
altında geliri olana sağlanan 10 binlik krediden tutun da işte, 100 milyar bir
limit ayrılmıştı, bunun dağıtımı da dâhil… Yani devletin, esnafın yükünü
hafifletmek üzere ortaya koyduğu kredilerin tamamı devlet bankaları marifetiyle
dağıtılıyor. Dolayısıyla inanılmaz bir işlem yükü var, maalesef bu gelen
rakamlar da yeterli değil. Bu şikâyetler size de geliyordur: “Müracaat
ediyoruz, net sonuçlar alamıyoruz, işlemler hızlı sonuçlanmıyor.” Hatta oda
başkanı diyor ki: “Bazı firmalara limit yok gibi gerekçelerle kredi tesis
edilemiyor.” 
Ben,
burada, başta Türkiye Odalar ve Borsalar Birliği Başkanı Rıfat
Hisarcıklıoğlu’na diyorum ki sizin, aidatlardan topladığınız çok ciddi rakamlar
var. Aynı şekilde ticaret odası başkanlarına da buradan sesleniyorum, onların
da topladığı aidatlardan dolayı ticaret odalarının çok ciddi birikimleri var.
Dolayısıyla gün bugün, bu topladığınız aidatlardan hiç olmazsa esnafa, çiftçiye
uygun vadelerle, uygun şartlarda bu rakamları kullandırın. Buna benzer, tabii,
bir sürü hadiseler… 
Özellikle,
mesela öğrenciler var. Kredi ve Yurtlar Kurumunda kalan öğrencilerin
ödemelerini devlet bir şekilde ayarladı ama özel yurtlarda kalan öğrenciler
var. Şu an bunlar, ev sahipleriyle neredeyse mahkemelik oldular, dava konusu
oldu. Yani nereden tutarsanız tutun, bugün piyasada çok ciddi problem olduğunu
bilmek için müneccim olmaya gerek yok.
Dolayısıyla
devletin 3 tane yolu var. Bir, devlet ya alacaklarından vazgeçecek ya da
karşılıksız asgari geçim indirimi kadar her vatandaşına bir katkı sağlayacak ya
da çok uygun şartlarda, faizini devletin karşılaması şartıyla, bu kredileri
yapılandırması lazım. Çünkü herkese evde kal diyoruz; esnaf evde kaldığı
takdirde, özellikle günübirlik işçiler de dâhil, geçinme şansları yok. Ben buradan Sayın Akbaşoğlu’na da söz doğması
açısından sataşmada bulunuyorum, aleni diyorum ki: Dün Çankırı’da bir
berberimiz, tamirci dükkânında birini tıraş ederken basıldı, makasına el
kondu, 3.100 küsur lira da ceza kesildi. Ona da cevap hakkı doğdu, inşallah
buradan, gelir, hiç olmazsa berberin makasını iade etme ve cezasını ödeme şansı
doğar diyorum. Çünkü biz bunları gördük; geçmişte, seçim döneminde soğan
depolarının basıldığını da biliyoruz. 
Dolayısıyla,
bakın arkadaşlar, bu, esnafın genel durumunu yansıtıyor. Bununla ilgili gerekli
tedbirleri almak bizim görevimiz. Bu konuyla ilgili net adımların atılması
lazım, net tedbirlerin alınması lazım, yoksa elektrik parası, su parası, kira
parası, bunlar çok ciddi rakamlar. Daha şimdiden binlerce esnaf kapısına kilit
vurdu. Bizlerden güzel haberler bekliyor diyorum.
(Mikrofon
otomatik cihaz tarafından kapatıldı) 
BAŞKAN
– Tamamlayın. 
BEDRİ
YAŞAR (Devamla) – İnşallah, bu problemlere çözüm olması konusunda sizlerin de
birer vesile olacağınızı ümit ediyor, yüce heyetinizi saygıyla selamlıyorum.
(İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Değerli
milletvekilleri, 7’nci maddeyi oylarınıza sunuyorum: Kabul edenler… Kabul
etmeyenler… 7’nci madde kabul edilmiştir. 
8’inci
madde üzerinde, 3’ü aynı mahiyette olmak üzere, 3 önerge var. 
Önergeleri
okutup birlikte işleme alıyorum. 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 8’inci maddesinin
teklif metninden çıkarılması arz ve teklif ederiz. 
 Serpil
Kemalbay Pekgözegü Muazzez Orhan Işık Murat Çepni
 İzmir Van İzmir
 Züleyha
Gülüm Dirayet Dilan Taşdemir Hüda Kaya
 İstanbul Ağrı İstanbul
Aynı
mahiyetteki ikinci önergenin imza sahipleri:
 Ayhan
Altıntaş Ayhan Erel Ümit Beyaz Ankara Aksaray İstanbul
 Arslan
Kabukcuoğlu Hüseyin Örs
 Eskişehir Trabzon
Aynı
mahiyetteki diğer önergenin imza sahipleri: 
 Alpay
Antmen Turan Aydoğan Zeynel Emre
 Mersin İstanbul İstanbul
 Süleyman Bülbül Saliha Sera
Kadıgil Sütlü Uğur Bayraktutan
 Aydın  İstanbul Artvin
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Aynı mahiyetteki önergeler üzerine söz isteyen İstanbul Milletvekilimiz Sayın
Hüda Kaya. (HDP sıralarından alkışlar)
Süreniz
beş dakika Sayın Kaya. 
HÜDA
KAYA (İstanbul) – Sayın Başkan, sayın milletvekilleri; hepinizi saygıyla
selamlıyorum.
Değerli
arkadaşlar, infaz yasasının çıkarılması için hepimiz gayret gösteriyoruz.
Hepinizin bildiği gibi milyonlarca vatandaşımız, insanımız, bu ülkenin halkı,
köylüler, meslek sahipleri, ev kadınları, eğitimli, eğitimsiz her kesimden
insanlarımız; yürekleriyle, gözleriyle, gönülleriyle bu yasa nasıl çıkacak,
nasıl sonuçlanacak, bunu bekliyorlar arkadaşlar.
Ben,
burada iktidarın tepeden tırnağa yaptığı politikaları eleştirmek -her zaman
söylediğim gibi genellikle- sitem etmek için değil, içinizde gerçekten
iktidarın politikalarını destekleyen diğer MHP vekili arkadaşlara da bunu ifade
etmek istiyorum, içinizde vicdan sahibi olduğunu düşündüğüm arkadaşlarımız da
var, vekillerimiz de var. Tekrar tekrar aynayı kendimize tutalım,
vicdanlarınızda bunu sorgulayın arkadaşlar. Bir gün iktidar, bugünkü iktidar,
muhalefete düştüğünde bugün sebep olduğunuz uygulamalar, hukuk kuralları,
pratikler, politikalarla siz de aynı şekilde yargılanmayı ister misiniz? Kendinize
yapılmasını istemediğiniz bir şeyi başkasına yapmayı yüreğinize sindirebiliyor
musunuz? Bunu vicdanınız kabul ediyor mu? Her kelimede, her mazerete sığınmada
hemen terörist ifadesini kullanıyorsunuz. (AK PARTİ sıralarından gürültüler)
YELDA
EROL GÖKCAN (Muğla) – HDP’nin milletvekili olmayı yüreğine sindirebiliyor
musun? Senin vicdanın rahat mı?
BAŞKAN
– Arkadaşlarım, lütfen müdahale etmeyin. Sayın konuşmacıyı dinleyelim. 
HÜDA
KAYA (Devamla) – Vicdanınızı dinlememek için sözlerimizi gürültüyle boğmayın
arkadaşlar. 
YELDA
EROL GÖKCAN (Muğla) – Sen kendi vicdanınla ilgilen. Aynaya bak, aynaya. 
BAŞKAN
– Değerli arkadaşlarım, lütfen biraz sessiz olalım. Sabırlı olalım değerli
arkadaşlarım, rica ediyorum.
Sayın
Kaya, siz Genel Kurula hitap edin lütfen, konuşmanızı tamamlayın.
HÜDA
KAYA (Devamla) – Biraz susun, biraz sessizce dinleyin, vicdanınıza sorun,
vicdanınızla yüzleşin.
Sizin
“terörist” dedikleriniz… 
ŞAHİN
TİN (Denizli) – Kandil’den geliyor. 
SEMİHA
EKİNCİ (Sivas) – Kandil’e bak, Kandil’e.
HÜDA
KAYA (Devamla) – Saraya muhalefet eden herkes teröristtir, iktidarın
politikalarını eleştiren herkes teröristtir.
Bakın,
ben bir örnek vereceğim. Bakın, cezaevlerinde olan nice canlarımız var,
arkadaşlarımız, dostlarımız var. Dışarıda çoluk çocuk… Hatta içeride
bebekleriyle, çocuklarıyla olan binlerce kadın var.
Bırakın,
ben sadece daha önce de ifade etmiştim, anlatmıştım, ufacık bir örnek
vereceğim. Diyarbakır’da basın açıklamasında Kur’an-ı Kerim’den barış ayetleri
anlattım diye; Allah’ın isimlerinden “es-Selam” ismiyle “İslam”ın “Müslüman”ın
kökenini açıkladım, barış ayetlerini açıkladım diye; “İnsanım.” diyenin
“Müslüman’ım.” diyenin barışa sahip çıkması gerektiğini, ölüme değil, zindana
değil, şiddete değil, barışa, adalete, hakikate, hakka sahip çıkması gerektiğini
anlattım diye; ben bu konuşmamdan dolayı terör örgütü propagandasıyla
yargılanıyorum. Bana getirdiğiniz fezlekelerden bir tanesi bu. (AK PARTİ
sıralarından gürültüler)
OYA
ERONAT (Diyarbakır) – Bundan mı Müslümanlığı öğreneceğiz?
BAŞKAN
– Değerli arkadaşlarım, sabırlı olalım lütfen. Değerli arkadaşlarım, lütfen
konuşmacıyı dinleyin.
HÜDA
KAYA (Devamla) – Kur’an’da barışı istemek bile size göre politikanıza
muhalefet, terörizm propagandasıdır. Vicdanlarınıza bir kez daha sorun, susun
ve dinleyin, kendinizi sorgulayın arkadaşlar. Milyonlarca insanın…
YELDA
EROL GÖKCAN (Muğla) – Senin kendi vicdanın rahat mı?
HÜDA
KAYA (Devamla) – Bakın, insanlar çöplükten ekmek topluyorlar. 
YELDA
EROL GÖKCAN (Muğla) – Bebekler öldürülürken, askerlerimiz şehit edilirken senin
vicdanın rahat mı?
BAŞKAN
– Lütfen değerli arkadaşlarım, sataşmayalım.
HÜDA
KAYA (Devamla) – Değerli arkadaşlar, sizlere bir de corona açısından ifade
etmek istiyorum. Değerli arkadaşlar, coronadan önce, bakın, yeryüzünün her bir
tarafında büyük halk hareketleri vardı. Şu anda geldiğimiz noktada, yeryüzünde
nereden bakarsak bakalım en az 3-4 milyar insan toplumdan izole olmuş bir
durumda evlerindeler ve “Allah’ın evi” dediğimiz her yerde, Avrupa’da, Kâbe’de,
Türkiye’de, İslam dünyasında, Uzak Doğu’da kutsal mekânların tamamı insanların
yüzüne kapatılmış durumda.
ŞAHİN
TİN (Denizli) – Onu PKK’lılara söyle sen.
OYA ERONAT (Diyarbakır) – PKK’ya söyle sen. 
BAŞKAN
– Değerli arkadaşlarım lütfen, rica ediyorum. Lütfen değerli arkadaşlarım,
hatibi dinleyelim.
HÜDA
KAYA (Devamla) – Bakın, biraz bunu düşünün, biraz bunu muhasebe edelim.
OYA
ERONAT (Diyarbakır) – Senden mi vicdan dersi alacağız?
HÜDA
KAYA (Devamla) – Değerli arkadaşlar, insanız; arkadaşlar bakın, insan olarak
her şeyi, bütün kimlikleri, partileri bırakın, ideolojileri bırakın, sadece… 
(Mikrofon
otomatik cihaz tarafından kapatıldı)
BAŞKAN
– Sayın Kaya, tamamlayın lütfen.
HÜDA
KAYA (Devamla) – Tamamlıyorum, teşekkürler.
Arkadaşlar,
bakın ırk, inanç, mezhep hiçbir şeyi söylemiyorum size, parti olarak da
söylemiyorum, insan olarak söylüyorum. Bütün ibadethanelerin, “Allah’ın evi”
denilen yerlerin bile -şu anda tüm inançlar yer yüzünde fiili olarak neredeyse
işlevini yitirmiş gibi- kapısına kilit vurulmuş durumda.
ŞAHİN
TİN (Denizli) – Sen onu PKK’lılara söyle, PKK’lılara.
HÜDA
KAYA (Devamla) – Bu, insanım diyenlerin, dindarım diyenlerin, inançlıyım
diyenlerin -neye inanırsa inansın- kendilerini, kendimizi muhasebe etmemiz
gereken bir dönem değerli arkadaşlar.
Bakın,
kendi çocuklarımız için yaptığımız izolasyonları, kendi canlarımız,
sevdiklerimiz için yaptığımız tedbirleri -yarın zindanlarda sizler veya
sevdikleriniz de olabilir- bunu bir kez daha…
EMİNE
YAVUZ GÖZGEÇ (Bursa) - Tehdit mi ediyorsun? 
HÜDA
KAYA (Devamla) - …vicdanlarınızda muhasebe edin, corona günlerinde zindanlardan
cenazeler çıkmasın.
ŞAHİN
TİN (Denizli) – Bebek katillerine söyle.
MERAL
DANIŞ BEŞTAŞ (Siirt) – Bir dinle, dinle!
EMİNE
YAVUZ GÖZGEÇ (Bursa) – Tamam, yeter artık, dinlemek istemiyoruz. 
GÜLÜSTAN
KILIÇ KOÇYİĞİT (Muş) – Susun ya! Dinlemeyi öğrenin ya! 
HÜDA
KAYA (Devamla) – Bunu bir kez daha düşünün arkadaşlar. 
(Mikrofon
otomatik cihaz tarafından kapatıldı)
BAŞKAN
– Selamlayın Sayın Kaya, lütfen. Gecenin artık ilerleyen saatlerinde dikkat
edelim konuşmalarımıza da.
HÜDA
KAYA (Devamla) – Peki, hemen tamamlıyorum. Teşekkür ediyorum.
Değerli
arkadaşlar, bakın, ses çıkararak, cevap vererek ben size sataşmıyorum.
Sataşarak değil, insanız, dinleyelim, muhasebe edelim ve bu infaz yasasında
insanlığa onura, izzete, şerefe, adalete, hukuka yaraşır bir sonuç çıkaralım ve
bunu birlikte başaralım.
Teşekkür
ederim. İyi akşamlar. (HDP sıralarından alkışlar)
BAŞKAN
– Değerli arkadaşlarım, gecenin bu ilerleyen saatlerinde biraz daha sizleri
sabırlı ve soğukkanlı olmaya davet ediyorum. Değerli arkadaşlarım, çok uzun
süren bir mesai yapıyoruz. Elbette, arkadaşlarımızın ifadelerinin her biri
kıymetlidir, herkesin söyledikleri kıymetlidir ama birbirimizi dinlemeye de
tahammüllü olacağız değerli arkadaşlarım, bu işin kuralı bu, Meclis bunun yeri.
Birazcık sabırlı olalım. Biraz sükûnetli olalım. Herkesin söylediklerini bir
dinleyelim. Cevap vermesi gerektiği zaman zaten arkadaşlarımız cevap veriyorlar
ama gecenin bu ilerleyen saatinde sataşmaları bir sonlandıralım.
Konuşmacılarımızı dinlemekte yarar var.
Aynı
mahiyetteki diğer önerge üzerinde söz isteyen Trabzon Milletvekilimiz Sayın
Hüseyin Örs.
Buyurun
Sayın Örs. (İYİ PARTİ sıralarından alkışlar)
HÜSEYİN
ÖRS (Trabzon) – Sayın Başkan, değerli milletvekilleri; görüşülmekte olan kanun
teklifinin 8’inci maddesi üzerinde İYİ PARTİ Grubu adına söz aldım. Genel
Kurulu saygılarımla selamlıyorum.
Türk
polis teşkilatının kuruluşunun 175’inci yılını kutluyorum. Kuruluşunun 175’inci
yıl dönümü vesilesiyle vatandaşlarımızın huzuru, güvenliği ve esenliği için
canla başla, büyük fedakârlıklarla ülkemizin dört bir yanında görev yapan polis
teşkilatımızın Polis Haftası’nı da tebrik ediyorum.
Bu
noktada vatandaşlarımıza da seslenmek istiyorum. Özellikle, Covid-19 salgını
tedbirleri kapsamında, zor şartlar altında görevlerini yerine getiren
polislerimize bizler de vatandaşlar olarak destek olalım, yardımcı olalım.
Alınan önlemlere titizlikle uymaya özen gösterelim. Bu vesileyle, Emniyet
teşkilatımızda görev yapan tüm teşkilat mensuplarımızın Polis Haftası’nı tekrar
kutluyor, görevlerini kahramanca yerine getirirken şehit olan polislerimizi
rahmet ve minnetle anıyor, gazilerimize sağlık diliyor, şu anda görevleri
başındaki tüm polislerimize ve değerli ailelerine selam ve saygılarımı
sunuyorum.
Değerli
milletvekilleri, kanun teklifinin 8’inci maddesiyle, 5237 sayılı Türk Ceza
Kanunu’nun 50’nci maddesinin (6)’ncı fıkrasında yer alan “hükmü veren mahkeme”
ibaresinin “infaz hâkimliği” ve (7)’nci fıkrasında yer alan “hükmü veren
mahkemece” ibaresinin “infaz hâkimliğince” şeklinde değiştirilmesi
amaçlanmıştır. 
Değerli
arkadaşlar, seçenek yaptırımlar hükmü veren mahkemenin kararıyla yapılırken
teklif edilen maddeyle bu yetkiler infaz hâkimine bırakılmaktadır. Teklif bu
hâliyle, hükmü veren mahkemeyi ve yargılanmasını hükümsüz hâle getiren bir
uygulamaya da yol açmaktadır. Oysaki mahkeme, yargılama sürecinde sanığı
gözleyen ve değerlendirendir, verdiği ceza da bu gözlem üzerinedir. 
Değerli
milletvekilleri, seçenek yaptırımların kısa süreli hapis cezasına çevrilmesinde
hükümlü hakkında karar veren mahkeme yetkili kılınmıştır. Bilindiği üzere, ceza
yargılaması hâkim, savcı, sanık ve müdafinin etkin şekilde katıldığı bir sistem
üzerine kurulmuştur. 
Mecelle’nin
1792’nci maddesinde belirtildiği şekilde “fehîm, müstakîm, emîn, mekîm ve metîn”
olan hâkimin doğrudan sanıkla olan etkileşimi ve sanığı gözlemlemesi cezanın
tayininde büyük önem arz etmektedir. Aleyhinde hüküm kurulan sanığın hangi
hâllerde nedamet duyacağını, toplum hayatına yeniden, nasıl bir süreçle
hazırlanabileceğini en doğru ve yerinde değerlendirebilecek makam şüphesiz
hükmü kuran mahkemedir. Buna karşılık, hükümlüyü görmemiş ve tanımayan,
mahkûmiyeti gerektiren hadise ve gerekçelerden, kişisel sebeplerin bulunup
bulunmadığından ve benzeri şahsi durum ve özelliklerden bilgisi olmayan infaz
hâkimliğinin yapacağı değerlendirme ve ulaşacağı neticenin aynı derecede
isabetli olması beklenemez. 
Değerli
milletvekilleri, Ceza Muhakemesi Kanunu’nun 223’üncü maddesine göre hüküm
millet adına verilen yargı kararları olup bu kararların istinaf ya da temyiz
dışında başka hâkimlerce değiştirilmesi söz konusu olamaz. Düzenlemeyle, hükmü
değiştirme yetkisi verilmek istenen infaz hâkimliği ise 4675 sayılı Yasa’da
düzenlenmiştir. Buna göre, infaz hâkimleri hükmün infazında sadece idari görev verilen
hâkimler olup idari görev yapmaktadırlar. Bu nedenle infaz hâkimlerine denetim
mercileri olan, istinaf ya da Yargıtay gibi karar düzeltme yetkisi verilmesi
TCK, CMK ve Anayasa’nın 141’inci maddelerine aykırıdır. Hürriyeti bağlayıcı bir
ceza usulü ancak hâkim kararıyla verilebilmektedir fakat hukukun aradığı hâkim
kararı yargılamayı yapan hâkim kararıdır. Düzenleme bunu gözden kaçırmıştır. 
Değerli
milletvekilleri, diğer, önemli bir hususu da burada dile getirmek istiyorum, o
da infaz hâkimliğine ilişkin fiilî durumdur. 4675 sayılı Yasa’yla düzenlenen
infaz hâkimliği, hükümlünün tutuklulukta geçecek süresinin sanık aleyhine
değişmemesi için bir teminat olarak kurulmuştur, doğrudur. Ancak, bugün
uygulamada maalesef infaz hâkimliği, tutukluluk süresinin uzamasına neden olan
kurumlar olarak ortada durmaktadırlar. Örneğin, aldığı ceza itibarıyla gerek
şartlı salıverilme süresi gerekse denetimden yararlanma süresi itibarıyla
cezaevinde bir saat dahi kalmaması gereken hükümlüler, infaz hâkiminin kararını
bekledikleri için iki üç gün sonra cezaevinden çıkabilmektedirler. Bu, açıkça
hürriyeti kısıtlamaktır arkadaşlar.
(Mikrofon
otomatik cihaz tarafından kapatıldı) 
BAŞKAN
– Buyurun. 
HÜSEYİN
ÖRS (Devamla) - Buna sebep ise, infaz hâkimlerinin asli görevlerinin yanında
ayrıca infaz hâkimliği yapmalarıdır. Elbette, 5’inci ve 4’üncü bölge adli yargı
mahkemelerinde, müstakilen infaz hâkimi tayin etmek zordur, bunu biliyorum ama
3’üncü, 2’nci, 1’inci bölge adli yargı mahkemelerinde infaz hâkimleri sadece bu
görevle iştigal etmelidir. 
Son
olarak da şunu söyleyerek sizlere veda etmek istiyorum: Bu şekliyle 8’inci
maddenin teklif metninden çıkarılmasını talep ediyor, yüce Meclisimizi en derin
saygılarımla selamlıyorum. (İYİ PARTİ sıralarından alkışlar) 
BAŞKAN
– Aynı mahiyetteki önerge üzerinde söz isteyen, Artvin Milletvekilimiz Sayın
Uğur Bayraktutan. 
Buyurun
Sayın Bayraktutan. (CHP sıralarından alkışlar)
Süreniz
beş dakika Sayın Bayraktutan. 
UĞUR
BAYRAKTUTAN (Artvin) – Teşekkür ediyorum Sayın Başkan. 
Sayın
Başkan, değerli milletvekilleri; görüşülmekte olan kanun teklifinin 8’inci
maddesi üzerinde Cumhuriyet Halk Partisi Grubu adına söz aldım. Yüce heyetinizi
saygıyla selamlıyorum.
Değerli
arkadaşlarım, buradaki ihtiyaç neden hasıl olmuştur önce onu ifade etmek istiyoruz.
Avrupa Konseyine üye olan ülkeler arasında ceza infaz sistemleriyle alakalı
yapılmış olan incelemede -ki bu inceleme ilginç bir incelemedir, Türkiye de var
bu incelemenin içerisinde- cezaevlerinde 100 bin kişiye düşen tutuklu ve
hükümlü sayısı açısından Avrupa ülkelerindeki ortalama rakam 125 değerli
arkadaşlarım. Türkiye bu konuda 2’nci sırada, Türkiye’yi geçen bir tek ülke
var, o da Rusya. 100 bin kişiye düşen tutuklu ve hükümlü sayısı açısından
Rusya’da 389 hükümlü var ama aynı şekilde Türkiye’yle alakalı bir değerlendirme
yaparsak Türkiye’de ise 329 hükümlü var değerli arkadaşlarım. Cezaevleri ve
tutukevlerimiz ne yazık ki yüzde 25 kapasitenin üzerine çıkmış doluluk oranı
açısından, 200 binli rakamlardan 300 binli rakamlara doğru ulaşmıştır. 
Yine,
aynı şekilde Avrupa’daki ceza infaz memurlarıyla alakalı değerlendirmede ise
bir Avrupa ülkesinde 1 ceza infaz memuruna ortalama 1,6 tutuklu düşüyorken
Türkiye’de 4,6’yla alakalı bir rakam var değerli arkadaşlarım. Bunun haricinde,
çok geriye gitmeye gerek yok, 2009’da yani bundan on yıl öncesine kadar aynı
rakam Türkiye’de 100 bin kişiye 161 rakamı düşüyorken, değerli arkadaşlarım, bu
gelinen tabloda 100 bin kişiye 329 rakamı düşmektedir. Bu şu demektir: Demek ki
ceza infaz sistemiyle alakalı Türkiye bu anlamda sınıfta kalmıştır, sık sık
çıkartılan aflarla, bu şekilde Parlamentoya getirilen düzenlemelerle,
cezaevlerini boşaltma gerekçesiyle bu infaz sistemiyle alakalı ne yazık ki
gerekenleri yapamıyoruz değerli arkadaşlarım. 
Bir
temel argümanda ayrışıyoruz. Bu temel argüman nedir? Bizim sözcülerimiz buraya
çıktığı zaman bu düzenlemenin af olduğunu ileri sürüyorlar ama sizler bunun
infaz indirimiyle alakalı olduğunu iddia ediyorsunuz. Bu konuda Türk Ceza
Kanunu’nun 65’inci maddesinin (1)’inci fıkrası genel affı, (2)’nci fıkrası özel
affı ortaya koyuyor. Özel afta özellikle açık bir şekilde ifade ediyor, ne
diyor? İnfaz süresiyle alakalı kısaltmaları ve infazın tamamıyla ortadan
kaldırılmasını özel af kapsamına alıyor değerli arkadaşlarım. Bu neden önemli?
Bunları niye zapta geçiyoruz dinlemeyeceğimizi bildiğimiz hâlde? Anayasa’nın
87’nci maddesindeki 5/3 çoğunlukla tasarruf nisabının en azından bu şekilde,
360 rakamıyla alakalı bir düzenlemeyle olması gerekir değerli arkadaşlar. Bu
konuda bir yol ayrımına gidiyoruz. 
Sevgili
milletvekilleri, bakın, bu ülkede af ilk defa çıkmıyor. Afla alakalı
düzenlemelere baktığınız zaman 1950’de Demokrat Parti seçimi kazandığı zaman,
iktidara ilk geldiği zaman bir genel af çıkarıyor. Başka ülkelerde de bu
şekilde düzenlemeler var. Fransa’da bir gelenek hâline gelmiş, her
cumhurbaşkanlığı seçiminden sonra bu şekilde aflar ortaya konuluyor; ama bu af
çıkarılıyorken prematüre yani doğuyorken sakat olmuyor yani infazda eşitlikle,
adaletle alakalı temel kuralları ortaya koyuyorlar. Bu konuda ne yazık ki bir
problemle karşı karşıyayız. 
Bize
ilk sordukları zaman “Bu şekilde ne düşünüyorsunuz?” diye, öncelikle “terör”
tanımını bir kere yapmamız gerekiyor. Şiddet ile silah kullanan ile 15 Temmuz
akşamı bu Parlamentoyu bombalayanlar ile düşünce suçları arasındaki o ince
çizgiyi iyi hesap etmemiz gerekiyordu. Bu konuda AKP Grubundan veya bu kanun
teklifini Parlamentoya getirenlerden bir düzenleme yapması şeklinde iyimserlik
içerisinde değiliz. Yarın bir gün tarihe not düşmesi açısından bu Parlamento
kürsülerinde bunları konuşuyoruz değerli arkadaşlarım.
Kanun
maddesiyle alakalı da eğer bir şeyler söylememiz gerekirse 8’inci maddeyle
alakalı düzenlemede -biraz önce milletvekili arkadaşımız da aynı şeyleri
söyledi- kısa süreli hürriyeti bağlayıcı cezalarla alakalı, seçenek
yaptırımlarla alakalı düzenlemelerde bir başka şey getiriyorsunuz, infaz
hâkiminin önüne getiriyorsunuz seçenek olarak. Bunu kabul etmek mümkün değil.
Muhalefet şerhimizde de açık bir şekilde ifade ettik arkadaşlar. Bu en azından
yüz yüzelik ilkesiyle aykırılık açıkça teşkil etmekte. Yani hükmü veren
mahkemenin hâkiminin önünde bu şekilde bir düzenleme olması gerekirken sizin
bunu göz ardı ederek başka türlü bir düzenleme yapmanızı bir anlamda hukukun
evrensel ilkeleriyle, genel kurallarla, eşitlikle, adaletle, hakla hukukla bunu
anlatmanız mümkün olmaz.
Sevgili
arkadaşlarımız, şu var: Bunu bir kanun hükmü açısından getirebilirsiniz, kanuni
olarak da bunun gereğini sağlayabilirsiniz yani kanuni olabilir ama hukuka
uygun olur mu olmaz mı, onu vicdanlarımızda, onu adalette, onu Türkiye Büyük
Millet Meclisinde tartışacağız. 
Bakın,
bunu anlatalım diyorken bugün buraya Cumhuriyet gazetesini getirdim. Bakın,
burada Cumhuriyet gazetesinin bir manşeti var değerli arkadaşlarım. Bugün çok
çarpıcı bir manşeti kendisi, Cumhuriyet gazetesi olarak ileri sürmüş, demiş ki:
“Af iktidarın iyi çocuklarına.” Bundan daha çarpıcı olarak bu teklif
anlatılamazdı değerli arkadaşlarım. Yani bu afta düşünce suçu açıkladı diye,
“tweet” attı diye, bununla alakalı haber yaptı diye insanlarla alakalı,
gazetecilerle alakalı düzenlemeler getiriyorsunuz. Bunun haricinde en alakasız
bir suç mekanizması hâline dönüşmüş kişileri kalkıp sokaklara, dışarıya
bırakıyorsunuz. Yani, biz terör suçuyla alakalı baştan beri de ifade ediyoruz,
çıkan arkadaşlarımız da ısrarla bunu söylüyorlar. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bayraktutan. 
UĞUR
BAYRAKTUTAN (Devamla) – Değerli arkadaşlarım, 15 Temmuz akşamı bu Parlamentoya
gelen ilk milletvekillerinden biriyim, hatta ilk üç milletvekilinden biriyim. O
gece, Mustafa Kemal’in en büyük emanetim dediği bu Parlamentoyu bombaladılar,
utanmadan bombaladılar hem de. O gece, bu Parlamentoyu bombalayan kişilerle
alakalı bu Parlamentoda bir kişinin ağzından bile “Affedelim.” diye bir sözcük
çıkamaz ama bir düşman ceza hukuku saikiyle bu terör tanımını yapıyorken sadece
“tweet” attı diye, sadece düşüncelerini ifade etti diye, size muhalif olabilir,
hoşunuza gitmeyebilir, sadece gazetede yazdı diye insanları terör
yaftalamasıyla, terör suçlamasıyla koyup bombalayanlarla, silah kullananlarla,
tehdit edenlerle, cebir ve şiddet kullananlarla aynı havuzun, aynı sarmalın
içiresine atarsanız bu silah gelir bir gün size de döner. 
Bu
tarihî uyarıyı Cumhuriyet Halk Partisi Grubu adına yapmaktan bir kere daha
Mustafa Kemal’in Parlamentosunda onur duyuyor, yüce Parlamentoyu ve siz değerli
milletvekillerini saygıyla sevgiyle selamlıyorum. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Değerli
milletvekilleri, 8’inci maddeyi oylarınıza sunuyorum: Kabul edenler… Kabul
etmeyenler… 8’inci madde kabul edilmiştir.
Değerli
milletvekilleri, 9’uncu madde üzerinde 3 önerge vardır. İlk okutacağım 2 önerge
aynı mahiyettedir, önergeleri okutup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 9’uncu maddesinin kanun
teklifinden çıkarılmasını arz ve teklif ederiz.
 Alpay
Antmen Zeynel Emre Süleyman Bülbül
 Mersin İstanbul Aydın
 Turan
Aydoğan Saliha Sera Kadıgil Sütlü Veli Ağbaba
 İstanbul İstanbul Malatya
Aynı
mahiyetteki diğer önergenin imza sahipleri:
 Serpil
Kemalbay Pekgözegü Murat Çepni Muazzez Orhan Işık
 İzmir İzmir Van
 Dirayet
Dilan Taşdemir Züleyha Gülüm Rıdvan Turan
 Ağrı İstanbul Mersin
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Sayın Başkanım.
BAŞKAN
– Önerge üzerinde söz isteyen Malatya Milletvekilimiz Sayın Veli Ağbaba. (CHP
sıralarından alkışlar)
Süreniz
beş dakika Sayın Ağbaba.
VELİ
AĞBABA (Malatya) - Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, bugün burada yeni bir yanlış yapmamanız için sizi uyarmaya
çalışıyoruz. On sekiz yıllık AKP iktidarında maalesef muhalefetin, konunun
muhataplarının görüşünü ve rızasını almadığınız için yaptığınız yanlışların
sayısını hatırlamıyoruz ve bu hatalarınızın sonucunu, ceremesini sadece AKP
milletvekilleri veya AKP çekmiyor, bütün ülke çekiyor. 
Bakın,
değerli arkadaşlar, bugün de bu uyarıları yapıyor ve tarihe not düşüyoruz.
Birkaç örnek vermek isterim: Avrupa Birliğiyle imzalanan Geri Kabul Anlaşması
2014 yılında burada AKP milletvekillerinin oylarıyla kabul edildi. Değerli
arkadaşlar, Avrupa Birliği uyum yasalarında bizim avantajımız vatandaşlarımızın
Avrupa ülkelerinde vizesiz dolaşım hakkıydı. Ancak o dönemki Cumhuriyet Halk
Partisi sözcüleri, Faruk Loğoğlu, Osman Korutürk, Oğuz Oyan, sevgili Mahmut
Tanal, Özgür Özel gibi hatiplerimiz çıktılar, “Bu anlaşmayı imzalamayın lütfen,
bu anlaşmayı eğer imzalarsanız Türkiye Avrupa Birliğinin mülteci kampına
dönüşür, mülteci deposu olur.” dediler ama anlatamadık. Değerli arkadaşlar, CHP
sözcüleri “Bu anlaşmadaki büyük orantısızlık ancak bir sömürge ülkesi ile
sömürgeci ülke arasında olur.” dedi, maalesef o kulaklarınız duymadı. Bugün
Türkiye sizin o aldığınız karar sonucunda belki yüz yıl, iki yüz yıl
çözemeyeceği bir mülteci sorunuyla karşı karşıya; Hatay, Antep, birçok ilimiz
maalesef büyük sorunlar yaşıyor. Afganistan’dan gelen insan, Pakistan’dan gelen
insan sizin sayenizde Türkiye’de kalıyor değerli arkadaşlar. Eğer bu Geri Dönüş
Anlaşması’nı imzalamasaydınız Türkiye bu sorunu yaşamazdı. 
Yine,
Soma konusunda sevgili Grup Başkan Vekilimiz, o dönemki Manisa Milletvekilimiz
Özgür Özel kalktı bu kürsüden dedi ki: “Soma’da cinayetler olacak, Soma’da
tedbir alın.” dedi ama kalkan ellerinizle komisyon kurulması reddedildi ve 2014
yılında 301 tane fakir fukara çocuğu kaldırdığınız eller sayesinde katledildi. 
Yine,
değerli arkadaşlar, bir örnek var ki, 12 Eylül 2010 referandumu. Cumhuriyet
Halk Partisinin lideri Kemal Kılıçdaroğlu, milletvekilleri, aydınları “Bu
referanduma oy vermeyin, evet çıkmasın, çıkarsa yargı bu cemaatin eline geçer
ve o cemaat yarın gelir ne yapar?” dedi ama sizler, ortağınız Pensilvanya’yı
yanınıza aldınız, yazarınızı çizerinizi aldınız, basını aldınız “evet” çıktı.
Ne oldu? 15 Temmuz gecesi darbe oldu, binlerce yaralı, 250 şehit ve ülkenin
kaybolan itibarı. 
Değerli
arkadaşlar, buradan bir kez daha uyarıyoruz; yapmayın, yapmayın, yapmayın,
yapmayın! Bakın, bu Ceza Kanunu’nu yapan sevgili hocalarımız Profesör Doktor
Adem Sözüer, Profesör Doktor İzzet Özgenç “Bu yasayla görülmemiş bir ayrımcılık
olacaktır.” diyor.
Değerli
arkadaşlar, buradan konuşmalarınıza bakınca, sizi duyan da dünyanın en demokrat
partisi sanar. Gerçek öyle mi? Hayır. Bakın, AKP’nin on sekiz yıllık tarihine
bakarsak yargıyı muhalifleri susturmak için bir sopa olarak kullanan, gören bir
iktidarla karşı karşıyayız. Yargıyla yüzlerce katliam yapan bir siyasi
anlayışla karşı karşıyayız. Örnek verelim, Balyoz, Ergenekon, Oda TV, askerî
casusluk davaları bir siyasi katliamdır; sadece askere değil Deniz
Kuvvetlerine, Hava Kuvvetlerine yapılmış bir darbedir. 
Değerli
arkadaşlar, şimdi, o süreç devam etseydi, Balyoz davasından İlker Başbuğ yatmış
olsaydı, İlker Başbuğ bu düzenlemeden yararlanamayacaktı. Mehmet Haberal
yararlanamayacaktı, Engin Alan yararlanamayacaktı. Değerli arkadaşlar, bunu
vicdan kabul etmez, bunu ahlak da kabul etmez. Şimdi, Osman Kavala... Allah
aşkına Osman Kavala’yı cezaevinde tutacak bir kanun yazıldı mı? Yazıldı da biz
mi okumadık? Değerli arkadaşlar, kanunla, hukukla ilgisi yok, tamamen siyasi
bir nedenle içeride.
Bir
sorumluluğumu yerine getirmek istiyorum. Geçmişte burada Grup Başkan Vekili
olarak görev yapan İdris Baluken’i hangi gerekçelerle cezaevinde tutuyorsunuz?
Tamamen siyasi. Diyorlar ki: “Dolmabahçe Mutabakatı.”
Arkadaşlar,
Dolmabahçe Mutabakatı’nda 3 HDP'li arkadaşımız oturuyordu, 3 de AK PARTİ’den
oturuyordu. HDP'den oturanların tamamı cezaevinde, AK PARTİ’den oturanlar
nerede? Bir suç varsa o suça sen de ortaksın.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Ağbaba.
VELİ
AĞBABA (Devamla) – Yine, Barış Pehlivan’ın, Barış Terkoğlu’nun, Murat
Ağırel’in, Hatice Kılınç’ın, Ferhat Çelik’in, Aydın Keser’in tutuklu olduğu bu
düzenleme vicdana, ahlaka sığmaz.
Değerli
arkadaşlarım, şimdi, bakın, diyorsunuz ya “’Tweet’ atan içeride mi?” Hakan
Aygün evvelsi gün tutuklandı. Fatih Portakal hakkında soruşturma açıldı.
“Benzini boş verin, dünyanın en pahalı cumhurbaşkanı bizde.” diyen Bitlisli bir
fakire iki yıl dört ay ceza verildi. Bu ülkenin yetiştirdiği Zuhal Olcay’a ceza
verildi. Bu ülkenin şehit anası Pakize Akbaba mahkeme salonundan sürüldü. Metin
Akpınar’ı, Müjdat Gezen’i adli hükümlerle içeride tuttunuz, yurt dışı yasağı
koydunuz.
Şimdi
bu değişiklikle Ali İsmail’in katilleri, Ethem Sarısülük’ün katilleri dışarıda
olacak, “tweet” atanlar içeride kalacak; Ahmet Altanlar içeride kalacak, mafya
babaları dışarıda kalacak; eli silah tutmamış, eli silah görmemiş, ömrü
şiddetle mücadeleyle geçmiş insanlar içeride kalacak; bu, kabul edilemez.
Değerli
arkadaşlar, diyor ki AKP sözcüsü…
(Mikrofon
otomatik cihaz tarafından kapatıldı)
VELİ
AĞBABA (Devamla) – Başkanım, hemen tamamlıyorum.
BAŞKAN
– Son sözlerinizi alayım Sayın Ağbaba lütfen.
VELİ
AĞBABA (Devamla) – AKP sözcüsü diyor ki: “Bizden FETÖ'ye merhamet beklemeyin.”
diyor. Ya, arkadaşlar, FETÖ'nün üst düzeyi kalmadı. Ya kaçtı gitti ya da
kaçırıldı göz göre göre. Kim? Zekeriya Öz, gözünüzün önünde göz göre göre
kaçtı, göz yuma yuma kaçırdınız. Kim var içeride FETÖ'den?
Bakın,
o hâkimler, savcılar yok, hepsi etkin pişmanlıktan şimdi dışarıdalar. Kim var
biliyor musunuz? Parası olmayan fakir fukara çocukları var, eli silah tutmamış
öğretmenler var. Kim var arkadaşlar, kim var? Milletvekili akrabası olmayan
fakir fukara çocukları var. 
Bakın,
fakir fukara çocukları içeride, Meclisi bombalayan, Meclise bomba atan
milletvekilinin kardeşi Lahey Büyükelçisi, kardeşi cezaevinde olan birisi
bakan. O nedenle bu adalet değil. Bu adalet değil, eli silah tutmamış
insanların cezaevinde olması kabul edilemez. Katili, hırsızı dışarıda olacak,
Selahattin Demirtaşlar içeride olacak, kabul edilemez. (CHP ve HDP sıralarından
alkışlar)
BAŞKAN
– Aynı mahiyetteki önerge üzerine söz isteyen Mersin Milletvekilimiz Sayın
Rıdvan Turan. (HDP sıralarından alkışlar)
Süreniz
beş dakika Sayın Turan.
RIDVAN
TURAN (Mersin) – Sayın Başkan, değerli vekiller; birkaç gün önce Berat
Kandili’nin, bağışlamanın, beraat etmenin faziletlerinden bahseden sizler,
haklarında hüküm kurulmamış veya sahte, gizli tanıklarla hüküm verilmiş
binlerce insanın ölüme mahkûm edilmesine rahatlıkla onay veriyorsunuz. Size bir
soru sormak istiyorum değerli arkadaşlar: Sahi, Carl Schmitt sizin neyiniz
oluyor? Taş attığı isnadıyla 18 yaşında cezaevine giren Mehmet Salih Filiz şu
an 23 yaşında hem bağırsak kanseri hem de tüberküloz hastası. Corona salgını
sebebiyle tedavileri yapılamıyor ve ölüme terkedilmiş durumda. Sabri Kaya kalp
krizi geçirdi, Osmaniye T Tipi Cezaevinde kalıyor ve ısrarla tahliye edilmiyor
TMK’den hüküm aldığı için. Yine, Engin Aktaş, iki eli yok. Adli Tıp Kurumu,
onun cezaevinde tek başına kalamayacağına ilişkin düşüncelerini beş defa üst
üste ifade etti, “Cezaevinde kalamaz.” dedi, “Ağır hastadır.” dedi, buna rağmen
hâlâ cezaevinde tutuluyor. Böyle 457’si ağır, yaklaşık 1.500 hasta tutuklu var
ve bunların çok önemli bir kısmı TMK’den ya tutuklanmış ya da hüküm almış
durumda. Arkadaşlar, Carl Schmitt sizin neyiniz oluyor? 47 gazeteci TMK
sebebiyle cezaevinde, 7 bin HDP üyesi cezaevinde. Demirtaş, Yüksekdağ, Baluken,
Kışanak, Sebahat Tuncel ve Osman Kavala gibi insanlar ellerine silah
almamışlar, tetik çekmemişler ama sizin TMK’niz sayesinde ve saray yargısı
sayesinde cezaevindeler. Bunun vicdanla, hukukla, demokrasiyle ve adaletle izah
edilebilecek tek bir tarafı var mı arkadaşlar?
Bakın,
FETÖ’ye Adalet ve Kalkınma Partisinin desteği sürüyor, ittifak hâlâ bütün
gücüyle devam ediyor. Siz bakmayın vitrinde olanlara, birbirlerine karşı
nutuklar attıklarına; esasen, az önce ifade ettiğim seçilmişler başta olmak
üzere pek çok tutukluya hüküm kuran FETÖ’cü hâkimler belki şu anda yoklar ama
fikirleri ve kurdukları hükümler iktidarda. Laf olsun diye söylemiyorum, ben
kendim yargılandığım için söylüyorum. 3 cezaevi gezdim, AKP ile FETÖ’nün ortak
ittifakı sonucunda bir operasyonla cezaevine girdim ve şu anda pek çok
arkadaşım FETÖ’cü hâkimlerin kurduğu hüküm sebebiyle cezaevinde. Ya, açıkça
söylemek gerekir: Siz onların örgütsel ve politik olarak devamcısısınız. Eğer
gerçekten bundan zerre kadar bir şüpheniz varsa çıkıp demelisiniz ki: “Eğer bu
insanlar, bunlar muteber değilse bunların kurdukları hükümler de muteber
değildir. Eğer bunların bir hükmü tesis ederken yaptıkları yol ve yöntemlerde,
her neyse, bunlarda bir yanlışlık varsa elbette onların, o kurulan hükümlerin
yeniden ele alınması gerekir.” Ama siz o kadar netsiniz ki, o kadar rahatsınız
ki onların kurduğu hükümler neyse aynen o istikamette yürüyüşünüze devam
ediyorsunuz.
Arkadaşlar,
insanın aynaya bir bakması gerekir, aynaya bir bakması gerekir ve buradaki
vicdansızlığı, adaletsizliği görüp “TMK” denen ucubeyle iktidar karşıtı hemen
her şeyin bir terör suçu hâline getirildiği ülkemizde adil bir infaz
düzenlemesinin nasıl olması gerektiğini düşünmesi gerekir, bunu da muhalefetle
beraber yapması gerekir; bunun tersi ne yazık ki adil olmayacaktır,
hakkaniyetli olmayacaktır. 
Bizim
yargılandığımız davada mübaşir bile, çaycı bile FETÖ’den cezaevinde ama
hâkimlerin kurduğu hüküm, savcının iddianamesi hâlâ çok sayıda insanın
cezaevinde kalmasına sebep oluyor. Hiç dönüp düşünmüyor musunuz ya? Yani bu
kadar haksızlık, bu kadar izansızlık olabilir mi? Yani bunların kurduğu
hükümlere ilişkin hiç mi şüpheniz yok? Dönüp de “Ya, bunlar burada tarafgir
davranmış olabilirler, adaleti yerle yeksan etmiş olabilirler.” diye hiç
düşünmüyor musunuz?
(Mikrofon
otomatik cihaz tarafından kapatıldı)
BAŞKAN
– Tamamlayın.
RIDVAN
TURAN (Devamla) – Belli ki düşünmüyorsunuz. O sebeple, ortağınızla beraber
getirmiş olduğunuz, getirmeye çalıştığınız bu teklifte TMK kapsamında yargılanan
herkesi dışarıda bırakmışsınız. Yaşlılar var, tek başına hayatını idame
ettiremeyecek insanlar var, ağır hastalar var; belli ki bunların cezaevinde
kalması ve hayatlarını cezaevinde sona erdirmesi konusunda netsiniz arkadaşlar.
Ne diyelim? Allah yolunuzu açık etsin ama bunun elbette bir hesabı olacaktır,
ya bu tarafta ya o tarafta bunun mutlaka bir hesabı olacaktır çünkü bu, kalkmış
olan ölüm cezasını yeniden kurmak, yeniden kurumsallaştırmak anlamına gelir.
“FETÖ’de
yumuşama beklemeyin.” denildi. Biz beklemiyoruz, siz zaten onun örgütsel ve
politik açıdan devamcılığını yapıyorsunuz.
BAŞKAN
– Selamlayalım.
RIDVAN
TURAN (Devamla) – Bu biçimiyle bu bir infaz yasası değildir değerli arkadaşlar,
bu bir faşist diktatörlük inşa yasasıdır.
Teşekkür
ediyorum. (HDP sıralarından alkışlar)
ÖZLEM
ZENGİN (Tokat) – Sayın Başkan…
BAŞKAN
– Buyurun Sayın Zengin.
VI.- AÇIKLAMALAR (Devam)
70.- Tokat Milletvekili Özlem Zengin’in, Mersin
Milletvekili Rıdvan Turan’ın görüşülmekte
olan 207 sıra sayılı Kanun Teklifi’nin 9’uncu maddesiyle ilgili önerge üzerinde
yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkanım, çok kısa bir şey söylemek istiyorum.
Sayın
Hatip birden fazla defa terör örgütüyle bizim aramızda bir bağlantı kurarak bizi
siyasi bir devamlılık içerisinde olmakla itham etti, bunu şiddetle
reddediyorum. Uzatmak istemiyorum, bu konuda daha çok şey söyleyebilirim ama
bunu kesinlikle reddettiğimizi ifade etmek istiyorum. 
Teşekkür
ederim. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Değerli milletvekilleri, aynı mahiyetteki önergeleri oylarınıza sunuyorum:
Kabul edenler… Kabul etmeyenler… Önergeler kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi'nin 9’uncu maddesinin aşağıdaki
şekilde değiştirilmesini arz ve teklif ederiz.
MADDE
9 - 5237 sayılı Kanunun 51 inci maddesinin birinci fıkrasına (b) bendinden
sonra gelmek üzere aşağıdaki bent eklenmiş, ikinci fıkrasında yer alan
"hâkim” ibaresi "infaz hâkimi”, beşinci fıkrasında yer alan
"hâkime” ibaresi "infaz hâkimine” ve yedinci fıkrasında yer alan
"hâkimin” ibaresi "infaz hâkiminin” şeklinde değiştirilmiş ve yedinci
fıkrasına "çektirilmesine” ibaresinden sonra gelmek üzere "infaz
hâkimliğince” ibaresi eklenmiştir.
"c)
Mal varlığına karşı işlenen suçlar, ekonomik suçlar, kamu idaresine karşı
işlenen suçlar ve kamu güvenine karşı işlenen suçlar gibi özel yahut kamu tüzel
kişileri ile gerçek kişilerin maddi açıdan zarara uğramasına sebep olan
suçlarda, mağdurun yahut kamunun uğradığı zararın tespiti ile bu zararı
geçmemek kaydı ile veya mağdur ve sanığın anlaşacağı rakamın mahkemeye depo
edilmesi şartı ile eski hale getirme,”
 Arslan
Kabukçuoğlu Ayhan Erel Ayhan Altıntaş
 Eskişehir Aksaray Ankara
 Ümit
Beyaz Hüseyin Örs
 İstanbul Trabzon
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Sayın Başkanım. 
BAŞKAN
– Önerge üzerinde söz isteyen, Ankara Milletvekilimiz Sayın Ayhan Altıntaş.
(İYİ PARTİ sıralarından alkışlar) 
Süreniz
beş dakika Sayın Altıntaş. 
AYHAN
ALTINTAŞ (Ankara) – Teşekkür ederim. 
Sayın
Başkan, değerli milletvekilleri; 207 sıra sayılı Ceza ve Güvenlik Tedbirlerinin
İnfazı Hakkında Kanun Teklifi’nin 9’uncu maddesi üzerine söz almış bulunuyorum.
Genel Kurulu saygıyla selamlıyorum. 
“Son
günlerde birtakım tartışmalara şahit oluyoruz. Af meselesinden çocuk
istismarına kadar geniş bir yelpazeye yayılan bu tartışma konularında bizim
öncelikli ölçümüz maşerî vicdandır. Şu veya bu kesimin, şu veya bu şahsın
çıkarına, faydasına ama milletimizin ortak hissiyatına aykırı hiçbir iş bizim
için makbul değildir.
Geçmişte
çok aflar çıkardık. Bu affı çıkarır da bundan ne kadar siyasi rant elde ederiz?
Arkadaşlar, biz böyle düşünemeyiz. Geçmişte bunları gördük. Rahşan affını da
ondan önceki afları da gördük, hepsini gördük.
Efendim,
cezaevleri dolmuş. Cezaevlerini boşaltmak için af çıkarılmaz. O zaman adama
sorarlar: Bu cezaevlerini niye yaptınız? Bunun bir caydırıcılığı var da onun
için yaptık. Adaletin tesisi farklıdır, o hukuktur. Hukuk, hakların sahibine
iadesidir. Önce vicdan terazimizde tartmadan alelacele kararlar vermeyeceğiz. 
‘’Af
meselesinin milletimizin vicdanını rahatsız edeceğini gördük. Burada temel bir
ilke var: Devlet, kişilere karşı işlenen suçları af yetkisine sahip değildir.
Suç, şahıslara karşı işleniyorsa bunun af yetkisi devlette değildir. Ancak bunu
affedebilecek merci o şahısların, mazlum, mağdur insanların ta kendisidir. Biz
o yetkiyi devlet olarak kendimize alamayız. Düşünün ki bir ailede bir kişinin
eşi, kardeşi öldürülmüş; devlet olarak biz bunu affedebilir miyiz? O yetki
ancak o ailenin kendine aittir.’’
‘’Biz
devlet olarak bir katili affettiğimizde maktulün ailesine bunu nasıl
anlatacağız?’’
‘’Bunun
dışında parasal suçlar, hırsızlık, şu, bu… Aynı şekilde, edebilir miyiz?’’
Eğer
adalet mülkün esasıysa o zaman biz bu mülkü ayakta tutmak için adil davranmak
zorundayız. Uyuşturucu baronları ile onlara torbacılık yapanları bir araya
getirmek veya ayrı ayrı değerlendirmek… Bunu anlamak da mümkün değil, biz
bunlarla hep mücadele ettik. Uyuşturucu suçlularına kader mahkûmu diyebilir
miyiz? Can alan katillere mi kader mahkûmu diyeceğiz?’’
‘’Devlete
karşı işlenen suçları devlet affeder, o ayrı bir konu ama şahıslara karşı
işlenen suçları devletin af yetkisi yoktur, bu böyle bilinsin. Hele hele 50
bini aşkın uyuşturucu satıcısının cezaevinde olduğu bir dönemde biz,
uyuşturucuları affedenler olarak mı anılacağız? Buna evet diyor musunuz? Eğer
benim mağdurum, mazlumum bu noktada ‘Tamam, ben affettim.’ diyorsa bu ayrı konu
ama biz asla. O zaman adil olamazsınız, o zaman adaletle hükmeden olamazsınız.”

Değerli
arkadaşlar, şimdiye kadar bu okuduğum cümlelerin hepsi Sayın Cumhurbaşkanımıza
ait. Bu cümlelere ben de tamamen katılıyorum. Ama bu teklifi getirerek AK PARTİ
Grubu kendi genel başkanlarının sözlerini boşa çıkarmaya mı çalışıyor? Belki
diyeceksiniz ki: “Bu teklif af teklifi değil infaz indirimi.” Hem vatandaşın
hem de Sayın Cumhurbaşkanımızın “Rahşan affı” tabirini kullandığı yasanın adı
da af yasası değildi. Cumhuriyetin kuruluşundan Rahşan affına kadar 48 tane af
çıkmış. Bunların 7 tanesi genel af diye adlandırılıyor, diğerlerinin adları
farklı farklı. Kaldı ki Rahşan affının sonuçlarını da hepimiz bizzat gördük.
Yeni suçların işlenmesine engel olmak bir yana teşvik etmişti. Aftan on beş yıl
sonra mahkûm sayısı 3 katına ulaşmıştı. Örneğin; cinayet hükümlüsüyken Rahşan
affıyla serbest kalan Özgür Dengiz 2008’de bir daha cinayet işleyince “2
cinayetim var, otuz yıl yatar çıkarım. O zamana kadar da bir af çıkar elbette.”
demişti. 
Bu
yasayı illa geçirmek istiyorsanız gelin kadına, çocuğa şiddeti, cinsel
istismarı, uyuşturucu ticareti yapanları kapsam dışı bırakalım. Tutukluluğu
cezalandırma olarak kullanmaktan vazgeçelim. Yargıyı siyasetin aracı olmaktan
çıkaralım. Cezaların ılımlı ve yargılamanın düzenli, kurallara uygun ve çabuk
olduğu bir yazılı hukukta aflara ihtiyaç yoktur. Eğer hukukun vatandaşlarımızı
mağdur ettiğini düşünüyorsak önce siyasetin hukuk üzerinden el çekmesini
sağlamalıyız. Kuvvetler ayrılığını tamamen tesis etmeli, yargıyı diğer erklere
ezdirmemeliyiz. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Altıntaş.
AYHAN
ALTINTAŞ (Devamla) - Konuşmama af veya infaz indirimine ihtiyaç olmayacağı,
tarafız ve adil bir hukuk düzenine ulaşmak umuduyla son veriyor, yüce Meclise
saygılarımı sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler…Kabul etmeyenler… Önerge kabul
edilmemiştir.
Değerli
milletvekilleri, 9’uncu maddeyi oylarınıza sunuyorum: Kabul edenler... Kabul
etmeyenler... 9’uncu madde kabul edilmiştir. 
10’uncu
madde üzerinde üç önerge vardır. Önergeleri aykırılık sırasına göre okutuyor ve
işleme alıyorum.
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 10’uncu maddesinin kanun
teklifinden çıkarılmasını arz ve teklif ederiz.
 Alpay
Antmen Turan Aydoğan Saliha Sera Kadıgil Sütlü
 Mersin İstanbul İstanbul
 Zeynel
Emre Süleyman Bülbül Murat Emir
 İstanbul Aydın Ankara
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Sayın Başkanım.
BAŞKAN
– Önerge üzerinde söz isteyen Ankara Milletvekilimiz Sayın Murat Emir. (CHP
sıralarından alkışlar) 
Süreniz
beş dakika Sayın Emir.
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlıyorum.
Öncelikle
ve ısrarla ifade etmek isteriz ki biz bu af yasası kapsamında bundan yararlanıp
evlerine gidecek olan vatandaşlarımızla ilgili en ufak bir sorun hissetmiyoruz
ve buradaki mücadelemiz onlara dönük değildir. Biz, bu af kapsamında olmayanlar
bakımından, özellikle düşünce suçları, siyasal suçlar yani eline silah almamış,
suç işlememiş ama şu anda tutuklu şekilde ve hükümlü şekilde cezaevlerinde
kalan vatandaşlarımız açısından bu mücadeleyi veriyoruz. Önemli bir konu, acele
edilecek bir konu değil.
Öncelikle
şunu belirtmek isterim: Gerekçe Covid’se üç aydır neredeydiniz? Üç ay
öncesinden Covid’in böylesine yayılacağı, cezaevlerinde en ufak bir bulaşta on
binlerce hükümlünün ve tutuklunun risk altında olacağı biliniyordu. Beklediniz,
kulağınızın üstüne yattınız, şimdi acele etmeye kalkıyorsunuz ve hatta
milletimiz bu tartışmaları izlemesin diye de milletten kaçırarak bu
tartışmaları alelacele yürütmeye çalışıyorsunuz, oysa konuşmamız lazım.
Değerli
arkadaşlar, şimdi, cezaevlerimiz tıka basa dolu. 10 kişilik koğuşlarda 20’ye
yakın kişi kalıyor, 300 bine yakın tutuklu ve hükümlü var. Ama şunu bilmenizi
isterim: Devriiktidarınızda öylesine sosyal, siyasal, ekonomik çalkantılar
yaşanıyor ki aslında Türkiye’de bir suçlu ve suç üretimi söz konusu. Bakın,
nüfusu bize yakın olan Almanya’da -hani, Merkel’in bizi kıskandığı Almanya’sı
var ya, o Almanya’da- 60 bin tutuklu ve hükümlü var sadece. Bunun üzerinde
düşünmemiz lazım. 
ALİ
ÖZKAYA (Afyonkarahisar) - Ceza miktarları?
MURAT
EMİR (Devamla) - Peki, Sayın Özkaya bana şimdi laf atıyor, ben de ona bir şey
söyleyeyim. 
ALİ
ÖZKAYA (Afyonkarahisar) - Ceza miktarları aynı mı?
MURAT
EMİR (Devamla) - Bir sürü gerekçe duyduk, evet, toplumsal barış olması lazım,
cezaevleri tıka basa dolu, Covid salgını geliyor. En komiğini de söyledi, dedi
ki “Ya, işte, açık cezaevlerinde tavuklar var, bunlara da bakmak lazım, açık
cezaevini boşalttık, kapalıdan açığa hükümlü alıyoruz.” Kendisi bu kürsüden
söyledi, bir saat önce.
ALİ
ÖZKAYA (Afyonkarahisar) - Doğru.
MURAT
EMİR (Devamla) - Bakın, insan bunu söylerken biraz sıkılır.
ALİ
ÖZKAYA (Afyonkarahisar) - Niye sıkılayım?
MURAT
EMİR (Devamla) - Bu kafayla bir infaz düzenlemesi yapılır mı? Burada insanların
hayatlarıyla oynuyoruz, insanların bir günü bile çok değerli, değerli
arkadaşlar.
Bakınız,
bu konuşmamda ben tutukluluk meselesine eğilmek istiyorum. Adalet Bakanlığı “55
bine yakın tutuklu var.” diyor. Tutuklu addedilenlerle birlikte neredeyse 70
bin tutuklu var. Bakınız, gaspçıyı, insan ticareti yapanı, hırsızı, rüşvetçiyi,
kasten yaralayan ve yaralaması sonucunda kişinin ölümüne sebep olanı biz
serbest bırakacağız ama henüz suçluluğu ispatlanmamış kişileri cezaevinde
tutuyoruz. Bu olacak şey midir? Tutuklular niye tutuklular? Hangi hukuki değeri
korumaya çalışıyoruz? Adalet bir gün tecelli ettiğinde o hüküm uygulanabilir
olsun diye. Oysa, bakın ne kaçma şansı var kişilerin ne de delilleri karartma.
Gelin bu tutukluluğa bir el atalım, yani bunları çıkarıyorsak tutukluları
cezaevinde tutmak niye? Niye biliyor musunuz? Çünkü tutukluluk, yine sizin
devriiktidarınızda bir cezaya dönüştü. Artık, tutukluluğun kendisi bir
ağırlaştırılmış cezadır arkadaşlar. Bakınız, Osman Kavala 892 gündür tutuklu,
dile kolay, 892 gündür tutuklu. Bu kişi, Gezi Parkı davasından beraat ettiği
gün, ettikten saatler sonra yirmi aydır hakkında sürdürülen 15 Temmuz
soruşturması kapsamındaki bir dosyadan anayasal düzeni cebir ve şiddetle
değiştirmek, ortadan kaldırmak iddiasıyla tekrar tutuklandı. Ama nasıl
tutuklandı, biliyor musunuz? Cumhurbaşkanı dedi ki: “Dün onu bir manevrayla
beraat ettirmeye kalktılar.” Değerli arkadaşlar, bir Cumhurbaşkanı bir kişinin
-kim olursa olsun- beraat ettirilmesiyle niye ilgilenir? Nasıl bilir bu
dosyayı? Niye bilir bu dosyayı? Niye bu konu hakkında bir fikri vardır ve bunu
söyler? Ve biliyor musunuz, o Cumhurbaşkanı Hâkimler ve Savcılar Kurulunun
üyelerini bire bir belirleyen Cumhurbaşkanıdır? Peki, o zaman biz nasıl
söyleyeceğiz “tarafsız ve bağımsız yargı” diye, nasıl söyleyeceksiniz? 
Bakın,
ben buradan şunu anlıyorum: Sarayda bir mahkeme kuruluyor, demek ki öyle
oluyor, öyle olsa gerek. 
Sayın
Başkanım, önemli bir konu, izin verirseniz bir dakika kadar. 
RECEP
ÖZEL (Isparta) – Çok önemli.
MURAT
EMİR (Devamla) – Çok önemli.
BAŞKAN
– Genel Kurula hitap edin. 
Buyurun.

MURAT
EMİR (Devamla) – Demek ki sarayda bir mahkeme kuruluyor ve Sayın
Cumhurbaşkanının Osman Kavala’yla ilgili bir fikri var. Delilleri görüyor ve
onun kendince suçlu olduğuna karar veriyor ki onun beraat edemeyeceğini, olsa
olsa bir manevrayla beraat ettirilebileceğini söyleyebiliyor. Bakın, bu bir
hukuk devletinde olabilecek bir şey değil değerli arkadaşlar. Ve sonuç olarak,
bu kişi, Osman Kavala bir kişisel husumet üzerinden ve defalarca yeni suçlar
isnat edilerek, en sonunda da yine siyasi casusluk suçlamasıyla tutuklandı, tutuklu
yargılanıyor ve cezaevinde tutuluyor. 
Buna
benzer binlerce, on binlerce örnek sayabilirim; geleceğiz, daha çok konuşacağız
bunları, tek tek anlatacağız. Sayın Grup Başkan Vekili, işte bu yargıya
“majestelerinin yargısı” denir. Beyefendi ikna olduktan sonra Osman Kavala
beraat edecek, bunu hepimiz biliyoruz. Dolayısıyla, bir an evvel yapılması
gereken tutukluların da gaspçılara ayırdığınız, hırsızlara, rüşvetçilere
gösterdiğiniz şefkati hak ettiğini düşünmek ve onları da en azından bu Covid-19
salgınından koruyacak tedbirleri almaktır. 
Saygılar
sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 10’uncu
maddesinde geçen “ya da” ibarelerinin “veya” olarak değiştirilmesini arz ve
teklif ederiz.
 Murat
Çepni Dirayet Dilan Taşdemir Şevin Coşkun
 İzmir Ağrı Muş

Muazzez
Orhan Işık Serpil Kemalbay Pekgözegü Züleyha Gülüm
 Van İzmir İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Sayın Başkanım.
BAŞKAN
– Önerge üzerinde söz isteyen Muş Milletvekilimiz Sayın Şevin Coşkun. (HDP
sıralarından alkışlar)
Buyurun
Sayın Coşkun.
ŞEVİN
COŞKUN (Muş) – Sayın Başkan, değerli milletvekilleri; infaz düzenlemesinin
10’uncu maddesi üzerine söz almış bulunuyorum, Genel Kurulu selamlıyorum.
Değerli
milletvekilleri, coronavirüs nedeniyle dünyanın birçok ülkesinde cezaevlerinde
af düzenlemesi getirilerek binlerce tutuklu ve hükümlü serbest bırakılmıştır.
Türkiye’de de ihtiyacımız olan şey birkaç maddelik acil önlem paketiyle af
düzenlemesinin getirilmesi, ayrımcılık gözetilmeden tüm tutuklu ve hükümlülerin
serbest bırakılmasıdır. Ancak ekonomik ya da sosyal fark etmeksizin her krizi
fırsata çeviren siyasi iktidar coronavirüs krizini de fırsata çevirme gayretindedir.
Çünkü iktidar kendisine muhalif olanları, siyasetçileri, gazetecileri,
akademisyenleri cezaevine atmış; şimdi de onları virüs döneminde cezaevinde
tutarak bir kez daha ölümle karşı karşıya bırakmaktadır. Bugün bu tasarıyla
cezaevinden çıkamayanlar, siyasetçiler, sosyal medyadan muhalif paylaşım
yapanlar, basın açıklamasına katılanlar, düşüncesini özgürce ifade etmek
isteyenlerdir, evrensel hukukun hiçe sayıldığı “terörle mücadele kanunu” adı
altında tutuklananlardır. Hâlâ yaşamları riske atılarak cezaevinde tutulmaya
devam ediliyorlar. İşte, iktidarın fırsatçılığı buradadır.
Değerli
milletvekilleri, binlerce siyasi tutuklu ve hükümlü bu infaz düzenlemesinden
yararlanamadığı gibi bir de yaşamları iyice daraltılıyor. Cezaevlerindeki
tecrit politikaları bu infaz düzenlemesiyle derinleştiriliyor. 
Bakın,
bir fırsatçılık daha. Düzenlemeye göre, Basın İlan Kurumunun keyfî ilan
ambargosu koyduğu gazetelerin cezaevlerine alınmaması öngörülüyor. Kim bunlar?
Muhalif gazeteler. Kimler okuyor? Muhalif siyasiler, muhalif tutuklular ve
hükümlüler. Devlet hem bu gazeteleri ekonomik baskı altına almak için ilan
vermiyor hem de “İlan alamıyorlar.” diye cezaevlerine sokmuyor. Bu düzenleme
açıkça bir dayatma düzenlemesidir, bunun başka bir adı yoktur. 
Cezaevlerinde
tecrit başka bir şekilde daha derinleştiriliyor. Tutuklu ve hükümlülerin
aileleri dışında 3 arkadaşını görüşçü olarak yazmalarının da önü kapatılıyor.
Zaten, bu hak, OHAL’de güvenlik soruşturmasıyla fiilî olarak kullanılmaz hâle
getirilmişti. İşte şimdi de fırsatçılık yapılıp bu fiilî ihlale kanunen kılıf
hazırlanıyor. 
Siyasi
tutuklu ve hükümlülere tüm bu düşmanca yaklaşımların da üzerini örtmek için
bazı yenilikler düzenlenmiş. Eğitim amaçlı internet erişimi, telefonla
görüntülü konuşma vesaire. Siyasi tutuklu ve hükümlülerin sohbet, iletişim,
kitap, görüş hakkı normal zamanlarda engellenirken bu yeni haklardan
yararlanamayacağını hepimiz çok iyi biliyoruz.
Değerli
milletvekilleri, İnsan Hakları Derneğinin verilerine göre 590’ı ağır, toplam
1.564 hasta tutuklu ve hükümlü bulunuyor. Bu insanların normal şartlarda dahi
cezaevlerinde kalması mümkün değilken infaz düzenlemesinin kapsamına
alınmamalarını hangi hukuki, vicdani ve insani gerekçelerle açıklayabilirsiniz?
Hasta tutuklu ve hükümlüler yaşamlarını tek başına idame ettirememekte ve
sağlıklı koşullarda tedavileri yapılamadığı için yaşamları büyük tehlike
altındadır.
Değerli
milletvekilleri, bu kanun teklifini hazırlayanların kimleri kapsam dışına
bıraktığını birkaç örnekle anlatmak istiyorum. Gülser ve Fatma Özbay kardeşler.
İkisi de Şakran Kapalı Cezaevinde tutuluyor. Müebbet hapis cezası alan Gülser
Özbay yirmi bir yıldır cezaevinde. 59 yaşındaki Gülser Özbay rahîm kanseri ve
cezaevinde tedavisi mümkün değil. 55 yaşındaki Fatma Özbay yirmi üç yıldır
cezaevinde ve göğüs kanseri, hastalığı üçüncü evreye girdiği için bir göğsünü
kaybetti, tedavisi defalarca ertelendi. Bu şartlar altında hâlâ cezaevinde
tutulmaya devam ediliyor. Muhlise Karagüzel, Muş eski İl Eş Başkanımızdı. Dokuz
aydır Bünyan Cezaevinde tutuklu bulunuyor. Şeker, astım ve tansiyon hastalığı
var. Gazeteci Ziya Ataman, ağır hasta hükümlü. 2016 yılından bu yana tutuklu.
Cezaevi koşullarından kaynaklı bağırsak hastalığı iyice ileri bir seviyeye
ulaşmış durumda. Hasta tutuklu ve hükümlülerin cezaevlerinde iyileşme şansı
yoktur. Salgın sürecinde en fazla risk grubunu hasta tutuklu ve hükümlüler
oluşturmaktadır. Dolayısıyla acilen serbest bırakılmalı ve gerekli sağlık
hakkına erişimleri sağlanmalıdır. Hasta tutuklu ve hükümlülerin serbest
bırakılması için bu infaz düzenlemesine de gerek yoktur; şartsız, koşulsuz
serbest bırakılmalıdırlar. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Coşkun.
ŞEVİN
COŞKUN (Devamla) – Cezaevlerinden tabutların çıkması engellenmelidir aksi hâlde
bu vebalin altından hiç kimse kalkamaz.
Değerli
milletvekilleri, dünyada herkesin ortak bir görüşü var: Virüs ayrım yapmıyor.
Evet, virüs ayrım yapmıyor ama işte siyasi iktidar ayrımcılığı hiç olmadığı
kadar derinleştiriyor, kimin hayatta kalıp kalmayacağına karar veriyor, bir
başka deyişle kendisinde yaşam hakkı ihlali görüyor. Bundan tek bir sonuç
çıkıyor: AKP-MHP ittifakı da, teklifi de virüsten daha tehlikeli bir hâl almaya
başlıyor. 
Genel
Kurulu selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 10’uncu maddesinin birinci
fıkrasında yer alan “ibaresi eklenmiştir.” ibaresinin “ibaresi ihdas
edilmiştir.” şeklinde değiştirilmesini arz ve teklif ederiz.
 Ayhan
Altıntaş Yasin Öztürk Arslan Kabukcuoğlu
 Ankara Denizli Eskişehir
 Ayhan
Erel Ümit Beyaz Hüseyin Örs
 Aksaray İstanbul Trabzon
 Muhammet
Naci Cinisli
 Erzurum
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Sayın Başkanım.
BAŞKAN
– Önerge üzerinde söz isteyen, Aksaray Milletvekilimiz Sayın Ayhan Erel. (İYİ
PARTİ sıralarından alkışlar)
Süreniz
beş dakika Sayın Erel.
AYHAN
EREL (Aksaray) – Sayın Başkan, değerli milletvekilleri, yüce Türk milleti;
hepinizi saygıyla selamlıyorum.
Görüşülmekte
olan, Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi’nin 10’uncu
maddesinin değiştirilmesiyle ilgili önergemiz üzerinde İYİ PARTİ adına söz
almış bulunmaktayım. Hepinizi saygıyla selamlıyorum.
Maddeye baktığımızda, mahkûm olduğu hapis cezası ertelenen veya
denetimli serbestlik veya koşullu salıverilen hükümlülerin, kendi alt soyu
üzerindeki velayet, vesayet ve kayyumluk yetkilerini düzenlemektedir ve bu
yetkileri kullanmasına medeni hukuktan kaynaklanan yetkilerle beraber izin
verilmektedir. 
Şimdi, bu düzenlemeye baktığımızda, AK PARTİ’li Grup Başkan
Vekilleri ve Komisyon üyelerinin, bu kanunun kamu vicdanında hüsnükabul
gördüğü, milletin bunu büyük bir memnuniyetle karşıladığı yönünde beyanları
var. Belki, kısmen, vatandaşlarımız bunu kabul etmiş olabilirler, beğenmiş
olabilirler ama bazı eksik yönleriyle de diğer vatandaşlarımızın beklentilerine
maalesef cevap verememiştir. Mesela, adli para cezası var. Belirli süreli hapis
cezaları paraya çevrilerek suç işleyen vatandaşın cezalandırılması cihetine
gidilmektedir. Adli para cezasını ödeyemeyen vatandaş bu parayı ödemediği zaman
da hapis cezasına çevrilmektedir. Bu infaz yasasında, adli para cezası hapis
cezasına çevrilen vatandaşların indirim hakkından faydalanamadığı
görülmektedir, bu da bir eşitsizliğe sebep olmaktadır. 
Yine, eşitsizlik deyince aklımıza Rahşan affı gelmektedir.
Endişemiz ve korkumuz Anayasa’nın eşitlik
ilkesine aykırı düşüncesiyle Anayasa Mahkemesinin bu infaz affını genişletme
gibi bir durumu ortaya çıkarsa ortaya çıkaracağı sonuçları ben düşünmek
istemiyorum. 
Yine,
toplumda, millette “kader mahkûmu” diye tabir edilen bir kavram var. “Kader
mahkûmu” denilen insanlara baktığımızda bunların istemeden, iradeleri dışında
veya zorunlu şartlar içerisinde suç işlediklerini görmekteyiz ve bu kişilere
karşı işlenen suçlar eğer teşebbüs aşamasında kalmış ise veya tahrik altında
veya meşru müdafaa şartları altında bu eylem gerçekleştirilmiş ise bunların 1/2
oranında infaz hakkından faydalandırılmaması bize göre adil olmamıştır. Yani
siz dolandırıcıyı, gaspçıyı, hırsızı, adi suçluları 1/2 oranında infaz
indiriminden faydalandırırken; namusunu, malını, kızını, hanımını, canını
korumak için bir eylemde bulunmuş ve istemeden belki de hedef gözetmeksizin yapmış
olduğu bu eylem sonrasında ceza almış insanları maalesef biz bu indirimden
faydalandırmıyoruz. Bu yönüyle de kamu vicdanı bunu kabul etmiyor. İlerleyen
dönemlerde bu yasayı hazırlayan, bu metni hazırlayan arkadaşlarım umarım bu
duruma dikkat ederler.
Diğer
bir husus, bugün yine alınan haberlere göre İçişleri Bakanlığının genelgesiyle
birlikte belediyelerin fakir, fukara, aç, susuz vatandaşları doyurmak amaç ve
gayesiyle oluşturdukları aşevlerinin hesaplarına bloke konulduğu ve bundan
böyle vatandaşların bu aşevlerinin hesaplarına para yatıramayacağı
anlaşılmaktadır. Şimdi, AK PARTİ ve ondan öncesi millî görüş geleneğinden gelen
belediyelerimize baktığımızda, gerçekten, bu anlamda yoksul vatandaşlarımızın,
fakir vatandaşlarımızın, ihtiyacı olan vatandaşlarımızın -belediye imkânlarıyla
veya hayırsever vatandaşların hayırlarını, bağışlarını, fitre ve zekatlarını
belediyeye vererek- ihtiyaçlarının büyük ölçüde giderildiğini görmekteyiz. Hani
seçimler öncesi AK PARTİ’li belediye başkanı adaylarımız çıktıkları mitinglerde
“Eğer biz kazanamazsak başka bir parti kazanırsa size belediyenin yaptığı
yardımları keserler, haberiniz olsun." diye tembih ve tehdit etmişti ya
şimdi ise maalesef, iktidardaki siyasi irade, belediyenin yoksul
vatandaşlarımıza, fakir vatandaşlarımıza sağlamış olduğu aşları, ekmekleri,
giyimleri kuşamları kesme cihetine gitmektedir, kursağına sıcak çorba götürerek
onları dilenme durumunda bırakmadan, aşlarını sağlayan aşevlerine yapılan
bağışları engellemektedir ki bu, bize göre çok yanlıştır.
(Mikrofon
otomatik cihaz tarafından kapatıldı) 
BAŞKAN
–Tamamlayın Sayın Erel.
AYHAN
EREL (Devamla) – Kim yaparsa yapsın, fakir fukaraya yardım eden herkesten Allah
razı olsun. Bugüne kadar yirmi beş yıldır AK PARTİ’li belediyeler bu işi
yapmıştı, bundan sonra da bırakın, yeni gelen belediye başkanları bu işi
yapsınlar. “Yeter ki toplumda meydana gelen yoksulluk, toplumda meydana gelen
açlık birileri tarafından giderilsin de kim giderirse gidersin." diye
düşünüyorum. Bu durum vatandaşlar arasında sıkıntılara neden olmaktadır.
(Mikrofon
otomatik cihaz tarafından kapatıldı) 
AYHAN
EREL (Devamla) – Sürem doldu.
BAŞKAN
– Selamlayın Sayın Erel.
AYHAN
EREL (Devamla) – Adalet herkese lazımdır diyorum, hepinize saygılar sunuyorum.
(İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Değerli
milletvekilleri, 10’uncu maddeyi oylarınıza sunuyorum: Kabul edenler... Kabul
etmeyenler... 10’uncu madde kabul edilmiştir. 
Birleşime
beş dakika ara veriyorum.
Kapanma Saati: 00.42
DOKUZUNCU OTURUM
Açılma Saati: 00.45
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 80’inci Birleşiminin
Dokuzuncu Oturumunu açıyorum.
207
sıra sayılı Kanun Teklifi’nin görüşmelerine devam ediyoruz.
Komisyon?
Yok.
Ertelenmiştir.
Değerli
milletvekilleri gündemimizde başka bir iş bulunmadığından, alınan karar
gereğince, kanun teklifleri ile komisyonlardan gelen diğer işleri sırasıyla
görüşmek için 10 Nisan 2020 Cuma günü saat 14.00’te toplanmak üzere birleşimi
kapatıyorum.
Hepinize
iyi geceler dilerim.
Kapanma Saati: 00.46




(´) 7/4/2020
tarihli 78’inci Birleşimden itibaren coronavirüs salgını sebebiyle Genel Kurul
Salonu’ndaki Başkanlık Divanı üyeleri, milletvekilleri ve görevli personel
maske takarak çalışmalara katılmaktadır.


(´) 207 S. Sayılı Basmayazı 7/4/2020
tarihli 78’inci Birleşim Tutanağı’na eklidir.




