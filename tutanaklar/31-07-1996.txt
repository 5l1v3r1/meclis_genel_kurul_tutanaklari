


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular















DÖNEM : 20			 CİLT : 9 		       YASAMA YILI : 
1


T. B. M. M.
TUTANAK DERGİSİ

85 inci Birleşim
31 . 7 . 1996  Çarşamba



İ Ç İ N D E K İ L E R
  I. – GEÇEN TUTANAK ÖZETİ
 II. – GELEN KÂĞITLAR
III. – YOKLAMALAR
IV. – BAŞKANLIĞIN GENEL KURULA SUNUŞLARI
A)  GÜNDEMDIŞI KONUŞMALAR
1. – Ankara Milletvekili Ali Dinçer’in, Amerika Birleşik Devletlerine, 
Parlamento Grubuyla yaptıkları seyahatte edindiği izlenimlere ilişkin 
gündemdışı konuşması
2. – Sakarya Milletvekili Ersin Taranoğlu’nun, Maliye Bakanlığı 
fonundan il özel idarelerine verilen ödeneklere ilişkin gündemdışı 
konuşması
3. – Zonguldak Milletvekili Hasan Gemici’nin, ORÜS Anonim Şirketi 
Devrek İşletmesinde geçici işçi olarak çalışanlara ilişkin gündemdışı 
konuşması
B) TEZKERELER VE ÖNERGELER
1. – Maliye Bakanlığına bağlı bulunan Millî Piyango İdaresi Genel 
Müdürlüğünün Başbakanlığa bağlanmasının uygun bulunduğuna ilişkin 
Cumhurbaşkanlığı tezkeresi (3/423)
2. – Enerji ve Tabiî Kaynaklar Bakanlığının ilgili kuruluşu olan Etibank 
Genel Müdürlüğünün Başbakanlıkla ilgilendirilmesinin uygun 
bulunduğuna ilişkin Cumhurbaşkanlığı tezkeresi (3/424)
C) GENSORU, GENEL GÖRÜŞME, MECLİS SORUŞTURMASI VE 
MECLİS ARAŞTIRMASI ÖNERGELERİ
1. – Aydın Milletvekili Yüksel Yalova ve 49 arkadaşının, orman 
yangınlarının önlenebilmesi için alınması gereken tedbirler ile 
yangınlardaki ihmal ve kusurların tespit edilmesi amacıyla Meclis 
araştırması açılmasına ilişkin önergesi (10/103)
V. – ÖNERİLER
A) SİYASÎ PARTİ GRUBU ÖNERİLERİ
1. – Kamu Personeli ile Emeklilerin Malî, Sosyal ve Diğer Haklarında 
Düzenlemeler Yapılmasına Dair Yetki Kanunu Tasarısının 
komisyonda görüşme zamanı ile gündemdeki sıralamanın yeniden 
yapılmasına ve Genel Kurulun çalışma gün ve saatlerinin yeniden 
belirlenmesi ile görüşülecek konulara ilişkin DYP Grubu önerisi
VI. – SEÇİMLER
A) KOMİSYONLARDA BOŞ BULUNAN ÜYELİKLERE SEÇİM
1. – İnsan Hakları Komisyonunda boş bulunan üyeliğe seçim
VII. – KANUN TASARI VE TEKLİFLERİYLE 
KOMİSYONLARDAN GELEN DİĞER İŞLER
1. – 926 Sayılı TürkSilahlı Kuvvetleri Personel Kanununa Bir Geçici 
Madde Eklenmesine İlişkin 488 Sayılı Kanun Hükmünde Kararname 
ve Millî Savunma Komisyonu Raporu (1/215) (S.Sayısı : 23)
2. – Tüketicinin Korunması Hakkında Kanunun Bazı Maddelerinde 
Değişiklik Yapılmasına Dair Kanun Tasarısı ve Sanayi, Ticaret, Enerji, 
Tabiî Kaynaklar, Bilgi ve Teknoloji Komisyonu Raporu (1/490) 
(S.Sayısı : 69)
3. – Bütçe Kanununda Yer Alan Bazı Hükümlerin ilgili Kanunlardında 
Düzenlenmesi Hakkında Kanun Tasarısı ve Plan ve Bütçe Komisyonu 
Raporu (1/491) (S.Sayısı : 86)
VIII. – SATAŞMALARA İLİŞKİN KONUŞMALAR
1. – Ankara Milletvekili İrfan Köksalan’ın, Ankara Milletvekili Hasan 
HüseyinCeylan’ın, kendisine sataşması nedeniyle konuşması
2. – Zonguldak Milletvekili Mümtaz Soysal’ın, Ankara Milletvekili 
HasanHüseyin Ceylan’ın, ileri sürmüş olduğu görüşlerden farklı 
görüşleri kendisine atfetmesi nedeniyle konuşması
IX. – USUL HAKKINDA GÖRÜŞMELER
1. – İçtüzüğün 87 nci maddesine göre, verilen değişiklik önergeleriyle 
ilgili daha evvelce yapılan uygulamalara devam edilip edilmeyeceği 
hakkında
X. – SORULAR VE CEVAPLAR
A) YAZILI SORULAR VE CEVAPLARI
1. – Adana Milletvekili Tuncay Karaytuğ’un, partizanca atamalar yaptığı 
iddiasına ilişkin sorusu ve Sanayi ve Ticaret Bakanı Yalım Erez’in 
yazılı cevabı (7/999)
_
I. – GEÇEN TUTANAK ÖZETİ
TBMM Genel Kurulu saat 15.00’te açılarak iki oturum yaptı.
İstanbul Milletvekili Sedat Aloğlu, gümrük mevzuatı ve 
uygulamalarına, 
Manisa Milletvekili H. Ayseli Göksoy, Güneydoğu Anadolu Bölgesinin 
sorunlarına,
İlişkin gündem dışı birer konuşma yaptılar.
Aydın Milletvekili Yüksel Yalova’nın, son günlerde meydana gelen 
orman yangınlarına ilişkin gündemdışı konuşmasına, Devlet Bakanı 
Nevzat Ercan cevap verdi.
Denizli Milletvekili Hilmi Develi ve 20 arkadaşının, Denizli İlinin 
içinde bulunduğu durumun araştırılarak alınması gereken tedbirlerin 
belirlenmesi (10/101),
Zonguldak Milletvekili Mümtaz Soysal ve 20 arkadaşının, cezaevlerinde 
tutuklu ve hükümlüler tarafından sürdürülen ölüm orucunun nedenlerini; 
tutuklu ve hükümlülerin istemlerini açığa kavuşturmak (10/102),
Amacıyla, birer Meclis araştırması açılmasına ilişkin önergeleri Genel 
Kurulun bilgisine sunuldu; önergelerin gündemdeki yerlerini alacağı ve 
öngörüşmelerinin, sırasında yapılacağı açıklandı.
Çin Halk Cumhuriyeti Ulusal Kongresinin vaki davetine icabet etmek 
üzere, Türkiye Büyük Millet Meclisini temsilen altı kişilik Parlamento 
heyetine katılacak milletvekillerine ilişkin Başkanlık tezkeresi Genel 
Kurulun bilgisine sunuldu.
Başkanlıkça, İnsan Haklarını İnceleme Komisyonunda bağımsız 
milletvekillerine düşen 1 üyelik için aday olmak isteyen bağımsız 
milletvekillerinin müracaatlarına ilişkin duyuruda bulunuldu.
Avustralya Parlamento Başkanının resmî davetine icabet edilmesine,
Bazı milletvekillerine, belirtilen sebep ve sürelerle izin verilmesine,
İstanbul Milletvekili Aydın Menderes ile Bursa Milletvekili Abdulkadir 
Cenkçiler’e, ödenek ve yolluklarının ödenmesine,
İlişkin Başkanlık tezkereleri ile,
GenelKurulun 30.7.1996 Salı günkü birleşiminde, Çokuluslu Güç’ün 
görev süresinin ve olağanüstü halin uzatılması ile ilgili Başbakanlık 
tezkerelerinin görüşmelerinin tamamlanmasına kadar çalışma süresinin 
uzatılmasına ilişkin Danışma Kurulu önerisi ile, 
Bütçe Kanunlarında Yer alan Bazı Hükümlerin İlgili Kanunlarında 
Düzenlenmesine DairKanun Tasarısının, Başkanlıkça havale edildiği 
Plan ve Bütçe Komisyonundaki görüşmelerine, 48 saat geçmeden 
başlanmasının, İçtüzüğün 36 ncı maddesi gereğince Komisyona 
tavsiye edilmesine,
30.7.1996 tarihli GelenKâğıtlarda yayımlanan 69 Sıra Sayılı, 
Tüketicinin Korunması Hakkında Kanunun Bazı Maddelerinde 
Değişiklik Yapılmasına Dair Kanun Tasarısının 48 saat geçmeden, 
gündemin “Kanun Tasarı ve Teklifleriyle Komisyonlardan GelenDiğer 
İşler” kısmının 2 nci sırasına alınmasına,
Genelkurulun 31.7.1996 Çarşamba günü saat 14.00’te toplanmasına ve 
bu toplantıda sözlü soruların görüşülmesine ilişkin DYPGrubu önerisi 
ve
Ülkemizde konuşlandırılan Çokuluslu Güç’ün görev süresinin, 
31.7.1996 tarihinden itibaren beş ay,
On ilde uygulanmakta olan olağanüstü halin 31.7.1996 günü saat 
17.00’den geçerli olmak üzere dört ay,
Süreyle uzatılmasına ilişkin Başbakanlık tezkereleri, yapılan 
görüşmelerden sonra, 
Kabul edildi.
Alınan karar gereğince, 31 Temmuz 1996 Çarşamba günü saat 14.00’te 
toplanmak üzere, Birleşime 21.44’te son verildi.
Kamer Genç
Başkanvekili
	Ünal Yaşar	Kâzım Üstüner
	Gaziantep	Burdur
	Kâtip Üye	Kâtip Üye

_
II. – GELEN KÂĞITLAR
31.7.1996 ÇARŞAMBA
Tasarılar
1. – 1995 Malî Yılı Kesinhesap Kanunu Tasarısı (1/492) (Plan ve Bütçe 
Komisyonuna) (Başkanlığa geliş tarihi : 30.7.1996)
2. – 1995 Malî Yılı Katma Bütçeli İdareler Kesinhesap Kanunu 
Tasarısı (1/493) (Plan ve Bütçe Komisyonuna)(Başkanlığa geliş tarihi : 
30.7.1996)
3. – Kamu Personeli ile Emeklilerin Malî, Sosyal ve Diğer Haklarında 
Düzenlemeler Yapılmasına Dair Yetki Kanunu Tasarısı (1/494) (Plan 
ve Bütçe Komisyonuna)(Başkanlığa geliş tarihi : 30.7.1996)
Teklifler
1. – Sıvas Milletvekili Muhsin Yazıcıoğlu ve 6 Arkadaşının; Adana 
İli Osmaniye İlçesinin İl olması Hakkında Kanun Teklifi (2/401) 
(İçişleri ve Plan ve Bütçe komisyonlarına) (Başkanlığa geliş tarihi : 
26.7.1996)
2. – Balıkesir Milletvekili Mustafa Güven Karahan ve 4 Arkadaşının; 
Hastane ve sağlık İşletmeleri Kanun Teklifi (2/402) (Plan ve Bütçe ve 
Sağlık, Aile, Çalışma ve Sosyal İşler komisyonlarına) (Başkanlığa 
geliş tarihi : 26.7.1996)
Raporlar
1. – İslam Ülkeleri Arası Yatırım ve İhracat Kredi Sigortası Kurumu 
Kuruluş Anlaşmasının Onaylanmasının Uygun Bulunduğuna 
DairKanun Tasarısı ve Dışişleri ve Plan ve Bütçe komisyonları 
raporları (1/364) (S.Sayısı : 71) (Dağıtma Tarihi : 31.7.1996) 
(GÜNDEME)
2. – Telgraf ve Telefon Kanununun Bazı Maddelerinde Değişiklik 
Yapılmasına Dair Kanun Tasarısı ve Bayındırlık, İmar, Ulaştırma ve 
Turizm ve Plan ve Bütçe komisyonları raporları (1/469) (S.Sayısı : 85) 
(Dağıtma Tarihi : 31.7.1996) (GÜNDEME)
3. – Bütçe Kanunlarında Yer Alan Bazı Hükümlerinİlgili Kanunlarında 
Düzenlenmesi Hakkında KanunTasarısı ve Plan ve Bütçe Komisyonu 
Raporu (1/491) (S.Sayısı : 86) (Dağıtma Tarihi : 31.7.1996) 
(GÜNDEME)
Meclis Araşırması Önergesi
1. – Aydın Milletvekili Yüksel Yalova ve 49 arkadaşının, orman 
yangınlarının önlenebilmesi için alınması gereken tedbirler ile 
yangınlardaki ihmal ve kusurların tespit edilmesi amacıyla Anayasanın 
98 inci, İçtüzüğün 104 ve 105 inci maddeleri uyarınca bir Meclis 
araştırması açılmasına ilişkin önergesi (10/103) (Başkanlığa geliş 
tarihi : 30.7.1996)
_
BİRİNCİ OTURUM
Açılma Saati: 14.00
31 Temmuz 1996 Çarşamba
BAŞKAN: Başkanvekili Kamer GENÇ
KÂTİP ÜYELER: Kâzım ÜSTÜNER (Burdur), Ünal YAŞAR 
(Gaziantep)
_
BAŞKAN – Türkiye Büyük Millet Meclisinin 85 inci Birleşimini 
açıyorum. 
Sayın milletvekilleri, toplantı yetersayımız vardır; görüşmelere 
başlıyoruz. 
Gündeme geçmeden önce, üç arkadaşımıza gündemdışı söz vereceğim.
BİLTEKİN ÖZDEMİR (Samsun) – Sayın Başkan, bu kadar kişiyle 
toplantıyı başlatacağınıza ihtimal vermiyorduk.
BAŞKAN – Efendim, biliyoruz, bu Meclisi yıllardır yöneten insanız; 
perşembenin gelişi çarşambadan belli olduğuna göre, insiyatifimizi de 
kullanalım...
IV. – BAŞKANLIĞIN GENEL KURULA SUNUŞLARI
A)  GÜNDEMDIŞI KONUŞMALAR
1. – Ankara Milletvekili Ali Dinçer’in, Amerika Birleşik Devletlerine, 
Parlamento Grubuyla yaptıkları seyahatte edindiği izlenimlere ilişkin 
gündemdışı konuşması
BAŞKAN – İlk gündemdışı sözü, Ankara Milletvekili Sayın Ali 
Dinçer'e veriyorum. Sayın Dinçer, 14-20 Temmuz tarihleri arasında, 
Amerika Birleşik Devletlerine, Parlamento grubuyla yaptıkları seyahatin 
izlenimlerini anlatmak üzere gündemdışı söz istemişlerdir. 
Süreniz 5 dakika. Yalnız, süreyi uzatmayacağım, bugünkü 
çalışmalarımız biraz yoğun. Rica ediyorum... 
Buyurun. 
ALİ DİNÇER (Ankara) – Sayın Başkan, değerli milletvekilleri; 
Washington'da bulunan Demokrasi Merkezi adlı bir vakfın davetlisi 
olarak, değişik partilerden 9 milletvekili, 14-20 Temmuz tarihleri 
arasında Amerika'yı ziyaret ettik. Bu Demokrasi Merkezi, By Partizan, 
hem Demokratların hem de Cumhuriyetçilerin içerisinde olduğu 
partilerarası bir vakıf. 
Bu gezi sırasında, heyette, Cumhuriyet Halk Partisinden ben vardım, 
Demokratik Sol Partiden Uluç Gürkan vardı, Anavatan Partisinden Işın 
Çelebi ve Ahmet Neidim arkadaşlarımız vardı, Doğru Yol Partisinden 
Saffet Arıkan Bedük ve Gencay Gürün Hanımefendi vardı, Refah 
Partisinden Temel Karamollaoğlu, Ertan Yülek, Cevdet Akçalı Beyler 
vardı. 
Gezi, yoğun bir temas trafiği içerisinde geçti. Sırasıyla, Senato 
Dışilişkiler Komitesi, Avrupa İlişkileri Altkomitesi Başkanı ve 
üyeleriyle, Türk-Amerikan Derneği ile, Türkiye'nin Amerikalı Dostları 
ile, Temsilciler Meclisi Uluslararası ilişkiler Komitesi Başkanıyla ve 
diğer komite üyeleriyle, Temsilciler Meclisi Bütçe Tahsisat Komisyonu 
Başkanı ve üyeleriyle, Avrupa Güvenlik ve İşbirliği Komisyonu 
Başkanı ve üyeleriyle, Savunma Bakanlığı politikalardan sorumlu 
Başyardımcısı ve danışmanlarıyla, Dışişleri Bakanlığı Avrupa ve 
Kanada ilişkilerinden sorumlu Bakan Yardımcısıyla, Dışişleri 
Bakanlığı Yakındoğu ilişkilerinden sorumlu Bakan Yardımcısı ve 
danışmanlarıyla toplantılar yaptık. Ayrıca, New York'ta borsayı ziyaret 
ettik, borsa başkanıyla birlikte olduk.
Bu gezi boyunca, ağırlıklı olarak, Türk parlamenterlerle, Amerikalı 
parlamenterler, Kongre üyeleri bilgi alışverişinde bulundular. Grup 
olarak, herkes kendi düşüncesini söyledi; ama, yine de belli konularda 
birlikte hareket ettik. Örneğin, parasını ödediğimiz halde Türkiye'ye 
verilmesi geciktirilen fırkateynler ve helikopterlerle ilgili görüşlerimizi 
dile getirdik. Bunu söylerken, Türkiye'nin, NATO üyesi olarak, 
vecibelerini sürekli yerine getirdiğini; ama, Türkiye'ye karşı vecibelerin 
sürekli aksatıldığını, bunun böyle olmaması gerektiğini vurguladık. 
Şarta bağlanan 25 milyon dolarlık yardımı kabul edemeyeceğimizi 
vurguladık; çünkü, Temsilciler Meclisinde, Ermeni soykırımını kabül 
etmemize bağlı hale getiriyorlar bu 25 milyon dolarlık yardımı. Böyle 
bir yardımı kabul edemeyeceğimizi; bunu, gerekirse, ihtiyaç halinde olan 
Bosna-Hersek Programına aktarmalarını hep birlikte söyledik. 
Çekiç Güç'ün ülkemizde yarattığı sorunları, özellikle Kuzey Irak'taki 
boşluktan dolayı, anarşiyi, terörü besleme özelliğini vurguladık. Bunun 
önlenmesi gerektiğini de vurguladık. Dün, burada süresi tekrar uzatılan 
Çekiç Güç'ün, bu haliyle, Türkiye'nin Güneydoğu Anadolu ve Doğu 
Anadolu Bölgelerinde teröre destek verdiğini, isteyerek olmasa da destek 
verdiğini hep birlikte vurguladık hiçbir parti ayırımı gözetmeksizin ve 
Türkiye'nin önemli bir ülke olduğunu; artık, bir bölge gücü olduğunu 
vurguladık. 
Bu arada, örneğin, bazı arkadaşlarımız, Türkiye'nin, Amerika'yla, Batı 
dünyasıyla, İslam dünyası arasında köprü olacağını vurguladılar. Ben 
ve bazı arkadaşlarımız, ek olarak, Türkiye'nin, sadece İslam 
dünyasıyla ilgili bir ülke olmadığını, Osmanlı İmparatorluğunun 
devamı olan bir ülke olarak, Karadeniz Bölgesinde, Balkanlarda, Doğu 
Avrupa'da, Ege'de, Doğu Akdeniz'de, Ortadoğu'da, Kafkasya'da, Orta 
Asya'da etkin bir ülke olduğunu; bu geniş bölgede, geniş coğrafyada 
barış ve istikrar için önemli bir ülke olduğunu, ona göre dikkate 
alınmasını; Türkiye'nin daha geniş açıdan değerlendirilmesini ve 
şimdiye kadar, Türkiye'ye karşı yerine getirilmeyen vecibelerin yerine 
getirilmesi için gereken titizliği özellikle Amerika Birleşik Devletleri 
ilgililerinin, Temsilciler Meclisinin, Senatosunun göstermesi gerektiğini 
sürekli vurguladık...
(Mikrofon otomatik cihaz tarafından kapatıldı)
BAŞKAN – Sayın Dinçer, son cümlenizi söylemek üzere süre 
veriyorum. Bakın, bugün çalışmamız çok yoğun. Rica ediyorum... 
ALİ DİNÇER (Devamla) – Hay hay efendim.
Bu gezide, bu temaslarda, sürekli, karşılıklı sorular soruldu ve sorular 
yanıtlandı, hem biz sorduk, onlar yanıtladılar hem onlar sordu, biz 
yanıtladık. 
Kanımca, iki parlamento arasında, Türkiye Büyük Millet Meclisi ile 
Amerikan Kongresi arasında verimli sonuçlar üreten bir gezi oldu. Size, 
bu konuları, kısaca da olsa açıklamak istedim.
Sayın Başkana, gösterdiği hoşgörüden dolayı teşekkür ediyorum.
Grupta, birlikte temaslar yaptığımız arkadaşlar adına değerli 
milletvekili arkadaşlarıma tekrar saygılar sunuyorum. (CHP 
sıralarından alkışlar)
BAŞKAN – Teşekkür ederim Sayın Dinçer.
2. – Sakarya Milletvekili Ersin Taranoğlu’nun, Maliye Bakanlığı 
fonundan il özel idarelerine verilen ödeneklere ilişkin gündemdışı 
konuşması
BAŞKAN – İkinci gündemdışı söz, Maliye Bakanlığınca il özel 
idarelerine tahsis edilen 50'şer milyar liranın verilmemesiyle ilgili 
gündemdışı söz isteyen, Sakarya Milletvekili Ersin Taranoğlu'na 
verilmiştir. 
Buyurun efendim.
Sayın Taranoğlu, süreniz 5 dakikadır. Rica ediyorum, süreye dikkat 
edin.
ERSİN TARANOĞLU (Sakarya) – Sayın Başkan, değerli milletvekili 
arkadaşlarım; Maliye Bakanlığı fonundan Sakarya İline gönderilen 50 
milyar liralık ödeneğin, 54 üncü Cumhuriyet Hükümetince, göreve 
başlayışının 24 üncü saatinde geri alınması nedeniyle, Sakaryalıların 
hakkını savunmak üzere gündemdışı söz almış bulunuyorum. Bu 
vesileyle, Yüce Heyetinizi saygıyla selamlıyorum.
Değerli milletvekili arkadaşlarım, bu kutsal çatının altında oturan 
bizlerin, düşünceleri, siyasî görüşleri, parti amblemleri, liderleri farklı 
olabilir; ama, hepimizin ortak bir özelliği vardır; bu özellik, milletin 
vekili olmamızdır. Bizler, milletvekilleriyiz; adı üzerinde, milletin 
vekili. Bu kutsal çatı altında görev yaptığımız her an, hepimizin, niçin 
buraya geldiğimizi, kimler vesilesiyle buraya geldiğimizi, bizi buraya 
getiren insanların bizlerden neler beklediğini, bizlerin neleri yapmamız 
için bize yetki verildiğini ve bizlerin neleri yapmamamız gerektiğini 
hiçbir zaman unutmamamız gerekir. Hal böyle olunca, hepimizin görevi, 
parti farkı gözetmeksizin halka hizmet etmektir. Hepimiz, aslında birer 
hizmetkârız; hepimizin görevi halka hizmet etmektir. Eğer, halka hizmet 
edersek, Hak'ka hizmet etmiş oluruz; işte siyasetteki hizmetin de 
rahmani tarafı budur. Halka, partizanlık ve parti gözüyle, tefrik ederek 
hizmet ettiğimiz takdirde...
ÖMER NAİMİ BARIM (Elazığ) – Sayın Bakan, bunu siz söylemeyin 
bari!..
ERSİN TARANOĞLU (Devamla) – ... Yaradan'ın gönlüne güçlük 
gideceğine inanırız.
Şimdi, halk, seçim günü bizlere oy verirken, partilerimizi tefrik edebilir; 
ama, bizleri milletvekili olarak buraya gönderdikten sonra, sizin Refah 
Partili, benim Anavatan Partili, sizin Doğru Yol Partili, bir başkasının 
DSP'li, CHP'li olması halkımızı hiç enterese etmemektedir. Halk için 
esas olan, kendisine, herkesin elbirliğiyle hizmet etmesidir. Dolayısıyla, 
bizlerin, Sakarya İlinin milletvekili olarak; yani, Sakaryalıların avukatı 
olarak, onların hakkını savunmak en tabiî hakkımızdır. Ona yapılacak 
haksızlıklarda da, çıkıp, bu kürsüde, bize verilen bu imkânı kullanmak 
en tabiî hakkımızdır. 
İşte, bu sorumluluk duygusu içerisinde, 53 üncü Cumhuriyet Hükümeti 
dönemi içerisinde, Sakarya İline ve aşağıda isimlerini sayacağım 
köylere 50 milyar tutarında bir ödenek tahsis edilmiş ve bunların...
ÖMER NAİMİ BARIM (Elazığ) – Siz niye yapmadınız?
ERSİN TARANOĞLU (Devamla) – ... asfaltının yapılması için de 
talimat verilmiştir. Adapazarı...
ÖMER NAİMİ BARIM (Elazığ) – Diyarbakır'a niye vermediniz?
BAŞKAN – Efendim, müdahale etmeyin rica ediyorum.
ERSİN TARANOĞLU (Devamla) – Bana müdahale etmeyin. 
1991 yılında, Abdülkadir Aksu İçişleri Bakanı iken, o zamanın Refah 
Partili belediye başkanına, o günün parasıyla 1 milyar çıkardığını ben 
biliyorum.
ÖMER NAİMİ BARIM (Elazığ) – Ya!..Ya!..
ERSİN TARANOĞLU (Devamla) – Siz daha yeni Hükümetsiniz. 
Daha yirmi ikinci gününde böyle güç zehirlenmesine tutulur, bana cevap 
verirseniz, ilk seçimde, o her cevap verenlerin mukadder akıbetlerine 
ulaşırsınız.
Değerli arkadaşlarım, Merkez'in Değirmendere, Hasanbey, 
Büyükesence, Büyükhataplı, Dağyoncalı Köyleri; Akyazı'nın 
Uzunçayır, Salihiye, Durmuşlar, Alaağaç Köyleri; Geyve'nin Koru, 
Setçe, Belpınar Köyleri; Hendek'in Kırktepe, Nüzhetiye, İkbaliye, 
Karaçökek Köyleri; Kocaali'nin Karalar, Köyyeri, Açmabaşı, Selahiye, 
Kestanepınarı, Çakmaklı, Kadıköprü, Kirazlı, Çukurköy; Kaynarca'nın 
Karaçalı köyleri için gönderilen bu paraları birinci günde aldınız. Ben, 
buna bir şey demiyorum. Bu, sizin bir siyasî tercihinizdir; ama, benim 
bunu tenkit etmek hakkımı da hoşgöreceksiniz. Bu, bir güçtür. Eğer, 
bizim yaptığımız tasarruf yasal değilse, gidip, bunun, hukuk içerisinde, 
hukuk karşılığını takip etmeniz lazım; ama, siz, bir hukuk devleti 
örneği olarak değil de, bir ihtilal idaresi gibi davranak, bir talimatla 
bunları geri alırsanız, bize zulüm etmiş olursunuz.
ÖMER NAİMİ BARIM (Elazığ) – Siz yaptınız onları...
ERSİN TARANOĞLU (Devamla) – Gücünüz bana yeter, gücünüz 53 
üncü Cumhuriyet Hükümetine yeter; ama, gücünüz, Sakarya halkına 
yetmez!
Bakın, Hazreti Ömer, bir sohbetinde adalet üzerine konuşurken 
dinleyenler "Bu kadar adaletten bahsediyorsun, ya sen adaleti bozarsan ne 
yaparız?" deyince...
(Mikrofon otomatik cihaz tarafından kapatıldı)
BAŞKAN – Sayın Taranoğlu, son cümlenizi söyleyin lütfen. Rica 
ediyorum...
ERSİN TARANOĞLU (Devamla) – ... Hazreti Ömer, "Kılıcınızla 
düzeltirsiniz" dedi.
O yüzyılın kılıcı, bu yüzyılın oylarıdır; halk sizi oylarıyla düzeltir. 
Gücünüzü bize göstermeyin; gücünüz varsa, gidin, Parsadan'ın bu 
milletten aldığı 5 milyarın hesabını sorun; gücünüz varsa, Amerika'ya 
mal kaçırıp, para kaçırıp, orada han, hamam, otel sahibi olanlara 
gücünüzü gösterin. 
Buradan Sakarya'nın iki Bakanına sesleniyorum: Refah Partisi, belki 
Sakarya halkının hakkını savunmaz; ama, Bayındırlık Bakanı ile 
Devlet Bakanı Nevzat Ercan'ı ve Sakaryalı iki milletvekilini de göreve 
davet ediyorum. 
Bu vesileyle, bu hoşgörü içerisinde bu yanlışı düzelteceğinizi umuyor, 
hepinize sevgi ve saygılar sunuyorm. (ANAP sıralarından alkışlar) 
BAŞKAN – Teşekkür ederim Sayın Taranoğlu.
Sayın Bakan bu konuşmaya cevap vermeyecek mi efendim?..
Sayın Taranoğlu, aslında, Hazreti Ömer'in adaletinden bahseden kişinin 
adaletli olması lazım. Siz, kendi seçim bölgenize 50 milyar lira 
gönderirken, bizim Tunceli'ye de bir 5 milyar gönderseydiniz ya!.. (RP 
sıralarından alkışlar)
ERSİN TARANOĞLU (Sakarya) – Benim görevim Sakarya halkının 
hakkını savunmak. 
BAŞKAN – Efendim, kusura bakmayın... Milletvekilinin bir kişiliği var. 
Milletvekili, temsil ettiği bölgenin milletvekili değildir; bütün Türkiye 
halkının temsilcisidir. (RP sıralarından alkışlar) Ben, gerçekten, sizin 
bu konuşmanızı yadırgadım; çünkü, insanlar hükümet olunca... 
MURAT BAŞESGİOĞLU (Kastamonu) – Sayın Başkan, her şeye 
cevap vermek zorunda değilsiniz.
BAŞKAN – Bir dakika efendim...
Eğer, herkes bakan olduğu ili korursa öteki illerin günahı ne?
MURAT BAŞESGİOĞLU (Kastamonu) – Sayın Başkan, yorum 
getirmek zorunda değilsiniz. Her oturumda bunu yapıyorsunuz.
BAŞKAN – Ben, Meclis Başkanvekiliyim. Burada, biraz, adalete, hakka 
uygun konuşmaların yapılması lazım.
MURAT BAŞESGİOĞLU (Kastamonu) – Cevap verecekse, ilgili bakan 
çıkar, cevap verir. Siz, bakanın yerine cevap veremezsiniz. 
BAŞKAN – Ama, ben de bir haksızlığa tahammül edemem. Kusura 
bakmayın... (RP sıralarından alkışlar)
3. – Zonguldak Milletvekili Hasan Gemici’nin, ORÜS Anonim Şirketi 
Devrek İşletmesinde geçici işçi olarak çalışanlara ilişkin gündemdışı 
konuşması
BAŞKAN – Üçüncü konuşmayı, ORÜS Anonim Şirketi Devrek 
İşletmesinde geçici işçi olarak çalışırken iş akitleri feshedilen işçilerin 
ihbar tazminatının bugüne kadar ödenmemesiyle ilgili olarak 
gündemdışı söz isteyen Zonguldak Milletvekili Sayın Hasan Gemici'ye 
veriyorum; buyurun efendim. (DSP sıralarından alkışlar)
Süreniz 5 dakikadır.
HASAN GEMİCİ (Zonguldak) – Sayın Başkan, Yüce Meclisin değerli 
üyeleri; Zonguldak taşkömürü havzasında tasman olayının yol açtığı 
olaylar ile Orman Ürünleri Sanayi AŞ'de (ORÜS) yapılan özelleştirmeler 
ve ORÜS işçilerinin mağduriyetlerini dile getirmek üzere söz almış 
bulunuyorum. Bu vesileyle Yüce Meclisi saygılarımla selamlıyorum.
Sayın Başkan, sayın milletvekilleri; sizlere, öncelikle tasman hakkında 
bilgi vermek istiyorum. Tasman, kömür madeni üretimi sırasında 
yeraltında oluşan boşluklar üzerine yeryüzü tabakalarının zamanla 
çökmesi sonucu meydana gelen yer hareketleridir. Yeraltı kömür 
madenciliği yapılan bölgelerde, özellikle de Zonguldak kömür 
havzasında yaşanan bir olaydır. Tasman sonucunda, yeryüzündeki 
binalar yıkılmakta, hasar görmekte, yol, su, kanalizasyon gibi altyapılar 
kısa sürede kullanılmaz hale gelmektedir. 
Tasman, 7269 sayılı Umumi Hayata Müessir Afetler Dolayısıyla 
Alınacak Tedbirlerle Yapılacak Yardımlara Dair Kanunda 27.12.1993 
gün ve 3956 sayılı Kanunla yapılan değişiklikle doğal afet kapsamına 
alınmıştır. Tasmanın doğal afet kapsamına alınması önemli bir aşama 
olmakla birlikte, yasa değişikliğinden beklenen yararlar, ne yazık ki, 
sağlanamamıştır.
Kanunun yürürlüğünden önce yapılan tespitlere göre, yalnızca 
Zonguldak kent merkezinin On Temmuz ve Birlik Mahallelerinde 
tasmandan zarar gören yapı sayısı 893'tür. Bu konut sahiplerine, 
kanunun yürürlüğünden önce hasar gördüğü için yardım 
yapılamamaktadır. Kanunun yürürlüğünden sonra da, Zonguldak'ın 
Kozlu beldesi Güney Mahallesinde büyük boyutlu zarara neden olan 
tasman hareketleri meydana gelmiş ve 128 konut çeşitli ölçülerde zarar 
görmüştür. Olayın üzerinden aylar geçmesine rağmen, Bayındırlık ve 
İskân Bakanlığının hasar tespit çalışmaları tamamlanamamış ve 
vatandaşlara gereken yardımlar yapılamamıştır.
Konuyla ilgili yapılması gerekenleri sıralıyorum:
1. 1993 yılından önce tasmandan zarar görenler de yasa kapsamına 
alınarak, tasmandan zarar gören bütün vatandaşlarımıza devlet eli 
uzatılmalıdır.
2. Bu durum, Zonguldak'ta plansız kentleşmenin bir ürünüdür. 
Zonguldak'ta, kentleşmeyle kömür üretimi birlikte değerlendirilerek yeni 
yerleşim alanları açılmalıdır. Bu amaçla, Zonguldak'ın Bağlık 
semtinde toplukonut alanı olarak ilan edilen 600 bin metrekare arazi 
tasmanzedelerin ve konut kooperatiflerinin kullanımına açılmalıdır.
Zonguldak'ta sanayi yerleşim alanı olarak belirlenen Filyos Vadisiyle 
Zonguldak'ı birbirine bağlayacak olan sahil yolu, Zonguldak'ın tasman 
etkisi olmayan alanlara doğru gelişmesi için çok önemli bir projedir. 
1996 yatırım programında 10 milyar lira olarak ayrılan ödeneğin 
artırılarak, bu projenin, bir an önce gerçekleştirilmesi gerekmektedir. 
3. Bilindiği gibi, ülkemizde deprem, sel gibi doğal afete maruz kalan 
bazı beldelerimize, Bakanlar Kurulunun 18.12.1995 günlü Resmî 
Gazetede yayımlanan bir kararıyla, İller Bankası payları artırılarak 
ödenmektedir. Zonguldak, bu karardan yararlanan belediyeler listesinde 
yer almamıştır.
Yukarıda arz etmeye çalıştığım gerekçeler ışığında yeniden bir 
değerlendirme yapılarak, Zonguldak ve çevre belediyelerine de İller 
Bankası paylarının 2 katı şeklinde ödenmesine yönelik olarak, Bakanlar 
Kurulu tarafından mutlaka karar alınmalıdır.
Ayrıca, Zonguldak, jeolojik ve coğrafî yapısı nedeniyle sık sık 
heyelanlara maruz kalmaktadır. Zonguldak köylerinde bu doğal afetten 
zarar görerek yardıma hak kazanmış 116 aile, 1985'ten bu yana hak 
ettikleri yardımları beklemektedir. 
Sayın Başkan, sayın milletvekilleri; tasman konusundaki görüşlerimi ve 
dileklerimi bu şekilde izah ettikten sonra, şimdi, kısaca, ORÜS'teki 
(Orman Ürünleri Sanayii) özelleştirme uygulamalarına değinmek 
istiyorum. 
Ülkemizde, son yıllarda var olan ekonomik sorunları aşmak için, bazı 
çevrelerce sihirli bir formül gibi sunulan ve hukukî altyapısı 
hazırlanmadan uygulamaya konulan özelleştirme uygulamalarının,
1. Bir kurumu nasıl bitirip yok olma noktasına getirdiğini,
2. Bu kurumun bulunduğu yörenin ekonomisini nasıl tahrip ettiğini,
3. Çalışanlarını nasıl mağdur ettiğini görmek isteyenler için, en çarpıcı 
örnek, Orman Ürünleri Sanayii Kurumu ORÜS'tür. 
Özelleştirmeyle amaçlanan, ekonominin yeniden yapılanmasının 
sağlanması, istihdamın artırılması, ticarî piyasanın canlandırılması ve 
sermayenin tabana yayılmasıydı. Ancak, özelleştirilen diğer KİT'lerde 
olduğu gibi, ORÜS'te de bunların tam tersi olmuştur. ORÜS'ün 23 
işletmesinden 8'i özelleştirilmiş, geri kalan 15 işletmede üretim 
faaliyetleri durma noktasına gelmiştir. Özelleştirilen 8 işletmede, 
özelleştirme öncesi 1 900 işçi çalışırken, bugün 312 işçi çalışmakta 
olup, çok düşük kapasiteyle üretim yapmaktadırlar. Bartın-Ulupınar'da 
üretim tamamıyla durmuştur.
(Mikrofon otomatik cihaz tarafından kapatıldı)
BAŞKAN – Lütfen, son cümlenizi söyler misiniz... Sizin de sürenizi 
uzatmayacağım; buyurun, son cümlenizi söyleyin.
HASAN GEMİCİ (Devamla) – Sayın Başkan, sayın milletvekilleri; 
sizlere, 1970 yılında kurulan, 1992 yılına kadar başarıyla çalışan, 
kendi yağıyla kavrulan, ancak, özelleştirme kapsamına alındığı 1993 
yılından itibaren çöküşe sürüklenen, şu anda, batma noktasındaki 
Orman Ürünleri Sanayii Anonim Şirketini ve özelleştirme sonrası ORÜS 
çalışanlarının mağduriyetlerini anlatmaya çalıştım. ORÜS'teki 
özelleştirme macerasından hep birlikte ders almalıyız. 
İktidar olduktan sonra, muhalefetteki söylemlerinden tek tek vazgeçen 
Refah Partisinin, özelleştirme konusundaki tavrını dikkatle izleyeceğiz. 
Dileriz, gümrük birliği, Huzur Harekâtı ve olağanüstü hal konularındaki 
tavır değişikliğini, özelleştirme konusunda yaşamayız. ORÜS'te geri 
kalan, şu anda üretimleri tamamen durmuş olan 15 işletmenin 
ekonomiye tekrar kazandırılması, özelleştirilen 8 işletmede, işletme 
çalışanlarının mağduriyetlerinin giderilmesi, sosyal hukuk devleti 
olmanın gereğidir.
Hepinizi, tekrar, sevgi ve saygılarımla selamlıyorum. (DSP sıralarından 
alkışlar)
BAŞKAN – Teşekkür ederim Sayın Gemici.
Hükümet, cevap vermeyecek herhalde...
Sayın milletvekilleri, gündemdışı konuşmalar bitmiştir.
Gündeme geçiyorum. 
Cumhurbaşkanlığı tezkereleri vardır, okutuyorum. 
B) TEZKERELER VE ÖNERGELER
1. – Maliye Bakanlığına bağlı bulunan Millî Piyango İdaresi Genel 
Müdürlüğünün Başbakanlığa bağlanmasının uygun bulunduğuna ilişkin 
Cumhurbaşkanlığı tezkeresi (3/423)
Türkiye Büyük Millet Meclisi Başkanlığına 
İlgi: Başbakanlığın 16 Temmuz 1996 gün ve B.02.0.PPG.0.12-1/1-
12578 sayılı yazısı. 
Maliye Bakanlığına bağlı bulunan Millî Piyango İdaresi Genel 
Müdürlüğünün, 3046 sayılı Kanunun 3313 sayılı Kanunla değişik 10 
uncu maddesine göre, Başbakanlığa bağlanması, Başbakanın teklifi 
üzerine uygun görülmüştür. 
Bilgilerinize sunarım. 
	Süleyman Demirel
	Cumhurbaşkanı 
BAŞKAN – Bilgilerinize sunulmuştur. 
BİLTEKİN ÖZDEMİR (Samsun) – Büyük bir yanlış... 
BAŞKAN – Diğer tezkereyi okutuyorum: 
2. – Enerji ve Tabiî Kaynaklar Bakanlığının ilgili kuruluşu olan Etibank 
Genel Müdürlüğünün Başbakanlıkla ilgilendirilmesinin uygun 
bulunduğuna ilişkin Cumhurbaşkanlığı tezkeresi (3/424)
Türkiye Büyük Millet meclisi Başkanlığına 
İlgi: Başbakanlığın 16 Temmuz 1996 gün ve B.02.0.PPG.0.12-1/1-
12579 sayılı yazısı. 
Enerji ve Tabiî Kaynaklar Bakanlığının ilgili kuruluşu olan Etibank 
Genel Müdürlüğü (Madencilik) nün, 3046 sayılı Kanunun 4 üncü 
maddesine göre, Başbakanlıkla ilgilendirilmesi, Başbakanın teklifi 
üzerine uygun görülmüştür. 
Bilgilerinize sunarım. 
	Süleyman Demirel 
	Cumhurbaşkanı 
BAŞKAN – Bilgilerinize sunulmuştur. 
Meclis araştırma önergesi vardır, okutuyorum: 
C) GENSORU, GENEL GÖRÜŞME, MECLİS SORUŞTURMASI VE 
MECLİS ARAŞTIRMASI ÖNERGELERİ
1. – Aydın Milletvekili Yüksel Yalova ve 49 arkadaşının, orman 
yangınlarının önlenebilmesi için alınması gereken tedbirler ile 
yangınlardaki ihmal ve kusurların tespit edilmesi amacıyla Meclis 
araştırması açılmasına ilişkin önergesi (10/103)
Türkiye Büyük Millet Meclisi Başkanlığına
Son günlerde yurdumuzun çeşitli yörelerinde meydana gelen orman 
yangınları üzüntü verici boyutlara ulaşmıştır. Özellikle Muğla-
Marmaris, Aydın-Söke-Kuşadası, Adana ve Antalya illerimizdeki 
yangınlar maddî ve manevî büyük kayıplara yol açmış bulunmaktadır. 
Türkiye çapında oldukça önemli boyutlara ulaşması sonucu büyük bir 
kayıpla karşı karşıya olduğumuz aşikârdır.
Ülkemizde orman varlığı, genel alanın yüzde 26'sı kadar olup, 
ormanlarımızın büyük bir bölümü verimsiz orman niteliğindedir. 
Türkiye'deki orman varlığı dünya orman varlığının binde 4'ü kadardır. 
Orman yangınlarıyla, doğa, kültür ve tarihî değerlerin yok olması 
nedeniyle, yangınların çabuk ve etkin bir biçimde söndürülmesi için 
yapılması gerekenlerin, yeni orman alanları açılması, tahrip olan 
değerlerin yeniden düzenlenmesi, yerel yönetimlerin sınırlı imkân ve 
çabalarıyla, merkezî hükümet yetkililerinin idarî ve kanunî açıdan 
yetersiz araçlarla önlemeye çalıştıkları yangınların, ülkemiz 
bakımından kesin ve etkin bir düzenlemeye muhtaç olduğu açıktır.
Orman yangınlarının önlenebilmesi için, alınan tedbirlerin yanında, 
ilave ne gibi tedbirlerin alınabileceği ve yangın olaylarındaki ihmal ve 
kusurların tespiti için, Anayasanın 98 ve Türkiye Büyük Millet Meclisi 
İçtüzüğünün 104 ve 105 inci maddelerine binaen, bir Meclis 
araştırması açılmasını arz ve teklif ederiz.
Yüksel Yalova	(Aydın)
Abbas inceayan	(Bolu)
Mahmut Bozkurt	(Adıyaman)
İsmail Durak Ünlü	(Yozgat)
Sadi Somuncuoğlu	(Aksaray)
Süleyman Hatinoğlu	(Artvin)
Rüştü Saracoğlu	(İzmir)
Yusuf Ekinci	(Burdur)
Emin Kul	(İstanbul)
Şükrü Yürür	(Ordu)
Ahmet Alkan	(Konya)
Mehmet Salih Yıldırım	(Şırnak)
Ali Talip Özdemir	(İstanbul)
Sebgetullah Seydaoğlu	(Diyarbakır)
Abdülkadir Aksu	(Diyarbakır)
Yusuf Pamuk	(İstanbul)
Enis Sülün	(Tekirdağ)
Lale Aytaman	(Muğla)
Mehmet Ali Altın	(Kırşehir)
Agâh Oktay Güner	(Ankara)
Mehmet Sağdıç	(Ankara)
Hüsnü Sıvalıoğlu	(Balıkesir)
Ömer Ertaş	(Mardin)
İbrahim Yaşar Dedelek	(Eskişehir)
Muzaffer Arslan	(Diyarbakır)
Mustafa Küpeli	(Adana)
Yusuf Selahattin Beyribey	(Kars)
Ahmet Kabil	(Rize)
Refik Aras	(İstanbul)
Aslan Ali Hatiboğlu	(Amasya)
Ali Doğan	(Kahramanmaraş)
Naim Geylani	(Hakkâri)
Nizamettin Sevgili	(Siirt)
Adil Aşırım	(Iğdır)
Ali Kemal Başaran	(Trabzon)
Seyit Eyyüboğlu	(Şanlıurfa)
Kaya Erdem	(İzmir)
Nejat Arseven	(Ankara)
Tevfik Diker	(Manisa)
Adem Yıldız	(Samsun)
İrfan Köksalan	(Ankara)
Şinasi Altıner	(Karabük)
Ekrem Pakdemirli	(Manisa)
Avni Akyol	(Bolu)
Ersin Taranoğlu	(Sakarya)
Yaşar Okuyan	(Yalova)
İbrahim Yazıcı	(Bursa)
Rasim Zaimoğlu	(Giresun)
Biltekin Özdemir	(Samsun)
Sami Küçükbaşkan	(Antalya)
BAŞKAN – Bilgilerinize sunulmuştur.
Önerge, gündemde yerini alacak ve Meclis araştırması açılıp 
açılmaması konusundaki öngörüşmeler, sırasında yapılacaktır. 
Sayın milletvekilleri, Doğru Yol Partisinin, İçtüzüğün 19 uncu 
maddesine göre verilmiş önerileri vardır; okutup işleme koyacağım.
V. – ÖNERİLER
A) SİYASÎ PARTİ GRUBU ÖNERİLERİ
1. – Kamu Personeli ile Emeklilerin Malî, Sosyal ve Diğer Haklarında 
Düzenlemeler Yapılmasına Dair Yetki Kanunu Tasarısının 
komisyonda görüşme zamanı ile gündemdeki sıralamanın yeniden 
yapılmasına ve Genel Kurulun çalışma gün ve saatlerinin yeniden 
belirlenmesi ile görüşülecek konulara ilişkin DYP Grubu önerisi

31.7.1996
Türkiye Büyük Millet Meclisi Başkanlığına 
Danışma Kurulunun 31.7.1996 Çarşamba günü yapılan toplantısında 
siyasî parti grupları arasında oybirliği sağlanamadığından, Grubumuzun 
aşağıdaki önerilerinin, İçtüzüğün 19 uncu maddesi gereğince Genel 
Kurulun onayına sunulmasını arz ederim.
Saygılarımla.
	Saffet Arıkan Bedük
	Doğru Yol Partisi Grup Başkanvekili
Öneriler:
1. Kamu Personeli ile Emeklilerin Malî, Sosyal ve Diğer Haklarında 
Düzenlemeler Yapılmasına Dair Yetki Kanunu Tasarısının, 
Başkanlıkça havale edildiği Plan ve Bütçe Komisyonundaki 
görüşmelerine 48 saat geçmeden başlanmasının, İçtüzüğün 36 ncı 
maddesi gereğince Komisyona tavsiye edilmesi önerilmiştir.
2. 31.7.1996 tarihli Gelen Kâğıtlarda yayımlanan; 86 sıra sayılı Bütçe 
Kanunlarında Yer Alan Bazı Hükümlerin İlgili Kanunlarında 
Düzenlenmesine Dair Kanun Tasarısının 48 saat geçmeden gündemin 3 
üncü sırasına; 85 sıra sayılı Telgraf ve Telefon Kanununun Bazı 
Maddelerinde Değişiklik Yapılmasına Dair Kanun Tasarısının 4 üncü 
sırasına; 71 sıra sayılı İslam Ülkeleri Arası Yatırım ve İhracat Kredi 
Sigortası Kurumu Kuruluş Anlaşmasının Onaylanmasının Uygun 
Bulunduğuna Dair Kanun Tasarısının 5 inci sırasına alınması ve 6 ncı 
sıraya kadar olan tasarıların görüşmelerinin tamamlanmasına kadar 
çalışma süresinin uzatılması önerilmiştir.
3. Genel Kurulun 1.8.1996 Perşembe ve 2.8.1996 Cuma günlerinde de 
14.00-21.00 saatleri arasında toplanarak çalışmalarını sürdürmesi ve bu 
birleşimlerde kanun tasarı ve tekliflerinin görüşülmesi önerilmiştir.
BAŞKAN – Sayın milletvekilleri, bu öneriyle ilgili olarak Sayın Nihat 
Matkap, Sayın Mümtaz Soysal... 
Sayın Matkap, siz lehte mi aleyhte mi söz istemiştiniz? 
NİHAT MATKAP (Hatay) – Aleyhte...
BAŞKAN – Sayın Başesgioğlu?..
MURAT BAŞESGİOĞLU (Kastamonu) – Aleyhte...
BAŞKAN – Sizi de yazalım... Lehte ve aleyhte iki arkadaşa söz 
vereceğim için... Lehte söz isteyen var mı efendim?.. Neyse, söz 
istenirse... 
Aleyhte, Sayın Matkap; buyurun efendim..
Sayın Matkap, süreniz 10 dakikadır. 
NİHAT MATKAP (Hatay) – Sayın Başkan, değerli milletvekilleri; 
Doğru Yol Partisi Grubunun, İçtüzüğün 19 uncu maddesi gereğince 
vermiş bulunduğu grup önerisi hakkında görüşlerimi açıklamak üzere 
söz almış bulunmaktayım; sözlerime başlarken, Sayın Başkanı ve 
sizleri saygıyla selamlıyorum.
Değerli milletvekilleri, anlayışıyla, işleyişiyle, çalışma yöntemleriyle 
çelişkiler yumağı oluşturan bir Hükümet sürecinden geçiyoruz. İktidar 
partilerine mensup sözcüler, zaman zaman kürsüye çıktıklarında, 54 
üncü Hükümeti bir değişim hükümeti olarak tanımlamaya çalışıyorlar; 
ama, ne yazık ki, bu uygulamalar, bu Hükümetin bu tanıma hiç 
uymadığı, bu Hükümete söylense söylense, sadece "çelişkiler hükümeti" 
tarifi yapılacağını da gösteriyor. 
Değerli arkadaşlarım, hatırlarsınız, 54 üncü Hükümetin Programı 
üzerinde müzakereler yapılırken, Sayın Başbakan, hükümet etme 
anlayışlarını açıklarken "bizim Hükümetimiz, hiçbir zaman Meclisi 
yönlendirme zihniyetinde olmayacak, tam tersine, Meclis bizim 
Hükümeti yönlendirecek" diye açıklama yaptı, taahhütte bulundu; yani, 
burada söylemek istediğini bir diğer ifadeyle anlatmak istersem "Meclisi 
hiçbir zaman emrivakilere muhatap etmeyeceğiz" şeklindeydi. 
Değerli arkadaşlarım, daha sonra, anımsarsınız, olağanüstü halin 
uzatılmasıyla ilgili, Çokuluslu Çekiç Güç'ün ülkemizde kalma süresinin 
uzatılmasıyla ilgili Hükümet politikalarını belirlemeden önce, bir genel 
görüşme yapıp, bu konuda Meclisin iradesini almak istediklerini, ona 
göre politikalarına yön vermek istediklerini açıkladılar, böyle masum 
bir taleple geldiler. O zaman, muhalefet partileri, bu yaklaşımı, bu talebi 
samimi görmediklerini söyledi. Cumhuriyet Halk Partisi adına, bu 
konuyla ilgili yaptığımız açıklamalarda şunu söylemiştik: Bu 
isteğinizde samimi değilsiniz, içten değilsiniz. Hükümetin bu isteği... Bu 
oylamada muhtemelen çok zor duruma düşecek olan  Refah Partisi 
kanadının, bugüne kadar söylediklerinin tersine oy vermesiyle ilgili 
zemin hazırlığı olduğunu, U dönüşünün altyapısının hazırlanmak 
istendiğini söyledik. Buna rağmen, arkadaşlarımız, çıktılar, kürsüde 
bunun böyle olmadığını söylediler. Şimdi, bakınız, tezatı anlatayım... 
HASAN DENİZKURDU (İzmir) – Geçti o...
NİHAT MATKAP (Devamla) – Tabiî ki geçti; ama, Hükümet devam 
ediyor. Bu anlayışımızda ne kadar haklı olduğumuzu size anlatmak 
istiyorum. 
Değerli arkadaşlarım, Hükümet, bir yetki kanun tasarısı sundu. Bu 
kanun tasarısı, Meclis Başkanlığına dün sunuldu. Akşam saat 9.00'da, 
grup başkanvekillerince bu konuyla ilgili haberdar edildik. Tabiî, bugün 
toplanacak Danışma Kuruluna o da dahil edildi.
Bakınız, bu yetki kanunu tasarısında ne isteniyor: Tüm kamu 
çalışanlarının ve emeklilerin malî, sosyal ve diğer hakları ile istihdam 
esas ve usullerine ilişkin hükümleriyle, özel kanunlarında veya teşkilat 
kanunlarında mevcut, malî, sosyal ve diğer haklara dair hükümlerde 
yapılacak değişiklik ve yeni düzenlemeleri yapmak için Hükümet yetki 
istiyor. Böylesine geniş kapsamlı bir yetki istiyor ve dikkat ederseniz, bu 
yetki istemi, birçok kanunumuzda değişiklik yapmayı öngörüyor.
Eğer, gerçekten, Hükümet, Meclisin iradesine, istemine saygılı olsaydı, 
böyle bir konuyu tamamen kendi yetkisine alır mıydı? Eğer, gerçekten, 
o genel görüşmelerde samimî olsaydı, böylesine önemli, 2 milyon kamu 
çalışanımızı çok yakından ilgilendiren böyle bir değişiklik konusunda 
Meclis ne diyor; Meclisin bu konudaki tavrı, Meclisin bu konuda bize 
önereceği hususlar nedir diye düşünmez miydi? Çok net söylüyorum 
bunu, arkadaşlarımızın dikkatine sunuyorum.
Değerli arkadaşlarım, diğer bir konuyla da ilgili olarak da şunu 
söylemek istiyorum: Bakınız, Danışma Kurulu toplantılarında, 
genelde, Hükümetten gelen herhangi bir kanun tasarısının, Meclis 
komisyonlarında, 48 saat geçmeden önce görüşülmesi teklif edilir; ama, 
bugünkü Danışma Kurulunda, hem 48 saat önce görüşülmesi talep edildi 
hem de bu kanun tasarısının, bugün toplanacak komisyonda 
görüşüldükten sonra, bir de Meclis Genel Kurulunda ele alınmasını 
istedi arkadaşlarımız. 
Değerli arkadaşlarım, milletvekiline saygı bu mu? Bu arkadaşlarımız 
tasarıyı incelemeyecek mi? Komisyon üyelerimiz, bu, sizin 
gönderdiğiniz kanun tasarısını incelemeyecek mi? Fikir sahibi 
olmayacaklar mı? Gruplarının politikasını almak için bir 
değerlendirme yapmayacaklar mı? Hadi bakınız, bundan da vazgeçtim; 
Parlamentoya bu kadar saygılı Hükümetin bir diğer anlayışını da 
anlatayım size: Bu taleplerini geri çevirdik Danışma Kurulunda. 
Uzlaşma olmadı; uzlaşma olmayınca -haklı olarak- Doğru Yol Partisi 
Grubu veya Refah Partisi Grubu Meclis Başkanlığına bir öneri 
sunacaktır. Eğer, bu öneri kabul edilirse, Plan ve Bütçe Komisyonu 
Başkanı, Komisyon üyelerine bir çağrı yapar -Hükümetçe madem bu 
kadar ivedilikle görüşülmesi isteniyor- Komisyon toplanır, durumu 
değerlendirir. 
Değerli arkadaşlarım, bakınız, böyle bir karar almadık. Bugün, Genel 
Kurul toplanmayabilirdi, çoğunluk olmayabilirdi... 
Bakınız, saat 13.30'da Gruba geldi, Plan ve Bütçe Komisyon üyelerine 
çağrı gitti; saat 14.30'da da, Komisyon üyeleri bu yetki kanunu 
tasarısını görüşmek için çağrıldı. Bu, ne mantıktır? Bu emrivaki değil 
de nedir? Bu mu Meclise saygınlık?
HACI FİLİZ (Kırıkkale) – Beraber de yaptık bu işleri.
NİHAT MATKAP (Devamla) – Hayır, böyle yapmadık... Hiçbir zaman 
yapmadık... "Çelişkiler" diyorsam, bunun en somut kanıtını 
koyuyorum; buna hakkınız yok sizin. 
ALİ OĞUZ (İstanbul) – Çok yaptınız, çok...
BAŞKAN – Müdahele etmeyelim efendim.
NİHAT MATKAP (Devamla) – Değerli arkadaşlarım, yani, bu kadar 
önemli bir konuda eğer samimiyseniz, hakikaten Meclise saygılıysanız, 
günlerdir kamuoyuna yansıyan demeçleriniz doğru ise, bu kürsüde 
konuştuklarınız doğru ise, böyle yaşamsal bir konuda Meclise by-pass 
yapmazsınız.
Evet, yani, çelişkiler Hükümeti, gerçekten... Her şeyiyle, her 
davranışıyla... Maliye Bakanı, faize üst sınır getirileceğinden söz eder, 
faizlerin vergi kapsamına alınacağından söz eder, Başbakan 
Yardımcısı, böyle bir şeyin olmayacağını, faiz oranını piyasa 
koşullarının tayin edeceğini ve sistemin aynen devam edeceğini söyler. 
Refah Grubu "iktidara geldiğimiz gün, Meclis iradesiyle olağanüstü hali 
kaldıracağız; Çekiç Güç gidecek, geldiğimiz gün gidecek" derdi; ama, 
ne yazık ki, tamamen tersi davranışlarla karşılaşıyoruz!
Bugünkü uzatma talebine de geleyim. Keşke haklı olsanız bu uzatma 
talebinde... Nedir uzatma talebinizin gerekçesi; bazı basın veya yayın 
organlarının özgürlüğünü kısmak için, onları, baskı metoduyla kontrol 
altına almak için hazırladığınız tasarının bir an önce görüşülmesi... 
PTT'nin T' sini bir an önce satmak için kanun tasarısı... Özellikle Refah 
Partisinin bunları dinlemesini istiyorum. 
BAŞKAN – Sayın Matkap, 5 dakikanız var efendim.
NİHAT MATKAP (Devamla) – Burada, kamu çalışanlarının, 
emeklilerin özlük haklarıyla, teşkilat yasalarıyla ilgili değişiklikler için 
çalışmaları uzatmak istiyorsunuz.
Değerli arkadaşlarım, peki, bunu, kamu çalışanlarıyla görüşmeniz 
gerekmiyor mu? Bu kadar etkin bir örgütle, kamu çalışanları 
sendikalarıyla görüşmeniz gerekmiyor mu? 
Gelin, Meclisin çalışma süresini iki gün değil, bir ay uzatalım. 
Olağanüstü hali kaldırmak için, hangi yasa tasarıları sunulacaksa, onu 
görüşelim. Gelin, asgarî ücreti vergi dışında bırakacak düzenlemeleri 
yapalım. Gelin, peşin vergiyi kaldırmak için düzenleme yapalım. Gelin, 
hayat standardı uygulamasını iptal etmek için düzenleme yapalım. 
Gelin, tüm esnaf ve sanatkârlarımızın beklediği Bağ-Kur ile ilgili yasal 
düzenlenlemeleri, anayasa değişiklikleriyle ilgili uyum yasalarını 
çıkaralım... Türkiye'nin buna çok ihtiyacı var, Türkiye demokrasisinin 
buna çok ihtiyacı var. 
Bu nedenle, sizi, bu talebinizde içten görmüyoruz, samimî görmüyoruz 
ve bu Grup önerinize...
(Mikrofon otomatik cihaz tarafından kapatıldı)
BAŞKAN – Tamam, teşekkür ederim; süreyi uzatmıyorum.
NİHAT MATKAP (Devamla) – Hayır, saygılar sunayım.
BAŞKAN – Tamam, saygılar sundunuz.
NİHAT MATKAP (Devamla) – Hayır efendim, sunayım.
BAŞKAN – Hayır efendim, bugün öyle bir karar verdim.
NİHAT MATKAP (Devamla) – Sayın Başkan, süreyi hiç fazla 
kullandığımı gördünüz mü?
BAŞKAN – Süreniz geçti... Tamam... Teşekkür ederim.
REFİK ARAS (İstanbul) – Söylesin Sayın Başkan, kıyamet mi kopar?
NİHAT MATKAP (Devamla) – Eğer, herkese bu uygulamayı 
yapmazsanız...
BAŞKAN – Bugün, böyle yapacağım.
NİHAT MATKAP (Devamla) – Bugün değil, her zaman yapın.
Saygılarımı sunuyorum.
BAŞKAN – Efendim, gündemdışı konuşmalarda arkadaşlarımız 5 
dakika konuşuyor; 5 dakikada, hakikaten, bir müsamaha tanıyoruz; ama, 
şimdi, bu konuda 10 dakika... Aslında, 10 dakikada çok şey söylenir; 
hatta, kitap bile yazılır. 
ZEKİ ÇAKIROĞLU (Muğla) – Sayın Başkan, dün 2 dakika ilave 
yaptınız.
BAŞKAN – Sayın Mümtaz Soysal; buyurun efendim. (DSP sıralarından 
alkışlar)
REFİK ARAS (İstanbul) – Hükümet yerinde yok Sayın Başkan.
BAŞKAN – Sayın Soysal, sizin de süreniz 10 dakika efendim. Süreyi 
uzatmıyorum, özür dilerim.
MÜMTAZ SOYSAL (Zonguldak) – Sayın Başkan, teşekkür ederim. 
10 dakikada kitap yazmayacağım; ama, çok şey söyleyeceğim; çünkü, 
çok şeyin söylenmesi gerekiyor. 
Affınıza sığınarak, İktidar partilerine seslenmek istiyorum: Gidiş kötü; 
çok kötü başlıyorsunuz. (DSP ve CHP sıralarından alkışlar) Görünüş 
şık; görünüş, Meclisi öne çıkarmak, Meclis iradesiyle iş yapmak; ama, 
arkasındaki gidiş çok kötü; çünkü, bu görüntünün gerisinde, hem 
ülkemizin insanlarını aldatmaya kalkışıyorsunuz hem de süre uzatarak, 
çalışır görünerek Meclisin boş yere çalışmasını sağlamaya 
uğraşıyorsunuz. 
Sayın Başkan, sayın üyeler; bu Meclis, kaç gündür, gereği yokken, genel 
görüşme, gizli görüşme vesaire, onlarla uğraştırıldı. Kamuoyu sandı ki, 
çok önemli bir dönüş yapılacak; bilinmeyen şeyler söylenecek, 
duyulmaması gereken şeyler söylenecek ve ondan sonra da Meclis, 
Meclisteki çoğunluk önemli bir karar verecek, tarihî bir karar verecek; 
ama, dün, dağ fare doğurdu!.. Dağ fare doğurdudan öteye bir şey 
yapıldı; Meclisin tarihinde, yakın zamanların tarihinde, rekor bir 
oylamayla, Huzur Harekâtının süresi uzatıldı. Bu -çok acıdır 
söylemesi- Meclisimizin üzerine, Türkiye'nin üzerine düşmüş olan 
gölgenin bir de Meclis kararıyla tescil edilmesinden başka bir şey 
değildir. Demek ki, Meclisimiz söyler, söyler, hem de bazıları çok sert 
söyler; ama, karar günü geldiğinde ve eğer, karar günü geldiğinde 
üzerlerine tazyik yapılabilecek olanlar köşeye sıkıştırılmışsa, o 
zamana kadar hiç tazyik yapılamayacağı sanılanlar köşeye 
sıkıştırılmışsa, Meclisten rekor sayıyla karar çıkar.
METİN PERLİ (Kütahya) – Hocam, siz de çekimser kaldınız.
BAŞKAN – Müdahale etmeyin.
MÜMTAZ SOYSAL (Devamla) – Biz çekimser kaldık; ama, lehte oy 
vermedik. Başka partilerdeyken de aleyhte oy verdik, burada da sürekli 
aleyhte oy verdik; ama, Hükümet geldi, sizin gizli görüşmelerde duymak 
istediğiniz ya da duyurmamak istediğiniz şeyleri bize brifinglerde şurada 
burada söylediler. Biz, onun üzerine, son bir düzenleme yapılacak, hadi 
engel olmayalım diyerek; ama, lehte oy da vermeyerek, yine çekimser 
kaldık; ikincisinde de dışarı çıktık.
METİN PERLİ (Kütahya) – Çekimser, destek sayılır.
MÜMTAZ SOYSAL (Devamla) – Aynı şey değil... Hele şu yaptığınız, 
hiç aynı şey değil. Belki, 1960'tan önce yapılmış olanlara benziyor. 
(DSP sıralarından alkışlar)
"Meclis, iradesini öne çıkarır; Meclis iradesi 'egemenlik ulusundur' 
dendiğine göre, ulus demektir, biz her şeyimizi yaparız" diyerek, onun 
gerisine saklanarak, buradaki çoğunluğu, ülkeyi, çok karanlığa doğru 
götürmesine, çok karanlık bir akıbete doğru götürmesine yol açmaktır.
Bakın, bu gidişiniz kötü ; ama, sanmayın ki biz buna müsaade 
edeceğiz!.. Hayır; bu teşebbüsü burnunuzdan getireceğiz, burnunuzdan 
getireceğiz!.. (DSP sıralarından "Bravo" sesleri, alkışlar) 
MUSTAFA KEMAL AYKURT (Denizli) – Ayıp, ayıp.
MÜMTAZ SOYSAL (Devamla) – Ayıp değil efendim.
MUSTAFA KEMAL AYKURT (Denizli) – Çok ayıp, çok ayıp.
MÜMTAZ SOYSAL (Devamla) – Çok ayıp değil; çünkü, yaptığınız 
şudur: Bakın, göz göre göre bir teşebbüste bulunuyorsunuz. Şu 
getirdiğiniz yasalar Anayasa Mahkemesinin...
LÜTFİ YALMAN (Konya) – Ne demek istiyorsunuz?
BAŞKAN–  Efendim müdahale etmeyin, rica ediyorum.
MÜMTAZ SOYSAL (Devamla) – Ne demek istediğimi anlatayım. 
Açıkça, şu getirdiğiniz yasalar; yetki yasası, "T" yasası Anayasa 
Mahkemesinin şimdiye kadarki kararlarıyla...
LÜTFİ YALMAN (Konya) – Hocam açık konuş.
MÜMTAZ SOYSAL (Devamla) – Çok açık konuşuyorum.
BAŞKAN – Sayın Hocam, Genel Kurula hitap edin... Rica ediyorum.
MÜMTAZ SOYSAL (Devamla) – Bana soru soruyorlar, ben de cevap 
veriyorum.
BAŞKAN – Efendim, size soru sorma hakları yok.
MÜMTAZ SOYSAL (Devamla) – Zaten yok da... Ben söyleyeyim; ama, 
bunu yapmaya da hakları yok; çünkü, şu tutanak dergilerinde sizin bu 
konularda söyledikleriniz yazılı, zamanı gelince onları da okuyacağım.
Şunu söyleyeyim; yaptığınız şey niçin bir aldatmacadır? Açıkça belli 
ki, yaptığınız şey, Anayasa Mahkemesinin bu konularda verdiği 
kararlara tersliklerle doludur; ama, vakit bırakmıyorsunuz ki... 
Şöyle bakınca, gözüken terslikler var; Plan ve Bütçe Komisyonuna iki 
gün süre verseniz, o terslikler daha açık ortaya çıkacak; ama, hayır, siz, 
sıkboğaz edip bunları geçirmek istiyorsunuz. Niçin? Özellikle de bu 
kamu çalışanlarının maaşlarına ilişkin konuda "biz Meclisten 
geçirmeye çalıştık, ama, başkaları müsaade etmedi Anayasa 
Mahkemesi müsaade etmedi" diyeceksiniz. 
Bu oyun -çok kibar terimlerle söylemeye çalışıyorum- çok parlak bir 
oyun değildir, yetki kanunları konusunda parlak bir oyun değildir. Hele, 
kamu çalışanlarının maaşları konusunda hiç parlak değildir; açıkça, 
Anayasaya aykırıdır, iptal edilecektir; çünkü, ne yaptığınızın galiba 
farkında değilsiniz. Bu Mecliste, geçen dönemde, anayasa değişikliği 
yapıldı ve bu gibi konuların görüşülmesi için Anayasa, birtakım 
mekanizmalar öngördü, o mekanizmaların kurulması için bazı yasaların 
çıkarılmasını öngördü. Siz, o yasaları çıkarmadan; yani, memur 
maaşları nasıl konuşulur, nasıl bu durumlar ıslah edilir; bunun için 
gerekli mekanizmalar kurulsun diyen Anayasanın hükmünü yerine 
getirmeden, uyum yasalarını çıkarmadan, onu by-pass ederek -Meclis, 
by-pass edildi şimdiye kadar; çoğunluk, azınlığı by-pass etti- 
Anayasanın gerekli gördüğü yasaları çıkarmadan, olmayan bir şeyi by-
pass ederek, aslında, olması gerekini by-pass ederek bunları yapmaya 
kalkışıyorsunuz.
Dönecek... Anayasa Mahkemesinden dönecek ve biz, oradan dönmesi 
için uğraşacağız; çünkü, yanlış bir şey yapıyorsunuz.
Bu konular, en azından birkaç aylık çalışma gerektiren konulardır. 
Şimdi, Meclis çalışmalarını birkaç gün uzatır gözükerek, bu konuda 
müthiş çaba gösterdiğinizi millete ilan etmek istiyorsunuz, kendi ters 
düşüşlerinizi bu çabanın gerisinde saklamak istiyorsunuz; ama, bu iyi bir 
oyun değildir. Çok kibar deyimlerle söylüyorum, çok açık söylüyorum; 
bu, iyi bir oyun değildir; ama, bir oyundur.
Çok teşekkür ederim. (DSP ve CHP sıralarından alkışlar) 
BAŞKAN – Teşekkür ederim Sayın Soysal.
Sayın Soysal "burnunuzdan getireceğiz" diye bir ibare kullandı. 
Herhalde "sert muhalefet yapacağız" anlamında kullandınız, değil mi 
efendim?
MÜMTAZ SOYSAL (Zonguldak) – Efendim?..
BAŞKAN – Yani "burnunuzdan getireceğiz" dediniz de, bir açıklık 
getirmek yönünden... Yanlış anlaşılmasın "burnunuzdan getireceğiz" 
demekle bunu "sert muhalefet yapacağız, engelleyeceğiz" anlamında mı 
kullandınız?
MÜMTAZ SOYSAL (Zonguldak) – Tabiî efendim. Siz biliyorsunuz 
Türkçenin deyimlerindendir; yani, illâ burnundan kan akmayacak!..
BAŞKAN – Biliyorum da... Yanlış anlaşılmasın Sayın Hocam; o 
bakımdan soruyorum.
MÜMTAZ SOYSAL (Zonguldak) – Ama, zatı âliniz de dün söylediniz; 
Mecliste... Siz, beşerî duygularınızı, bazen kuralların üzerine...
BAŞKAN – Efendim, ben, anlayışımı Genel Kurula aksettirmek için 
söyledim.
MÜMTAZ SOYSAL (Zonguldak) – Peki, teşekkür ederim.
BAŞKAN – Teşekkür ederim.
Lehinde, Sayın Başesgioğlu ; buyurun.
Süreniz 10 dakikadır.
MURAT BAŞESGİOĞLU (Kastamonu) – Sayın Başkan, değerli 
milletvekilleri; İçtüzüğümüzdeki sınırlama gereği, iki kişiye aleyhte 
söz verilmiş bulunmaktadır. Ben de, lehte söz aldım; öneri üzerindeki 
çekincelerimizi ve objektif görüşlerimizi bu çerçeve içerisinde ifade 
etmeye çalışacağım.
BAŞKAN – Sayın Başesgioğlu, bir dakikanızı rica ediyorum. Sürenizi 
de durdurdum. Zatı âliniz bir grup başkanvekilisiniz, biliyorsunuz, 
lehinde söz alıp da aleyhinde konuşmak olmaz. Ben başlangıçta bunu 
söyleyeyim de... Rica ediyorum... Sınırlama getirilmişse, bu İçtüzükte 
yer alan bir konudur. Sınırlamaları da aşarak... Normal yolları aşmanın 
çaresini arayamazsınız. 
MURAT BAŞESGİOĞLU (Devamla) – Sayın Başkanım, daha bir şey 
söylemedim ki... Konuşmamı bitireyim...
BAŞKAN – Ama, dediniz ki "sınırlama getirildi, ben aleyhte 
konuşamıyorum. Buna rağmen, lehte söz alabildim, düşüncelerimi 
söyleyeceğim." Ben ikaz edeyim de...
Buyurun efendim.
MURAT BAŞESGİOĞLU (Devamla) – "Objektif olarak ifade 
edeceğim" dedim Sayın Başkan, dikkatinizi çekerim.
MUSTAFA CUMHUR ERSÜMER (Çanakkale) – "Çekince" dedi.
MURAT BAŞESGİOĞLU (Devamla) – Değerli arkadaşlarım, aslında 
bu grup önerisinin lehinde ve aleyhindeki fikirler arasında pek fazla fark 
yok. Meclisimizin yerleşik teamülleri var, Meclis Genel Kurulumuzun 
yasa yapma konusunda uyacağı bazı prosedürler, bazı prensipler var. 
Meclisin çalışma süresi, daha önceki Danışma Kurulu kararı gereğince 
31 Temmuz tarihine kadar uzatılmış bulunmaktaydı ki, bu tarih bugün 
sona ermektedir. Dolayısıyla, Hükümet, öncelik gördüğü, 
toplumumuzun çeşitli kesimlerini ilgilendiren konuları, bu süre 
içerisinde, hem kendi önceliğine hem de Meclis Genel Kurulunun 
önceliğine getirip, yasalaşma imkânı sağlayabilirdi; ama, Mecliste genel 
görüşmeyle aşağı yukarı üç hafta zaman kaybettik. Gerek kaynak 
konusunda gerek Çekiç Güç konusunda ve gerekse olağanüstü hal 
konusunda Yüce Meclis boşuna işgal edildi.
Eğer, 54 üncü Hükümetimiz, şu anda Doğru Yol Partisi Grup önerisinde 
belirtilen 4 yasa tasarısının kanunlaşmasını bir öncelik olarak görüyor 
idiyse, bu genel görüşmelerle kaybedilecek zaman içerisinde, bu yasa 
tasarılarını Meclisin Genel Kuruluna getirip, gerekli tartışmalar 
yapıldıktan sonra bu tasarılar kanun haline getirilebilirdi; ama, 
maalesef, 54 üncü Hükümetimiz üç haftalık bir zaman kaybına neden 
olmuştur ve kanaatimiz odur ki, bu genel görüşmelerden de -gerek 
kaynak konusundaki gerekse olağanüstü hal konusundaki ve gerekse de 
Çekiç Güç konusundaki- hiçbir müspet netice alınamamıştır.
Şimdi, bizim tavsiyemiz, bizim ricamız, 54 üncü Hükümetin, Meclisin 
yerleşik teamüllerini zorlamamasıdır. Mesela -burada, biraz evvel 
arkadaşım da bahsetti- kamu personeline ilişkin yetki kanunu tasarısı, 
henüz Danışma Kurulunda mutabakat hasıl olmadığı halde, burada bir 
karar alınmadığı halde, Plan ve Bütçe Komisyonu, Komisyon üyelerini 
toplantıya çağırmıştır. Bu, gerek İçtüzüğümüze gerekse Meclisin 
yerleşmiş teamüllerine uygun bir hadise değildir.
Buradan, değerli komisyon başkanlarımızı, tekrar, İçtüzüğe uymaları 
konusunda ikaz ediyoruz. Komisyon başkanı, komisyonu, her aklına 
geldiğinde, istediği zamanda ve istediği ortamda toplayamaz. Hepimizin 
uyacağı, hepimizin bağlı olduğu bazı kurallar vardır; en önemlisi, 
Anayasa vardır, İçtüzük vardır.
Diğer taraftan, Yetki Kanun Tasarısıyla, 6 aylık süreyle yetki istemek, 
bir anlamda Meclisi by-pass etmektir. Meclisin esas işlevi, esas 
fonksiyonu yasa yapmaktır. Hele hele, milyonlarca kamu personelini 
ilgilendiren, onların özlük haklarını ilgilendiren, emeklilerinin özlük 
haklarını ilgilendiren bir konuda Meclisin devre dışı bırakılmasına 
asla gönlümüz razı değildir.
Hükümetimiz "biz, Meclisi, Hükümetin üzerinde görüyoruz" diyordu, 
böyle bir iddiası vardı. O zaman buyurun, bu iddianızı ispat edin, kamu 
personelinin özlük haklarına ilişkin bu yetki kanunu tasarısına -
gerekirse Meclisin çalışma süresini de onbeş gün uzatalım, bir ay 
uzatalım- muhalefet de katkısını versin. Meclis olarak, burada, bu 
önemli yasayı hep birlikte olgunlaştıralım; çalışanlarımıza, 
emeklilerimize de hayırlı bir iş yapalım.
Hükümetin, 6 ay süreyle Meclisi devreden çıkartacak böyle bir yetki 
kanunu tasarısı getirmesi -Anayasa Mahkemesinin de çeşitli kereler iptal 
ettiği gibi- hem Anayasa Mahkemesinden dönecektir hem de Hükümetin 
iddiasını boşa çıkaracak bir konu olacaktır.
Netice olarak, sözlerimizi toparlamak istersek; bu çatı altında, hep 
birlikte, memlekete hizmet etmek için varız. Bunun için seçildik; iktidar 
kanadı, hiçbir zaman muhalefeti yok sayamaz, Anayasayı ve İçtüzüğü 
yok sayamaz. Eğer, bu şekilde, tutumunda ısrar ederse, bir uzlaşma 
içerisinde, bir hoşgörü içerisinde bu Mecliste çalışma imkânı 
bulamayız. O zaman, muhalefetten de, getirdiğinizi hiçbir şeye katkı 
istemeye hakkınız olmaz.
Oysa, Sayın Başbakan, bu kürsüden “bir değişim yaşıyoruz, Meclisin 
üstünlüğünü savunuyoruz” iddialarını çok açık bir şekilde ifade etti. Biz 
de diyoruz ki, bu iddialarınızın arkasında durun, Meclisi devreden 
çıkarmayın. 
Hepinize saygılar sunuyorum. (ANAP sıralarından alkışlar)
BAŞKAN – Teşekkür ederim Sayın Başesgioğlu.
Öneri üzerindeki müzakereler bitmiştir.
VELİ AKSOY (İzmir) – Karar yetersayısının aranmasını istiyoruz.
BAŞKAN – Peki efendim, karar yetersayısını arayacağım.
Önerileri, ayrı ayrı, okutup, oylarınıza sunacağım.
Öneriler:
1. Kamu Personeli ile Emeklilerin Malî, Sosyal ve Diğer Haklarında 
Düzenlemeler Yapılmasına Dair Yetki Kanunu Tasarısının, 
Başkanlıkça havale edildiği Plan ve Bütçe Komisyonundaki 
görüşmelerine, 48 saat geçmeden başlanmasının, İçtüzüğün 36 ncı 
maddesi gereğince Komisyona tavsiye edilmesi önerilmiştir.
BAŞKAN – Oylarınıza sunuyorum: Kabul edenler_ Kabul etmeyenler_ 
Önerinin birinci kısmı kabul edilmiştir.
Önerinin ikinci kısmını okutuyorum:
2. 31.7.1996 tarihli Gelen Kağıtlarda yayımlanan, 86 sıra sayılı Bütçe 
Kanunlarında Yer Alan Bazı Hükümlerin İlgili Kanunlarında 
Düzenlenmesine Dair Kanun Tasarısının, 48 saat geçmeden, gündemin 
3 üncü sırasına; 85 sıra sayılı Telgraf ve Telefon Kanunun Bazı 
Maddelerinde Değişiklik Yapılmasına Dair Kanun Tasarısının 4 üncü 
sırasına; 71 sıra sayılı İslam Ülkeleri Arası Yatırım ve İhracat Kredi 
Sigortası Kurumu Kuruluş Anlaşmasının Onaylanmasının Uygun 
Bulunduğuna Dair Kanun Tasarısının 5 inci sırasına alınması ve 6 ncı 
sıraya kadar olan tasarıların görüşmelerinin tamamlanmasına kadar 
çalışma süresinin uzatılması önerilmiştir. 
BAŞKAN – Kabul edenler... Kabul etmeyenler... Önerinin bu kısmı da 
kabul edilmiştir. 
Önerinin diğer kısmını okutuyorum:
3. Genel Kurulun, 1.8.1996 Perşembe ve 2.8.1996 Cuma günlerinde de 
14.00-21.00 saatleri arasında toplanarak çalışmalarını sürdürmesi ve bu 
birleşimlerde kanun tasarı ve tekliflerinin görüşülmesi önerilmiştir.
BAŞKAN – Kabul edenler... Kabul etmeyenler... Önerinin bu kısmı da 
kabul edilmiştir.
Sayın milletvekilleri, gündemin "Seçim" kısmına geçiyoruz.
VI. – SEÇİMLER
A) KOMİSYONLARDA BOŞ BULUNAN ÜYELİKLERE SEÇİM
1. – İnsan Hakları Komisyonunda boş bulunan üyeliğe seçim
BAŞKAN – İnsan Hakları İnceleme Komisyonunda boş bulunan ve 
bağımsız milletvekillerine düşen bir üyelik için, Kayseri Milletvekili 
Recep Kırış aday olmuştur. 
Aday olmak isteyen başka bağımsız üye var mı? Yok.
Oylarınıza sunuyorum: Kabul edenler... Etmeyenler... Kabul edilmiştir. 
Hayırlı uğurlu olsun.
Gündemin "Kanun Tasarı ve Teklifleriyle Komisyonlar Gelen Diğer 
İşler" kısmına geçiyoruz.
VII. – KANUN TASARI VE TEKLİFLERİYLE 
KOMİSYONLARDAN                  GELEN DİĞER İŞLER
1. – 926 Sayılı Türk Silahlı Kuvvetleri Personel Kanununa Bir Geçici 
Madde Eklenmesine İlişkin 488 Sayılı Kanun Hükmünde Kararname 
ve Millî Savunma Komisyonu Raporu (1/215) (S. Sayısı : 23)
BAŞKAN – 926 Sayılı Türk Silahlı Kuvvetleri Personel Kanununa Bir 
Geçici Madde Eklenmesine İlişkin 488 Sayılı Kanun Hükmünde 
Kararnameye İlişkin Kanun Tasarısı ve Millî Savunma Komisyonu 
raporunun müzakeresine kaldığımız yerden devam edeceğiz.
Komisyon?.. Yok.
Ertelenmiştir.
2. – Tüketicinin Korunması Hakkında Kanunun Bazı Maddelerinde 
Değişiklik Yapılmasına Dair Kanun Tasarısı ve Sanayi, Ticaret, Enerji, 
Tabiî Kaynaklar, Bilgi ve Teknoloji Komisyonu Raporu (1/490) (S. 
Sayısı : 69) (1)
BAŞKAN – Tüketicinin Korunması Hakkında Kanunun Bazı 
Maddelerinde Değişiklik Yapılmasına Dair Kanun Tasarısı ve Sanayi, 
Ticaret, Enerji, Tabiî Kaynaklar, Bilgi ve Teknoloji Komisyonu 
raporunun müzakeresine başlıyoruz.
Komisyon?.. Yerinde.
Hükümet?.. Yerinde.
Raporun okunup okunmaması hususunu oylarınıza sunuyorum: 
Raporun okunmasını kabul edenler... Kabul etmeyenler... Raporun 
okunması kabul edilmemiştir.
Tasarının tümü üzerinde söz isteyen?.. Sayın Ateş...
CHP Grubu adına, Sayın Yılmaz Ateş; buyurun efendim. (CHP 
sıralarından alkışlar)
Öteki arkadaşlar da isimlerini bildirirlerse...
Sayın Ateş, süreniz 20 dakika efendim.
CHP GRUBU ADINA YILMAZ ATEŞ (Ankara) – Sayın Başkan, sayın 
milletvekilleri; sizi, şahsım ve Cumhuriyet Halk Partisi Grubu adına, 
saygı ve sevgiyle selamlıyorum.
Sayın milletvekilleri, Türkiye'nin aşması gereken yığınla sorunu 
varken, alelacele, Hükümetin, gazetelerin promosyon konusunu Meclis 
gündemine getirip oturtmasının altındaki gerçeği, bir milletvekili olarak 
merak ediyorum. 
Bunu, Yüce Meclisimize getirip dayatmalarının altındaki amacı arz 
etmek istiyorum.
Başıboş bir şekilde boy atan promosyona çekidüzen vermek amacıyla 
bu yılın ocak ayında bir düzenleme getirilmiştir. Bu düzenlemeden önce 
basın kuruluşlarının da görüşü alınmış, Türkiye için uygun model olan 
İngiltere sistemi benimsenmiştir. Bu sistem yasaklayıcı değil, okura 
verilen taahhüdün yerine getirilmemesi durumunda cezalandırılma 
esasına dayanmaktadır. Ancak, bu Hükümet, yirmi gün önce, alelacele, 
bu konuda yeni bir tebliğ çıkarmış, arkasından da, yine aynı hızla bir 
kanun tasarısı hazırlayarak Meclise sunmuştur. Komisyon, yangından 
mal kaçırırcasına, İktidar partilerine mensup üyelerin oylarıyla 
tasarıyı kabul ederek Genel Kurula sevk ederken, "kanun tasarısının 
önemine binaen, Genel Kurulda öncelik ve ivedilikle görüşülmesine 
karar verilmiştir" şeklinde bir gerekçeyle sevk etmiştir.
Şimdi, öncelik ve ivediliği gerektiren bir konu var mıdır; bunu, burada, 
açıklamak istiyorum:
Sayın milletvekilleri, bildiğiniz gibi, şu anda, Türkiye'nin en köklü 
sorunlarından biri enflasyondur. 
Asgarî ücretin, Hükümetin taahhüt ettiği gibi, vergi dışı bırakılması 
sorunu vardır. 
Yine, bu Hükümetin programında geniş yer verdiği, hayat standardının 
kaldırılması sorunu vardır. 
Türkiye'de, bir canavar gibi, her gün onlarca yurttaşımızı yutan bir 
trafik sorunu vardır. 
Güneydoğu'da -polisimizle, askerimizle, gencimizle- oluk gibi akan 
kanın durdurulması sorunu vardır. 
Türkiye, gümrük birliğine girdi; ama, maalesef, uzun bir zaman geçmiş 
olmasına rağmen, gümrük birliğine uyum yasaları Türkiye'nin 
gündemindedir. 
Anayasa, bildiğiniz gibi, geçen yıl değiştirildi. Aradan bir yılı aşkın bir 
süre geçmiş olmasına rağmen, maalesef, Anayasaya uyum yasaları 
çıkarılamamıştır; memurlarımız, halen, özgürce sendikalaşma 
hakkını kullanamamaktadırlar; özgürce siyasî partilere üye olmak ve 
siyasal bir mücadele verme olanağından yoksun bırakılmışlardır; 
üniversite öğretim üyelerimiz, bu olanaktan, siyasal örgütlülük 
olanağından yoksun bırakılmışlardır; üniversite gençliğimiz, yoksun 
bırakılmıştır. Şimdi, halen, toplumun üzerindeki bu baskı yasaları 
kaldırılmamıştır. 
Böylesine beceriksiz bir Hükümetle, Türkiye, herhalde hiç karşı karşıya 
kalmadı. Bir haftadır cayır cayır ormanlarımız yanıyor, o yangını dahi 
kontrol altına alamayan Hükümet, her ne hikmetse, promosyon 
sorununu, Türkiye'nin birinci sorunu olarak getirip, Türkiye'nin 
gündemine, Meclisin gündemine oturtmaya çalışıyor.
SITKI CENGİL (Adana) – Konuşmaya devam et! 
YILMAZ ATEŞ  (Devamla) – Sayın milletvekilleri, basının şu andaki 
durumu şudur: Promosyon başlamadan önce 2 milyon dolayında olan 
gazete tirajları, promosyondan sonra 5 milyona çıkmıştır. Buna uygun 
olarak da, basında istihdam artırılmış, oluşturulan yeni bir sistemle, 
basınımız çalışmalarını sürdürmektedir. Gecikmeler ve kalite 
düşüklüğü olmakla beraber, esas olarak, okura taahhüdünü yerine 
getiremeyecek ölçüye varacak bir aksama olmamıştır.
Durum bu iken, İktidarın promosyonu ele almasının gerçek amacı, 
basını kuşatmak, susturmak, teslim almak anlayışından 
kaynaklanmaktadır. 
Başbakan, bu amacını hiç de gizlemedi. Daha hükümet programı 
üzerindeki görüşmeler devam ederken, eleştirileri yanıtlarken, 6 
Temmuz günü, bu kürsüde, şu tehdidi savuruyordu: "Şimdi, bakın, takip 
edin, o gazeteler üç gün sonra bizi nasıl methetmeye başlayacaklar; 
göreceksiniz. Takip edin, hele bir methetmesinler de göreyim!.. 'Ödeyin 
şu bankalara borçlarınızı' dediğimiz zaman ne olacak halleri?.. 
Türkiye'de öyle bir basın durumu var ki... Efendim, isterseniz, yargı 
var... Üç senede, yargıdan bir sonuç aldığınız yok; neye yarar o yargı, 
neye yarar?.. Onun için, hep beraber 'basın davaları bir ayda 
sonuçlanacak' diye kanuna madde koyacağız. Öyle, üç sene... Çocuk 
oyuncağı değil; böyle şey mi olur?.. İstediği gibi, istediğini yazsın, 
çizsin, insanların haysiyetiyle oynansın ve bunun bir müeyyidesi 
olmasın!" diyordu.
Şimdi, Sayın Başbakana burada sormak istiyorum; basın davalarını bir 
ayda sonuçlandıran bu zihniyetle, bu anlayışla, hırsızlık ve yolsuzluk 
davalarının da bir ayda sonuçlanması için bir tedbir getiriyor musunuz, 
bir düzenleme getiriyor musunuz?.. Üç aydır Komisyona gelip ifade 
vermeyen Mercümek ve gibilerini de bu Meclise getirip, 
yargılanmalarını sağlayabilecek misiniz?
MİKAİL KORKMAZ (Kırıkkale) – İSKİ'yi de yeniden 
yargılayacağız.
SITKI CENGİL (Adana) – Ne alakası var?..
BAŞKAN – Müdahale etmeyelim arkadaşlar. 
YILMAZ ATEŞ (Devamla) – Sayın Erbakan, gazetelerin hangi 
yayınlarından, hangi yazdıklarından rahatsız olmaktadır; onu, Yüce 
Meclisin bilgilerine arz etmek istiyorum. 
Gazeteler Mercümek'i yazdı. Yalan mıydı; niye rahatsız oluyorsunuz?!.
Bosna-Herkes için topladığınız paraları içeride kullandığınızı 
yazdılar. Yalan mı yazdılar?!.
SITKI CENGİL (Adana) – Kaç para verdin Bosna'ya?!
YILMAZ ATEŞ (Devamla) – "Faize karşıyız, kaldıracağız" dediniz; 
partinin parasını götürüp yüksek faiz veren bankalarda batırdığınızı 
yazdılar. Yalan mı bunlar?!. 
Faizi kaldıracağız; rantiyeciye karşıyız dediniz; bir gecede faizi 12 
puan artırarak, rantiyecilerin cebine, bir gecede trilyonlar aktardınız. 
Yalan mı?!. Bunları yazdı basın. (CHP sıralarından alkışlar)
SITKI CENGİL (Adana) – Bekle de gör... 
YILMAZ ATEŞ (Devamla) – İktidara gelince Avrupa Gümrük Birliği 
Sözleşmesini yırtıp atacağız dediniz; ama, iktidara gelince de, aman ne 
güzel şeymiş, kabul edeceğiz dediğinizi yazdılar. Yalan mı bu 
gazetelerin yazdığı?!.
İsrail ile yapılan güvenlik anlaşmasını yırtıp atacağınızı belirttiniz; 
ama, iktidara geldiğiniz zaman ikincisini imzalamak için çaba sarf 
ediyorsunuz. Basın, bunları yazdı; yalan mı bunlar?!. (RP sıralarından 
gürültüler)
Çekiç Güç'e işgal ordusu dediniz, Büyük Ermenistan gücü olduğunu, 
buna "evet" demenin uşaklık olacağını vurguladınız, söylediniz; ama, 
iktidara gelince, büyük bir gayretle ve bugüne kadar benzeri görülmemiş 
bir süreyle, Çekiç Güç'e "evet" dediniz. Basın bunları yazdığı için niye 
rahatsız oluyorsunuz?..
SITKI CENGİL (Adana) – Ne alakası var?!. Yasayla ne ilgisi var?.. 
YILMAZ ATEŞ (Devamla) – Geleceğim, ne alakası olduğuna 
geleceğim. 
SITKI CENGİL (Adana) – Söyleyecek bir şeyin varsa, söyle; polemik 
yapıyorsun...
YILMAZ ATEŞ (Devamla) – Sayın Çiller'e "gâvur gelini" dediniz, 
"Müslüman düşmanı" dediniz, "başını eteğiyle örtüyor" dediniz; ama, 
sizinle hükümet ortağı olduktan sonra, "o bir hanımefendidir" dediniz! 
Basın bunu yazdı; niye rahatsız oluyorsunuz bundan?!. 
SITKI CENGİL (Adana) – Hepsi dedikodu... 
YILMAZ ATEŞ (Devamla) – Örtülü ödenekten, Sayın Çiller'in 
yolsuzluk yaptığını açıkladınız; ama, karşılıklı bireysel çıkar için, 
şimdi de aklamaya çalışma gayreti içerisindesiniz. Basın bunları yazdı; 
neden karşısınız?
"Muhafazakârız" dediniz, "milliyetçiyiz" dediniz, "ulusalcıyız" dediniz, 
"ülkenin bağımsızlığından yanayız" dediniz; ama, seçimlerden hemen 
sonra Suudî Riyalinden dem vurup, Ankaralılara suyu dolar bazından 
satmaya çalışıyorsunuz! Basın bu çelişkilerinizi yazdı; bundan neden 
rahatsız oluyorsunuz?!. 
HASAN DENİZKURDU ( İzmir) – Promosyon kalkınca yazmayacak 
mı?.. 
YILMAZ ATEŞ (Devamla) – Hükümetin diğer ortağı, Doğru Yol 
Partisinin Lideri Sayın Çiller'in rahatsızlık duyması da bizim için 
yabancı bir olay değil; çünkü, Kuşadası'nda çiftliğim yok dedi, çiftlikler 
ortaya çıkarıldı basın tarafından. 
Yurtdışındaki mal varlığını inkâr etti, gazeteler, belgeleriyle ortaya 
koydular. 
Örtülü ödenek konusunu Refah Partili sözcüler gündeme getirdiği zaman, 
iki defa şerefsizdir dedi; ama, onları ortaya çıkardı basın. 
HASAN DENİZKURDU (İzmir) – Yani, kalsın mı promosyon, onu 
söyle. 
YILMAZ ATEŞ (Devamla) – Sayın milletvekili, bu çelişkileri gazeteler 
dile getirdiği için, şimdi, bu Hükümet, yeni bir düzenlemeyle karşı 
karşıya. Tabiî, basının suçu (!) bu sayın iki parti liderini ve 
programlarını ciddiye alıp sayfalarında yer vermesidir. Çünkü, yazılı 
olduğu için ortadan kaldırılamıyor. Gazetelere boy boy ilan verip, "bu 
karanlığa geçit vermeyeceğiz" deniliyordu, "ülkem satılık değil" 
deniliyordu; ama, bunlar, şimdi, gazetelerde, arşivlerde belge. Bunun 
rahatsızlığı var sanırım. 
Sayın milletvekilleri, bu Hükümet kurulur kurulmaz, hırsızlık, 
yolsuzluk ve adaletsizlik karşısında dik duran, sesini yükselten kesimleri 
sindirme gayretine girmiştir. Sendika hakkı ve insanca bir yaşam için 
zam isteyen öğretmenlerin, memurların kafalarını kırdı, Kızılay 
Meydanında sürüm sürüm sürükledi. Gazetecileri dövdü, yerlerde 
sürükledi. Gazeteciler Cemiyetine saldırarak, gazetecileri dövdü. 
Demokrasiye inancı olan bir Hükümet olsaydı, en azından ilgili 
bakanların o gün istifa etmesi lazımdı. Ne demokrasiyle idare edilen 
ülkelerde ne de Batı ülkelerinde bunun benzeri görülmemiş. 
Atatürkçü, laik, demokrat ve cumhuriyet ilkeleri üzerine yemin eden 
savcı ve yargıçları budamaya çalıştınız. 
Cezaevlerindeki vatandaşlarımızı işkenceye tabi tuttunuz; 12 canın 
yaşamını yitirmesine neden oldunuz. 
Televizyonları sansür ettiniz. Türkiye Cumhuriyetinde televizyonu ilk 
sansür eden Hükümet ve Başbakan unvanını kazandınız da 12 canın 
yaşamını yitirmesine mâni mi oldunuz?..
ŞEVKİ YILMAZ (Rize) – Şehit polisten bahset...
YILMAZ ATEŞ (Devamla) – Oraya da geliyorum Sayın Yılmaz... Siz 
de, şu Atatürk'ten bir bahsetseniz. Biz, zaten bahsediyoruz; onu, bize 
anımsatmanıza gerek yok. Yüreğiniz yetiyorsa çıkar burada 
konuşursunuz; istediğiniz yerde de konuşuruz.
BAŞKAN – Efendim, müdahale etmeyelim...
Bir defa, siz, İktidar partisi milletvekillerisiniz; İktidar partisinin 
milletvekilleri Meclisin çalışmasına yardımcı olur. Eğer, yerinizden laf 
atarsanız, kürsüde konuşan hatip de sizinle konuşur; o zaman, Meclisin 
çalışması çıkmaza girer. İktidar partisi milletvekilleri sabırlı olacak. 
Rica ediyorum...
YILMAZ ATEŞ (Devamla) – Ama, bütün bu baskı, bu işkencelere 
rağmen, Türkiye'nin demokratik güçlerini sindiremediniz, sindirmeye de 
gücünüz yetmez. Ne gazeteler pazartesi günü sizi övmeye başladı, ne 
gazeteciler yolsuzluklarınızı, ilkesizliklerinizi yazmakta vazgeçti, ne de 
yurtsever vatandaşlarımız, daha demokratik bir Türkiye yaratma 
isteminden, mücadelesinden vazgeçtiler ve vazgeçmeyecekler de.
Televizyonlara sansür, gazetecileri dövme, ekonomik ambargo 
uygulamalarından sonra, şimdi de, basını teslim alma yöntemlerinden 
biri olarak promosyonu Meclisin gündemine getirdiniz. 
Sayın Başkan, sayın milletvekilleri; Hükümet tasarısının gerekçesinde, 
basının temel işlevinin, en genel tanımıyla haber verme olduğu 
belirtilerek, promosyonun bu ilkeye aykırı olduğu, bu çelişkinin ortadan 
kaldırılmaya çalışıldığı belirtilmektedir. 
Şimdi, bu Hükümeti oluşturan partilerin sayın yetkilileri, bizi 
güldürmeyin! Sizin rahatsızlığınız, basının haber verme işlevini yerine 
getirmesindendir. Bu yasal düzenlemeyle, bu ilkesizliklerinizin daha çok 
insana ulaşmasını engellemeye çalışıyorsunuz ve bunları kamuoyuna 
duyuran, yayan organ, kurum ve kişileri işlevsiz kılmaya 
çalışıyorsunuz. 
Hükümetin, "gazetelerin taahhütlerini yerine getirmemesi halinde, 
okurların mağduriyeti yanında, bankerlik örneğinde olduğu gibi, 
sisteme, daha açık deyişle devlete güvensizlik doğacaktır" şeklinde bir 
gerekçesi de var. Bizim lügatımızda bir deyim vardır, "Dinime küfreden 
Müslüman olsa bari" diye. Bakın, Refah Partisi halka hangi taahhütlerde 
bulundu, hangi taahhütte bulunarak halktan oy istedi, bunları az önce 
sıraladım. Sayın Çiller de, Doğru Yol Partisi adına vatandaşlardan oy 
isterken, bakın, hangi taahhütlerde bulunmuştu... Bunlar şimdi ortaya 
çıkarılınca, suç yine basının oluyur; çünkü, deniliyor ki, gazeteciler 
bizim sözlerimizi yanlış anladılar; ama, Allah'tan ki, bu, demeç değil, 
Sayın Çiller'in imzasıyla yayımlanan bir ilan.
Bakın ne diyor: "Bir ileri iki geri giden, zoru görünce kaçan Mesut 
Yılmaz, Erbakan'ı durduramaz. Erbakan'ı durdurmak için, geriye gidişi 
önlemek için, ileriye gitmek için DYP'de birleşin. DYP birinci parti 
çıkacak ve Erbakan'sız ülkenin önünü açacak, en iyi hükümeti 
kuracaktır. Erbakan'ı durduracak cesaret ve inanç bizde var." 
Sayın Çiller daha da ileriye gidiyor ortağı hakkında. Bir başka ilan şu: 
"DYP'ye verilen her oy, bölücü Refah ile maskeli yandaşı ANAP'a karşı 
tek ve kesin çözümdür. Tertemiz Müslüman halkımızı geçmişin 
karanlıklarına sürüklemeyi amaçlayan bölücü ve sömürücü Refah ile 
onun maskeli yandaşı ANAP'a karşı, hiçbir seçmenin kayıtsızlık ve 
kararsızlık göstermeye hakkı olamaz." 
Sayın Çiller, yine, vatandaştan bir başka oy isteme taahhütünde, Sayın 
Yılmaz, Sayın Yazıcıoğlu ve Sayın Erbakan'ı "karanlık güç" olarak 
ilan etmiş ve "eğer bunlara oy verirseniz, ülkenin geleceği kararacak; 
bunlar bütün özgürlüklere karşıdırlar, gelirlerse özel radyoları ve 
televizyonları da kapatacaklardır" diyor. Sanırım, bir tek bu konuyu 
doğru bilmiş Sayın Çiller ve ona karşı da kendisinin tek aydınlık güç 
olduğunu gazetelere ilan olarak vermiş.
Doğru Yol Partisi de -az önce Sayın Erbakan'ın vaatlerini dile getirdim- 
bu taahhütlerle vatandaştan oy istedi; ama, şimdi, iktidara geldi; her iki 
parti de tam tersini yaptı. Daha doğrusu, bu her iki parti de resmen siyasî 
bankerlik yaptı. Refah Partisi ve DYP'ye oy veren, o dürüst, o sade 
vatandaşlarımızı aldattınız, kandırdınız; ya taahhütte 
bulunmayacaktınız ya da yiğitçe o taahhütünüzün gereğini yerine 
getirecektiniz. 
Tabiî, şimdi, gazeteler hakkında, varsayıma dayanarak, varsayımı öne 
sürerek, gerçekleşmemiş bir eylemin olabileceğini öne sürerek 
yasaklayıcı bir mantık aramanın altındaki nedeni anlıyorum; çünkü, bir 
insan, kendisi nasılsa karşısındakilerini de öyle bilir. Siz, halka karşı 
taahhütlerinizi yerine getirmediniz; şimdi, bu yasa tasarısıyla, gazeteleri 
de halka karşı taahhütlerini yerine getiremez konuma sokuyorsunuz.
BAŞKAN – Sayın Ateş, 2 dakikanız var efendim.
YILMAZ ATEŞ (Devamla) – Bu tasarıda -sürem de kısaldığı için, 
maddeler üzerinde görüşülürken de dile getireceğim- tamamen kültürel 
hizmetleri yerine getirmesi yönünde de hiçbir madde yok. Tam tersine... 
Tüketiciyi korumayla ilgisi yok; tekelciliği önlemekle ilgisi yok. 
Gazetelere şunu önermek istiyorum: Bu tasarının bu hükümleri 
yasalaşırsa, hiçbir kültürel faaliyette de bulunamayacaklar; "kültürel" adı 
altında da olsa promosyon veremeyecekler; ama, bu tasarının özüne en 
uygun promosyon, sanırım şudur; bunu öneriyorum: Mercümek 
dosyasını ve Hoca ile Bacının mal varlığı kökeni ile örtülü ödenek 
dosyasını, ilk kültürel yayın olarak, ilk promosyon olarak vermelerini -
bu yasa tasarısı yasalaştığı takdirde- ilk kültürel faaliyet olarak bunu 
yapmalarını öneriyorum. 
Sayın Başkan, sayın milletvekilleri; son olarak şunu söylemek 
istiyorum: Matbaaya karşı çıkarak Osmanlının aydınlanma çağını bir 
asır, bir yüzyıl geciktirenler ile basını susturmak isteyen Abdülhamit 
tarihte nasıl anılıyorlarsa, basını günümüzde susturmak isteyenler de, 
aynı şekilde, hayırla anılmayacaklardır. 
Hepinizi saygı ve sevgiyle selamlıyorum. (CHP sıralarından alkışlar)
BAŞKAN – Teşekkür ederim Sayın Yılmaz.
DSP Grubu adına, Sayın Ahmet Tan; buyurun efendim. (DSP 
sıralarından alkışlar)
Sayın Tan, sizin de süreniz 20 dakika.
DSP GRUBU ADINA AHMET TAN (İstanbul) – Sayın Başkan, 
değerli milletvekilleri; Tüketicinin Korunması Hakkında Kanunun bazı 
maddelerinde değişiklik öngören yasa tasarısı üzerinde Demokratik Sol 
Partinin görüşlerini açıklamak üzere huzurunuzdayım; hepinizi saygıyla 
selamlıyorum.
Söz konusu kanundaki değişiklik, günlük gazete okuru milyonlarca 
yurttaşı ilgilendirmektedir. Bu nedenle de, dolaylı olarak, ülkenin, 
toplumsal, kültürel, hatta, belli ölçülerde ticarî ve alışveriş düzenini 
yakından alakalandırmaktadır; ancak, tasarı, ayrıca, çok önemli bir 
noktayı da ortaya sermektedir. Bu nokta, basın söz konusu olduğu için, 
halkın haber alma özgürlüğünü, dolayısıyla da Anayasadaki bazı temel 
hak ve özgürlükleri yakından alakadar etmektedir; ama, öyle anlaşılıyor 
ki, Hükümet, bu tasarıyı hazırlarken konunun bu boyutlarını fazla 
dikkate almamıştır, belki de almak istememiştir. Gazete okuru olan 5-6 
milyonluk kamuoyu kesimi, olağan bir çarşı-pazar tüketicisi durumunda 
görülmüştür; tasarının hazırlığı sırasında tarafların görüşleri 
alınmamıştır. Oysaki, bu Hükümet, biliyoruz ki, Amerikan Sefareti 
yetkililerinin bile görüşünü alma yoluna gitmiştir. (DSP sıralarından 
alkışlar) Niye almak yoluna gitmemiştir; niye yangından mal kaçırır 
gibi, böyle bir tasarıyı Meclisin son gününde, tatile girmeden evvel 
getirmiştir ve üstelik, gereğince komisyonlarda ele almadan getirmiştir?.. 
Bu olayın -daha önce de arkadaşımızın belirttiği gibi- ticarî yönü 
vardır. Ticarî ve ekonomik yönü dolayısıyla Bütçe Komisyonunda da 
ele alınabilirdi. Hatta, anayasal yönü var; çünkü, kamuoyunun 
bilgilendirilmesiyle ilgili en önemli unsur olan günlük gazetelere belli bir 
yükümlülük ve baskı getirmektedir. Bu yönüyle de ele alınması 
gerekirdi; bu da yapılmamıştır.
Niye yapılmamıştır?.. Önce şunu belirtmek gerekiyor: Demokratik Sol 
Parti olarak, biz, tanıtım amaçlı promosyona, böylesine yüksek 
miktarlarda tüketim eşyası dağıtılmasına karşıyız; bendeniz de, 
yirmibir yılını basın mesleğine adamış bir gazeteci olarak karşıyım; 
ama, burada bir düzenleme yapılması başka bir mesele, bu 
düzenlemenin birtakım niyetleri maskelemek için yapılması başka bir 
mesele.
Bu iktidarın, yani Refahlı Hükümetin basına karşı niyetinin bozuk 
olduğu, bizzat Sayın Başbakanın ağzından, bu kürsüde de, 
güvenoylamasından bir gün önce, yine, gazetelerde de yayımlanan 
demeçlerinden de anlaşılmıştır. En sağlam yerden referans vermek 
gazetecilikte bir kuraldır. Bu en sağlam yer de Sayın Başbakandır. Evet, 
Sayın Başbakan, 7 Temmuzda, yani, bu ayın başlangıçtaki yedinci günü 
sabahı yayımlanan gazetelerde şöyle diyor.. "Üç gün sonra aynı 
gazeteler bizi nasıl methedecekler... Tam 180 derece dönecekler. Hele bir 
methetmesinler bakalım! Öde borcunu deyince, muhalefetleri bitecek; 
aman, bu Refah Partisi ne partiymiş de bizim haberimiz yokmuş 
diyecekler." Evet, Hoca, kendi 180 derecelik dönüşünü basınla birlikte 
yapmayı temin etmek için, basını da kendisiyle birlikte döndürmek için 
bu yasa değişikliğini hazırlamıştır. (DSP sıralarından alkışlar) 
Gerçek niyet, bilindiği gibi, yine, zapturapt altına alınmak istenen 
gazetelerde yayımlanmıştır. Gerçek niyet dediğimiz, varlığından 
bahsedilen Koalisyon Protokolü, gizli protokol. Bu protokol, hepinizin 
bildiği gibi, "yolsuzlukların üstüne gidilmeyecek" maddesini 
taşımaktadır. Yolsuzlukların üstüne nasıl gidilir?.. Basın yoluyla 
gidilir. Basını susturmak birinci hedef olmuşsa eğer bu Hükümet 
tarafından, bu maddenin işlerlik kazanması bakımından olmuştur; yani, 
basının yolsuzlukların üzerine gitmesi temin edilmezse, engellenirse, bu 
madde işlerlik kazanacaktır ve tüketicinin korunmasıyla ilgili bu madde, 
yolsuzlukların üstüne gidilmemesiyle tamamen aynı amaca hizmet 
etmektedir.
HASAN DENİZKURDU (İzmir) – Promosyon kaldırılınca gazeteler 
haber vermeyecek mi?
AHMET TAN (Devamla) – Evet, önceliklerini şaşırmıştır bu Hükümet. 
Garson hükümetti; fakat, garson, servisi şaşırdı; sonda getireceği 
yemeği önde getirip, milletin iştahını kesmiş durumda! Bir komi kadar 
acemilik sergilemektedir ve korkarım, tepsiyi devirip, halkın üstünü 
başını berbat edecektir. (DSP sıralarından alkışlar)
Kumarhanelerde dönen milyonlarca dolarlık, milyarlarca, trilyonlarca 
liralık, ocaklar söndüren haram sermaye ortadayken, Hükümetin, kendi 
felsefesi bakımından bunların üstüne gitmesi gerekirken, biraz önceki 
sözcü arkadaşımızın da söylediği gibi, ormanların cayır cayır yandığı 
ortadayken, getirile getirile bu tasarının getirilmesini, önceliklerini 
şaşıran bu garsonun bir marifeti olarak değerlendirmek gerekir. Yanan 
ormanlar için bir tasarı getirilseydi, orman yakma suçunu işleyenlerin 
cezalarının ömür boyu hapis olması yahut da ormanları söndürmek için 
gereken malzemenin -kaynak yaratma son derece moda bir deyim- lüks 
otomobillerin, makam otomobillerinin satılıp yerine yangın söndürme 
helikopterinin alınmasıyla ilgili bir teklif gelseydi, seve seve buna 
katılırdık; ancak, burada, dediğim gibi, tüketicinin korunmasıyla ilgili 
bir maske arkasında, bir örtü arkasında, basın zapturapt altına alınmak 
isteniyor. Niçin alınmak isteniyor?.. Çünkü, basın, bugüne kadar 
olmadığı ölçüde yüksek tirajlara ulaşmıştır. Bu tirajlara ulaşırken, belli 
sakıncalar yaratan bu kupon meselesi, belki, eleştirilecek -belki değil, 
muhakkak eleştirilecek- bir nitelik taşıyor; ancak, asıl, bu Hükümeti 
tereddüte, korkuya sevk eden şey, 6 milyona yakın günlük gazete 
satılmasıdır Türkiye'de gazeteciler arasındaki bir hesaba göre -bir 
gazete 5 kişi tarafından okunuyor- bu 6 milyon gazete, her gün 30 
milyonluk halk kitlesine ulaşmaktadır. Amaç, bu gazetelerin ulaşmasını 
engellemek, tekrar tirajları dizginlemek, tirajları baskı altına alıp 
düşürmek ve böylece halkın, yolsuzluklardan, ülkedeki kötü yönetimden 
ve garsonun işlediği zaaflardan, yaptığı servis hatalarından haberdar 
olmamasını temin etmektir; buradaki niyet budur. 
MEHMET GÖZLÜKAYA (Denizli) – Hiç öyle bir hüküm yok orada. 
AHMET TAN (Devamla) – O hüküm, biraz dikkatli okursanız ve 
sonuçlarına bakarsanız, olacaktır. 
Halkın yarısına gitmeyince, halk, bu kötü yönetimden, kötü servisten 
haberdar olmayacaktır; hedef budur. 
Evet, kuponculuk, niçin, basın tarafından, bu ölçüde, halkın ilgisine yol 
açacak şekilde, yer yer istismara yol açan bir uygulamaya dönüştü? 
Burada da, geçmiş hükümetlerin, iktidarların enflasyonu körüklemeleri, 
halkın satın alma gücünü zayıflatmaları ve ölçüsüzce tüketime 
zorlamalarının, özendirmelerinin büyük payı var. Tabiî, fakir halk 
kitleleri, reklamlarla yahut da başka yollarla sergilenen tüketim 
araçlarına özeniyorlar. Bunları satın alma imkânları yok; bunları 
günlük taksitlerle, gazete satın alarak edinme yoluna gidiyorlar. Bu 
masum istek, zaman zaman kötü biçimde istismar edilmiş olabilir, 
ediliyor da; ama, bunu önlemenin yolu, başka bir davranış sergilemek ve 
gazete okurunu, basit bir çarşı alışverişi yapan müşteri durumundan 
çıkarıp, daha değişik bir yaklaşım izlenmesini gerektirirdi. 
Birtakım cezalardan bahsediliyor, cezalar öngörülüyor. Bu cezalar da, 
yine basın üzerindeki baskıyı artırmak için öngörülen cezalar. Öyle ki -
eğer önünüzde tasarı varsa- değişiklikle ilgili tasarıda, eroin 
kaçakçılarına uygulanan miktarlarda yüksek cezalar, trilyonlara varan, 
500 milyarları aşan cezalar öngörülüyor. Bu cezalar, tabiî, bir bakanın 
ağzıyla, bir bakanın kararına bağlı olarak uygulanınca; bir siyasî kişilik 
olan sayın bakan, elbette ki, basını zapturapt altına almakta geç 
kalmayacaktır ve böylece, Hoca'nın, Sayın Başbakanın güvenoyu 
almadan bir gün önceki ifadesiyle söyleyecek olursak, "öde borcunu, 
deyince muhalefetleri bitecek, aman bu Refah Partisi ne partiymiş, 
diyecekler ve 180 derece dönecekler." Bu 180 derece dönüş, İktidarı 
oluşturan Refah Partisi ve Doğru Yol Partisinin, içinde bulundukları 
yönetim anlayışını sergiliyor; o yüzden basını da kendileriyle birlikte 
döndürmek için, bu cezalarla korkutarak, kendi yönetim bozukluklarını, 
yolsuzlukları gizleme amaçlarını örtmek için yaptıkları bir uygulama. 
Bu yüzden biz, bu tasarı için bazı değişiklik önergeleri vereceğiz, 
bunları daha sonraki dakikalarda herhalde hep birlikte izlemiş olacağız.
Evet, Demokratik Sol Parti olarak bizler, elbette halkın kuponzede 
olmasına karşıyız, ama basının da zedelenmemesi için elimizden 
geleni yapacağız. (DSP sıralarından alkışlar)
Sözlerimi noktalarken, Sayın Başbakanın söylediği, "180 derece 
dönecekler" ifadesinin, basını da içine almaması ve basının bugüne 
kadar Mercümek olayında ve örtülü ödenek konusunda sergilediği 
denetim görevini sonuna kadar yapması için, bu konudaki denetimini 
DSP olarak Mecliste sürdüreceğiz.
Hepinize saygılar sunuyorum. (DSP sıralarından alkışlar)
BAŞKAN – Teşekkür ederim Sayın Tan.
ANAP Grubu adına Sayın İrfan Köksalan.
Sayın Köksalan, süreniz 20 dakikadır efendim.
Buyurun.
ANAP GRUBU ADINA İRFAN KÖKSALAN (Ankara) – Sayın 
Başkan, Yüce Meclisin çok değerli üyeleri; huzurunuza, tüketicinin 
korunması gibi fevkalade masum "tüketicinin korunması" gibi, 
fevkalade masum bir tabir kullanılarak; aslında, basına tam bir sansür 
getiren, promosyonla ilgili yasa tasarısı hakkında, Anavatan Partisi 
Grubu ve şahsım adına görüşlerimi sunmak üzere çıkmış 
bulunuyorum. Bu vesileyle hepinizi sevgi ve saygılarımla selamlarım.
Değerli milletvekilleri, önümüzde bir kanun tasarısı var. Bu kanun 
tasarısının gerekçesi içerisinde, haksız rekabetten bahsediliyor. Bu 
kanun tasarısının gerekçesi içerisinde, güçsüz olan rakibi çökertmekten 
bahsediliyor ve bu kanun tasarısının gerekçesi içerisinde, tekelci 
zihniyetten bahsediliyor. 
Bu Koalisyon Hükümeti, bugün, 31 Temmuz günü -Meclis, muhtemelen 
yarın veya yarından sonra tatile girecek- âdeta yangından mal 
kaçırırcasına, bu, basına sansür getirecek yasa tasarısını niçin getirir?! 
Bu arzunun, bu isteğin arkasındaki  maksadı iyi tespit etmek, iyi teşhis 
etmek lazım. 
Birazcık geriye gittiğimiz zaman, Refah Partisi ve Doğru Yol Partisinin, 
hangi gerekçelerle bir araya geldiklerini, hiç de ahlakî olmayan 
gerekçelerle bir araya geldiklerini gördüğümüz zaman, bu yasa 
tasarısının niçin geldiğini çok daha iyi anlayacağız. Bu Koalisyonda bir 
araya gelen Refah Partisi ve Doğru Yol Partisi ve onun Genel 
Başkanlarının sabıkaları var, yolsuzlukla suçlanmaları var, 
soruşturmaları var. Bakınız, şurada 54 üncü Hükümetin Programı var; 
burada, yolsuzluklarla ilgili bir tek kelime yok. Peki, siz, 24 Aralık 
seçimlerine giderken, yolsuzlukların takipçisi olacak değil miydiniz?! 
Siz, hani, adil düzenden bahsediyordunuz, hani, millî görüş 
taraftarıydınız!.. Peki, yolsuzluklar ne olacak? Bu soruşturmaları mı 
kapatacaksınız? Sözüm Meclisten dışarı, kedi dahi, ancak kendi 
pisliğini örter. Siz, birbirinizin pisliğini örtmek için bu Koalisyon 
Hükümetinde bir araya geldiniz (ANAP ve DSP sıralarından "Bravo" 
sesleri, alkışlar) ama, Sayın Mümtaz Soysal'ın dediği gibi -Sayın 
Başkan orada düzeltme yaptı, o düzeltme istikametinde- yağma yok; 
burnunuzdan fitil fitil getireceğiz. Şu üç hafta içerisinde ülkeyi ne hale 
getirdiniz!.. Üç haftayı bırakın, üç gün içerisinde ülkeyi ne hale 
getirdiniz!..
HASAN DENİZKURDU (İzmir) – Sizin gibi!..
İRFAN KÖKSALAN (Devamla) – Yalan yanlış, beceriksiz ve 
tecrübesiz beyanlarınızla -işte o faize karşıydınız ya- faizleri 15 puan 
yukarı çıkardınız; bütçeyi, en az 20 trilyon yükün altına soktunuz; 
Merkez Bankasını, 1 milyar dolar satmak mecburiyetinde bıraktınız. 
Yazık değil mi bu ülkeye?! Mademki bilmiyordunuz, böyle bir göreve 
niçin talip oldunuz? Evvela öğreneceksiniz. (RP sıralarından gürültüler, 
ANAP sıralarından alkışlar)
Değerli arkadaşlarım, alelacele basına sansür getiriliyor. Türkiye'nin hiç 
mi meselesi kalmadı?! Bakın, yaylım ateşiyle cinayetler işleniyor, 
intiharlar oluyor, aileler yok oluyor. Türkiye'de bir kumarhane sorunu 
var. Peki, getirseniz ya o kumarhane sorununu; hayır... İlgili bakan bir 
tedbir alıyor. Nedir o tedbir biliyor musunuz, evlere şenlik, efendim, 
bundan sonra kumarhanelere bayanlar uzun etekle beyler kravatla 
girecekmiş!.. İşte, tedbiri gördünüz mü! İşte, adil düzen anlayışını 
gördünüz mü!.. İşte, böyle bir teşebbüse ortak oluyorlar. (RP 
sıralarından gürültüler)
MEHMET ALİ ŞAHİN (İstanbul) – 20 gün içinde mi düzelteceğiz?!
İRFAN KÖKSALAN (Devamla) – Değerli arkadaşlarım, demokrasinin 
temelleri basın özgürlüğüdür. Eğer basın özgürlüğünü yok ederseniz, 
demokrasiyi temellerinden sarsarsınız. 
SITKI CENGİL (Adana) – Peki, samimîyseniz komisyondan niye 
kaçtınız? 
İRFAN KÖKSALAN (Devamla) – Tabiî, demokrasiden ne anlıyorlar ne 
anlamıyorlar, birisi çıksa da şu kürsüden ifade ediverse. Geçenlerde bir 
belediye başkanları, onlar için demokrasinin bir araç olduğunu söyledi; 
amaç değilmiş... Peki, neyin aracı, bu ülkeyi nereye götürmek 
sevdasındasınız?.. Karanlığa götüreceksiniz... (RP sıralarından 
gürültüler)
AHMET İYİMAYA (Amasya) – Bağırmayın üstadım.
İRFAN KÖKSALAN (Devamla) – Bir dakika müsaade et, mikrofondan 
konuşuyorum, nasıl konuşacağıma müdahale etme.
AHMET İYİMAYA (Amasya) – Bağırmayın kardeşim.
BAŞKAN – Sayın Köksalan, rica ediyorum, sesinizin tonunu çok fazla 
yükseltmezseniz memnun olurum.
İRFAN KÖKSALAN (Devamla) – Şimdi, öyle anlıyorum ki, 
arkadaşlarımız benim buradaki beyanlarımdan son derece rahatsız 
oldular; ama, rahatsız olmasınlar. Hakikatlar böyledir işte, ben size 
hakikatleri söylüyorum. (RP ve DYP sıralarından gürültüler) 
BAŞKAN – Efendim, rica ediyorum, müdahale etmeyin.
İRFAN KÖKSALAN (Devamla) – Değerli arkadaşlarım, demokrasinin 
onlar için araç olduğunu söyledi. Tabiî, biliyoruz ki, onlar karanlığa 
götürecekler. (RP sıralarından gürültüler)
BAŞKAN – Efendim, müdahale etmeyin... Rica ediyorum...
İRFAN KÖKSALAN (Devamla) – Ama yağma yok, buna izin 
vermeyeceğiz.
Değerli arkadaşlarım, sistemin dört temel taşı var: Bunlar, yasama, 
yürütme, yargı ve basındır.
MEHMET ALİ ŞAHİN (İstanbul) – Basın nereden çıktı ya?!
İRFAN KÖKSALAN (Devamla) – Burada, yürütme organı, kendi 
dışındaki üç temele âdeta müdahale durumunda. Nasıl müdahale 
ediyor? Gelir gelmez hâkimler kararnamesi çıkarmaya kalktı. Aşağı 
yukarı, zamanı olmayan, bu temmuz ayında, bu tatil mevsiminde, 1600 
hâkimi yerinden etme gayreti içerisine girdi; ama, baktı ki, yapamayacak, 
geri adım attı. Peki sonra?.. Sonra, hiç... 
CAFER GÜNEŞ (Kırşehir) – Hazırlayan sizsiniz... 
İRFAN KÖKSALAN (Devamla) – Herhalde, Türkiye Büyük Millet 
Meclisi kuruldu kurulalı, Türkiye Büyük Millet Meclisinin engelleneceği 
gibi bir hükümet programı, bu Mecliste, bu Meclis çatısı altında 
okunmamıştır. 
Bakın, çok enteresan, bu 54 üncü Hükümetin Programında şöyle bir 
cümle var; bakın ne diyor: "Türkiye Büyük Millet Meclisinin denetleme 
görevini gereğince sürdürebilmesini teminen.... amaca yönelik olması 
engellenecek." Yani, böyle bir mantık olur mu? Bir hükümet 
programında, "Türkiye Büyük Millet Meclisinin çalışması 
engellenecek" diye bir cümle olur mu? Yalnız basını değil, Türkiye 
Büyük Millet Meclisini dahi engelleme gayreti içerisindeler. Burası 
istişari organ değil ki. Burayı, sanki istişari organmış gibi, Meclisi, 
çalıştırma gayreti içerisine girdiler.
Değerli arkadaşlarım, dediğimiz gibi, tahmin ettiğimizden daha da kötü 
başladılar; ama, sonları kötü olacak da... Biz, siyaseti ülke için 
yapıyoruz, ülkemiz için üzülüyoruz. (RP sıralarından gürültüler) 
Ülkemizin zaman kaybetmemesi için, burada haykırma gayreti 
içerisindeyiz. Onun için, bunları bağırma olarak düşünmeyin. (RP 
sıralarından gürültüler)
BAŞKAN – Arkadaşlar, müdahale etmeyelim... Rica ediyorum... Hatip 
istediği gibi konuşsun...
İRFAN KÖKSALAN (Devamla) – Değerli arkadaşlarım, şimdi, 
promosyona bir düzenleme getirilmesine, şeklen, fikir olarak kesinlikle 
karşı değiliz; ama, bu getirilirken, basına kısıtlama, basına sansür 
getirilmemeliydi. 
Şimdi, kültürel ürünler dağıtımı şeklinde bir düzenleme olabilir; buna 
kesinlikle karşı değiliz; ama, bu yasa tasarısında, basını ekonomik 
abluka altına alan, âdeta ceza tehdidi altına alan iki husus var: Bakın, 
bunlardan birisi, 60 gün süreyle kısıtlıyor. Soruyorum size, bir basın 
organının 60 günde ansiklopedi dağıtması mümkün mü? Diyelim ki 
100 bin liraya satıyor, ne eder, 6 milyon lira eder. Yine, burada, yüzde 20 
gibi bir oran getiriyor; yani, dağıtılan promosyon ürünü, gazete bedelinin 
yüzde 20'sini geçemeyecek. Peki, 6 milyon liranın -diyelim ki 100 bin 
liraya sattı- yüzde 20'si 1 milyon 200 bin lira... Bir basın organı için, 1 
milyon 200 bin liraya ansiklopedi vermek, dağıtmak mümkün mü?.. 
Tabiî ki, mümkün değil.
AHMET İYİMAYA (Amasya) – Dağıtmasaydınız...
İRFAN KÖKSALAN (Devamla) – İşte, basını ekonomik abluka 
altına almanın, ceza tehdidi altına almanın bundan daha güzel bir izahı 
olamaz... 
AHMET İYİMAYA (Amasya) – Almayın o zaman...
İRFAN KÖKSALAN (Devamla) – Sonra, Sanayi Bakanına yetki 
veriyor. Nedir? Her gün için 1 milyar lira ceza tehdidi, her gün için 1 
milyar lira... Yani, bir Sanayi Bakanının eline, Demokles'in kılıcı gibi, 
böyle bir yetki verilir mi? Dünyanın neresinde böyle bir mantık var; 
neresinde böyle bir tatbikat var? Onun için, bu adil düzen taraftarı 
arkadaşlarımızı bu konuda da düşünmeye davet ediyorum...
MEHMET ALTAN KARAPAŞAOĞLU (Bursa) – Köşkten bahset, 
köşkten...
İRFAN KÖKSALAN (Devamla) – Şimdi, burada bir tekelci zihniyet 
var. 
Bakın değerli arkadaşlarım, ne zaman ki bu promosyon tatbikatı 
çıkmış, Türkiye'de 12 adet ulusal yayın varmış; ama, birbuçuk yıllık 
bu promosyonla birlikte ulusal yayın adedi 30'a çıkmış. Yine bu 
promosyonla birlikte, 1,5 milyon olan tiraj 5 milyona çıkmış. Şimdi, üç 
kişinin bu gazeteleri okuduğunu düşünün; 15 milyon vatandaşımıza 
gazete ulaşmış, haber ulaşmış, haberdar olma imkânına kavuşmuşlar. 
İşte, rahatsızlığın kaynağı da buradan geliyor zaten. Ama, bırakın da 
bu dönem... Cumhuriyet kurulalı 73 sene olmuş. Türkiye'ye, 73 sene 
sonra, bir Abdülhamid dönemi gibi karanlığı getirme gayreti içerisinde 
olmak, hakikaten çok ayıp oluyor; millî görüşle de, adil düzenle de 
hakikaten bağdaşmıyor. (ANAP ve DSP sıralarından alkışlar)
Değerli arkadaşlarım, Türkiye'nin pek çok sorunu var; enflasyonu var, 
kamu bütçesindeki açıkları var, var var var... Ama, bana göre, 
Türkiye'nin asıl meselesi ne, biliyor musunuz? Türkiye'nin asıl meselesi, 
ahlak. Türkiye'de, maalesef ve maalesef, ahlaksızlık egemen olmaya 
başladı, hem de hiç olmaması icap eden siyasette ahlaksızlık egemen 
olmaya başladı. Onun için, bize göre, eğer, siyasete ahlakı egemen 
kılamazsak, bu sistem, yara alacak, rejim tehlikeye girecek. İşte, bizim 
endişemiz, o nedenle, bu ahlaksızlığın önüne geçebilmektir. 
Değerli arkadaşlarım, Soljenitsin'in çok güzel bir ifadesi var, burada 
sizlere nakletmek istiyorum: "Eğer devletin, eğer politikanın ve eğer 
sosyal hayatın temeli ahlaka dayanmayacaksa, insanlığın da sözü 
edilecek hiçbir geleceği yok demektir." İşte, bizim sıkıntımız burada. 
Biz, arzu ediyoruz ki, siyasete ahlakı egemen kılalım; ama, burada, bu 
promosyonu önleme gayreti içerisinde getirilen yasa tasarısıyla arzu 
edilen şey, ahlaksızlığı örtmektir. İşte, bu ahlaksızlığın örtülmesinde 
size izin vermeyeceğiz; onun için de bu yasa tasarısına karşıyız...
SITKI CENGİL (Adana) – Komisyondan niye kaçtınız?
İRFAN KÖKSALAN (Devamla) – ... Ama, bugün, burada ellerinizi 
kaldırabilirsiniz, bu kulislerde bekleyen arkadaşlarınız ordu halinde 
içeriye girer, ellerinizi kaldırabilirsiniz; ama, o zaman ne olur biliyor 
musunuz: Yerin altına girer. O fısıltı gazetesi var ya, işte sizi, asıl o 
götürecektir. 
Şu üç hafta içerisinde geldiğiniz duruma bakın. Hakikaten kötüye 
gidiyorsunuz, çok kötüye gidiyorsunuz ve çok kötü başladınız. (RP 
sıralarından gürültüler)
Değerli milletvekilleri, sizleri, bu duygularla, sevgi ve saygılarımla 
selamlıyor, teşekkür ediyorum. (ANAP sıralarından alkışlar)
BAŞKAN – Teşekkür ederim Sayın Köksalan.
DYP Grubu adına Sayın Halûk Müftüler.
Buyurun efendim. (DYP sıralarından alkışlar)
Sayın Müftüler, süreniz 20 dakikadır.
DYP GRUBU ADINA M. HALÛK MÜFTÜLER (Denizli) – Sayın 
Başkan, Yüce Meclisin çok değerli üyeleri; hepinizi sevgi, saygı ve 
hürmetle selamlarım.
Bugün, burada, 4077 sayılı Tüketicinin Korunması Hakkında Kanunun 
Bazı Maddelerinde Değişiklik Yapılmasına Dair Kanun Tasarısı 
hakkında, Doğru Yol Partisi Grubunun görüşlerini arz etmek üzere 
huzurlarınızdayım. 
Değerli milletvekilleri, basının, gazetelerin dağıttığı hediyelerin, 
promosyonların sınırlandırılması, sınır getirilmesi, artık bir zaruret 
haline gelmişti. 
Basının temel işlevi, en genel tanımıyla, haber vermektir. Basın, bu 
işleviyle, toplumu, ülke ve dünyadaki olaylar hakkında bilgilendirirken, 
aynı zamanda, haberleriyle ilgili değişik düşünce ve yorumları da 
aktararak, bireylerin kendi değer yargılarına göre yeni tutumlar 
geliştirmelerine katkıda bulunur. 
Basın, bu işlevinden dolayı, parlamenter demokratik sistemlerde, 
sistemin temelini oluşturan yasama, yürütme ve yargı düzeyinde ele 
alınmakta ve dördüncü kuvvet olarak değerlendirilmektedir. 
Açık toplumlarda basın özgürlüğünün diğer adı haber alma 
özgürlüğüdür denilebilir. Nitekim, Anayasamız "basın hürdür, sansür 
edilemez. Basımevi kurmak izin alma ve malî teminat yatırma şartına 
bağlanamaz" demek suretiyle, basın özgürlüğünü, anayasal güvence 
altına almıştır. 
Basın kuruluşlarının, tiraj yükseltmek amacıyla, zaman zaman, gazete 
ve dergilere ek olarak, okuyucularına bazı ürünler verdikleri, hem 
ülkemiz hem de başka ülkelerin uygulamalarından bilinmektedir. Burada 
önemli olan, söz konusu ek ürünlerin, basının ana işlevinin önüne geçip 
geçmemesidir. 
Yakın zamana kadar ülkemizde okuyucuya verilen ek ürünlerin, büyük 
ölçüde kültürel amaçlı olması, toplumda önemli bir sorun yaratmadığı 
gibi, basının işlevlerine de uygun düşüyordu; ancak, son dönemlerde, 
basın kuruluşlarınca, tiraj artırmak amacıyla, günlük tüketim 
maddelerinden başlatılan ve giderek televizyonlara, tabak çanaklara ve 
diğer konulara kadar dayanan her türlü tüketim maddesi verilmeye 
başlandı.
Değerli milletvekilleri, işte, aşağı yukarı, özünü size aktardığım bu 
konuda, maalesef, muhalefet kanadı, bizimle beraber promosyona karşı 
olduklarını ifade etmelerine rağmen, bazı koşullarda, devamlı olarak, 
temel olarak basına sansür getirildiğini öne sürdüler. Aslında böyle bir 
şey yok, basına sansür getiren yok; her türlü yazıyı çiziyi her gün yazıp 
çizmektedirler. Daha birkaç gün önce televizyon ekranlarında, Ankara'da 
Rüzgârlı Sokakta, eline kuponları almış, kupon denkleştirmek, kupon 
temin etmek için gezen birçok okuyucu gördük. İşte, biz, aslında, 
getirdiğimiz bu tasarıyla, bu tip okuyucuları mutsuz olmaktan kurtarıp, 
basının da, kendi işlevine dönmesini ve kitleyi yönlendirmesini 
beklemekteyiz. O bakımdan, bizim, bu tasarıyla, sansür edip basını 
susturmak gibi bir amacımız yoktur.
Muhalefet kanadına mensup arkadaşlarımız, 60 günlük yayından ve 
bazı miktarlardan, 6 milyon liradan bahsettiler. Bugün, İngiltere, 
Hollanda ve Belçika gibi ülkelerde promosyona ilişkin bir sınır vardır, 
hatta Fransa'da "gazeteler, dağıttığı promosyon ve hediyelerde -bizim 
paramızla- 5 milyon Türk Lirasını geçemez" şeklinde şart vardır. O 
bakımdan, gazetelerin, esas işlevlerine dönmeleri ve okuyucu kitlesini 
bilgilendirmeleri amacıyla, getirdiğimiz yasa tasarısıyla, kültürel 
açıdan, ansiklopedi, poster, Atatürk posterleri ve kitaplar şeklinde  bu 
değişikliği yaparak bunu önlemiş oluyoruz, engellemiş oluyoruz. 
Aslında bu, basında da rekabeti kamçılar ve tekelciliği engeller. Bugün 
Anadolu basınından hiçbirisinin böyle bir promosyonla hediye dağıttığı 
görülmemiştir. O bakımdan, aynı zamanda Türkiye'de sanayici ve 
üreticilerin de hakları ve pazarı korunmaktadır. Çünkü, tamamı ithal 
edilen ve KDV gibi bir vergiden muaf olarak getirilen malların kaliteleri 
de daha düşük olduğu için,  Türkiye'de üretim yapan, sanayicilik yapan 
arkadaşlarımızın, vatandaşlarımızın mağduriyeti söz konusudur; bu 
mağduriyet önlenmiş olacaktır. 
Burada denildiği gibi, sansür yapalım, basını susturalım, basına kilit 
vuralım gibi bir düşünce yoktur. O bakımdan, bu  tasarı yasalaştığı 
takdirde, tüm basında okuyucu kitlesinin, tüketicinin, yani, halkımızın 
bu sayede mutlu olacağına inanıyorum. Çünkü, yılbaşından beri 
bizlere, Bakanlığımıza ve Komisyonumuza gelen  mektuplarda ve 
müracaatlarda, artık, tüketicinin de okuyucunun da buna bir son 
verilmesini, buna bir şekil verilmesini gönülden arzu ettiğini 
görmekteyiz.
O bakımdan, bu yasa tasarısını biz Doğru Yol Partisi Grubu olarak 
destekliyoruz. Bugün bu tasarının burada yasalaşmasını da temenni 
eder, hepinizi saygıyla, hürmetle selamlarım. (DYP sıralarından 
alkışlar)
BAŞKAN – Teşekkür ederim Sayın Müftüler.
Gruplar adına yapılan konuşmalar  tamamlanmıştır.
Şahsı adına Sayın Işın Çelebi; buyurun. 
EKREM ERDEM (İstanbul) – Refah var efendim.
BAŞKAN – Bize müracaat yok efendim.
EKREM ERDEM (İstanbul) – Var efendim, Kahraman Bey var.
BAŞKAN – Efendim varsa, bize zamanında bildirin.
Kahraman Bey, siz isterseniz Komisyon adına da açıklama 
yapabilirsiniz.
SANAYİ, TİCARET, ENERJİ, TABİî KAYNAKLAR, BİLGİ VE 
TEKNOLOJİ KOMİSYONU BAŞKANVEKİLİ KAHRAMAN 
EMMİOĞLU (Gaziantep ) – Olmazsa öyle yapacağız.
BAŞKAN – O zaman şimdi açıklayın. 
Sayın Çelebi, sizden rica edeyim, size sonra söz vereyim; zira, 
Komisyonun önceliği var.
Efendim bize daha önceden bildirirseniz  biz de ona göre söz veririz.  
Genel Kurul salonunda herkes, her grup da biliyor; kanun tasarısı 
üzerinde söz, istem üzerine verilir.
İRFAN KÖKSALAN (Ankara) – Sayın Başkan, davet ettiniz, hatip 
kürsüye çıktı.
BAŞKAN – Efendim, biraz da benim yönetimime karışmayın; İçtüzük 
hükümleri açık.
İRFAN KÖKSALAN (Ankara) – Başkanlık Divanına yakışıyor mu bu 
davranış, yakışıyor mu?!.
BAŞKAN – Efendim "yakışıyor mu" ne demek; Komisyonun önceliği 
var.
İRFAN KÖKSALAN (Ankara) – Hatibi siz çağırdınız, kürsüye çıktı; 
geri gönderiyorsunuz; böyle olur mu?!.
BAŞKAN – Canım, yaptığım gayet doğru. Arkadaşlar, bizden, önceden 
söz istemediler; bu sırada, ben onu çağırırken, Komisyon da söz istedi.
İRFAN KÖKSALAN (Ankara) – Hayır , istemedi.
BAŞKAN – İstedi efendim.
İRFAN KÖKSALAN (Ankara) – Oradan gelen ikaz üzerine, siz 
gönderdiniz.
BAŞKAN – Efendim, Komisyon adına konuşuyor Sayın Emmioğlu.
ESAT BÜTÜN (Kahramanmaraş) – Komisyon Başkanı konuştu zaten.
iRFAN KÖKSALAN (Ankara) – Tarafsızlığınızı ihlal etmeyin!..
BAŞKAN – Efendim, tarafsızlığı sizden öğrenmem;keşke, siz, benim 
yüzde birim kadar tarafsız olsanız.
MUSTAFA CUMHUR ERSÜMER (Çanakkale) – Tarafsız olması 
gerekmiyor ki!..
BAŞKAN – Buyurun Sayın Emmioğlu.
SANAYİ, TİCARET, ENERJİ, TABİİ KAYNAKLAR, BİLGİ ve 
TEKNOLOJİ KOMİSYONU BAŞKANVEKİLİ KAHRAMAN 
EMMİOĞLU (Gaziantep) – Sayın Başkan, değerli milletvekili 
arkadaşlarım; konumuz, 4077 sayılı Tüketicinin Korunması 
Hakkındaki Kanuna bir madde ilavesidir ve bu, promosyonun tahdit 
edilmesi, sınırlandırılmasıyla ilgilidir. 
Ne gariptir ki, bu kanun tasarısının metnindeki birtakım özellikler 
yerine, tamamen hedef olarak, hep geçmişteki Hükümet Programına 
atıfta bulunuldu ve gerçekten, ciddî bir teklif alamamanın, bu konuda 
ciddî bir tenkit alamamanın üzüntüsünü yaşıyorum. 
Gaziantepli halıcılar bana telefon ettiler. O sırada, bir gazete, halıyla 
ilgili promosyon çalışmasında bulunuyor ve millete, promosyon olarak 
halı veriyor. Halıların kalitesi düşük ve halılar ithal. Bütün esnaf, 
küçük işadamlarının hepsi, telaş içinde bana müracaat ettiler ve 
promosyonla ilk ilişkim de orada başladı.
Konuyu tetkik ettiğim zaman gördüm ki, gerçekten, rekabet konusunda 
müthiş bir haksızlık var. Zira, promosyonla ilgili bütün mallar 
dışarıdan geliyor ve bu mallara KDV uygulanmıyor; vergi de yok ve 
malların kalitesi de düşük. Böylece, gazete okuyucusu bir nevi 
aldatılıyor. Bu aldatmanın yanında, sanayimize de gerçek manada darbe 
vuruluyor. Burada benden önce konuşan arkadaşlara sormak istiyorum: 
Bir kişi hariç, bazıları "promosyona karşıyız" dediler. Promosyona 
nasıl karşısınız ve siz nasıl oluyor da gazete tröstlerinin bir nevi 
sözcüsü durumuna düşüyorsunuz?! (RP sıralarından alkışlar)
Evet, promosyon, gazete tirajlarını artırmıştır, doğrudur; ama, ne 
pahasına; birçoklarının sıkıntısı pahasına, işsizlik pahasına. Onların 
sıkıntıları pahasına tiraj artmıştır. Bu tiraj artışı, tıpkı enflasyon gibi 
olmuştur; yani, ciddî bir artış da değildir. Zira, öyle evler vardır ki, sırf 
promosyon için 2-3 tane gazete alan evleri biliyorum. 
Tabiatıyla, şu anda bizi dinleyen vatandaşlarımızdan bazıları bize 
"bizim bir televizyon alma imkânımız yoktu; ancak, bu promosyon 
kanalıyla böyle bir imkâna kavuştuk" diyebilirler; ama, gazetelerin 
fiyatları devamlı şekilde artmış ve  gazete okuyucusu -bir nevi- 
tamamen hakir görülmüş ve kendisine aslında o televizyon daha 
pahalıya gelmiştir. Birçokları da bunun farkına  varmıştır. 
Bakınız, eğer, bu mallar yurtiçinde üretilseydi, bizim işçimize iş imkânı 
sağlansaydı, tüketici kandırılmasaydı ve haksız rekabet olmasaydı, 
bizim söyleyecek çok fazla şeyimiz olmazdı ve belki bunları da yapmak 
durumunda olmazdık; ama, ne yazık ki, iktisadî noktadan fevkalade 
zararlı olmuştur ve gazete okuyucusu da aldatılmıştır. Devlet buna 
karşı bir tedbir almak zorundadır ve çok enteresandır "promosyona 
karşıyız" dediler; ama, hangi şartlarla karşı olduklarını söylerlerken, 
tasarısının bazı maddelerini söylediler; öyle gözüküyor ki, bu maddeleri 
doğru dürüst okumamışlar ve yanlış tefsir ediyorlar.
Bu tasarıyla, gazetelerin sansür edilmesinin ne ilgisi var Allah aşkına?! 
Ama, ısrarla bunu söylüyorlar. Bilakis, biz, gazeteyi şanlı, şerefli yerine 
oturtmak istiyoruz; böyle gazetecilik olmaz. Ne oluyor?..Haksız rekabet 
yalnız mallarla ilgili değil, bir de, korkunç bir şekilde, sektör içerisindeki 
rekabet kayboluyor ve tröstleşme meydana geliyor. Bunu, belli gazete 
grupları en büyük şekilde yapıyor ve üstelik gazeteleri var, 
televizyonları var...Televizyonlarında haksız olarak bolca reklamlarını 
yapıyorlar, bolca...
NECMİ HOŞVER (Bolu) –Bankaları da var.
SANAYİ, TİCARET, ENERJİ, TABİî KAYNAKLAR, BİLGİ VE 
TEKNOLOJİ KOMİSYONU BAŞKANVEKİLİ KAHRAMAN 
EMMİOĞLU (Devamla) – Bankaları da var elbette. 
Bütün kurum ve kuruluşlarıyla tröstleşmiş olan bu patronlar, durmadan 
bu vesileyle de gidiyorlar ve büyüyorlar. Bu büyümeden cesaret alarak, 
dağıtım konusunda da çok ciddî şekilde kaygı verici gelişmelere şahit 
oluyoruz, onları gösteriyorlar. Nedir bu? Biliyorsunuz son gelişme 
olarak dağıtım şirketleri birleşti, tröstleşti; kendilerinin dışındakilere 
yüzde 30, kendilerine ise yüzde 14,5 veya belki daha düşük oranla 
dağıtım hizmetini yapacaklar.
Biz, Meclis olarak, buna da çare bulmak durumundayız ve ümit 
ediyorum, İktidar bu konuda da ciddî tedbir alacaktır.
Ben, bir de, "basını işsizliğe götürür" iddiasına cevap vermek istiyorum. 
Evet, tiraj belki düşecektir; ama, eğer gerçekten gazeteciliği esas ittihaz 
eder de çalışırlarsa, ben, bu tiraj düşümünün önleneceği inancındayım. 
Eğer, tiraj düşerse, bir kısım basın işçimiz işsiz kalırsa, bunun 
karşılığında ne yapılabilir, onu söyleyeyim arkadaşlar: 
1. Ciddî bir çalışma ile bu işsizlik önlenir.
.- Bunlar eğer böyle devam ederse, bizim sanayimizde çok ciddî işsizlikle 
karşı karşıya kalacağız. Buna meydan vermemek de, Hükümetin, 
İktidarın vazifesidir. 
Evet, bir de, ANAP’lılara bir sözüm var.
Değerli arkadaşlar, çok teşekkür ederim kendilerine; birtakım 
meselelerde_
HALİT DUMANKAYA (İstanbul) – Komisyon adına konuşuyorsun. 
SANAYİ, TİCARET, ENERJİ, TABİÎ KAYNAKLAR, BİLGİ VE 
TEKNOLOJİ KOMİSYONU BAŞKANVEKİLİ KAHRAMAN 
EMMİOĞLU (Devamla) – Bakınız, Komisyon adına konuşuyorum, 
Komisyon olarak_
HALİT DUMANKAYA (İstanbul) – Tarafsız olun.
SANAYİ, TİCARET, ENERJİ, TABİÎ KAYNAKLAR, BİLGİ VE 
TEKNOLOJİ KOMİSYONU BAŞKANVEKİLİ KAHRAMAN 
EMMİOĞLU (Devamla) – Onu söyleyeceğim zaten. 
Komisyonda, kendilerinin temsilcileri maalesef yoktu. Bir arkadaş vardı. 
Gelmediler.
İRFAN KÖKSALAN (Ankara) – Yangından mal kaçırır gibi, sabahın 
köründe toplantı yapıyorsunuz.
SANAYİ, TİCARET, ENERJİ, TABİÎ KAYNAKLAR, BİLGİ VE 
TEKNOLOJİ KOMİSYONU BAŞKANVEKİLİ KAHRAMAN 
EMMİOĞLU (Devamla) – Madem bu konuda ciddî olarak fikirleri 
vardı, geleceklerdi, Komisyonda konuşacaklardı, bizi ikna edeceklerdi, 
biz de onu kabul edecektik; ama, ne yazık ki, gelmediler.
MUSTAFA CUMHUR ERSÜMER (Çanakkale) – Akşam 
gönderiyorsunuz, sabah getiriyorsunuz.
SANAYİ, TİCARET, ENERJİ, TABİÎ KAYNAKLAR, BİLGİ VE 
TEKNOLOJİ KOMİSYONU BAŞKANVEKİLİ KAHRAMAN 
EMMİOĞLU (Devamla) – Efendim, bu gibi meselelerde işi ciddiye 
alıp, gelip, fikirlerinizi beyan etmeye çalışmanızda bizim içinde 
fevkalade yarar var, sizler için de yarar var. 
Bu kanun tasarısı, inşallah -geçerse hayırlı olsun- Türkiyemiz için çok 
güzel bir kanun olacak, Anadolu basınımız da, tröst dışında olan 
basınımız da rahatlayacak ve gerçek bir rekabete de, böylece, kavuşmuş 
olacaktır. 
Hepinizi, hürmetle, muhabbetle selamlıyorum; sağ olun. (RP ve DYP 
sıralarından alkışlar)
BAŞKAN – Komisyon adına konuşan Sayın Emmioğlu’na teşekkür 
ediyorum.
Sayın Çelebi, buyurun.
Sayın Çelebi, biraz önce sizi çağırırken... Biliyorsunuz, İçtüzüğün 61 
inci maddesine göre, birinci öncelik komisyona, ikinci öncelik gruplara, 
üçüncü öncelik milletvekiline...
SALİH KAPUSUZ (Kayseri) – Sayın Başkan, Sayın Çelebi’ye kişisel 
söz mü veriyorsunuz?
BAŞKAN – Evet efendim.
SALİH KAPUSUZ (Kayseri) – Gruplar adına konuşmalar bitmedi 
efendim.
BAŞKAN – Efendim, geçti artık. Söz istemediniz...
SALİH KAPUSUZ (Kayseri) – Hayır efendim, ben söz istedim.
BAŞKAN – Hayır efendim... Rica ediyorum.
Efendim, böyle durup dururken_ Sonuna gelmişiz_ Söz verdim artık... 
Demin istemediniz.
Buyurun Sayın Çelebi.
Süreniz 10 dakika.
IŞIN ÇELEBİ (İzmir) – Sayın Başkan, böyle önemli bir konuda söz 
verdiğiniz için çok teşekkür ederim.
Özellikle, Komisyon Başkanı veya üyesi olan Kahraman Beyin 
konuşmasından sonra, işin mantığını çok daha açık ve net anladık. Bu, 
sansürle ilgili bir kanun değişikliğidir; çünkü, Sayın Başkanın sözlerini 
okuyorum... (RP ve DYP sıralarından "Allah Allah" sesleri, gürültüler) 
Bakın beyler, hiç bağırmayın ve çağırmayın, sansür getiriyorsunuz...
BAŞKAN – Efendim, müdahale etmeyin. Rica ediyorum... 
SITKI CENGİL (Adana) – Anlamamışsın!..
BAŞKAN – Herkes kendisine göre anlar.
IŞIN ÇELEBİ (Devamla) – Komisyon Başkanı, burada -tutanaklardan 
da okuruz- çok açıkça, sansür getireceklerini ve "tüketicinin 
kandırılmasını veya haksız rekabeti engellemek için, ben, yasaklama 
getireceğim, sınırlama getireceğim" diyor... 
HASAN HÜSEYİN CEYLAN (Ankara) – "Haksız rekabet için" diyor...
IŞIN ÇELEBİ (Devamla) – Bu tür şeyler, piyasa içerisinde, serbestlik 
içerisinde, demokrasi içerisinde halledilir; yasaklamalarla, birtakım 
kanunlarla bu meseleler çözülemez. 
Değerli arkadaşlarım, bu anlayış, Türkiye'de yıllar önce terk edilmiş bir 
anlayıştır...
AHMET İYİMAYA (Amasya) – Tencereli basın olmaz!
IŞIN ÇELEBİ (Devamla) – Bu anlayış, Adnan Menderes'i de sandığa 
jandarma dipçiğiyle gömmeye çalışan anlayışla aynı anlayıştır. 
Şimdi, burada, Sayın Başkan, Komisyon adına konuşurken, Türkiye 
Büyük Millet Meclisinin, basında 5 milyon tiraj yapan ve dağıtım 
mekanizmasına sahip olan kuruluşları terbiye edeceğini de, üstü kapalı 
tehditle söylüyor. Burada, buna gücü yetmeyecek. 1950'lerde basına 
sansür geldiğinde de kimsenin gücü yetmedi. Türkiye'yi sansürle, kaba 
kuvvetle ve güç gösterisiyle yönetmek mümkün olmayacaktır. Bunu, çok 
açıkça, burada, işin başında ifade etmek istiyorum.
Burada, Komisyon Başkanının sözlerine istinaden söylüyorum. Bir kere, 
Komisyon adına konuşan Kahraman Bey, iyi ki konuştu; burada, niyetini 
çok açık anlattı bize. Ben de, burada, ne kadar güzel bir konuşma, tarihî 
bir konuşma yapma fırsatı buldum diye memnun oldum...
NECMİ HOŞVER (Bolu) – Senin evveliyatının ne olduğunu biliyoruz.
IŞIN ÇELEBİ (Devamla) – Birincisi, tüketicinin korunması için 4077 
sayılı Yasada yapılacak değişikliklerin -kendi ifadesiyle- son derece 
ciddî bir kısıtlamayı getirdiğini söylüyor.
Şimdi, değerli arkadaşlar -"tahdit getirdik, sınırlama getirdik" ifadesini 
kullanıyor- tahdit getirmek, sınırlama getirmek yerine tüketicinin 
hakkının korunması ve rekabetin haklı bir rekabet haline gelebilmesi, 
piyasaların etkin çalışmasıyla, rekabetin ve piyasaların sağlıklı 
çalışmasıyla olur; yasaklanarak olmaz. Önce bunun altını çizmek 
istiyorum. Bu mantık, yanlış bir mantıktır ve bu mantık, Türkiye'yi, 
çok ciddî şekilde gerilere götürür.
Şimdi, Türkiye'nin temel meselesi, Türkiye'nin ileriye gitmesidir, 
sivilleşmesi ve demokratikleşmesidir. Türkiye, özgürlüklerini, sivil bir 
anlayışla geliştirmek zorundadır. Biz, 141, 142 ve 163'ü kaldırırken, 
düşünce özgürlüğünü, din ve vicdan özgürlüğünü ve müteşebbis olan 
insanların özgürlüğünü artırmaya çalıştık. 
Demokrasinin en önemli unsurlarından biri katılımdır. Katılımda, 
Türkiye Büyük Millet Meclisinin, danışma organı olarak değil, yasama 
organı olarak, yürütme ve yargıyla birlikte, bu ülkenin yönetiminde 
temel bir kurum olduğunu; basının, üniversitelerin ve derneklerin, bu 
demokrasinin yaşamasında katılımı sağlayan önemli sivil toplum 
örgütleri olduğunu kabul etmek zorundayız. Bu kuruluşları susturmaya 
çalışmayı, bu kuruluşları baskıyla, şantajla, tehditle susturmayı, 
buradan gözdağı vererek susturmayı ve burada, komisyon adına 
konuşan arkadaşımızın gözdağı verme mantığını şiddetle kınıyorum.
Değerli arkadaşlarım, bugün, RTÜK'ün televizyonda getirdiği sansür 
mantığı da yanlıştır. Eğer, siz, tüketicinin korunmasına dönük olarak, 
gerçekten, burada belirttiğiniz gibi, haksız rekabeti engellemek veya 
dediğiniz gibi, tüketicinin korunmasını istiyorsanız... Bugün, 
Türkiye'nin temel meselesi, ahlak erozyonudur ve şiddettir. Tüketicinin 
korunmasına dönük şu kanun maddelerinde, bu konuyla ilgili en ufak bir 
hüküm yoktur. Şu maddeleri açıp baktığımda görüyorum ki, ne 
tüketicinin korunması meselesine ne de burada sözü edilen o 
Gaziantep'deki halıcıların tepkilerine çözüm getirecek maddeler vardır; 
hiçbiri yoktur.
Değerli arkadaşlarım, şimdi, bu açıdan olaya yaklaştığımız zaman, çok 
açıkça, komisyon adına konuşan arkadaşımız -işin mantığını çok 
açık biçimde ifade etmiş olmasından dolayı da, huzurunuzda, 
kamuoyuna, açıkça ifade ediyorum; kendisi, bir sansür heyetinin 
sözcülüğünü yapmaktadır- ciddî tenkit alamamanın üzüntüsünü çektiğini 
söylüyor. Ben de çok açık söylüyorum. Ciddî ve bu söylediği 
problemlerin çözümüne dönük hiçbir madde getirilmemiştir. Burada 
getirilen, yazı yazma hakkına sahip olan insanların bu haklarını 
özgürce kullanmalarının -basının bu hakkının- ellerinden alınmasına 
yol açabilecek bazı maddeler içermektedir. (DYP sıralarından 
gürültüler)
ALİ RIZA GÖNÜL (Aydın) – Ne alakası var...
BAŞKAN – Efendim, müdahale etmeyin.
IŞIN ÇELEBİ (Devamla) – Deniliyor ki, gazete okuyucusu aldatılıyor; 
deniliyor ki, bu, yerli sanayie darbe vuruyor. 
Bu maddeler, bu söylenilen meselelere çözüm getiren maddeler değildir. 
Eğer, bu eleştirilerinize, bu eleştirilerinizin doğruluğuna inanıyorsanız, 
bu maddeler, o problemleri çözmeye dönük içerikte olmalıdır; ama, bu 
maddeleri dikkatle incelediğimizde görüyoruz ki -biraz sonra, maddelerin 
de tartışmasına gireceğiz- açıkça tehdit, açıkça bir hesaplaşma mantığı 
gütmektedir, "ya bizim dediğimizi yazacaksınız ya da biz, size her türlü 
baskıyı, şiddeti uygulayacağız" demektedir. (DYP sıralarından 
gürültüler)
MUSTAFA KEMAL AYKURT (Denizli) – Ne alakası var...
IŞIN ÇELEBİ (Devamla) – Değerli arkadaşlarım, perşembenin gelişi 
çarşambadan belli olur. Buranın mantığı çok açık. Siz, istediğiniz kadar 
itiraz edin, istediğiniz kadar "bu böyle değil" deyin; burada, Kahraman 
Bey, çok açıkça bunları ifade etti...
SANAYİ, TİCARET, ENERJİ, TABİÎ KAYNAKLAR, BİLGİ VE 
TEKNOLOJİ KOMİSYONU BAŞKANVEKİLİ KAHRAMAN 
EMMİOĞLU (Gaziantep) – Sen anlamamışsın...
IŞIN ÇELEBİ (Devamla) – ...tirajla enflasyonun artışının 
paralelliğinden söz etti. Tiraj artışı olumlu bir şeydir, enflasyon artışı 
ise çok olumsuz bir şeydir. Bunları birbirine benzetmek, tiraj artışını 
enflasyon kadar tehlikeli bir hadise olarak görmek, işin mantığını, 
kafanın içyapısını göstermesi bakımından da ilginçtir.
SANAYİ, TİCARET, ENERJİ, TABİÎ KAYNAKLAR, BİLGİ VE 
TEKNOLOJİ KOMİSYONU BAŞKANVEKİLİ KAHRAMAN 
EMMİOĞLU (Gaziantep) – Anlamamışsın... Anlamamışsın...
IŞIN ÇELEBİ (Devamla) – Enflasyon, bir ekonominin en önemli 
problemidir. Enflasyon, bir ülkedeki gelir dağılımını bozan, bir ülkede 
fakirliğe, ahlakın bozulmasına yol açan en önemli etkendir; ama, tirajın 
artması, insanların okumasını, aydınlanmasını, insanların daha çok 
bilgi sahibi olmasını temin eden önemli bir nosyondur. Tiraj artışını 
enflasyon artışı kadar tehlikeli görmek, bence, benim şahsî kanaatimce, 
çok ciddî sakıncalar getirir.
Değerli arkadaşlarım, ben, burada, sözü fazla uzatmayacağım. Burada 
deniliyor ki: "Biz tedbir alıyoruz, kısıtlama getiriyoruz, işsizlik 
meselesini, sanayicinin problemini çözmek istiyoruz." 
Peki, ben size sorarım... Ben burada aylarca söyledim; Gümrük Birliğine 
girerken küçük ve orta ölçekli sanayici lehine karar almazsanız, küçük ve 
orta ölçekli sanayici ciddî sıkıntıya girecektir, dışticaret açığı çok 
artacaktır dedim, en ufak tedbir alınmadı ve bugün, Türkiye'nin 25 
milyar dolar dışticaret açığı oldu, enflasyon 85'in üzerine çıktı, bütçe 
açığı 1,5 katrilyon oldu. 
Değerli arkadaşlarım, bu meseleleri adım adım burada konuşacağız, 
tartışacağız; Türkiye'nin her yerinde konuşacağız. Eğer, işsizlikten 
sıkıntı çekiyorsanız, Gümrük Birliği meselesini Meclisten geçirmeden 
emrivakiyle imzalayan insanlar, bugün bu dışticaret açığının 25 milyar 
doları bulmasının ve işsizliğin bu noktaya gelmesinin oturup hesabını 
verip, tedbir almak zorundadırlar. Değilse, böyle, basına sansür yasaları 
getirerek, insanların ağzını kapatarak, kalemlerini kırdırarak bu 
problemlere çözüm getirilemez. 
Hepinize saygılar sunuyorum. (ANAP sıralarından alkışlar)
BAŞKAN – Teşekkür ederim Sayın Çelebi. 
Şahsı adına Sayın Hasan Hüseyin Ceylan; buyurun efendim. 
Sayın Ceylan, süreniz 10 dakika efendim. 
HASAN HÜSEYİN CEYLAN (Ankara) – Sayın Başkan, değerli 
milletvekilleri, promosyon üzerine konuştuğumuz şu günde bizi 
izlemekte olan Yüce Milletimizin değerli insanları; hepinizi saygıyla 
selamlıyorum. 
Benden önce, ANAP temsilcisinin, değerli hemşerimin, Ankara 
Milletvekilinin buradaki konuşması ve o konuşmasını daha önce 
değiştirdiği partideyken de yapmış olduğu konuşmalarla düşündüğüm 
zaman, bana şunu hatırlattı: Ziya Paşa diyor ki: "Onlar ki, verir laf ile 
âleme nizamat, bin türlü teseyyüp bulunur hanelerinde." (RP sıralarından 
alkışlar) Her türlü ayıbı üzerinde taşıyacaksınız, buradan hükümet 
programınızı göstereceksiniz ve "nerede yolsuzluklar?" diyeceksiniz!..
Bakın, Osmanlı padişahına, Osmanlı döneminde "sakın ha sigara 
içmeyin" diyerek Yeşilay'ın kurulması için mektup gelmiştir. Padişah 
diyor ki: "Bizde, zaten, bu tür unsurlar yasak olduğu için, içilmediğinden 
dolayı, duhanla mücadele derneğini şu anda kurmamıza gerek yoktur." 
Biz, usulsüzlüklerin, yolsuzlukların, hırsızlıkların ve her türlü kötü 
alışkanlıkların ne manaya geldiğini bilerek, 30 yıldır mücadelesini 
veren bir partinin insanlarıyız ve bunu da ispat etmişiz... (CHP 
sıralarından "Mercümek..." sesleri) Burada konuşan insanlara özellikle 
söylemek istiyorum ki, sadece ANAP İktidarı döneminde, 1991 yılı 
rakamıyla, 286 hayalî ihracat dosyasından tam 287 trilyonluk yolsuzluk 
olmuştur. Buna el insaf demek gerekir. (RP sıralarından alkışlar) 
MUSTAFA CUMHUR ERSÜMER (Çanakkale) – Hâlâ oradasınız...
MURAT BAŞESGİOĞLU (Kastamonu) – Hangi mahkeme karar 
vermiş?!. Sen hayalî konuşuyorsun.  
HASAN HÜSEYİN CEYLAN (Devamla) – Ben gazeteci 
milletvekiliyim. Arkadaşlarıma söylüyorum, değerli Ahmet Tan 
arkadaşıma da -yıllarca beraber olduk- söylüyorum. Bakın, burada, 
Türkiye Gazeteciler Cemiyetinin Başkanı Sayın Nail Güreli'nin gazeteci 
milletvekillerine göndermiş olduğu bilgiler vardır. O bilgilerde, bugün, 
Sanayi Bakanlığımızın ve promosyon olayını değerlendiren değerli 
komisyon üyelerimizin yazdıklarının hepsini onaylayarak, bir de 
Bakanımıza bir uyarıda bulunarak, "sakın ha, rica ediyoruz, bu altmış 
günü uzatmayın; uzattığınız zaman, tröstleşmiş olan bu büyük 
gazeteler, bu milleti en çok zarara uğratacak kişiler olacaktır" demiştir. 
Sayın Ahmet Tan, çalışanların temsilcisidir, ben de öyleyim. 
Patronların temsilcisi olmamalıyız diye özellikle vurgulamak istiyorum. 
(RP sıralarından alkışlar) 
Maddelerde ne var? Herkes ezbere konuşuyor. Kültür adamı olacağız. 
Diyor ki: "Büyük Millet Meclisi kültürün temsilcisidir, kimliğin 
temsilcisidir, bağımsızlığın temsilcisidir, düşüncenin temsilcisidir." 
Özellikle yazılmış: "Kitap, dergi, ansiklopedi, afiş, bayrak, poster, sözlü 
ve görüntülü manyetik bant, optik disketler ve bilgi disketlerinin 
dışında, kesinlikle, bu kültürel ürünlerin dışında hiçbir mal ve hizmetin 
dağıtımı ve taahhüdü yapılamaz. 
Çarşaf mı dağıtalım Allah aşkına!.. Diş macunu mu dağıtalım 
arkadaşlar?.. Televizyon programlarına çıktığınız zaman, yırtılan 
tencereler ve tavalar mı dağıtalım? Biz, kültürlü insanlarız; kültüre 
hizmet etmek mecburiyetindeyiz. Benim bildiğim gazete sahipleri de 
kültürel hizmetin yanındadırlar. "Tiraj kaygısından, bu promosyon 
belası bizim de başımızı belaya soktu" diyerek, bendenize, hepsi 
telefon etmektedir.
O yüzden, Türkiye Gazeteciler Cemiyeti Başkanı değerli Nail Güreli'nin 
"bütün maddelerinizi onaylıyorum" diyen beyanatlarını ve özellikle de 
"bu 60 günü sakın ha uzatmayın" diyen bölümünü tebrik ediyorum 
buradan. 
Kaldı ki, buradaki konuşmalarda "efendim, kısa" denildi. Bugün, büyük 
gazetelerin hepsi 30 günlük promosyon veriyor; 45 günlük 
promosyonları var, ütülerinden nevresimlerine kadar 60 günlük 
promosyonları var; zaten veriyorlar. Adam, kalkmış, bize geliyor, 
buradaki temsilcileri vasıtasıyla "efendim, 60 günden fazla olsun...." 
İşinize gelince veriyorsunuz 45 günü!.. Niye karıştırıyorsunuz 
öyleyse? 
Patronun şikayet etmiş olduğu bu durumu da, madde değişikliklerini de, 
komisyonumuzun beyan etmiş olduğu tarzda yapmak mecburiyetindeyiz. 
Bakınız, bir televizyon verildi. Vereceklerdi vermeyeceklerdi... Bir yıl 
uğraşıldı ve sonunda "şu kadar fiyat artışı vardır" denildi. Ne diyor? 
"60 gün yaparsınız ve bu zaman zarfında fiyatlarınızı artıramazsınız" 
diyor arkadaşlar. Şimdi, otomobil vereceksiniz, buzdolabı vereceksiniz... 
İlk aylar artırmayacaksınız, tirajı kazandıracaksınız; son dört ayda 4 
tane zam getireceksiniz. 
Buradan, Sayın Bakanlığı tebrik ediyorum ve fiyat artışını 
yaptırmamak üzere olan maddelerini, zaman maddesini, kültürel hizmet 
noktasında ortaya koyduğu promosyon maddesini ve hassaten cezaları... 
Esrarcı cezaları değil, eroinci cezaları değil. Eroinde ve esrarda belli 
insanlar gidiyor; ama, promosyonlarda?!. Bugün bir gazeteye baktım, 
altında 67 tane promosyon kuponu var; ütü, nevresim, diş macunu, 
tencere, buzdolabı, bilmem ne... El insaf artık! 
Onun yerine, geliniz, veriniz ansiklopediyi, veriniz kültürel kimliğimizi 
kazandırıcı unsurları, hepimiz destekleyelim. Özellikle, bugün şikayet 
eden gazeteler, beş yıl önce Larousse'larla ve benzeri ansiklopedilerle 1 
milyon tirajlara ulaşmışlar. Bugün, o tiraj sahipleri eğer 500 binlerde 
dolaşıyorlarsa, kültürden uzaklaştıran ve bizi yozlaşmaya götüren 
promosyonlardan dolayıdır. 
Kaldı ki, gazeteler üç tane alınıyor, doğru; ama, kuponu kesildikten 
sonra -en büyük üzüntüm budur- artık gazete okunmuyor; "kuponu aldık 
ya, yeter" deniyor. Benim çok değerli yazar arkadaşlarım, burada 
bulunan, başta Mümtaz Soysal üstadımız ve diğer arkadaşlarım, 
hararetle okunan köşe yazarları, ütü yüzünden, nevresim yüzünden, diş 
macunu yüzünden, çelik tencere yüzünden okunmaz hale gelmişlerdir. 
Biz, onların da fikir namusluluğunu korumak için, bu promosyona, grup 
adına destek vermiş oluyoruz. (RP sıralarından alkışlar)
BAŞKAN – Sayın Ceylan, biraz alçak sesle konuşursanız iyi olur 
efendim.
HASAN HÜSEYİN CEYLAN (Devamla) – Değerli dostlarım, Işın 
Bey -çok sevgili arkadaşımızdır, çalışkan bir milletvekilimizdir- 
burada bir şey söyleyince, şu aklıma geldi: "İçkili olarak namaza 
yaklaşmayınız" ayetinin "sakın ha, namaza yaklaşmayınız" bölümünü 
söylerseniz, namazdan uzaklaşmanın Allah'ın emri olduğunu iddia 
edebilirsiniz pekâlâ. Kahraman Bey  "haksız rekabeti ortadan kaldırmak 
ve tüketici rekabetini getirebilmek adına bu yasaklamaları getirmek 
mecburiyetindeyiz" derken, siz "yasak getireceğiz" bölümünü anlarsanız 
"Allah namazdan uzaklaştırıyor bizi" deme manasında almış 
olursunuz. Bu hakkı da size, ne Allah verir ne de Türkiye Büyük Millet 
Meclisi verir arkadaşlarım.
Dolayısıyla, yanlış anlaşılmaları da beyan ederken, özellikle şu hususu 
da dikkatlerinize arz etmek istiyorum: Milletvekili arkadaşlarımız, 
Kızılay'a gidiyorlar, alışveriş yapıyorlar; her şeyde yüzde 15 KDV 
ödüyoruz. Çıkrıkçılar Yokuşundaki nevresimciler, tencere satıcıları, 
her alışverişlerinde yüzde 15 KDV öderken, niçin, Batı'dan gelen ve 
onuncu sınıf mal olan tencelerlerde yüzde 1 KDV ödeyecek bu 
patronlar; bana söyler misiniz? Biz, kimin adına çalışacağız; bu 
memleket adına mı çalışacağız, bu devlet adına mı çalışacağız, yoksa 
üç tane patron adına mı çalışacağız?
Sayın ANAP'lı yetkiliye söylüyorum. Biz, Refah Partisi olarak, 
patronların değil, milletin partisiyiz ve o yüzden, promosyonla ilgili 
kanun tasarısını bütünüyle destekliyoruz.  Hem vergisiyle devleti 
zenginleştiren hem kültürel atraksiyonlarıyla, okuyucularıyla beraber 
bize bir kültür kazandırma gayretine giren hem de takvim ve zamanı 
belirleyerek onların haksız rekabetini önleyen bu maddelerin ışığında, 
arkadaşlarımızın çok faydalı bir kanun tasarısı getirdiklerini 
düşünüyor ve bu vesileyle, değerli milletvekili arkadaşlarıma 
saygılarımı sunuyorum. 
Bu promosyon kanun tasarısının, bundan böyle, bazı haksız rekabetleri 
de gidereceğini ve gerçekten, basına, istenilen ölçüde yolsuzlukların 
yazılmayacağını değil, tam tersi, artık tencereyi bırakıp yolsuzlukları 
da yazabileceğini bir fırsat olarak vereceğini ifade ediyorum. 
Hemen, son söz olarak şunu belirtmek istiyorum: Yıllarca, burada, 
birileri birilerinin yolsuzluğunu konuştu; dört yıl, "şunun hesabını 
verin, bunun hesabını verin" dedi. Bir tanesinin soruşturma önergesini 
vermediler. Sadece Refah Partisi verdi bunların soruşturma önergelerini. 
Bundan böyle de verecek olan, kimden gelirse gelsin, sadece Refah 
Partisidir.
Hepinize saygılar sunuyorum.(RP sıralarından alkışlar)
BAŞKAN – Teşekkür ederim Sayın Ceylan.
Sayın milletvekilleri, tasarının tümü üzerindeki müzakereler 
tamamlanmıştır.
AHMET TAN (İstanbul) – Sayın Başkan, Sayın Sözcü, konuşmasında, 
"orada patronların sözcüsü olmamak gerekir" diye bir ifade kullandı.
BAŞKAN – "Biz ikimiz de işçi temsilcisiyiz" dedi; yani, "biz" dedi...
AHMET TAN (İstanbul) – Arkasından ekledi... Yanlış anlamaya 
meydan verebilir.
ALİ OĞUZ (İstanbul) – "Patronun avukatıyım" diyorsa söz verin 
Sayın Başkan.
BAŞKAN – Sayın Tan, sizin patronların temsilcisi olmadığınız açıkça 
ortada; işçi temsilcisi olduğunuz da belli. Onun için, rica ediyorum... Ben 
burada bir sataşma görmüyorum; siz de, zaten, konuşmanızda, 
patronları savunmadınız. Gerçekten...
AHMET TAN (İstanbul) – Ama, o konuyu tashih etmesi lazım. 
BAŞKAN – Sayın Ceylan, siz, Sayın Ahmet Tan'ı patronların temsilcisi 
olarak mı yorumladınız?
HASAN HÜSEYİN CEYLAN (Ankara) – Tam tersi.
BAŞKAN – Tam tersine, işçi temsilcisi olarak yorumladı.
İRFAN KÖKSALAN (Ankara) – Sayın Başkan, sataşmadan dolayı söz 
istiyorum.
BAŞKAN – Hangi noktada sataşma var?
İRFAN KÖKSALAN (Ankara) – "Benim hemşerim, Ankara 
Milletvekili, parti değiştiren" ifadelerini kullandı. Siz de parti 
değiştirdiniz...
BAŞKAN – Tutanakları...
İRFAN KÖKSALAN (Ankara) – Hayır, söylüyorum size. Duymadınız 
mı?
BAŞKAN – Tutanakları getirtip inceleyeyim, ondan sonra efendim.
Tümü üzerindeki müzakereler bitmiştir.
Maddelere geçilmesi sırasında yoklama istenilmiştir; önergeyi okutup, 
arkadaşların burada olup olmadığını arayacağım.
	Türkiye Büyük Millet Meclisi Sayın Başkanlığına
Genel Kurulda yeterli çoğunluk bulunmamaktadır. Salonda üye 
tamsayısının üçte biri yoktur. Yoklama yapılmasını talep etmekteyiz. 
Talebimizin 69 sıra sayılı tasarının tümü üzerinde görüşmelerden 
sonra, maddelere geçilmeden önce, yerine getirilmesini arz ederiz.
Saygılarımızla.
SALİH KAPUSUZ (Kayseri) – Çoğunluk var Sayın Başkan.
HASAN HÜSEYİN CEYLAN (Ankara) – Bilerek çıkıyorlar.
BAŞKAN – Bir dakika efendim. Rica ediyorum... Herkes burada 
karışırsa nasıl Meclisi...
Efendim, imza sahiplerini arayacağım.
Sayın milletvekilleri, burada uygulamak zorunda olduğumuz bir İçtüzük 
var. Biz, burada keyfî yönetim yapmıyoruz. Rica ediyorum... İçtüzüğün 
gereğini yapacağız.
Önder Sav?.. Burada.
Nihat Matkap?.. Burada.
Şahin Ulusoy?.. Burada.
Altan Öymen?.. Burada.
Ali Şahin?.. Burada.
Ercan Karakaş?.. Yok. 
Bekir Kumbul?.. Burada.
Atilâ Sav?.. Burada.
Ayhan Fırat?.. Burada.
İsmet Atalay?.. Burada.
Zeki Çakıroğlu?.. Burada.
Nezir Büyükcengiz?.. Yok.
Mustafa Yıldız?.. Yok.
Seyfi Oktay?..
Saydınız mı, kaç tane imzayla önerge verilmiş?
KÂTİP ÜYE KÂZIM ÜSTÜNER (Burdur) – 20 efendim.
BAŞKAN – Efendim, 20 imza ise, zaten 20'yi doldurmuyor; 3 arkadaş 
yok. Yoklama isteği usulüne göre değildir. (CHP sıralarından gürültüler)
Maddelere geçilmesini oylarınıza sunuyorum: Kabul edenler... 
Etmeyenler... Maddelere geçilmesi kabul edilmiştir. (RP sıralarından 
alkışlar, CHP sıralarından gürültüler)
ÖNDER SAV (Ankara) – Sayın Başkan, 23 imza var orada.
BAŞKAN – 20 arkadaşın vermesi lazım Sayın Başkan. Zaten 3 
arkadaşınız yok.
ÖNDER SAV (Ankara) – Ayrıca, tamamlanmadı, onun hepsini 
okumadınız.
BAŞKAN – Sayın Sav, 22 imzalı. 3 arkadaşınız yoktu.
ÖNDER SAV (Ankara) – Arkadaşlar var burada.
BAŞKAN – Yoklar efendim. Rica ediyorum... Biz, burada, Divan Üyesi 
arkadaşlarımızla müşterek yapıyoruz.
ADNAN KESKİN (Denizli) – Tekeffül ediyoruz. Arkadaşlar var 
burada.
BAŞKAN – Sayın milletvekilleri, yoklamada, bundan önceki usullerimiz 
şöyle: Yoklama isteyen milletvekili, yoklama sırasında Genel Kurul 
salonunda olacak. İmzasının tekeffül edilmesi mümkün değildir. 
ADNAN KESKİN (Denizli) – Niye? Uygulama var.
BAŞKAN – Yok efendim. Şimdiye kadar uygulamadık onu. Genel 
Kurula herhalde devam etmiyorsunuz; onun için haberiniz yok!
ADNAN KESKİN (Denizli) – Yok canım!..
BAŞKAN – Onun için, bu usulümüz öteden beri uygulanmaktadır. 
Yoklama isteyen arkadaşımız salonda oturacak. (RP ve DYP 
sıralarından alkışlar) Efendim, alkışlanmak için bunu söylemiyorum. 
MUSTAFA YILDIZ (Erzincan) – Buradayım. (CHP sıralarından 
"Mustafa Yıldız burada" sesleri)
BAŞKAN – Efendim, o sırada yoktu. Gidin, çağırın ötekileri; olur mu 
canım!.. Yoklama sırasında oturacak arkadaşlarımız. 
ADNAN KESKİN (Denizli) – Yoklama istiyoruz. 
BAŞKAN – Efendim, oyladık, geçtik. Şimdi maddeyi okutacağım. Niye 
yoklama istiyorsunuz!
Sayın Adnan Keskin, İçtüzüğü okursanız...
ADNAN KESKİN (Denizli) – İçtüzüğü okudum ben.
BAŞKAN – İçtüzükte diyor ki: "İşaretle oylamaya geçileceği sırada ya 
20 kişi önerge verecek veyahut da ayağa kalkılacak." Biz oylamayı 
yaptık efendim.
ADNAN KESKİN (Denizli) – Ayağa kalktık işte.
BAŞKAN – Sevgili arkadaşlarım, bakın, rica ediyorum sizden... 
Başkanlık Divanı olarak bizi bu kadar zor duruma sokmayın. 
ÖNDER SAV (Ankara) – İçtüzüğü siz bilmiyorsunuz. 
BAŞKAN – İçtüzüğü en az adınız kadar biliyorum.
ÖNDER SAV (Ankara) – Bakın kaç imza var orada?
BAŞKAN – 22 tane imza vardı; üç tanesi yok.
ÖNDER SAV (Ankara) – İki tanesi yok.
BAŞKAN – Üç tanesi yok.
ÖNDER SAV (Ankara) – İki tanesi yok beyefendi.
BAŞKAN – Efendim tartışmayalım... Rica ederim...
Geçti, gitti.
ÖNDER SAV (Ankara) – 23 tane imza var; iki tanesini okudunuz; bitti.
BAŞKAN – Sayın Sav, sizden rica ediyorum... Başkanlık Divanını zor 
duruma sokacağınıza, kendiniz, burada, yoklama isteyen 
arkadaşlarınızı bulundurun. 
ÖNDER SAV (Ankara) – Biz, üyenin mazeretini bilerek 23 imza verdik. 
BAŞKAN – Tartışmıyorum. Rica ediyorum...
ÖNDER SAV (Ankara) – Zaten sizinle tartışılmaz ki...
BAŞKAN – Siz öyle zannedin.
ÖNDER SAV (Ankara) – Hukuk bilenle tartışılır. 
BAŞKAN – 1 inci maddeyi okutuyorum: 
Tüketicinin Korunması Hakkında Kanunun Bazı Maddelerinde 
Değişiklik Yapılmasına           Dair Kanun Tasarısı
MADDE 1. – 23.2.1995 tarihli ve 4077 sayılı Tüketicinin Korunması 
Hakkında Kanunun 11 inci maddesine aşağıdaki fıkralar eklenmiştir.
Süreli yayın kuruluşlarınca düzenlenen ve her ne amaç ve şekilde olursa 
olsun, bilet, kupon, iştirak numarası, oyun, çekiliş ve benzeri yollarla 
süreli yayın dışında ikinci bir ürün verilmesinin taahhüt edildiği 
kampanyalarda; kitap, dergi, ansiklopedi, afiş, bayrak, poster, sözlü veya 
görüntülü manyetik bant veya optik disk gibi süreli yayıncılık 
amaçlarına aykırı olmayan kültürel ürünler dışında hiçbir mal ya da 
hizmetin taahhüdü ve dağıtımı yapılamaz. Her halukârda bu mal veya 
hizmetin piyasa değeri, tüketicinin ilgili kampanya süresince süreli 
yayını satın almak için ödediği toplam bedelin yüzde yirmisini aşamaz 
ve bu şekildeki kampanyaların süresi altmış günü geçemez. Kampanya 
konusu mal veya hizmet bedelinin bir bölümünün tüketici tarafından 
karşılanması, bu mal veya hizmetin ikinci ürün sayılmasına engel 
değildir.
Kampanya süresince, süreli yayının satış fiyatı, ikinci ürün olarak 
verilmesi taahhüt edilen mal veya hizmetin yol açtığı maliyet artışı 
nedeniyle artırılamaz. Kampanya konusu mal veya hizmet taahhüdü ve 
dağıtımı bölünerek yapılamayacağı gibi, bu mal veya hizmetin 
ayrılmaz ya da tamamlayıcı parçaları da ayrı bir kampanya konusu 
haline getirilemez. Bu Kanunun uygulamasında, ikinci ürün olarak 
verilmesi taahhüt edilen her bir mal veya hizmete ilişkin işlemler 
bağımsız bir kampanya olarak kabul edilir.
BAŞKAN – Madde üzerinde söz isteyen?.. CHP Grubu adına Sayın 
Altan Öymen, ANAP Grubu adına Sayın Mehmet Keçeciler.
Buyurun Sayın Öymen. (CHP sıralarından alkışlar)
Süreniz 10 dakika efendim.
CHP GRUBU ADINA ALTAN ÖYMEN (İstanbul) – Sayın Başkan, 
sayın arkadaşlarım; şimdi, anlaşılıyor ki, bu kanunun, buradan bir an 
önce ve ekspres süratiyle çıkması için elden gelen her şey yapılıyor.
ALİ RIZA GÖNÜL (Aydın) – Çıkaracağız...
ALTAN ÖYMEN (Devamla) – Arkadaşlarım belirttiler. Türkiye'nin bir 
sürü kanun konusu sırada beklerken, kanun tasarıları komisyonda 
beklerken, buraya, sanki memleketin en acil işi buymuş gibi, bu yasa 
tasarısı getirildi.
MUSTAFA KEMAL AYKURT (Denizli) – En önemlisi bu efendim...
ALTAN ÖYMEN (Devamla) – Sayın Başkan da, daha bu toplantıyı 
açarken, burada ancak 15 kişi 16 kişi olduğu halde, süratle 
"çoğunluğumuz vardır" diye toplantıyı açtı. Şimdi de "yoklama 
yapalım" talepleri, bu arada böyle aceleye geldi. Anlaşılıyor ki, biraz 
sonra çıkacak; fakat, bari, bu aceleyi yaparken, bu tasarıyı hazırlayanlar, 
biraz daha dikkatli davransaydı; yani, işte, bu basına orasından 
burasından vuralım falan diye sistemli bir şekilde başlamış olan 
kampanyanın bu aşamasında, biraz daha mantıklı davransalardı; bu işi 
bilenlere, tekniğini bilenlere, gazeteciler cemiyetlerine, sendikalara falan 
sorsalardı, en azından, ortaya böyle acayip bir 1 inci madde çıkmazdı.
MUSTAFA KEMAL AYKURT (Denizli) – Gazeteciler beyanda 
bulunmuştur.
ALTAN ÖYMEN (Devamla) – Şimdi, 1 inci madde üzerinde 
konuşuyorum, teknik olarak... Öbür konuları, işin öbür cephesini 
arkadaşlarım izah ettiler, Yılmaz Bey arkadaşım izah etti. Şimdi, 
burada, deniliyor ki, bu tencere, tabak falan diye nitelendirilen ürünleri 
yahut diğer ürünleri gazeteler dağıtmasın; ama, neyi dağıtsın?.. Kültürel 
yönü olan, kültürel hizmet niteliği taşıyan, kitap gibi, ansiklopedi gibi 
ürünleri dağıtsın. Burada, arkadaşlarım da, en son olarak konuşan 
Hasan Hüseyin Ceylan da söyledi; "bunlar yapılmalıdır, faydalıdır; 
gazeteler ansiklopediler, Büyük Larousse'lar verdi; gazeteler bundan 
uzaklaştığı için bu işler kötüye gitti; şimdi, bundan sonra bunlar 
verilmelidir" dedi; kanun da zaten böyle diyor. Şimdi, ansiklopedi versin 
gazeteler değil mi; bu doğru bir görüş.
HASAN HÜSEYİN CEYLAN (Ankara) – Doğru!..
ALTAN ÖYMEN (Devamla) – Ben de ona katılıyorum; çünkü, 
Türkiye'de, bugün, ikibuçuk milyon insanın evinde, hakikaten o büyük 
ansiklopediler var, gayet de iyi hazırlanmış, çeşitli gazeteler tarafından 
verilmiş ansiklopediler var; İslam Ansiklopedisinden Meydan 
Larousse'a kadar birçok ansiklopedi, böylece insanların evine gitti. 
Komisyon da bunu istiyor, iktidar partileri de bunu istiyor, herkes istiyor. 
Peki sonra?.. Sonra, bu 1 inci maddenin birinci fıkrasında bu husus 
belirtildikten sonra, arkasından hemen ekleniyor: "Ama, bu yayınların 
ikinci ürün olarak verilmesi 60 günden fazla süreyle olamaz, birbirinin 
devamı da olamaz" falan gibi. 60 gün içinde nasıl verilecek bu 
ansiklopedi? Yani, tasarınının birinci cümlesinde özellikle vurgulanan 
ansiklopedi, ikinci cümlesindeki şarta göre nasıl verilecek? Diyelim, 
öyle büyük de değil, 6 ciltlik bir ansiklopedi verecek olsa, bunu iki ay 
içinde verecek; yani, herhalde, bir cilt on gün içinde verilecek.
Yeni bir şart daha getiriliyor; gazete için ödenen paranın, gazetenin satış 
fiyatının iki aylık bölümünün yüzde 20'sini aşamaz. Yani, bir 
ansiklopedinin bir cildinin piyasa fiyatı 100 bin lirayı aşamaz olacak; bir 
ansiklopedinin satış fiyatı 100 bin lira, o da on gün içinde verilecek 
falan... O on gün içinde de olmuyor, hepsi birden sonunda verilecek 
diyor; bunun da, tüketiciyi korumak için olduğunu söylüyor tasarı. 
Şimdi, bölüm bölüm veriliyordu, cilt cilt veriliyordu; "en sonunda 
verilsin" demek, eğer o ansiklopedi kötüyse, onu ancak en sonunda fark 
edebilsin, yani, o zamana kadar aldatılmış olsun demek; burada da bir 
ayrı çelişki var. 
Şimdi, bütün bu çelişkiler -yüzde 20'sini aşamaz, falan- sonra nasıl 
kontrol edilecek? Bunları Sanayi Bakanı kontrol edecek. Acaba satış 
fiyatına, piyasa fiyatına oranı yüzde 20'si mi, yüzde 21'i mi, yüzde 22'si 
mi, herhalde, Sanayi Bakanı Yalım Erez, gidip gazetenin muhasebesine 
mi bakacak, nasıl yapacaksa, öyle kontrol edecek. 
Şimdi, arkadaşlar, burada getirilen maddede birinci cümle tamam, herkes 
bunda ittifak ediyor. Anlaşılıyor ki, Doğru Yol Partili arkadaşlarım da 
Refah Partili arkadaşlarım da bu birinci cümleye oy verecekler, diğer 
arkadaşlar da, mademki tasarının tümü kabul edilmiş, ona oy 
verecekler. Ama ondan sonraki cümleleri lütfen dikkatle okuyun; hem bir 
yandan o maddeyle, maddenin amacıyla taban tabana çelişkilidir, hem de 
aynı zamanda devleti hiç alakası olmayan işlerin içine iten ve devlete, 
hükümete, yani Sanayi Bakanlığına bir takdir hakkı veren cümlelerdir 
ondan sonrakiler.
Şimdi, bu konuda biz bir önerge verdik. Bu önergeyi, her türlü 
önyargıdan uzak olarak, bu tasarıyı getiren Komisyonun da görmesini 
rica ediyorum; çünkü, böylelikle işin içinden çıkılamayacaktır. Sanayi 
Bakanlığının gazete fiyatının yüzde 20'sinin hesaplanmasına, gazete 
fiyatına, şuna buna, kampanyanın süresine  karışması, serbest piyasa 
ekonomisini yerleştirmek iddiasında olan kimselerin hele, hiçbir zaman 
savunabileceği bir şey değildir. Gazetenin fiyatıyla gazetenin verdiği 
ürün arasındaki münasebeti arz-talep belirler. Bu suretle, Sanayi 
Bakanlığına böyle bir yetkiyi vermek, hem onu yapamayacağı bir işin 
altına sokmak hem de gazetelerin üzerinde gerçekten bir baskı unsuru 
oluşturmak demektir. 
Tasarı üzerinde söylenecek çok şey var; İktidarın, basın üzerindeki 
niyetleri hakkında da söylenecek çok şey var. Zaten bunların bir kısmı 
söylenildi; ama, burada, bir teknik konu olarak, bunun üzerinde duralım;  
komisyon adına da, iktidardaki gruplar adına da, lütfen bu maddeye 
baksınlar; çelişkileri görsünler arkadaşlarım ve verdiğimiz önerge 
istikametinde oy kullansınlar. Bunu arz etmek için huzurunuza çıktım.   
Teşekkür ederim arkadaşlarım. (CHP sıralarından alkışlar) 
BAŞKAN – Teşekkür ederim Sayın Öymen. 
ANAP Grubu adına, Sayın Mehmet Keçeciler; buyurun efendim. 
Süreniz 10 dakika Sayın Keçeciler. 
ANAP GRUBU ADINA MEHMET KEÇECİLER (Konya) –  Teşekkür 
ederim Sayın Başkan. 
Sayın Başkan, Yüce Meclisin değerli üyeleri; görüşülmekte olan 
Tüketicinin Korunması Hakkında Kanunun Bazı Maddelerinde 
Değişiklik Yapılmasına Dair Kanun Tasarısının 1 inci maddesi 
üzerinde söz almış bulunuyorum; bu vesileyle Yüce Heyetinizi saygıyla 
selamlıyorum. 
Değerli arkadaşlarım, aslında tüketiciyi korumak, makul, mantıklı, eğer 
hakikaten amaç sadece tüketiciyi korumaksa, getirilen bu tasarı, buna 
hizmet etmiyor. Niye etmiyor, bakın izah edeyim: Şimdi, siz diyorsunuz 
ki, basın promosyon ürünü vermesin; çünkü, birbirleriyle promosyon 
yarışına girdiler, kırıcı bir rekabete girdiler, bazıları vaatlerinde 
durmuyor, sözlerini yerine getirmiyor, dolayısıyla biz bunu 
yasaklayalım. Ama, getirdiğiniz bu yasal düzenleme, sadece basın 
konusunda getirilen bir yasal düzenleme olduğu için, ister istemez 
hepimizin dikkatini çekiyor; acaba, iktidar partileri basını susturmak mı 
istiyor, acaba, iktidar partileri basının üzerinde bir baskı mı oluşturmak 
istiyor, basının hürriyetini, basın hakkını kısıtlamak amacını mı 
taşıyor, diye bir düşünce akla geliyor.
Şimdi, piyasada dolaşan pek çok promosyonlar var; filanca arabayı 
alırsanız, şu kadar litre benzini bedava veriyoruz diyor; buna bir yasak 
yok, serbest. Efendim, filanca tencereyi alırsanız, arsa vereceğim diyor; 
tencere ile arsanın ne alakası var? Yok. Gerçi, serbest rekabete dayalı 
ekonomik düzeni benimsemişseniz, elbette ki, üretimini satmak için, 
insanları serbest bırakacaksınız. Sizin buraya getireceğiniz kanun, 
sadece, vaadinde durmazsa, o ilan ettiği sözü yerine getirmez ise, ona 
yasak getirmektir. Siz şimdi, bütün sektörleri bıraktınız, hepsi serbest... 
Mesela, birisi çıkıp -hani, basın tencere veriyor diyorsunuz ya- şu 
tencereyi alanı filanca gazeteye bir aylığına abone ediyorum dese, 
getirdiğiniz bu düzenlemeye göre, bu serbest; ama, gazete alana tencere 
verilecek derse, bu yasak!.. Böyle kanun olmaz; bu, Anayasaya aykırı 
beyler!
Bakın, Anayasanın 10 uncu maddesi var; Anayasanın 10 uncu maddesi 
"Devlet organları ve idare makamları bütün işlemlerinde kanun önünde 
eşitlik ilkesine uygun olarak hareket etmek zorundadır" diyor; Anayasa 
bunu gayet açık koymuş. Siz "tencereciye serbest, basın kuruluşuna 
yasak" diyorsunuz. 
Efendim, tencere satan adam dese ki, benim tenceremden bir set tencere 
alanı, (A) gazetesine, (B) gazetesine -gazete ismi vermiyorum- bir 
aylığına abone edeceğim;  bu, bir promosyondur; bunun için de 
televizyona ilan verse, şu çıkaracağınız kanuna göre, buna bir yasak 
yok. Tencereci serbest olacak, tabakçı serbet olacak; ama, gazeteci 
suçludur, öylesine suçludur ki, bu çıkaracağınız kanuna göre, bu iktidar 
nezdinde, âdeta, görüldüğü yerde vurulmalıdır diyorsunuz...
MUSTAFA KEMAL AYKURT (Denizli) – Anlamamışsın; kandırma 
bizi.
MEHMET KEÇECİLER (Devamla) – Evet, evet, onu söylüyorsunuz.
Değerli arkadaşlarım, hür basın demokrasilerin esasıdır, bağımsız 
adliye demokrasilerin esasıdır, serbest seçimler demokrasilerin esasıdır. 
Sizin şimdi buraya getirdiğiniz bu kanun tasarısının 1 inci maddesiyle -
biraz evvel Sayın Altan Öymen de işaret etti- getirdiğiniz hükümlerin 
arasında çelişki var. Evet, kültürel ürünler versin; ama, bunun süresi 
altmış günü geçmesin, bunun verilecek miktarı da, gazete satış 
bedelinin yüzde 20'sini geçmesin... Niye yapıyorsunuz bunu? Güya 
tüketiciyi koruyacaksınız!..
"Ansiklopedi versin, ona taraftarız" diyorsunuz, buraya yazmışsınız; 
ama, ansiklopediyi altmış gün içerisinde versin, gazete satış bedelinin 
yüzde 20'sini geçmesin... Bu, mantıksız. Bir kanun metni böyle 
hazırlanmaz. Kanun metinlerini önümüze getirirken ciddî olacaksınız. 
İktidarın birinci görevi, buraya getirdiği kanun metinlerini çok ciddî bir 
şekilde hazırlamaktır. Aksi takdirde, kanununuzu alırlar, zabıtlarda 
yerden yere vururlar. Bu kanun metni, mantıksızdır, hesap bilmeyen 
birisi tarafından hazırlanmıştır. Ne hesap biliyorsunuz ne kitap 
biliyorsunuz! Yüzde 20'yi aşmayacak, iki ayı geçmeyecek, ansiklopedi 
vereceksiniz!.. Verin bakalım haydi, haydi verin!.. Bunun hesabını 
bulun bakayım!.. Böyle hesap mı olur?!. Böyle iktidar hazırlığı mı 
olur?!. Böyle tasarı mı getirilir Yüce Meclisin huzuruna?!
Değerli arkadaşlarım, bu kanun tasarısı, Anayasaya aykırı, eşitlik 
ilkesine aykırı, bir; kendi içerisinde tutarsız, iki. Her şeyden evvel, bu 
tasarınız, basına düşmanlık zihniyetiyle alelacele hazırlanmış bir 
tasarıdır; yani, doğrudan doğruya basını hedef alan bir tasarıdır...
SAFFET ARIKAN BEDÜK (Ankara) – Hiç alakası yok.
MEHMET KEÇECİLER (Devamla) – Nasıl alakası yok Sayın 
Bedük?!.
SAFFET ARIKAN BEDÜK (Ankara) – Oku...
MEHMET KEÇECİLER (Devamla) – Biraz evvel ifade ettim, faraza bir 
gazete televizyon veriyor, o televizyon şirketi çıksa, dese ki: "Benim 
televizyonumdan 1 tane alanı, ben, A gazetesine 1 yıllığına abone 
ediyorum." Bu serbest, buna bir mâni yok. Bu olur mu?! Bu, eşitlik 
ilkesine uygun mu?! Siz diyorsunuz ki: Basın olursan suçlusun, sakın 
ola, böyle bir promosyon yapamazsın; ama, televizyon satıcısı, tencere 
satıcısı, tabak satıcısı olursan serbestsin!..
AHMET İYİMAYA (Amasya) – Eşitlik...
MEHMET KEÇECİLER (Devamla) – Hem buraya çıkıp -hem DYP 
olarak hem Refah Partisi olarak- diyorsunuz ki: "Biz de  serbest rekabete 
dayalı ekonomik düzeni benimsiyoruz" Bunu resmî vesikalarınızla 
söylüyorsunuz, seçim beyannamelerinizle söylüyorsunuz, sonra da 
yasaklarla iş görmeye kalkıyorsunuz!.. Sizin, bu ekonomik anlayışı 
benimsedikten sonra yapabileceğiniz tek şey var; o da, tüketiciyi 
aldatmaya mâni olacak tedbirler almaktır; ama, genel alacaksınız; 
kanunlar genel olur, herkese olur. Tüketiciyi korurken, "tüketiciyi basın 
kuruluşlarının şerrinden koruyorum" maskesi altında baskı altında 
tutmaya, ona birtakım engeller çıkarmaya, onun önünü kesmeye gayret 
ediyorsunuz; bunu yapamazsınız beyler! Türkiye bu devirleri geçti, bu 
devirleri çoktan aştı; siz Türkiye'yi yirmi sene geriden takip ediyorsunuz. 
Türkiye oraya dönmeyecek, bakın size söylüyorum, Meclis kürsüsünden 
ifade ediyorum: Hür basını kısıtlamaya gücünüz yetmeyecek. 
Yanlış kanunlar getiriyorsunuz. Haksız promosyona biz de karşıyız, bir 
gazete okuyucusu olarak benim de şikâyetçi olduğum noktalar var; para 
verdiğim gazetenin birinci sayfasının yarısında reklam var; benim para 
vererek satın aldığım gazetenin yarım sayfasını, bir sayfasını reklamla 
işgal etmeye basın kuruluşlarının hakkı yok. Onun görevi, bana haber 
vermek; haber vermiyor, reklam yapıyor; ben de şikâyetçiyim; ama, 
benim hakkımı, böyle, basını susturarak, zorlayarak koruyamazsınız. 
Genel kanun çıkaracaksınız. Diyeceksiniz ki: Her kim satıcı, hangi 
malı satarsa satsın, promosyon yaparken, şu şu şu kaidelere dikkat 
edecek. Böyle getirilir bu kanun. Siz oturuyorsunuz, tencere satan serbest, 
araba satan serbest, televizyon satan serbest; ama, gazete satan suçlu.
BAŞKAN – Sayın Keçeciler, 1 dakikanız var efendim, süreyi 
uzatmıyorum.
MEHMET KEÇECİLER (Devamla) – Tamam, bitiriyorum. Takip 
ediyorum Sayın Başkanım.
O, ille, şu şu şu kaidelere uyacak diyorsunuz ve bunu da, Anayasanın 10 
uncu maddesine rağmen yapıyorsunuz, kanun önünde herkese eşit 
davranmanız icap eden bir tutum içerisinde yapıyorsunuz, kanunları 
Anayasaya aykırı çıkarıyorsunuz; bu, yanlıştır, bu tutumdan vazgeçin. 
Biz, bu 1 inci maddenin düzeltilmesi için önerge verdik. Bari önergeyi 
kabul edin de, şu hesap hatanız Bağdat'tan dönsün, yanlışlığınız 
Bağdat'tan dönsün. 
Sayın Ceylan bir şey ifade etti, ona da cevap vermek istiyorum. 
Sayın Başkan, 1 dakika süre ilave edeceksiniz...
BAŞKAN – Hayır, veremem efendim; kimsenin süresini uzatmadım.
MEHMET KEÇECİLER (Devamla) – Hemen bitiriyorum.
Dediler ki: Anavatan...
BAŞKAN – Sayın Keçeciler, teşekkür ediyorum. Tamam efendim.
MEHMET KEÇECİLER (Devamla) – Hemen bitiriyorum Sayın 
Başkanım... Bir dakika...
BAŞKAN – Hayır efendim... Sabahtan beri süre uzatmadım, size niye 
imtiyaz yapayım?!
MURAT BAŞESGİOĞLU (Kastamonu) – Bazen konuşturuyorsunuz...
MEHMET KEÇECİLER (Devamla) – Bir dakika... Peki, 2 nci maddede 
çıkar, cevap veririz.
BAŞKAN – Hayır efendim... Rica ediyorum... Sayın Keçeciler...
MEHMET KEÇECİLER (Devamla) – Nasıl olsa buradayız; yürürlük 
maddesinde söz alır yine söylerim.
BAŞKAN – Arkadaşlar, sabahtan şimdiye kadar kimseye vermedim; 
niye ona özel ilgi göstereyim?!.
MURAT BAŞESGİOĞLU (Kastamonu) – Bazen 10 dakika fazla 
konuşturuyorsunuz...
BAŞKAN – Efendim, rica ediyorum... Buyurun... Başka bir maddede 
konuşursunuz. 
MEHMET KEÇECİLER (Devamla) – Peki... 
Saygılar sunarım. (ANAP sıralarından alkışlar)
BAŞKAN – Sayın milletvekilleri, bizim burada adil davranmamız 
lazım. Bugünkü uygulamalarımızda kimseye fazla süre vermedim.
MURAT BAŞESGİOĞLU (Kastamonu) – Tek istisnasını 
görmeyeceğiz inşallah oturum sonuna kadar.
BAŞKAN – Anlamadım...
MURAT BAŞESGİOĞLU (Kastamonu) – Bu uygulamanız sonuna 
kadar devam eder inşallah.
BAŞKAN – Tabiî devam eder; siz isterseniz her zaman devam eder.
Sayın Tahir Köse, DSP Grubu adına; buyurun efendim. (DSP 
sıralarından alkışlar) 
Sayın Köse, süreniz 10 dakika.
DSP GRUBU ADINA MEHMET TAHİR KÖSE (İstanbul) – Sayın 
Başkan, Yüce Meclisin değerli üyeleri; Tüketicinin Korunması 
Hakkında Kanunun Bazı Maddelerinde Değişiklik Yapılmasına Dair 
Kanun Tasarısının 1 inci maddesi hakkında Demokratik Sol Partinin 
görüşlerini belirtmek üzere buradayım.
Bu yasanın hazırlanmasında emeği geçen bir insan olarak, yasanın 
bugünkü getirilen değişiklik maddelerinin de, yine, en iyi şekilde 
olmasını arzuluyorum. 
Promosyona, hemen hemen böyle kontrolsüz bir şekilde yapılan 
promosyona tüm Meclisimiz karşı. Tüketicinin korunması, onun için 
çok gerekli. 
Yine, promosyonla, kültürel yayınların verilmesini de Demokratik Sol 
Parti olarak destekliyoruz; fakat, tasarının hazırlanmasında -tamamen 
teknik konulardan dolayı- birtakım muhalefetlerimiz var; onları 
belirtmek istiyorum: 
Birincisi -Sayın Öymen'in de üzerinde durduğu gibi- mal veya hizmetin 
piyasa değeri, tüketicinin ilgili kampanya süresince süreli yayını satın 
almak için ödediği toplam bedelin yüzde 20'sini aşamaz ve bu şekildeki 
bir kampanyanın süresi de 60 günü geçemez... Kampanyanın belli bir 
süre muhafaza edilmesi, yine son derece doğru; bu 30 gün, 60 gün, 90 
gün olabilir; fakat, böyle, işte, bir yıla yaygın, birbuçuk yıla yaygın 
kampanyalar, son derece zararlı oluyor ve kontrol edilmesi de son derece 
güç oluyor. 
Yalnız, burada, süreli yayın bedelinin yüzde 20'sinin tespiti son derece 
zordur. Bunu, kim, nasıl yapacak? İşte, gazetelerin 60 günlük bedelinin 
toplamı -örneğin- 3 milyon lira, bunun yüzde 20'si 600 bin lira; bunun 
kıymet takdirini kim, nasıl yapacak? Burada bir açıklık yok. Bununla 
ilgili olarak Demokratik Sol Partinin bir önergesi olacak. O önergenin 
değerlendirilmesini arzu ediyoruz. Tamamıyla teknik konularla ilgili 
önergeler.
Bir diğeri, yine, bu da benzer şekilde ve bu iki değişiklik önergesinde de 
gösterilmek istenen şu: Tüketici korunuyormuş!.. Tüketicinin bu şekilde 
korunmadığı da gayet açık. 
Şimdi, değerli arkadaşlarım, Sayın Hasan Hüseyin Ceylan da 
konuşmasında, bunu, bu şekilde anladı. Şimdi söyleyeceğim konuda 
madde diyor ki "kampanya süresince, süreli yayının satış fiyatı, ikinci 
ürün olarak verilmesi taahhüt edilen mal veya hizmetin yol açtığı 
maliyet artışı nedeniyle artırılamaz." Demiyor ki "gazete iki ay süreyle 
fiyatını artıramaz." Gazete, sadece, bu süre zarfında "benim 
promosyonla dağıttığım kültürel yayının fiyatı arttığı için, ben, bu 
gazetemin fiyatını artırıyorum" demeyecek. 
Değerli arkadaşlarım, gazeteler yıllardır promosyon yapıyor. Hangi 
gazete "benim dağıttığım ürünün fiyatı arttığı için fiyatımı artırdım" 
dedi bugüne kadar? Böyle bir şey demedi.
Şimdi, Sayın Hasan Hüseyin Ceylan diyor ki "biz, burada tüketiciyi 
koruyoruz; promosyon süresince fiyatını artıramayacak." Madde öyle 
bir şey demiyor,  "promosyon süresince, gazete, fiyatını artırabilecek; 
ama, kültürel yayının fiyatındaki artışı gerekçe göstererek 
artıramayacak" diyor. Tamamıyla uygulamadan uzak bir madde. 
Demokratik Sol Parti olarak, bununla ilgili de yine bir önergemiz var. O 
önergemizin de dikkate alınmasını Yüce Meclisten arz ediyorum, 
saygılar sunuyorum. (DSP sıralarından alkışlar)
BAŞKAN – Teşekkür ederim Sayın Köse.
Gruplar adına konuşmalar bitmiştir.
Şahısları adına Sayın Mahmut Işık. (CHP sıralarından alkışlar)
Sayın Işık, yalnız, zatı âliniz Komisyon üyesisiniz ve Komisyon 
raporuna muhalefet şerhi koymamışsınız. İçtüzüğün 42 nci maddesi 
diyor ki "komisyon toplantısına katılıp da komisyon raporuna 
muhalefet şerhi koymayan milletvekili, komisyon raporu aleyhine 
konuşamaz." Bu hususu hatırlatayım size.
AHMET İYİMAYA (Amasya) – İçtüzük hükmünü uygulayın.
BAŞKAN – Efendim?..
AHMET İYİMAYA (Amasya) – Belki aleyhinde konuşacaktı.
BAŞKAN – Hayır, arkadaşımız, belki komisyon raporunun lehinde 
konuşacak da, o bakımdan...
AHMET İYİMAYA (Amasya) – Ama, konuşacak...
BAŞKAN – Efendim, ben onu hatırlatayım; yani, ben İçtüzüğü 
hatırlattım.
Buyurun Sayın Işık.
Süreniz 5 dakika.
MAHMUT IŞIK (Sıvas) – Sayın Başkanım, değerli arkadaşlarım; 
şimdi, Komisyonda bu yasa görüşülürken, benim bir önerim olmuştu; 
önce, "bu yasa çok tartışılmadı, bu yasayı biraz tartışalım, bir alt 
komisyon kuralım" demiştim; fakat, Komisyon, buna rağbet etmedi. 
Ayrıca, 2 nci maddede de, "Anayasanın 24 üncü maddesinin son 
fıkrasını, bu 1 inci maddeye ilave edelim" demiştim; fakat, bu da itibar 
görmedi. 
Şimdi, tabiî, ben, onunla ilgili olarak, bugün bir gazetede çıkan bir 
yazıdan bahsetmek istiyorum. Ben, 24 üncü maddedeki son fıkranın 
buraya ilave edilmesiyle, kültürel yayınların daha dikkatli 
basılabileceğini söylemiştim ve örnek olarak da, dinî yayınları ya da 
eğitim yayınlarını vermiştim. Hatta, orada "gazetelerden bir tanesi 
Kur'an-ı Kerim dağıtmak istiyorsa, elbette dağıtacaktır; ama, Din İşleri 
Yüksek Kurulunun onayını alan, yetkili ve ehil kuruluşların onayını 
alan bir Kur'an-ı Kerim'i dağıtması ayrı bir olay. Millî Eğitim 
Bakanlığı ile ilgili, eğitimle ilgili bir yayın dağıtacaksa, orada da, Talim 
Terbiye'nin onayını alarak bir yayını dağıtması daha uygun olacaktır" 
demiştim. Fakat, bugünkü bir gazetede, benim çok çağdışı 
davranışlarda bulunduğum, Kur'an-ı Kerim'in dağıtılmasının yasak 
olmasını istediğim gibi, çok saldırgan bir ifade kullanılmış. Ben, 
esasında, bunun için söz aldım. 
Ben, o sözlerimle, din düşmanlığı ya da Kur'an-ı Kerim dağıtılmaması 
gibi bir uygulama önermedim, bilakis, yetkili ve ehil kuruluşların 
onayından geçen kültürel yayınların olmasının toplumda daha yarar 
sağlayacağını söyledim. 
Bu gazeteye, Yüce Meclisin kürsüsünden şunu söylemek istiyorum: Ben, 
burada, din düşmanlığı yapmıyorum; ama, bu gazetemiz, maalesef, din 
sömürücülüğü yapıyor. Onu arz etmek için söz aldım. 
Teşekkür ediyorum, saygılar sunuyorum. (CHP sıralarından alkışlar)
BAŞKAN – Teşekkür ederim Sayın Işık.
Şahsı adına, Sayın Yılmaz Ateş; buyurun efendim.
Süreniz 5 dakikadır. 
YILMAZ ATEŞ (Ankara) – Teşekkür ederim Sayın Başkan.
Sayın Başkan, sayın milletvekilleri; hepinizi şahsım adına saygıyla 
selamlarım.
Sayın milletvekilleri, daha önce de değindim; arkadaşlarımız teknik 
olarak açıkladılar; şimdi, bu yasa tasarısıyla getirilen maddeyi iyi 
niyetle bağdaştırmanın olanağı yoktur. Bu, Hükümetin genel bir 
yaklaşımı. Çağımız, özgürlükçü çağı ve bilgi çağını yaşıyor. Burada, 
yasaklayıcı bir tavırla bunu yasaklamaya kalkmak, günümüz 
gerçekleriyle bağdaştırılmıyor. Bir gazetenin fiyatının -bir 
arkadaşımız hesabını yaptı- 60 günlük tutarı 3 milyon lira ediyor. 
"Bunun yüzde 20'sini aşamayacak" dendiği zaman, bu 600 bin lirayla, 
okuyucuya, hangi kültürel bir yayın, eser sunulabilir?! Bu da, tıpkı diğer 
uygulamalar gibi, sulandırmanın ötesine gitmeyecektir. Çok affedersiniz, 
gazeteleri ya pornoya yönelteceksiniz, kültürle ilgisi olmayan, çok basit 
düzeyde eserleri verdirtmeye kalkacaksınız ya da bunu tamamen 
yasaklama mantığının bir ürünüdür. 
Böyle bir kim vurduyla, kaptıkaçtıyla bu yasa tasarısını görüşmek, 
Türkiye'nin aydınlık geleceğine kilit vurmaktır. Korkmayın... 
Gazetelerin, özgürce, daha çok kişiye ulaşmasından neden 
çekiyorsunuz?
Bakın, bir ülke, dünya, cahillerin cehaletinden ötürü geriye gitmez; bir 
ülke, aydın geçinen cahillerin ihanetinden ötürü geri gider, kalkınamaz 
ve çağdaşlığı yakalayamaz. Bu maddeyle, bu kanun tasarısıyla getirilen 
olayın altında yatan mantık, yasaklayıcı bir mantıktır. Yüce Meclisin 
bundan vazgeçmesini diliyoruz.
Sanayi Bakanlığı, bir siyasî kişilik olan Sayın Bakan, burada hem savcı 
hem hâkim konumuna konmuş; hem cezayı belirleyecek hem 
uygulayacak. Şimdi, böyle bir mantık ve anlayış, günümüzün kabul 
edeceği bir mantık ve anlayış değildir. 
O nedenle, böylesine, basını çok yakından ilgilendiren, .basının 
gelişimini, işsizliği, sanayiyi çok yakından ilgilendiren böyle bir madde, 
günümüzün gerçekleriyle bağdaşmıyor. Yüce Meclisin bu konuda 
gereken düzeltmeyi yapacağını diliyorum. Bu konuda da Cumhuriyet 
Halk Partisi olarak bizim önergemiz var, onu da dikkate almanızı 
diliyor, hepinizi tekrar saygıyla selamlıyorum. (CHP sıralarından 
alkışlar)
BAŞKAN – Teşekkür ederim Sayın Ateş.
Madde üzerindeki konuşmalar tamamlanmıştır. 
VIII. – SATAŞMALARA İLİŞKİN KONUŞMALAR
1. – Ankara Milletvekili İrfan Köksalan’ın, Ankara Milletvekili Hasan 
Hüseyin Ceylan’ın, kendisine sataşması nedeniyle konuşması
BAŞKAN – Bu arada, Sayın İrfan Köksalan'ın kendisine yapılan 
sataşmayla ilgili istediği tutanağı getirttim; tutanakta Sayın Hasan 
Hüseyin Ceylan şöyle diyor: " ANAP temsilcisinin, değerli hemşerimin,  
Ankara Milletvekilinin buradaki  konuşması ve o konuşmasını daha 
önce değiştirdiği partideyken de yapmış olduğu konuşmalarla 
düşündüğüm zaman, bana şunu hatırlattı; Ziya Paşa diyor ki: Onlar ki, 
verir laf ile âleme nizamat; bin türlü teseyyüp bulunur hanelerinde..."
HASAN HÜSEYİN CEYLAN (Ankara) – Sadece şiir okudum.
BAŞKAN – Bir dakika efendim... Arkasından da " Her türlü ayıbı 
üzerinde taşıyacaksın" diyorsunuz; şiir değil bu işte.
Sayın Köksalan, "Her türlü ayıbı üzerinde taşıyacaksın" ibaresinde 
sataşma gördüğüm için size söz veriyorum; buyurun (ANAP 
sıralarından alkışlar)
Sayın Köksalan, rica ediyorum, yeni bir sataşmaya meydan vermeyin.
AHMET İYİMAYA (Amasya) – Yavaş seslen.
İRFAN KÖKSALAN (Ankara) – Sesim gürse, bu, benim kabahatim 
değil Sayın İyimaya.
Sayın Başkan, değerli milletvekilleri; bu Yüce Parlamentoda ve bu 
kürsüde bir kanun tasarısı konuşulurken söylenmesi ve ifade edilmesi 
gereken şey, kanun tasarısı hakkında konuşmaktır; ama, 
dağarcıklarında söyleyebilecekleri hiçbir şey bulunmayan kişilerin 
yaptıkları bir tek şey vardır;     kişisel sataşma, kişilik.
Ankara Milletvekili sayın arkadaşım "hemşerim" diye başladı, parti 
değiştirmekten falan bahsetti. Kendisi tabiî, çok yeni, çok taze bir 
milletvekili; hiçbir şeyden haberi yok; hep de okumadan, hatta, maddeyi 
konuşmak üzere buraya çıktığı zaman okumadan geldiği belli oluyor, 
kulaktan dolma, alelacele, yangından mal kaçırırcasına, burada, bir 
şeyler söyledi. 
Şimdi ben, geçen dönem, milletvekili olarak tam bir imtihandan geçtim; 
keşke, milleti temsil etmek üzere, bu vekâlet görevini alan 
milletvekillerinin hepsi, böyle bir sınavdan, böyle bir imtihandan, bu 
yüce çatının altında geçebilse... Doğruları söyledim, yanlışları 
haykırdım; bununla da iftihar ediyorum. 
Bakın, o partideyken, o partiyi, biz, iktidar yaptığımız zaman, belli bir 
orandaydı; şimdi beni hiç ilgilendirmiyor hangi oranlara geldiği; ama, 
biz, siyaseti ülke için yapıyoruz. Ülkemiz, o dönemde, yüzde 156 
enflasyonu yaşadı; yine, o dönemde ve bugün 1,5 katrilyona gelen faiz 
katlamaları ve 1994 Ocak ayındaki ekonomik krizleri yaşadı; bunlar, 
hep yanlış uygulamalar, yanlış kararlar ve tecrübesizlikti; bunları 
söyledik; bunları söylemenin bir yanlışı var mı?!. Bunları söylemenin 
milletvekilliğine uymayan bir tarafı var mı?!. Bunları söylemek için 
yürek ister, yürek!.. 
Ee, şimdi millletvekili oldular, şu kutsal çatının altında bazen 
görüyorum, Genel Başkanlarının karşısında el etek öpüyorlar. El 
öpmeleri görüyorum; peki, o görüntü müdür acaba milletvekilliğinin 
gereği?! Biz, el etek öpenlerden değiliz; olmadığımız için... Yine, geçen 
dönemden kalma el etek öpenleri gördük; ne oldular, neredeler?! 
Kelebekleri gördük; ne oldular, neredeler?! Onun için, bilmediği şeyleri 
arkadaşımız konuşmazsa iyi olur.
Peki, bunun sonunda ne oldu?.. İhraç edildik; bu, bizim için onurdur; 
milletvekili olarak, bundan evvel, 46'lı yıllarda, rahmetli Adnan 
Menderes de ihraç edildi, Fuat Köprülü de ihraç edildi, Refik Koraltan da 
ihraç edildi; tek parti devriydi; kalktılar, Demokrat Partiyi kurdular. 
Nasıl, anladın mı sevgili hemşerim?
Ve biz de, işte bu kavgayı burada verebilmek için, tabiî, felsefemize 
uygun, inandığımız, güvendiğimiz kişinin genel başkanlığındaki bir 
partide, burada siyaset yapıyoruz; bunun ayıbı mı var?!. (ANAP 
sıralarından alkışlar)
HASAN HÜSEYİN CEYLAN (Ankara) – ANAP'a hakaret ediyordun, 
ANAP Genel Başkanına hakaret ediyordun o zaman!
İRFAN KÖKSALAN (Devamla) – Değerli arkadaşlarım, herhalde bu 
sözlerden anlayabildiğini zannediyorum. 
Teşekkür ediyorum, sevgi ve saygılarımı sunuyorum. (ANAP 
sıralarından alkışlar)
HASAN HÜSEYİN CEYLAN (Ankara) – Mesut Yılmaz aleyhinde 
konuşuyordun!..
BAŞKAN – Efendim, rica ediyorum müdahale etmeyelim.
VII. – KANUN TASARI VE TEKLİFLERİYLE 
KOMİSYONLARDAN
GELEN DİĞER İŞLER (Devam)
2. – Tüketicinin Korunması Hakkında Kanunun Bazı Maddelerinde 
Değişiklik Yapılmasına DairKanun Tasarısı ve Sanayi, Ticaret, Enerji, 
Tabiî Kaynaklar, Bilgi ve Teknoloji Komisyonu Raporu (1/490) (S. 
Sayısı 69) (Devam)
BAŞKAN – Sayın milletvekilleri, madde üzerindeki görüşmeler 
bitmiştir.
Maddeyle ilgili önergeler vardır, önce geliş sırasına göre okutacağım, 
sonra aykırılık sırasına göre işleme koyacağım.
Türkiye Büyük Millet Meclisi Başkanlığına
69 sıra sayılı Kanun Tasarısının 1 inci maddesiyle 4077 sayılı 
Tüketicinin Korunması Hakkında Kanunun 11 inci maddesine eklenen 
ilk fıkranın aşağıdaki biçimde değiştirilmesini arz ve teklif ederiz.
	İstemihan Talay	Ahmet Tan	Teoman Akgür
	İçel	İstanbul	Sakarya

	Arif Sezer	Cafer Tufan Yazıcıoğlu	Metin Şahin
	Adana	Bartın	Antalya

	A.Turan Bilge		Mustafa Güven Karahan	
	Konya		Balıkesir
Süreli yayın kuruluşlarınca düzenlenen ve her ne amaç ve şekilde olursa 
olsun, bilet, kupon, iştirak numarası, oyun, çekiliş ve benzeri yollarla 
süreli yayın dışında ikinci bir ürün verilmesinin taahhüt edildiği 
kampanyalarda, kitap, dergi, ansiklopedi, afiş, bayrak, poster, sözlü veya 
görüntülü manyetik bant veya optik disk gibi süreli yayıncılık 
amaçlarına aykırı olmayan kültürel ürünler dışında hiçbir mal ya da 
hizmetin taahhüdü ve dağıtımı yapılamaz. Kampanya konusu mal veya 
hizmetin bedelinin bir bölümünün tüketici tarafından karşılanması, bu 
mal veya hizmetin ikinci ürün sayılmasına engel değildir. 
BAŞKAN – Efendim, sayın önerge sahiplerine sormak istiyorum; 
gerekçeyi okutursak söz hakkınız kaybolur, gerekçeyi okutalım mı?
ÖNDER SAV (Ankara) – Önce Komisyona ve Hükümete sormanız 
gerekir.
BAŞKAN – Efendim, bir dakika...
Sayın arkadaşlar, tabiî İçtüzük değişikliği yeni... (Gülüşmeler) 
Efendim, daha uygulamasını yapmadık, bu kadar gülmeye gerek yok, 
herhalde gülünecek bir şey yapmıyoruz.
İçtüzükte diyor ki "değişiklik önergesi sahibi, gerekçeyi okutursa, 
konuşamaz." Yalnız, bir başka maddesinde de diyor ki, "eğer önergeye 
Hükümet veya Komisyon katılırsa, o zaman önerge sahibi konuşamaz."
ALTAN ÖYMEN (İstanbul) – Sayın Başkan_
BAŞKAN – Bir dakika efendim_
Şimdi, farzedelim ki, önerge sahibi “gerekçeyi okutmayalım” dedi, 
arkasından da Hükümet katıldı.
AYHAN FIRAT (Malatya) – Evvela Hükümete soracaksınız.
BAŞKAN – Efendim, rica ediyorum, yeni bir uygulama yapıyoruz. 
Efendim, bugüne kadar bu konuda ilk uygulama_
ALTAN ÖYMEN (İstanbul) – Daha önce, Başkanvekili Yasin Bey 
zamanında aynı konu konuşuldu ve Yasin Bey, kendi tetkik ettikten 
sonra -hatta “önceki uygulamamda hata etmişim” diye düzeltikten sonra- 
bir uygulamayı yerleştirdi; zabıtlara bakarsanız görürsünüz.
ÖNDER SAV (Ankara) – Uluç Bey de bunu uyguladı ondan sonra.
AYHAN FIRAT (Malatya) – Senin haberin yok Başkan.
BAŞKAN – Efendim, burada “kimsenin, kimseden haberi yok” demeyin. 
Zaten, böyle, kolay kolay insanları itham ediyorsunuz. Herhalde, şu 
salonda olan insanların çoğu kadar, ben de, bu İçtüzüğü biliyorum ve 
uygulamasını da biliyorum; ama, burada bir Başkanvekili arkadaşımız 
geçmişte bir uygulama yapmış; bu, daha çok yeni bir uygulama, bunun 
haberle ilgisi yok. Sizler, Genel Kurulda konuşulan herşeyi takip mi 
ediyorsunuz yani?..
Bunun gerekçesini okutmuyorum, sonra okutacağım.
Diğer önergeyi okutuyorum:
Türkiye Büyük Millet Meclisi Başkanlığına
69 sıra sayılı Kanun Tasarısının 1 inci maddesiyle, 4077 sayılı 
Tüketicinin Korunması Hakkındaki Kanunun 11 inci maddesine eklenen 
fıkralardan sonra, aşağıdaki fıkranın eklenmesini arz ve teklif ederiz.
	Turan Bilge 	Arif Sezer 	Cafer Tufan Yazıcıoğlu
	Konya 	Adana 	Bartın
	Sema Pişkinsüt 	Ahmet Tan 	Teoman Akgür
	Aydın 	İstanbul 	Sakarya
	Metin Şahin 	Mustafa Güven Karahan
	Antalya 	Balıkesir
Süreli yayın kuruluşlarının yukarıdaki esaslar dahilinde yapacakları 
kampanyalarda, kampanya konusu mal ya da hizmet karşılığında 
teminat gösterilmesi zorunludur. Bu teminat miktarı, kampanya 
başlangıcında, Bakanlıkça belirlenecek usuller dairesinde saptanır; 
ancak, bu teminat tutarı, ilgili süreli yayın kuruluşunun kampanyaya 
başlamadan önceki son bir haftalık resmî tiraj ortalaması ile 
kampanyaya başladıktan sonraki haftanın tiraj ortalaması arasındaki 
farkın kampanya konusu mal veya hizmet bedelinin çarpımı sonucu 
bulunacak miktarı aşamaz. 
BAŞKAN – Diğer önergeyi okutuyorum:
Türkiye Büyük Millet Meclisi Sayın Başkanlığına
Sıra Sayısı 69 olan (1/490) nolu Tüketicinin Korunması Hakkında 
Kanunun Bazı maddelerinde Değişiklik Yapılmasına Dair Kanun 
Tasarısının 1 inci maddesiyle Yasanın 11 inci maddesine eklenen 
fıkranın "her halükârda bu mal veya hizmetin piyasa değeri tüketicinin 
ilgili kampanya süresince" diye başlayan ikinci cümlesi ile "kampanya 
süresince süreli yayının satış fiyatı..." diye başlayan son fıkrasının 
madde metninden çıkarılmasını arz ve talep ediyoruz.
Saygılarımızla.
	Yılmaz Ateş 	Altan Öymen 	Atilâ Sav 
	Ankara 	İstanbul 	Hatay
	Fikri Sağlar 	Önder Sav 	Celal Topkan 
 	İçel 	Ankara 	Adıyaman
	Bekir Kumbul 	Ayhan Fırat 	Ali Şahin
 	Antalya 	Malatya 	Kahramanmaraş
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
69 sıra sayılı Kanun Tasarısının 1 inci maddesi ikinci fıkrasında yer 
alan "kampanya süresince süreli yayının satış fiyatı ikinci ürün olarak 
verilmesi taahhüt edilen mal veya hizmetin yol açtığı maliyet artışı 
nedeniyle artırılamaz" ifadesi metinden çıkarılmalıdır.
	Tahir Köse 	Fikret Ünlü 	Metin Şahin
	İstanbul 	Karaman 	Antalya
	Ali Ilıksoy 	Tuncay Karaytuğ
	Gaziantep 	Adana
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
69 sıra sayılı Kanun Tasarısının 1 inci maddesi ile 4077 sayılı 
Tüketicinin Korunması Hakkında Kanunun 11 inci maddesine eklenen 
fıkradan sonra, aşağıdaki fıkranın eklenmesini arz ve teklif ederiz.
	Murat Başesgioğlu	Ali Doğan	Refis Aras
	Kastamonu	Kahramanmaraş	İstanbul
	Yusuf Ekinci	Halit Dumankaya
	Burdur	İstanbul
"Süreli yayın kuruluşlarının yukarıdaki esaslar dahilinde yapacakları 
kampanyalarda, kampanya konusu mal ya da hizmet karşılığında 
teminat gösterilmesi zorunludur. Bu teminat miktarı, kampanya 
başlangıcında, Bakanlıkça belirlenecek usuller dairesinde saptanır; 
ancak, bu teminat tutarı, ilgili süreli yayın kuruluşunun kampanyaya 
başlamadan önceki son bir haftalık resmî tiraj ortalaması ile 
kampanyaya başladıktan sonraki haftanın tiraj ortalaması arasındaki 
farkın, kampanya konusu mal veya hizmet bedelinin çarpımı sonucu 
bulunacak miktarı aşamaz."
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 69 sıra sayılı Kanun Tasarısının 1 inci maddesinin 
ikinci fıkrasındaki "yüzde 20" rakamının "yüzde 50" olarak 
değiştirilmesini arz ve teklif ederiz. 
	Abdulkadir Öncel	Temel Karamollaoğlu	Mustafa Kemal 
Aykurt
	Şanlıurfa	Sıvas	Denizli
	Metin Işık	Hasan Hüseyin Ceylan	Saffet Arıkan Bedük
	İstanbul	Ankara	Ankara
IX. – USUL HAKKINDA GÖRÜŞMELER
1. – İçtüzüğün 87 nci maddesine göre, verilen değişiklik önergeleriyle 
ilgili daha evvelce yapılan uygulamalara devam edilip edilmeyeceği 
hakkında
BAŞKAN – Şimdi, önergeleri, aslında, aykırılık derecelerine göre 
işleme koyacağım; yalnız, benim, İçtüzüğe göre, önergelerin bu şekilde 
okunmasıyla ilgili olarak ciddî bir tereddüdüm var. Önce, gelen 
önergeler okunur; okununca, gerekçesiyle birlikte ilk okumada 
okunmayan kısmı, sonradan ikinci defa okumak, bence, bir defa usule 
aykırı. Bir uygulama yapılmış; ben, bu uygulamayı içime 
sindiremiyorum. 
Bakın "Başkan, önergeye katılıp katılmadığını komisyona ve 
Hükümete sorar. Komisyon ve Hükümet katılmama gerekçelerini kısaca 
açıklayabilirler. Hükümetin veya komisyonun katılmadığı önerge, 
sahibi tarafından beş dakikayı geçmemek üzere açıklanabilir." Her 
halükârda "komisyon ve hükümet katılmadığı takdirde, önerge sahibinin 
açıklama hakkı vardır. Önerge sahibine, gerekçesinin okunmasını 
istediği önerge hakkında söz verilmez" denilmektedir. Olabilir ki, önerge 
sahibi, önergesi hakkında konuşmak istemez, der ki "gerekçesi var, 
gerekçesini okuyun." Yani, yapılan uygulama, bence çok hatalı. 
Geçmişte uyguladığımız bir usul vardı; geçmişteki bu usulde ne 
yapıyorduk? Komisyon, komisyon sıralarında çoğunluğu buluyor, 
önergeye katılıyordu; o zaman, önerge sahibinin konuşma hakkı 
doğmuyordu. 
Şimdi, bugüne kadar yapılan uygulamada, yani, benden önce bir 
arkadaşımızın yaptığı uygulamada, evvela önerge okunmuş -yalnız 
metin okunmuş, gerekçe okunmamış- arkasından, hükümete sorulmuş, 
hükümet veya komisyon katılma yönünde fikir beyan ederse, önerge 
sahibine konuşma hakkı doğmuyor. Bu sırada, önerge sahibi konuşacak 
veyahut da önergenin gerekçesi okunacak; bence ters bir şey. Benim 
şahsî anlayışıma göre, evvela, önerge, gerekçesiyle birlikte 
okunmalıdır, ondan sonra, hükümete ve komisyona sorulmalıdır.  Eğer, 
komisyon ve hükümetten herhangi birisi bu önergeye katılırsa, önerge 
sahibinin konuşma hakkı doğmamalıdır; İçtüzüğün değiştirilmesindeki 
amaç bu olmalıdır. Yani, bu, çok önemli bir uygulama olduğu için, eğer, 
gruplar isterlerse, bu konuda bir usul tartışmasını da açmak istiyorum; 
yani, çünkü, bundan sonra çok karşımıza gelecek. Yok, önce gerekçeyi 
okumayacağız, hükümet katılmayacak, o zaman, "benim söz hakkım 
var" der üye... Böyle olursa, o zaman, İçtüzüğün değiştirilmesinin 
amacı da bu değil.
ÖNDER SAV (Ankara) – Usul tartışması açalım...
NİHAT MATKAP (Hatay) – Usul tartışması açalım Sayın Başkan.
BAŞKAN – Evet, bu konuda usul tartışması açmak istiyorum; yani, usul 
tartışmasını şu konuda açmak istiyorum arkadaşlar: Şimdi, önergenin 
gerekçeli verilmesi zaten İçtüzük hükmüdür. Önerge, önce okunurken, 
gerekçe ve metin de okunmalıdır; ancak, önergeyi veren milletvekili 
arkadaşımız, gerekçenin okunmasını istemezse, o zaman, önergenin 
gerekçesi okunmaz ve arkasından, hükümet veya komisyon, bu önergeye 
katılırsa, önerge sahibinin söz hakkı da doğmaz; ama, önergeye, 
hükümet ve komisyonun katılmamasına rağmen, eğer, milletvekili 
arkadaş "ben konuşmak istemiyorum, benim gerekçem zaten yazılıdır" 
derse, bu halde de, kendisine söz verilmez.
Ben, İçtüzüğün bu maddesini böyle anlıyorum. İsterseniz, 
arkadaşlarımız, bu konudaki düşüncelerini söylesinler; çünkü, bundan 
sonra da çok uygulama olacak, ters bir şey olmasın.
Benim bu düşüncemin lehinde ve aleyhinde söz isteyen var mı efendim? 
Sayın milletvekilleri, başka bir şekilde, yani, oya konulmasını talep 
ediyorlarsa, buna da açığım. Bu konuda bir görüşme açmak istiyorum 
efendim.
ÖNDER SAV (Ankara) – Sayın Başkan, söz istiyorum
MÜMTAZ SOYSAL (Zonguldak) – Söz istiyorum efendim.
BAŞKAN – Sayın Sav, Sayın Soysal...
Sayın Sav, buyurun efendim.
Efendim, siz, benim düşüncemin lehinde mi aleyhinde mi 
konuşacaksınız, onu bir anlayalım da.
ÖNDER SAV (Ankara) – Ben, sizin düşüncenizin aleyhinde 
konuşacağım Sayın Başkan.
BAŞKAN – Peki efendim. Zaten, her zaman karşı karşıyayız herhalde. 
(Gülüşmeler)
ÖNDER SAV (Devamla) – Ben, Meclisi yöneten, tarafsız olması 
gereken bir sayın üyeyle, asla karşı karşıya olmayı düşünmem; ama, 
uygulaması hukuka aykırıysa, elbette, hukuk bilgimin gereği, karşı 
olmayı da görev bilirim Sayın Başkan. (CHP sıralarından alkışlar)
BAŞKAN – Peki efendim, buyurun.
ÖNDER SAV (Devamla) – Sayın Başkan, Yüce Meclisin değerli 
üyeleri; Sayın Başkanımız, belki, gerçekten, ileride de tartışılmaya 
devam edilecek düşüncesiyle, İçtüzüğün 87 nci maddesindeki 
"Değişiklik önergeleri" başlıklı pek çok fıkradan oluşan metni 
tartışmaya açmak gereğini duydu. Aslında, usulden midir, değil midir; 
onu, bir kez daha düşünmemiz gerekiyor. 
Sayın Başkanımız, sanıyorum, bu maddenin, daha önce Türkiye Büyük 
Millet Meclisi Genel Kurulunda tartışması yapılırken, herhalde, Genel 
Kurul salonunda yoklardı. Kendilerinin şimdi oturduğu makamda, Refah 
Partisi Grubu adına Türkiye Büyük Millet Meclisi Başkanvekilliğine 
seçilmiş olan değerli arkadaşımız Sayın Yasin Hatiboğlu oturuyor ve 
Meclise başkanlık ediyordu. 
BAŞKAN – Ben de Komisyon sırasında Meclisi temsil ediyordum 
Sayın Sav.
ÖNDER SAV (Devamla) – Gözleyememişim efendim, kusura 
bakmayın. O zaman, bunu bilmeniz gerekiyor Sayın Başkan. Benimle 
karşılıklı tartışmayın da, bu konuşma bittikten sonra, bunu, karşı 
karşıya, dostça konuşalım. Lütfen, şimdi, beni sükûnetle dinleyin de...
O zaman, Sayın Hatiboğlu, benim uyarım üzerine bu uygulamanın 
ileride de sıkıntı yaratacağını düşünerek, yapmış olduğu uygulamadan 
döndü ve çok güzel bir duyguyla "hatadan dönmek de büyüklüktür" deyip 
hatadan döndüğünü söyledi ve bu, Meclis tutanaklarına da geçti. 
Sayın Hatiboğlu, bu maddenin uygulamasını, o zaman, bizim 
istediğimiz biçimde yorumladı. Değişiklik önergesinin verilmesiyle, 
değişiklik önergesinin okunmasını, okunduktan sonra, komisyona ve 
hükümete sorulmasını, komisyon ve hükümetin katılmama gerekçesini 
kısaca açıkladıktan sonra, bu konuda katılmadığı belirince, önerge 
sahibinin iki seçeneği var önünde, iki tercihi var: Ya 5 dakikayı 
geçmemek üzere çıkıp önergesini açıklayacak ya da "ben önergeme 
iliştirdiğim gerekçeyle yetiniyorum, o gerekçe yeter derecede açıktır" 
diyecek ve gerekçenin okunmasıyla yetinecek. 
Aslında, İçtüzüğün düzenlenişi belki biraz çapraşık, belki takdim 
tehirler var, belki sondaki fıkranın biraz önde yazılması gerekiyordu... 
Fıkralarda bir karışıklık olmuş olabilir; ama, tümüyle okunduğu 
zaman, bu maddenin lafzını bir kenara bıraktığımızda, ruhu da, bizim 
anlatmaya çalıştığımız şekildedir. Yani, önerge okunacak, hükümet ve 
komisyona sorulacak, hükümet önergeye katılıyorsa, mesele yok; 
katılmıyorsa, önerge sahibinin tercih hakkı doğacak; dönecek, oturumu 
yöneten Meclis Başkanı "komisyon ve Hükümet önergenize katılmadı, 
konuşacak mısınız" diyecek veya üye yerinden "ben konuşacağım" 
diyecek, tercih hakkını kullanacak. Sayın Başkanımızın açıkladığı 
türdeki bir uygulama, üyenin tercih hakkını, baştan ketm ediyor, baştan 
yok ediyor. Üyenin ne yapacağını, Meclisi yöneten Sayın Başkanımız 
bilemez; o, ilerideki evrede ortaya çıkacak bir konudur. O nedenle, 
Sayın Yasin Hatiboğlu'nun Genel Kurulu yönettiği gündeki, tutanaklara 
geçen uygulaması doğrudur; Yüce Meclisin bu uygulamayı 
değiştirmesine de hiçbir gerek yoktur. 
Bu düşüncemizi bu şekilde açıklamak gereğini duyduk. 
Teşekkür ediyorum Sayın Başkan. (CHP sıralarından alkışlar)
BAŞKAN – Teşekkür ederim Sayın Sav. 
Sayın Soysal... (DSP sıralarından alkışlar) 
Sayın Soysal, lehte mi aleyhte mi? 
MÜMTAZ SOYSAL (Zonguldak) – Üzerinde konuşacağım Sayın 
Başkan. Bir tartışma açtınız. Yani, o konuda görüş belirsiz de, o görüş 
belirlensin diye konuşacağım. 
BAŞKAN – Lehte, aleyhte deniliyor da efedim... 
Buyurun.
MÜMTAZ SOYSAL (Zonguldak) – Benden önce konuşan Sayın Sav da 
söyledi. Bazı takdim tehirler yapılması gerekiyor aslında, Tüzük 
maddesinin yazılmasında. Eğer, Tüzük maddesi deseydi ki "değişiklik 
önergesi gerekçesiyle birlikte okunur" tartışma çok daha basitleşmiş 
olacaktı; çünkü,  ondan sonra yapılacak olan tartışmanın ne üzerinde 
yapıldığını, hükümetin ya da komisyonun niçin katılıp katılmadığını 
anlayabilmek için önce, değişiklik önergesini anlamak gerekir; zaten, 
gerekçe de o maksatla yazılır. Eğer, lafzı açık değilse -ki, çoğu zaman 
olabilir- onu açıklamak üzere bir gerekçe yazılmıştır. Onun için, önerge 
okunduğu zaman, o gerekçe de birlikte okunursa o zaman, Hükümet niçin 
katılıyor, niçin katılmıyor; o, zaten, kendiliğinden bir ölçüde 
anlaşılmış olur. Onun için, ben diyorum ki, hükümet ya da komisyon, 
katılsın ya da katılmasın, önerge sahibinin "gerekçem okunmuştur 
zaten, Meclis fikir sahibi olmuştur" demesi mümkün ya da bu gerekçe 
okunduğu halde, "Hükümet şu noktalarda ya da komisyon şu noktalarda 
katılıyor katılmıyor, orada bir yanlış anlama var" ya da "gerekçe 
yeterince açık değildir" ya da "yeni bir delil getirmişlerdir, onun üzerinde 
konuşmak istiyorum" diyerek, önerge sahibinin, yine söz hakkının 
olması gerekir. 
Onun için, o noktada önerge sahibine, gerçi, İçtüzük maddesinde 
"...gerekçesinin okunmasını istediği önerge hakkında söz verilmez" 
deniliyor, bu olabilir; fakat, gerekçesinin okunmasını bu noktada değil; 
yani, onun tercihine bırakmamak gerekirdi. Belki, bir daha okunmasını; 
yani, öyle anlamamız gerekir. Önerge, gerekçesiyle birlikte başında 
okunmuştur; önerge sahibi "Hükümet ya da komisyon bu noktada itiraz 
etti, gerekçemin bir daha okunmasını istiyorum" diyebilir; ama, onun 
dışında, bunu demişse, artık kendisine söz verilmez. 
Onun için, o noktada, sormak değil de, "gerekçemin yeniden okunmasını 
istiyorum" diyen önerge sahibine söz verilmez biçiminde yorumlamak 
daha doğru olur diye düşünüyorum.
BAŞKAN – Pardon efendim; yani, hangi halde önerge sahibine söz 
verilmez? 
Hükümet ve komisyon katılıyor, Hükümet veya komisyondan birisi 
önergeye katılıyor; buna rağmen, önerge sahibi de çıkıyor diyor ki, "ben 
önergemin gerekçesinin okunmasını istemiyorum." Söz verecek miyiz 
vermeyecek miyiz?
MÜMTAZ SOYSAL (Devamla) – Efendim, zaten onun takdirine 
bırakılmaması gerekir. 
BAŞKAN – Ama, efendim, işte, ben de o konuda tereddüt ediyorum. 
MÜMTAZ SOYSAL (Devamla) – İşte onun için, önerge, gerekçesiyle 
birlikte bir bütündür, gerekçesiyle birlikte okunması gerekir. Böyle 
olduğu içindir ki, zaten tahdit konulmuştur; yani, saatlerce gerekçe 
okunmasın diye "500 kelimeyi geçemez, geçiyorsa da, bunun özeti 
yazılsın" denilmiştir. 
Dolayısıyla, önergenin gerekçesiyle birlikte okunması gerekir. O 
takdirde, zaten bu tartışma büyük ölçüde önlenmiş olur. (DSP 
sıralarından alkışlar)
BAŞKAN – Peki, çok teşekkür ederim. 
Efendim, başka konuşmak isteyen?..
Sayın İyimaya, buyurun efendim. 
BAŞKANVEKİLİ YASİN HATİBOĞLU (Çorum) – Sayın Başkan, 
yerimden bir şey söylemek istiyorum. 
BAŞKAN – Bir dakika Sayın İyimaya, Sayın Hatiboğlu bir şey 
söylemek istiyor.
Buyurun efendim. 
BAŞKANVEKİLİ YASİN HATİBOĞLU (Çorum) – Sayın Başkan, 
87 nci maddenin uygulamasıyla ilgili olarak, bendenize de atıfta 
bulunduğunuz için, İçtüzüğün 61 inci maddesine göre, bir hususu arz 
etmek istiyorum Yüce Başkanlığa.
Sayın Başkan, biliyorsunuz, Tüzük yapıcı, burada zaman tasarrufunu 
esas almıştır. Gerekçeler, maddelerin neden sevk edildiğinin izahıdır. 
Konuşmacı, önerge sahibi, zaten konuşmayı yaparken...
ULUÇ GÜRKAN (Ankara) – Kürsüden konuşsun Sayın Başkan.
BAŞKAN – İsterseniz buradan izah edin Sayın Başkan; tutanaklara 
geçsin, önemli bir usul tartışması yapıyoruz.
BAŞKANVEKİLİ YASİN HATİBOĞLU (Çorum) – Emsal olmamak 
üzere Sayın Başkan...
BAŞKAN – Şimdi, öyle bir karar vereceğiz ki, ilerideki bütün 
uygulamalar buna göre olacak; bir nevi, İçtüzüğün yorumu olacak bu.
BAŞKANVEKİLİ YASİN HATİBOĞLU (Çorum) – Sayın Başkanı 
ve Yüce Heyeti selamlıyorum. Sayın Başkan, emsal olmamak üzere 
kürsüye çıktım; bir. Bir de, ödünç olmamak üzere kürsüye çıktım.
Sayın milletvekilleri, Tüzük yapıcı, burada, zannediyorum, zamandan 
tasarrufu esas almıştır; yani, uzun uzun bir gerekçe okunsun, arkasından 
da önerge sahibi çıksın, uzun uzun -5 dakika da olsa... Bazen çok uzun 
süre olabilir 5 dakikalık süre- o süreyi kullansın istememiş. Zaten, 
gerekçeler, takdir olunacağı üzere, önerge sahibinin, o maddeyi, neden 
sevk ettiğinin, getirdiğinin izahıdır; konuşma da odur, gerekçe de odur.
O halde, bana göre, uygun olanı şu olmalıdır: İçtüzüğün 87 nci 
maddesinde "önergeler verilir verilmez, hemen, gerekçeleriyle birlikte 
komisyonlara ve gruplara gönderilir" hükmü vardır. Buradan maksat, 
zannediyorum, hem komisyon haberdar olsun diğer işlemler yapılırken 
hem gruplar kendisini hazırlasın. 
Şimdi bu safhada yapılacak nedir: Sayın Başkan, Komisyona ve 
Hükümete sormalıdır, aslolan komisyondur. Komisyon önergeye 
katılmadığını... O gerekçeyi de çünkü görecek, madde diyor ya 
"gerekçeyle birlikte komisyona gider" diye; komisyon o gerekçeyi 
görmüştür, bu değişiklik niye isteniliyor bunu gayet iyi biliyor; o 
gerekçeyi de gördükten katılabilir katılmayabilir. Katıldığını 
varsayalım, zaten önerge sahibinin yapacağı bir şey yoktur, karar Yüce 
Kurulundur. Muhtemeldir ki, komisyon katılmayabilir, işte, o zaman, 
Başkanlığın önerge sahibine iki yoldan birini kullandırma imkânı ve 
hakkı vardır. Diyecektir ki, önerge sahibine "gerekçenizi mi okuyalım, 
yoksa gerekçe okunmasın, siz onu buradan mı anlatırsınız"  ve önerge 
sahibi, tamamen tercih hak sahibidir "gerekçem okunsun, iktifa 
ediyorum" derse, gerekçe okunacak ve mesele oylanacak. "Hayır, 
gerekçeme gerek yok, zaten gruplar gördü, zaten komisyon gördü, ben 
izah etmek istiyorum" diyecek ve önerge sahibinin görevi burada bitecek. 
Bana göre, yol bu olmalıdır, bu silsileyi takip etmelidir; en uygun, 
istikrarlı, bundan sonra tartışmalara meydan vermeyecek, mahal 
bırakmayacak uygulama, bu uygulama olur diye düşünüyor; Başkanlığı 
ve Yüce Heyeti saygıyla selamlıyorum. (RP sıralarından alkışlar)
BAŞKAN – Teşekkür ederim Sayın Hatiboğlu.
Sayın İyimaya, buyurun efendim. 
AHMET İYİMAYA (Amasya) – Değerli Başkanım, Yüce 
Parlamentonun değerli üyeleri; İçtüzük uygulaması konusunda, Doğru 
Yol Partisinin görüşlerini arz etmek üzere huzurunuzdayım.
BAŞKAN – Hayır, şahsınız adına söz aldınız.
AHMET İYİMAYA (Devamla) – Grup adına...
BAŞKAN – Hayır efendim, grup yok, şahıs adına.
AHMET İYİMAYA (Devamla) – Peki, teşekkür ediyorum.
Bu kuralın tedvinindeki amaç; yani, ratio legis, yasama ekonomisini; 
yani, yasama tasarrufundaki sürati ve verimi sağlamaktır. Bu kuralı 
yorumlarken bu ilkeyi gözden kaçırmamak lazımdır. 
Önergelerle ilgili olarak İçtüzüğün 87 nci maddesi hayli çok sayıda ilke 
getirmektedir. Birinci ilke, önergenin gerekçeli olmasıdır. Gerekçesiz 
önerge yasağı vardır. Önergenin gerekçeli olması bir ilke; ama, 
gerekçenin okunup okunmaması önerge sahibinin tercihine 
bırakılmıştır. Burada seçimlik bir hak bulunmaktadır. Önerge sahibi, 
dilerse, gerekçenin okunmasını tercih ederek konuşma hakkından 
vazgeçmek veya dilerse, gerekçenin okunmamasını tercih ederek 
konuşma hakkını gündeme getirmek gibi bir seçeneği kullanabilir. 
Burada, kuralın bütünü yorumlanırken "Başkanlık Divanı şahsında 
Başkan hangi usulü uygulamalıdır" sualine şöyle bir cevabın verilmesi 
uygun olur diye düşünüyorum: Önerge evvela okunmalıdır, gerekçesi 
okunmamalıdır; çünkü, gerekçesinin okunmasında önerge sahibine bir 
tercih hakkı verildiği, kuraldan, kuralın kümülatif yorumundan 
anlaşılmaktadır ve bu aşamada  -zaten Parlamento aşamasında, 
Komisyonumuzda değil Mecliste bir değişikliğe uğradı; önergelerin 
gruplara ve komisyona tebliği, iletilmesi, ulaştırılması ilkesi 
benimsendi. Burada bilgilenme var- Başkan, önergeyi okutmalı; 
Hükümete ve komisyona -ki, asıl unsur komisyondur- sormalı; 
komisyonun önergeye katılmaması halinde önerge sahibine tercih hakkı 
hatırlatılmalı. 
Bence, en uygunu, önergeye, bir not, bir zeyl düşülerek, önerge sahibi 
"ben konuşmak istemiyorum" veya "konuşmak istiyorum" gibi dipnot 
koyabilir; seçimlik hakkının tabiî neticesidir. Bunu koymaması halinde, 
Başkan bunu sual etmeli, sormalı. Komisyonun katılmaması halinde, 
önerge sahibi "gerekçemin okunmasını istiyorum" diyebilir veya 
"konuşmayı istiyorum" diyebilir; bu kadar açık.
Komisyonun kabul etmesi halinde durum ne olacak?.. Bence, burada, 
Tüzük susuyor; içtihatla bir boşluk doldurulabilir. O içtihatla boşluk 
nasıl doldurulabilir? Burada, bir, önerge hakkında grup başkanvekilleri 
bilgi sahibi; iki, komisyon ve hükümet bilgi sahibi. Belki, müzakereler 
sırasında, üyelerin, oy kullanmak durumunda olan Yüce Parlamento 
Heyetinin bilgisini sağlamak da amaçtır. O gibi durumda bir konuşma 
hakkı verilebilir veya grup başkanvekillerine temsil kuramı içerisinde 
ulaştığına göre, böyle bir konuşma hakkı verilmez de denebilir; fakat, 
burada, bence, bir Tüzük boşluğu vardır; yani, komisyonun katılması 
halinde durum ne olacaktır? Tüzük susmaktadır diye düşünüyorum.
Saygılar sunuyorum efendim.
BAŞKAN – Teşekkür ediyorum Sayın İyimaya.
Sayın milletvekilleri, biliyorsunuz, bu maddenin getirilmesindeki amaç, 
Türkiye Büyük Millet Meclisi çalışmalarında zaman tasarrufunu 
sağlamaktır. Zaman tasarrufunun sağlanmasını şu şekilde 
düşünüyorum: Önerge sahibine önce başkan sormalıdır -maddenin 
düzenlenmesinde, gerçekten, bir takdim tehir de var- "önergenizin 
gerekçesinin okunmasını istiyor musunuz?" Eğer "istiyorum" diyorsa, bu 
halde, önerge sahibinin söz hakkı doğmayacaktır ve gerekçe de 
okunacaktır; artık, o, ikinci kısım, yani hükümet veya komisyon katılır 
mı katılmaz mı, o da, yine, bir başka maddeye göre yorumlanır. Eğer, 
hükümet veya komisyonun herhangi biri katılmazsa, önerge sahibinin 
zaten söz hakkı doğacaktır. 
Hayır, pardon... Bir defa, önerge sahibi önergesinin gerekçesini okutmak 
istiyorsa her halükârda söz hakkı yoktur, feragat ediyor demektir; birinci 
husus bu. 
Eğer, önergesinin gerekçesinin okunmasını istemiyorsa, o zaman, 
hükümet ve komisyonun oraya katılıp katılmamasına bağlı. Kanunlar 
Müdürü arkadaşımla da yaptığımız şey bu; çok açık. Bunu 
oylayacağım. Eğer, önerge sahibi, önergesinin gerekçesini daha ilk 
aşamada okutmak istiyorsa, artık, o önergeyle ilgili olarak söz hakkı 
yoktur.
MEHMET KEÇECİLER (Konya) – Öyle olur mu Sayın Başkan?..
BAŞKANVEKİLİ YASİN HATİBOĞLU (Çorum) – Sayın Başkan...
BAŞKAN – Efendim, rica ederim... Yok, fazla uzatmaya gerek yok.
Ondan sonra, ben önergemin gerekçesini okutmuyorum diyorsa, o zaman, 
söz hakkı doğup doğmadığı, yine, fıkrada hükme bağlanmıştır.
BAŞKANVEKİLİ YASİN HATİBOĞLU (Çorum) – Değerli 
Başkanım... Sayın Başkanım, efendim, izin verir misiniz...
Sayın önerge sahibi, hükümetin katılıp katılmama gerekçesini 
duymadan bu tercihe zorlanırsa, yanlış olur. Komisyon ve hükümetin 
katılıp katılmama gerekçesinden sonra önerge sahibi...
BAŞKAN – Efendim, o da çok dolambaçlı oluyor. Rica ediyorum... 
(DSP sıralarından gürültüler)
MEHMET KEÇECİLER (Konya) – Sayın Başkan, İçtüzüğe aykırı 
işlem oluyor.
MUSTAFA KAMALAK (Kahramanmaraş) – Sayın Başkan...
BAŞKAN – Buyurun Sayın Kamalak. 
Arkadaşlar, bu işi uzatmayalım. Buradaki arkadaşlarımızda yılların 
deneyimi var. Ben, kendi düşüncelerine de...
CEVDET AKÇALI (Adana) – Sayın Başkan, ben komisyon 
başkanıydım o zaman; izin verin, ben izah edeyim.
MUSTAFA KAMALAK (Kahramanmaraş) – Sayın Başkan, izah 
edebilir miyim?..
BAŞKAN – Peki... Yerinizden, ikiniz de düşüncenizi söyleyin efendim. 
MUSTAFA KAMALAK (Kahramanmaraş) – Sayın Başkanım, sizin 
dediğiniz gibi bir uygulama usul olmaz, Tüzük değişikliği olur.
BAŞKAN – Tüzüğün yorumlanması olur efendim.
MUSTAFA KAMALAK (Kahramanmaraş) – Hayır hayır... Tüzüğün 
değişimi olur o.
BAŞKAN – Siz nasıl istiyorsunuz?
MUSTAFA KAMALAK (Kahramanmaraş) – Bana göre, burada o kadar 
müphem bir durum da yok, Tüzük gayet açık. Diyor ki Tüzük: Bir 
önerge verildiği zaman, Başkan bunu derhal komisyona sunar, 
komisyonu bilgilendirir.
BAŞKAN – Tabiî...
MUSTAFA KAMALAK (Kahramanmaraş) – Neticede, hükümete ve 
komisyona -ikinci aşamada bu var- katılıyor musunuz diye sorar, 
katılmadığı takdirde, son söz Meclisin olacağı için...
BAŞKAN – Efendim, okumadan neyi soracak?!
MUSTAFA KAMALAK (Kahramanmaraş) – Müsaade buyurun... 
Önerge sahibine, orada, şunu sorar: Gerekçe mi okunsun, yoksa, Genel 
Kurula karşı, 5 dakikayı geçmemek üzere açıklama mı yapacaksınız; 
önünüzde iki yol var; hangisini tercih ediyorsunuz diye sorar; yani, 
hükümetin ve komisyonun görüşünden sonra, önerge sahibine bu tercih 
hakkı tanınır. Eğer, bu tercih hakkı, komisyonun ve hükümetin 
görüşünü almadan sorulacak olursa, bu, bir Tüzük değişikliği anlamına 
gelir. 
BAŞKAN – Efendim, anladım dediğinizi. Şimdi, olay şu: Zaman 
tasarrufu nasıl sağlanır? Tüzükte deniliyor ki, önergenin gerekçeli 
olması gereklidir. O safhada, bana göre, Başkan önergeyi okuttuğu 
sırada, önerge sahibine "gerekçenin okunmasını istiyor musunuz" diye 
sormalıdır; gerekçenin okunmasını istiyorsa, o halde, artık, 
milletvekilinin söz hakkı olmaz.
MEHMET KEÇECİLER (Konya) – Baştan okumak zorunda.
BAŞKAN – Efendim, baştan okumak zorunda. Zaten, önerge ilk 
okunduğu zaman gerekçeyi eksik okutursanız, yeniden okuttuğunuzda o 
önergeye ilaveler yapamazsınız. Yani, yıllarca biz burada uygulama 
yaptık. Eğer, arkadaşımız "gerekçeyi okumayın" derse, ondan sonraki 
yoruma göre bu Tüzüğü şey edeceğiz.
METİN EMİROĞLU (Malatya) – Sayın Başkan, müsaade eder 
misiniz?..
BAŞKAN – Efendim, yani, artık bitirelim bunu...
CEVDET AKÇALI (Adana) – Sayın Başkan...
BAŞKAN – Yerinizden efendim; buyurun. (DSP ve CHP sıralarından 
"oylama yapın" sesleri)
CEVDET AKÇALI (Adana) – Sayın Başkan, bu madde yapıldığı 
zaman ben Komisyon başkanıydım. Şimdi, gerekçenin okunması, 
komisyonu ikna bakımından önemlidir. Gerekçe okunmadan, komisyon 
"ben katılıyorum" veya "katılmıyorum" derse...
BAŞKAN – Önerge zaten komisyonun önüne gidecek...
CEVDET AKÇALI (Adana) – O zaman okumuştur komisyon. Komisyon 
katıldıktan sonra... Eğer katılmıyorsa gerekçesine izah hakkı vardır; 
ama, katılıp katılmadığını söylemeden evvel okutmanın bir manası 
yoktur.
METİN EMİROĞLU (Malatya) – Tamam, doğrudur efendim. Müsaade 
eder misiniz?..
BAŞKAN – Arkadaşlar, bakın, bu işi...
HİKMET SAMİ TÜRK (Trabzon) – Sayın Başkan... 
BAŞKAN – Buyurun efendim.
Efendim, burada, yeteri kadar konuşuldu; yani, bu kadar da çok uzatmak 
gerekmez.
CEVDET AKÇALI (Adana) – Sayın Başkan, bir dakika...
BAŞKAN – Efendim, siz, eski uygulamayı biliyorsunuz.
CEVDET AKÇALI (Adana) – Komisyon Başkanıydım ben o zaman 
beyefendi... 
BAŞKAN – Hayır efendim; eski uygulamasını biliyorsunuz.
CEVDET AKÇALI (Adana) – Uygulama değil ki bu...
BAŞKAN - Buyurun Sayın Türk.
HİKMET SAMİ TÜRK (Trabzon) – Bildiğiniz gibi, bütün yasa 
tasarıları, bütün yasa önerileri, gerekçeli olarak verilmek zorundadır. 
Dolayısıyla, burada, herhangi bir yasa tasarısı veya önerisiyle ilgili bir 
değişiklik önergesi verildiği zaman, onun gerekçesiyle birlikte okunması 
gerekir. Zaten, İçtüzükte "Değişiklik önergeleri gerekçeli olarak verilir" 
deniliyor. Dolayısıyla, bir değişiklik önergesi, gerekçesiyle birlikte bir 
bütündür. O nedenle, ilk okunuşta, önergenin gerekçesiyle birlikte 
okunması gerekiyor. Ondan sonra, toplantıyı yöneten başkan, 
komisyona ve hükümete, katılıp katılmadığını soracak; katılmadığı 
takdirde önergeyi veren, dilerse, gerekçe okunmuş...
BAŞKAN – Ee, okundu hocam...
HİKMET SAMİ TÜRK (Trabzon) – O gerekçenin tekrar okunması 
gerekiyor.
BAŞKAN – Şimdi, efendim, bakın...
HİKMET SAMİ TÜRK (Trabzon) – Komisyon katılmadığı için 
açıklamak istiyor.
BAŞKAN – Efendim, bakın...
HİKMET SAMİ TÜRK (Trabzon) – Sözlü olarak açıklamak istiyor.
BAŞKAN – Efendim, bakın, ben, zatı âlinizin dediğini... 
O zaman "Önerge sahibine, gerekçesinin okunmasını istediği önerge 
hakkında söz verilmez." Birinci defa okutursak, artık, bu fıkranın 
anlamı kalmaz.
HİKMET SAMİ TÜRK (Trabzon) – Ayrıca, konu, değişiklik 
önergeleri...
BAŞKAN – Efendim, kâfi derecede anlaşıldı, Genel Kurul nasıl karar 
verirse versin.
MEHMET KEÇECİLER (Konya) – Anlaşılmadı Sayın Başkan.
ATİLÂ SAV (Hatay) – Sayın Başkan, ben de söz istiyorum.
BAŞKAN – Peki Sayın Sav, siz de buyurun.
HİKMET SAMİ TÜRK (Trabzon) – İleride, yasaların yorumu 
bakımından  çok önemli bir konudur bu.
BAŞKAN – Efendim, ben de onu diyorum işte, çok önemsediğimiz için 
burada sağlıklı bir karara varalım da... Hem de Meclisin zamanını 
harcamayalım. O bakımdan...
Buyurun Sayın Sav.
ATİLÂ SAV (Hatay) – Şimdi, Sayın Başkan, maddenin sekizinci 
fıkrasında "değişiklik önergeleri önce veriliş, sonra aykırılık sırasına 
göre okunur ve işleme konur" deniliyor. İşlem nedir? Dokuzuncu 
fıkrada söylüyor işlem nedir: "Başkan, önergeye katılıp katılmadığını 
komisyona ve hükümete sorar." İşlem başladı; önce, komisyona ve 
hükümete soracak. "Komisyon ve hükümet katılmama gerekçelerini 
kısaca açıklayabilirler. Hükümetin veya komisyonun katılmadığı 
önerge, sahibi tarafından beş dakikayı geçmemek üzere açıklanabilir." 
İşlem devam ediyor; önerge sahibinin hakkı, komisyonun görüşünün 
belirlenmesinden sonra sıraya geliyor. Nedir? Beş dakikayı geçmemek 
üzere konuşma yapabilir veya gerekçenin okunmasını istediği takdirde 
önerge hakkında söz verilmez.
BAŞKAN – Ama, işte, başta önergenin gerekçesini okuyoruz efendim.
ATİLÂ SAV (Hatay) – Efendim...
BAŞKAN – Başta gerekçeyi okuduğumuz zaman, artık, ikinci kez...
ATİLÂ SAV (Hatay) – Hayır... Hayır... Şimdi, Sayın Başkan, sekizinci 
fıkrada neyin okunacağı yazılmış, "yalnız önergeler" diyor ve 
"gerekçeleri" demiyor; yalnız önergeler okunur.
BAŞKAN – Efendim, bakın...
ATİLÂ SAV (Hatay) – Fıkra açık...
MEHMET KEÇECİLER (Konya) – Sayın Başkan...
BAŞKAN – Efendim, son olarak size de söz vereyim de...
Buyurun.
MEHMET KEÇECİLER (Konya) – Sayın Başkan, Başkanlığımız 
gerekçesiz bir önergeyi kabul edebilir mi?
BAŞKAN – Etmez...
MEHMET KEÇECİLER (Konya) – Edemez...
BAŞKAN – Okumak da zorundayız...
MEHMET KEÇECİLER (Konya) – Dolayısıyla, gerekçe, önergenin 
ayrılmaz bir parçasıdır; önergenin mütemmim cüzüdür. "Önergeler 
veriliş sırasına göre okunur" denildiğine göre, o önergeyi eksik 
okuyamazsınız, önergeyi tam okuyacaksınız. 
BAŞKAN – Son cümle var Sayın Keçeciler. Bakın, beni de tereddüte 
düşüren o. 
MEHMET KEÇECİLER (Konya) – Ama, sırayla!.. Zaten 87 nci 
maddede söylenilmiş.  
BAŞKAN – Gerekçeyi başta okuduğumuza göre "Önerge sahibine, 
gerekçesinin okunmasını istediği önerge hakkında söz verilmez" 
cümlesinin anlamı ne?!. 
MEHMET KEÇECİLER (Konya) –  Okuyacaksınız zaten...
BAŞKAN – Tamam efendim, mesele bitmiştir. 
MEHMET KEÇECİLER (Konya) – Komisyona sorulacak. 
BAŞKAN – Sayın milletvekilleri, bu maddede benim uygulamam şöyle: 
Önergeler verildiği zaman, başlangıçta, Başkan, zaten önergeyi 
gerekçesiyle birlikte, komisyona ve gruplara gönderiyor. Başkan, 
önergeyi okutmadan önce önerge sahibine "önergenin gerekçesinin 
okunmasını istiyor musun" diye soracak. Önerge sahibi,  "önergenin 
gerekçesini okuyun" derse, bu halde kendisinin söz hakkı doğmaz. 
Mesele budur. Eğer bu şekilde, gerekçenin okunmasını isterse söz hakkı 
doğmaz; eğer okunmasını istemezse, o zaman komisyon ve hükümetin 
önergeye katılıp katılmama durumuna göre olay işleme konulur. 
SALİH KAPUSUZ (Kayseri) – Sayın Başkan... 
BAŞKAN – Efendim rica ediyorum... 
Bu hususu, benim düşüncemi oylarınıza sunuyorum: Kabul edenler... 
MÜMTAZ SOYSAL (Zonguldak) – Olmaz, anlaşılmadı...
BAŞKAN – Rica ediyorum, arkadaşlarımız anladılar. 
MÜMTAZ SOYSAL (Zonguldak) – Biz anlamadık... 
BAŞKAN – Önerge verildiği zaman gruplara, komisyonlara ve hükümete 
gönderilir...
ABBAS İNCEAYAN (Bolu) – Milletvekili ne yapacak Sayın Başkan? 
BAŞKAN – Bir dakika efendim... Bir dakika, rica ediyorum. 
Eğer önerge sahibi "gerekçemi okuyun" derse, bu halde önerge sahibinin 
söz hakkı olmaz. Eğer "okumayın" derse, o zaman, o işleme göre, yani 
hükümetin veya komisyonun katılmama durumuna göre o olay belirlenir. 
Bu hususu oylarınıza sunuyorum: Kabul edenler... 
ABBAS İNCEAYAN (Bolu) – Gerekçesiz önerge olur mu Sayın 
Başkan?!. 
BAŞKAN – Efendim, reddedilirse, gerekçe baştan okunur... 
ABBAS İNCEAYAN (Bolu) – Sayın Başkan, baştan reddediyorsunuz. 
BAŞKAN – Sayın arkadaşım, rica ediyorum, bir dakika... 
Eğer reddedilirse, yani benim düşüncem reddedilirse, uygulama şu 
şekilde olur. 
BAŞKANVEKİLİ YASİN HATİBOĞLU (Çorum) – Sayın Başkan, 
takdir sizin; zatı âlinize bir hatırlatmada bulunmak istiyorum. 
 BAŞKAN – Efendim, kesin şeye vardım... 
BAŞKANVEKİLİ YASİN HATİBOĞLU (Çorum) – Bir; zatı 
âlinizin uygulama şekli var, yani ona usul tartışması açtınız, bir de 
önceki uygulama var; ikisini oylayın efendim.
BAŞKAN – Evet.
Peki efendim, benim düşündüğüm şekilde, önerge burada Başkan 
tarafından okunmadan, hatta önerge sahibi önergesini verirken de, benim 
önergemin gerekçesi okunmasın şeklinde bir not da düşebilir. (ANAP  
sıralarından gürültüler)
Neyse efendim, rica ederim.
Ondan sonra, eğer önergesinin gerekçesinin okunmasını istemiyorsa, söz 
hakkı doğar, önergesinin gerekçesinin okunmasını istiyorsa, söz hakkı 
doğmaz. 
Bu hususu oylarınıza sunuyorum: Kabul edenler...(ANAP sıralarından 
gürültüler)
Yani ben anlamıyorum; sabahtan beri, benim eksiğim nedir, 
anlamıyorum. (ANAP sıralarından "oyla" sesleri)
Efendim oylarınıza sunuyorum: Kabul edenler...Kabul etmeyenler...
HİLMİ DEVELİ (Denizli) – Aldın mı?
BAŞKAN – Yani o söz size yakıştı mı?... (ANAP ve DSP sıralarından 
gülüşmeler)
Evet, bu uygulama kabul edilmemiştir; yani, önerge burada gerekçesiyle 
birlikte okunacak bu duruma göre; arkasından, işleme konulduğu zaman, 
ikinci şeyde gerekçesi okunacak mı okunmayacak mı diye sorulacak...
MEHMET GÖZLÜKAYA (Denizli) – Sayın Başkanım gerekçesi ...
METİN EMİROĞLU (Malatya) – Sayın Başkan, işleme koyduğunuz 
zaman...(DYP sıralarından gürültüler)
Müsaade eder misiniz?..
BAŞKAN – Efendim, artık oyladık. (ANAP ve DYP sıralarından 
karşılıklı konuşmalar)
Sizin şu anda kabul ettiğiniz şeye göre, son cümle; "önerge sahibine, 
gerekçesinin okunmasını istediği önerge hakkında söz verilmez" 
cümlesinin bir anlamı kalmadığı için, bunu uygulamaya sokmuyoruz; 
peki.
METİN EMİROĞLU (Malatya) – Müsaade eder misiniz Sayın 
Başkan.
BAŞKAN – Buyurun Sayın Emiroğlu.
METİN EMİROĞLU (Malatya) – Bu hususu çıkarırken, Anayasa 
Komisyonu Başkanı bendenizdim; bu konu üzerindeki müzakereleri, 
müsaadenizle ...
BAŞKAN – Oyladık ama.
METİN EMİROĞLU (Malatya) – Oyladınız da, ikinci kere oylarken 
neyi oylayacaksınız, onu söyleyeyim: Bakınız şimdi, önergeler 
okunduğu zaman zaten gerekçeleriyle beraber okunuyor; değil mi 
efendim?
BAŞKAN – İşte okunmuyor, bu hükme göre okunmayacak.
METİN EMİROĞLU (Malatya) – Hayır, hüküm var efendim; hükme 
göre, gerekçeleriyle beraber sıraya koyuyorsunuz; ondan sonra...
BAŞKAN – Efendim, birinci defa okunmuş gerekçeyi, ikinci defa 
okunup okunmasın diye niye soralım? Zaten bundan önceki 
uygulamalarımızda, birinci okumada gerekçeyi okuyorduk, ikinci 
okumada gerekçeyi okumuyorduk.
METİN EMİROĞLU (Malatya) – Yine okumayacaksınız.
BAŞKAN – Niye bu fıkra ilave edildi?
METİN EMİROĞLU (Malatya) – Efendim, yine okumayacaksınız. 
Bakınız, sürat için, ikinci kere gerekçeyi okumaya gerek yok. 
BAŞKAN – Tamam Sayın Emiroğlu...
 METİN EMİROĞLU (Malatya) – Efendim, işleme koyduğunuz 
zaman, eğer, komisyon kabul etmiyorsa, önergeyi veren kişinin konuşma 
hakkı doğar. 
BAŞKAN – Önergeleri işleme koyuyorum efendim. 
METİN EMİROĞLU (Malatya) – Gerekçeyi okumanıza gerek yok onu 
söylüyorum. Sürat kazanmak için biz bunu bu şekilde tanzim ettik 
efendim; onu arz ediyorum.
VII. – KANUN TASARI VE TEKLİFLERİYLE 
KOMİSYONLARDAN                         GELEN DİĞER İŞLER 
(Devam)
2. – Tüketicinin Korunması Hakkında Kanunun Bazı Maddelerinde 
Değişiklik Yapılmasına Dair Kanun Tasarısı ve Sanayi, Ticaret, Enerji, 
Tabiî Kaynaklar, Bilgi ve Teknoloji Komisyonu Raporu (1/490) 
(S.Sayısı : 69) (Devam)
BAŞKAN – Önergeyi okutuyorum:
Türkiye Büyük Millet Meclisi Sayın Başkanlığına
Sıra sayısı 69 olan 1/490 No'lu Tüketicinin Korunması Hakkında 
Kanunun Bazı Maddelerinde Değişiklik Yapılmasına Dair Kanun 
Tasarısının, 1 inci maddesiyle, Yasanın 11 inci maddesine eklenen 
fıkranın "Her halukârda bu mal veya hizmetin piyasa değeri, tüketicinin 
ilgili kampanya süresince..." diye başlayan ikinci cümlesi ile "kampanya 
süresince, süreli yayının satış fiyatı..." diye başlayan son fıkranın 
madde metninden çıkarılmasını arz ve teklif ediyoruz.
Saygılarımızla.
	Atilâ Sav 
	Hatay 
	ve arkadaşları
BAŞKAN – Sayın Komisyon, önergeye katılıyor musunuz?
SANAYİ, TİCARET, ENERJİ, TABİİ KAYNAKLAR, BİLGİ VE 
TEKNOLOJİ KOMİSYONU BAŞKANI M.HALUK MÜFTÜLER 
(Denizli) – Katılmıyoruz efendim.
BAŞKAN – Sayın Hükümet?..
SANAYİ VE TİCARET BAKANI E. YALIM EREZ (Muğla) – 
Katılmıyoruz efendim. 
 BAŞKAN – Sayın Sav, gerekçenizi mi okuyalım, yoksa söz mü 
istiyorsunuz?
ATİLÂ SAV (Hatay) – Gerekçeyi okuyalım efendim.
BAŞKAN – Gerekçeyi okutuyorum:
"Gerekçe :
Kanun tasarısı, basın sektöründe rekabetin haksız bir hal almasını 
önlemek ve yasadışı bir yarışmayı düzenlemek amacını gütmektedir. 
Bu düzenlemenin basın özgürlüğünü kısmaması ve yasaklarla kuşatarak 
sınırlaması gerekir. Aksi düşünce Anayasaya aykırı olur. 
Promosyonun, haksız rekabete dönüşmesini sınırlamak için gazetelerin 
yapacağı promosyon konusunun, kitap, dergi veya başkaca yayıncılık 
amaçlarına uygun mallar veya eşyayı, kapsaması yeterli bir 
düzenlemedir. Bunun dışında konan başkaca sınırlamalar veya ölçütler 
koymanın, tanınan serbestliği ortadan kaldırıcı nitelikte olduğu 
gözükmektedir. 
Konu, basın özgürlüğünün yanı sıra girişim serbestliğini de koruma 
amacını kapsamaktadır. Promosyon dağıtımı yapan basın kuruluşu, 
böyle bir dağıtımı tasarlarken, gerekli ticaret verimi..."
ATİLÂ SAV (Hatay) – Ben okuyayım Sayın Başkan, el yazısını 
okuyamıyor.
BAŞKAN – Efendim, siz, Divan Kâtibi değilsiniz ki okuyasınız. Siz 
okuyacağınıza, okunaklı önerge verin lütfen. 
KADİR BOZKURT (Sinop) – Sayın Başkan, önergelerin okunaklı 
olması lazım. 
BAŞKAN – Tabiî... Rica ediyorum, önerge sahipleri okunaklı bir şekilde 
önerge göndersinler; Divan üyesi arkadaşımız zorluk çekiyor. 
Okumaya devam edin.
"...Basın özgürlüğünü dolaşık formüllerle ortadan kaldıran ve satışı 
artırıcı promosyon olanaklarını tümüyle ortadan kaldıran bu fıkra, 
hükümlerinin kaldırılması gerekmektedir."
BAŞKAN – Kaldırılmasını mı, korunmasını mı?..
Önergeye Hükümet ve Komisyon katılmıyor.
Önergeyi oylarınıza sunuyorum: Kabul edenler... Kabul etmeyenler... 
Önerge reddedilmiştir. 
Arkadaşlar, rica ediyorum; önergelerinizi okunacak şekilde yazın ve 
öyle gönderin. 
ATİLÂ SAV (Hatay) – Kanun tasarılarını zamanında verin de 
üzerinde çalışalım, önerge hazırlayalım Sayın Başkan. 
BAŞKAN – Öteki önergeyi okutuyorum: 
Türkiye Büyük Millet Meclisi Başkanlığına
69 sıra sayılı Kanun Tasarısının 1 inci maddesi, ikinci fıkrasında yer 
alan "kampanya süresince süreli yayının satış fiyatı, ikinci ürün olarak 
verilmesi taahhüt edilen mal veya hizmetin yol açtığı maliyet artışı 
nedeniyle, artırılamaz" ifadesi metinden çıkarılmalıdır.
	Mehmet Tahir Köse (İstanbul) ve arkadaşları
BAŞKAN – Komisyon önergeye katılıyor mu efendim?
SANAYİ, TİCARET, ENERJİ, TABİÎ KAYNAKLAR, BİLGİ VE 
TEKNOLOJİ KOMİSYONU BAŞKANI M.HALÛK MÜFTÜLER 
(Denizli) – Katılmıyoruz efendim.
BAŞKAN – Hükümet?..
SANAYİ VE TİCARET BAKANI E. YALIM EREZ (Muğla) – 
Katılmıyoruz efendim.
BAŞKAN – Önergeye Komisyon ve Hükümet katılmıyor.
Önerge sahibi gerekçesinin okunmasını istiyor mu?
MEHMET TAHİR KÖSE (İstanbul) – Okunsun efendim.
BAŞKAN – Peki, gerekçeyi okutuyorum:
Gerekçe:
Gazeteler, hiçbir zaman, promosyonla verdikleri ürünlerin maliyetinin 
artmasını gerekçe göstererek fiyat artırmazlar. Burada, sanki tüketici 
korunuyormuş izlenimi verilmektedir, gerçek böyle değildir. Gazeteler, 
başka gerekçeler göstererek fiyat artırabilirler.
BAŞKAN – Efendim, Komisyon ve Hükümet önergeye katılmadılar. 
Önergeyi oylarınıza sunuyorum: Kabul edenler... Kabul etmeyenler... 
Önerge kabul edilmemiştir. (DSP sıralarından "saymadınız Sayın 
Başkan" sesleri)
Sayın arkadaşlarım, bakın, benden başka iki Divan Üyesi arkadaşımız 
var. Biz orayı da görüyoruz burayı da görüyoruz... Rica ediyorum... Niye 
bu kadar güvensizlik içindesiniz?!. (DSP sıralarından gürültüler) Bariz 
bir farklılık var arkadaşlar.
Diğer önergeyi okutuyorum:
Türkiye Büyük Millet Meclisi Başkanlığına
69 sıra sayılı Kanun Tasarısının 1 inci maddesiyle 4077 sayılı 
Tüketicinin Korunması Hakkında Kanunun 11 inci maddesine eklenen 
fıkralardan sonra, aşağıdaki fıkranın eklenmesini arz ve teklif ederiz.
	Ahmet Tan 
	İstanbul 
	ve arkadaşları.
Süreli yayın kuruluşlarının yukarıdaki esaslar dahilinde yapacakları 
kampanyalarda, kampanya konusu mal ya da hizmet karşılığında 
teminat gösterilmesi zorunludur. 
Bu teminat miktarı, kampanya başlangıcında Bakanlıkça belirlenecek 
usuller dairesinde saptanır; ancak, bu teminat tutarı, ilgili süreli yayın 
kuruluşunun kampanyaya başlamadan önceki son bir haftalık resmî tiraj 
ortalaması ile kampanyaya başladıktan sonraki haftanın tiraj ortalaması 
arasındaki farkın, kampanya konusu mal veya hizmet bedelinin çarpımı 
sonucu bulunacak miktarı aşamaz. 
BAŞKAN – Sayın Komisyon önergeye katılıyor mu efendim?
SANAYİ, TİCARET, ENERJİ, TABİÎ KAYNAKLAR, BİLGİ VE 
TEKNOLOJİ KOMİSYONU BAŞKANI M.HALÛK MÜFTÜLER 
(Denizli) – Katılmıyoruz efendim.
BAŞKAN – Sayın Hükümet?..
SANAYİ VE TİCARET BAKANI E. YALIM EREZ (Muğla) –
 Katılmıyoruz efendim.
BAŞKAN – Sayın Tan, gerekçe mi okunsun, açıklayacak mısınız?
AHMET TAN (İstanbul) – Açıklayacağım Sayın Başkan.
BAŞKAN – Buyurun efendim. (DSP sıralarından alkışlar)
AHMET TAN (İstanbul) – Sayın Başkan, sayın milletvekilleri; 
Demokratik Sol Parti olarak biz, kuponzede yaratılmasına da karşıyız, 
basın özgürlüğünün zedelenmesine de karşıyız.
HACI FİLİZ (Kırıkkale) – Ne alakası var?
AHMET TAN (Devamla) – Çok alakası var; biraz dinlerseniz alakayı 
kuracaksınız.
Bu yüzden, sayın Refah sözcüsünün burada gerekçeyi açıklarken mehaz 
gösterdiği, kaynak gösterdiği Türkiye Gazeteciler Cemiyetinin 
görüşlerinden bir bölüm daha okuyacağım; çünkü, kendisi, bu görüşleri 
eksik ifade etmişti. 
Niçin Türkiye Gazeteciler Cemiyetinin görüşlerini açıklıyorum? Şu 
basit nedenle: Burada, bu kanunun hazırlanması sırasında hiçbir 
tarafın, ilgili tarafların; ne kuponzede olan yurttaşların ne de basın 
kuruluşlarının görüşleri alınmadı. Halbuki, yine, bundan bir hafta, on 
gün evvel gördük ki, bir yabancı ülke sefiri, bir yabancı ülkenin 
temsilcileri gelip, burada dinlenildi. Bu bakımdan, tutanaklara geçmesini 
sağlamak üzere, Gazeteciler Cemiyetinin söz konusu gerekçesini 
okuyacağım. Bu, bizim verdiğimiz değişiklik önergesinin de gerekçesi 
olacaktır. Türkiye Gazeteciler Cemiyetinin belgesi bu. Biraz evvel Refah 
sözcüsünün, bu kürsüden ifade ettiği belgenin açıklamadığı yönleri: 
"Promosyon; yani, tanıtım makul ölçülerde olmalıdır" diyor Türkiye 
Gazeteciler Cemiyeti. Daha sonra devam ediyor: "Kuralların, basını 
siyasal iktidara bağımlı hale getirecek biçimde uygulanmasına imkân ve 
ihtimal bırakmamalıdır; yani, son çıkarılan tebliğde öngörülen -ki, bu 
tebliğ daha sonra, işte, buraya kanun tasarısı olarak getirildi- 
Bakanlığın izni ileride bu bağımlılığa yol açacak niteliktedir; mutlaka 
kaldırılmalıdır. Getirilen kurallar objektif biçimde, bir başka deyişle 
otomatikman işlemelidir. İhlalinde -yani, bu maddelerin ihlalinde- 
devreye siyasal iktidar değil, yargı girmelidir. Halbuki burada devrede 
olan Sayın Bakanın kendisidir. Sayın Bakan, doğrudan doğruya ceza 
verebilmektedir; bu ceza milyarları aşmaktadır." 
Daha sonra, daha önemli bir madde. Yine, ben, bu değişiklik önergesinin 
gerekçesi olarak bunu ifade etmek istiyorum: "Gazeteler arasında haksız 
rekabete yol açacak uygulamalara olanak tanınmamalıdır. Büyük 
grupların karşılayabileceği; ama, yeni ya da maddî gücü sınırlı 
gazetelerin karşılayamayacağı malî yükümlülüklerden kaçınılmalıdır 
ki"  biz, değiştirilmesini istediğimiz bu maddede böyle bir fırsat eşitliği 
yaratmaya çalıştık. 
Evet, burada, belki bir başka teklif daha vermek gerekirdi; ama, bu teklif, 
kavgaya, polemiğe yol açar diye vermiyoruz. Arkadaşlarımız, tencere, 
tava dağıtılmasına karşı; biz de karşıyız; ama, seçim zamanlarında, 
halkımıza eşarp dağıtma, tespih dağıtma, kahve dağıtma ve benim 
seçim bölgem olan Sultanbeyli'de olduğu gibi kömür dağıtma biçimine 
de karşı olunması lazım... 
EVREN BULUT (Edirne) – Ne ilgisi var!..
AHMET TAN (Devamla) – Yüce Meclisi saygıyla selamlıyorum. (DSP 
sıralarından alkışlar)
EVREN BULUT (Edirne) – Maaşlı... Maaşlı...
BAŞKAN – Teşekkür ederim Sayın Tan.
Sayın milletvekilleri, önergeye Hükümet ve Komisyon katılmadı.
Önergeyi oylarınıza sunuyorum: Kabul edenler... Kabul etmeyenler... 
Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
69 sıra sayılı kanun tasarısının 1 inci maddesi ile 4077 sayılı 
Tüketicinin Korunması Hakkında Kanunun 11 inci maddesine eklenen 
ilk fıkranın aşağıdaki biçimde değiştirilmesini arz ve teklif ederiz.
	Ahmet Tan 
	İstanbul 
	ve arkadaşları.
Süreli yayın kuruluşlarınca düzenlenen ve her ne amaç ve şekilde olursa 
olsun, bilet, kupon, iştirak numarası, oyun, çekiliş ve benzeri yollarla 
süreli yayın dışında ikinci bir ürün verilmesinin taahhüt edildiği 
kampanyalarda kitap, dergi, ansiklopedi, afiş, bayrak, poster, sözlü veya 
görüntülü manyetik bant veya optik disk gibi süreli yayıncılık 
amaçlarına aykırı olmayan kültürel ürünler dışında hiçbir mal ya da 
hizmetin taahhüdü ve dağıtımı yapılamaz. Kampanya konusu mal veya 
hizmetin bedelinin bir bölümünün tüketici tarafından karşılanması, bu 
mal veya hizmetin ikinci ürün sayılmasına engel değildir.
BAŞKAN – Önergeye komisyon katılıyor mu?
SANAYİ, TİCARET, ENERJİ, TABİî KAYNAKLAR, BİLGİ VE 
TEKNOLOJİ KOMİSYONU BAŞKANI M. HALÛK MÜFTÜLER 
(Denizli) – Katılmıyoruz efendim.
BAŞKAN – Hükümet?..
SANAYİ VE TİCARET BAKANI E. YALIM EREZ (Muğla) – 
Katılmıyoruz efendim.
BAŞKAN – Sayın Tan, gerekçe mi okunsun, yoksa açıklama mı 
yapacaksınız?
AHMET TAN (İstanbul) – Açıklama yapacağım efendim.
BAŞKAN – Buyurun efendim. (DSP sıralarından alkışlar)
Süreniz 5 dakikadır Sayın Tan.
AHMET TAN (İstanbul) – Teşekkür ederim Sayın Başkan.
Sayın Başkan, sayın milletvekilleri; yeni ihdas edilen kural uyarınca, 
gerekçeyi bendeniz okuyacağım:
"Promosyon konusu mal ve hizmetin piyasa değerinin, tüketicinin 
kampanya süresince ödediği toplam bedelin yüzde 20'si, kampanya 
süresinin 60 günle sınırlanması, çoğu zaman, tüketicinin eline fazla 
değeri olmayan mal veya hizmetlerin geçmesine olanak tanıyacaktır. 
O nedenle, 4077 sayılı Yasanın 11 inci maddesine eklenen ilk fıkranın, 
bir sınırlamaya ilişkin ikinci cümlesinin çıkarılması uygun olacaktır. 
Kaldı ki, 60 günlük süre, ansiklopedi, dergi ve kitap dizisi gibi eserlerin 
verilmesine elverişli değildir. 
Değişiklik önergemiz bu düşünceyle verilmiştir."
Evet, yeniden, bu gerekçenin arkasındaki felsefeye karşı olduğumuza 
ilişkin bazı görüşlerimizi ifade etme olanağını değerlendireceğim. 
Komisyonun Sayın Başkanı, burada görüşlerini açıklarken "basını, 
şanlı ve şerefli yerine oturtacağız" dedi. Oysaki, şanlı ve şerefli yerine 
oturtma hadisesi, basına kısıtlamalar getirmek değildir. Çağımızın 
demokrasisinde, kuralların mümkün olduğu kadar azaltılması 
uygulaması vardır. Yeni kurallar koyarak, bahanelerle, örtülü 
uygulamalarla, basına ve basına olduğu gibi basına paralel ifade 
özgürlüğüne, anlatım özgürlüğüne ve bilgi alma özgürlüğüne ket vurmak 
değildir. 
Bir başka konu, tas, tencere dağıtımı; demin de söylediğim gibi, tas, 
tencere dağıtımına, evet biz de çok karşıyız; ancak, görüyoruz ki, bu 
tas, tencere dağıtımına iktidar partileri son derece karşılar, bizden daha 
çok karşılar. Acaba, bu karşı olma hadisesi, bu boş tencerelerin içinin 
doldurulması yönünde vatandaştan gelecek talepler dolayısıyla mı? 
(DSP sıralarından alkışlar; RP sıralarından gürültüler)
BÜLENT AKARCALI (İstanbul) – Bunlar tencereyi boşalttılar.
MEHMET GÖZLÜKAYA (Denizli) – Tencere istiyorsunuz galiba.
AHMET TAN (Devamla) – Valla, ben tencereyi istemiyorum. 
Tencereden korkmamak lazım, bu korkuyu da bu şekilde ifade etmemek 
lazım. (RP ve DYP sıralarından gürültüler)
BAŞKAN – Efendim, müdahele etmeyin lütfen.
AHMET TAN (Devamla) – Tencere, belki yanlış çağrışımlar yapıyor; 
çünkü, tencere yuvarlanmış ve kapağını bulmuş; kapak sizsiniz, tencere 
de bu! (DSP, ANAP ve CHP sıralarından alkışlar; RP ve DYP 
sıralarından gürültüler)
Söz tencere ve tavadan açılmışken, yeniden, Sayın Başbakanın ifade 
ettiği "biz, garson Hükümet olacağız" benzetmesine geliyorum. Garson 
Hükümet olmaya çok yanlış biçimde başladınız. Sayın garson 
yurttaşlarımızdan özür dileyerek ifade etmek gerekir ki, garsonluk, 
bahşiş almayı gerektiriyor. Sizler, yanlış yaptınız, bahşiş vermeye 
başladınız ve bahşişi de, Amerika'ya, Çekiç Güç'ü vererek başlattınız. 
(DSP sıralarından alkışlar)
HACI FİLİZ (Kırıkkale) – Önergeyle ne alakası var Sayın Başkan?
BAŞKAN – Sayın Tan, lütfen, önergenize bağlı olarak konuşur 
musunuz efendim.
AHMET TAN (Devamla) – Efendim, laf atılmasını önlerseniz, konuya 
bağlı olarak...
BAŞKAN – Evet, rica ediyorum... 
HACI FİLİZ (Kırıkkale) – Önergeyle ilgili konuşsun. (RP ve DYP 
sıralarından gürültüler)
BAŞKAN – Efendim, konuşmayın...
SALİH KAPUSUZ (Kayseri) – Önerge... Önerge...
HACI FİLİZ (Kırıkkale) – Önergeye bağlı olarak konuşsun.
BAŞKAN – Efendim, siz karışmazsanız, önergeye bağlı olarak 
konuşur.
AHMET TAN (Devamla) – Teşekkür ederim Sayın Başkan.
BÜLENT AKARCALI (İstanbul) – Refah, İktidar koltuğuna 
alışamadı. 
AHMET TAN (Devamla) – Evet, daha önce, Demokratik Sol Partinin 
görüşlerini açıklamak üzere ilk defa kürsüye geldiğimde de ifade ettiğim 
gibi, burada, bir siyasî organ olan Bakanlığa, müthiş bir imkân 
verilmektedir, bir manivela verilmektedir. Bu manivela da, basın 
özgürlüğünü durdurma biçiminde kullanılacaktır ve bunun ilk izlerini, 
yine Sayın Başbakanın kendi ifadesinden, 7 Temmuz tarihinde yaptığı 
konuşmadan aldığım bölümle ifade ettim. Sayın Başbakan "180 derece 
dönecekler ve bizi methetmeye başlayacaklar" diyor. Sayın Başbakan ve 
Hükümet, bunun gerçekleşmediğini gördü. 
Bunu gerçekleştirmek için; evet, bunu gerçekleştirmek için, sözde, 
kuponzedelerin haklarını savunuyor gibi görünerek bunu sağlamaya 
çalışıyor. Nasıl sağlamaya çalışıyor? Burada, demin de ifade ettiğim 
gibi, Hükümetin gizli protokolü olan, gizli maddesi olan yolsuzlukların 
önlenmesi... Evet, yolsuzlukların önlenmesi derken, tabiî ki, basını, bir 
bakanın ağzına bakar hale getirmesi ve milyarlara varan ceza tebligatını 
yapmayı bakana bırakması... Ondan sonra, o korkuyla -yine demin 
söylediğim gibi- Sayın Başbakan "vergilerini isteyeceğiz, ödeteceğiz; 
ödemek istemeyince, bizim yanımıza gelecekler" diyor ve böylece, vergi 
almayarak, almayı erteleyerek, bir rüşvet teklif ediyor. Bunun açıkça 
izahı bu.
MEHMET GÖZLÜKAYA (Denizli) – Çarşaf vermeyince niye gitsinler!
AHMET TAN (Devamla) – Çarşaf vermeyince... Çarşaftan korkmamak 
lazım. Çarşaf da -belki sizi yanlış çağrışımlara itebilir- İktidarınızın, 
daha ilk günlerinde çarşafa dolaşacağınızı ortaya koyduğu için değer 
ifade etmektedir. (DSP sıralarından alkışlar) 
(Mikrofon otomatik cihaz tarafından kapatıldı)
BAŞKAN – Sayın Tan, tamam efendim, teşekkür ederim.
AHMET TAN (Devamla) – Saygılar sunuyorum.
BAŞKAN – Önergeye Hükümet ve Komisyon katılmadı.
Önergeyi oylarınıza sunuyorum: Kabul edenler... Kabul etmeyenler... 
Önerge kabul edilmemiştir. 
HASAN HÜSEYİN CEYLAN (Ankara) – Çarşafa dolaştılar...
BAŞKAN – Diğer önergeyi okutuyorum: 
Türkiye Büyük Millet Meclisi Başkanlığına
69 sıra sayılı kanun tasarısının 1 inci maddesiyle 4077 sayılı 
Tüketicinin Korunması Hakkındaki Kanunun 11 inci maddesine eklenen 
fıkradan sonra aşağıdaki fıkranın eklenmesini arz ve teklif ederiz. 
	Murat Başesgioğlu 
	Kastamonu 
	ve arkadaşları 
Süreli yayın kuruluşlarının, yukarıdaki esaslar dahilinde yapacakları 
kampanyalarda, kampanya konusu mal ya da hizmet karşılığında 
teminat gösterilmesi zorunludur. Bu teminat miktarı, kampanya 
başlangıcında, Bakanlıkça belirlenecek usuller dairesinde saptanır; 
ancak, bu teminat tutarı, ilgili süreli yayın kuruluşunun kampanyaya 
başlamadan önceki son bir haftalık resmî tiraj ortalaması ile 
kampanyaya başladıktan sonraki haftanın tiraj ortalaması arasındaki 
farkın, kampanya konusu mal veya hizmet bedelinin çarpımı sonucu 
bulunacak miktarı aşamaz. 
BAŞKAN – Önergeye Komisyon katılıyor mu efendim?..
SANAYİ, TİCARET, ENERJİ, TABİÎ KAYNAKLAR, BİLGİ VE 
TEKNOLOJİ KOMİSYONU BAŞKANI M.HALÛK MÜFTÜLER 
(Denizli) – Katılmıyoruz efendim.
BAŞKAN – Hükümet katılıyor mu?..
SANAYİ VE TİCARET BAKANI E.YALIM EREZ (Muğla) – 
Katılmıyoruz efendim.
BAŞKAN – Hükümet ve Komisyon önergeye katılmıyor. 
Sayın önerge sahibi...
MURAT BAŞESGİOĞLU (Kastamonu) – Gerekçe okunsun efendim.
BAŞKAN – Peki efendim.
Gerekçe: 
Madde, tüketicilerin, basın yayın araçlarının sağlamış olduğu 
imkânlardan azamî faydayı temin suretiyle, haber alma özgürlüklerini 
kullanma ilkesini korumayı hedefleyen bir anlayışı temsil etmektedir. 
Önceki tasarının getirdiği, kültürel olan-olmayan ürün ayırımının, 
yapay ve göreceli bir ayırım olduğu gerçeğinden yola çıkarak, böyle bir 
ayırımı kaldırmakta ve ürünlerin tümünü, doğrudan tüketicilerin 
istifadesine, basın yayın özgürlükleri çerçevesinde ve yetkili idare 
makamlarının denetim ve gözetiminde ulaştırılmasını 
hedeflemektedir. Bu çerçevede, taahhüt edilen ürünlerin, belli esaslar 
dahilinde teminata bağlanması esasını getirmekte; bunu da süreli yayın 
kuruluşlarının bu kampanyalar nedeniyle temin edecekleri faydalar 
esasına bağlamaktadır. 
BAŞKAN – Önergeyi oylarınıza sunuyorum: Kabul edenler... Kabul 
etmeyenler... Önerge kabul edilmemiştir.
Diğer önergeyi okutuyorum...
TEMEL KARAMOLLAOĞLU (Sıvas) – Sayın Başkan, 4 önergeyi 
geçti.
BAŞKAN – Efendim, bize, burada akıl vermeyin; rica ediyorum...
REFİK ARAS (İstanbul) – Bravo Sayın Başkan.
BAŞKAN – Buyurun.
Türkiye Büyük Millet Meclisi Başkanlığına
Görüşülmekte olan 69 sıra sayılı kanun tasarısının 1 inci maddesinin 
ikinci fıkrasındaki "yüzde 20" rakamının "yüzde 50" olarak 
değiştirilmesini arz ve teklif ederiz. 
	Abdulkadir Öncel 
	Şanlıurfa 
	ve arkadaşları
BAŞKAN – Komisyon katılıyor mu efendim?
SANAYİ, TİCARET, ENERJİ, TABİÎ KAYNAKLAR, BİLGİ VE 
TEKNOLOJİ KOMİSYONU BAŞKANI M. HALÛK MÜFTÜLER 
(Denizli) – Katılıyoruz efendim.
BAŞKAN – Hükümet?..
SANAYİ VE TİCARET BAKANI E. YALIM EREZ (Muğla) – 
Katılıyoruz efendim.
BAŞKAN – Hükümet ve Komisyon önergeye katılıyor.
Önergeyi oylarınıza sunuyorum: Kabul edenler... 
IŞIN ÇELEBİ (İzmir) – Gerekçesi açıklansın.
BAŞKAN – Efendim, zaten, Hükümet ve Komisyon katılmış...
...Kabul etmeyenler... Önerge kabul edilmiştir.
Sayın milletvekilleri, madde üzerindeki müzakereler bitmiştir. 
Maddenin oylamasından önce, DSP'li arkadaşlarımızın bir yoklama 
isteği var. Yalnız, şu anda, Divan Üyesi arkadaşım saydı, salonda 257 
milletvekili arkadaşımız var. 
ULUÇ GÜRKAN (Ankara) – Olur mu öyle şey?.. Yoklama yapmanız 
gerekir.
BAŞKAN – Sayın arkadaşlarım, bakın, burası Türkiye Büyük Millet 
Meclisi. Tabiî, üyelerin önerge verme hakkı var da, bu önergeyi işleme 
koyarken, Divanın da bir takdir hakkı olması lazım. 
HASAN HÜSAMETTİN ÖZKAN (İstanbul) – Takdir yetkiniz var mı?
BAŞKAN – Dikkat ederseniz, İçtüzükte "yoklama isteyebilirler" 
deniliyor. Yoklama isterken, eğer, salonda kahir bir çoğunluk varsa, bunu 
işleme koymamak lazım. İşte görüyoruz, arkadaşımız, muhalefet 
partisine mensup milletvekili; sordum kendisine, salonda 257 milletvekili 
var. 
Çoğunluğumuz vardır. Onun için, bunu işleme koymuyorum. 
HASAN HÜSAMETTİN ÖZKAN (İstanbul) – Lütfen, görevinizi 
yapın.
BAŞKAN – Maddeyi, önergeyle değiştirilen şekliyle... (DSP ve CHP 
sıralarından gürültüler)
ULUÇ GÜRKAN (Ankara) – Olur mu bu?!
BAŞKAN – Efendim, rica ediyorum...
Maddeyi, değiştirilen şekliyle oylarınıza sunuyorum: Kabul edenler... 
Kabul etmeyenler... Madde, kabul edilen değişiklik önergesiyle birlikte 
kabul edilmiştir. 
Diğer maddeyi okutuyorum efendim.
HASAN HÜSAMETTİN ÖZKAN (İstanbul) – Olur mu öyle şey? Öyle 
bir yetkiniz var mı?
BAŞKAN – Sayın Özkan, bakın, arkadaşıma saydırdım. Ben, Başkan 
olarak, salonda çok büyük bir çoğunluk görüyorum. Yani, fuzuli işlerle 
bizi işgal etmenin bir anlamı yok ki. Rica ediyorum sizden... (DSP 
sıralarından "olmaz, böyle yapamazsınız" sesleri)
Efendim, geçmişte de böyle uygulamalarımız oldu. 
ÖNDER SAV (Ankara) – Sayın Başkan...
BAŞKAN – Buyurun Sayın Sav.
ÖNDER SAV (Ankara) – Bu tutumunuz hakkında söz istiyorum.
BAŞKAN – Efendim, tutumumda bir hata yok.
ÖNDER SAV (Ankara) – Usul bakımından...
BAŞKAN – Efendim, ben, bu tutumumu  sadece bugün sergilemiyorum.
ÖNDER SAV (Ankara) – Bu tutumunuz, gelecek için de çok yanlış bir 
uygulama olacaktır.
BAŞKAN – Sayın Sav, biz, Başkan olarak, daha önce de, zaman zaman 
Genel Kurula baktık, çoğunluk varsa yoklama yaptırmadık.
ÖNDER SAV (Ankara) – Efendim, onun takdiri size ait değil.
BAŞKAN – Efendim, Başkanın bir takdir yetkisi olacak. Başkanın 
takdir yetkisi olmayan bir kurumda bir çalışma usulü olur mu?..
ÖNDER SAV (Ankara) – Sayın Başkan, İçtüzük "önerge sahipleri 
isteyebilir" diyor, istemiş; Meclis Başkanının o konuda takdir hakkı var 
mı?
BAŞKAN – Var efendim.
ÖNDER SAV (Ankara) – Nerede var?
BAŞKAN – Efendim, bakın, İçtüzükte "yoklama isteyebilirler" 
deniliyor; ama, "Başkan Genel Kurulu açtıktan sonra tereddüde düşerse 
yoklama yapar" da deniliyor. "Yoklama isteyebilirler" denildiğine göre, 
eğer, Başkan, salonda kahir çoğunluğun olduğunu görürse, yoklama 
istemini yerine koymayabilir. Buna ilişkin, geçmişte de 
uygulamalarımız vardır.
MÜMTAZ SOYSAL (Zonguldak) – Sayın Başkan...
BAŞKAN – Rica ediyorum Sayın Hocam.
ÖNDER SAV (Ankara) – Yani, üyeler, laf olsun diye mi yoklama 
istiyor?
MÜMTAZ SOYSAL (Zonguldak) – Tutumunuz hakkında söz istiyorum.
BAŞKAN – Efendim, tutumum hakkında müzakere açmıyorum; çünkü, 
ben, geçmişte de böyle yaptım; yani, yoklama istemini işleme 
koymadığım anlar oldu; tutanaklarda vardır. Neden koymadım? 
Salonda çoğunluk görülüyorsa koymadım.
ÖNDER SAV (Ankara) – Nereden bildin?
BAŞKAN – Efendim, Divan Kâtibi arkadaşımız saydı. (CHP 
sıralarından gürültüler)
Arkadaşlar, rica ediyorum... 
Salonda bu kadar çoğunluk varken siz de herhalde istemezsiniz. Ben, 
arkadaşlarıma da hatırlattım. Rica ediyorum...
Sayın Hocam, salonda çoğunluğun olmadığı konusunda en ufak bir 
tereddüdüm olsa, yoklama isteğinizi yerine getirecektim. Rica 
ediyorum...
MÜMTAZ SOYSAL (Zonguldak) – Sayın Başkan, bir cümle 
söylememe müsaade eder misiniz?
BAŞKAN – Buyurun efendim.
MÜMTAZ SOYSAL (Zonguldak) – Bu tutumunuz, şu anda doğru 
olabilir; fakat, başka durumlar için bir vesile yaratmış olursunuz.
BAŞKAN – Hayır... Hayır efendim. Bu, takdir hakkıdır; takdir hakkı, 
zaman ve zemine göre kullanılır. 
MÜMTAZ SOYSAL (Ankara) – Bu çeşit önerge vermek isteyenler 5 
dakika önce bu salonu boşaltabilirler.
BAŞKAN – Sayın Hocam, salona baktım, 250'nin üzerinde milletvekili 
var. Rica ediyorum...
ATİLÂ SAV (Hatay) – Sayın Başkan, takdir, önergeyi verenlerindir.
BAŞKAN – Hayır... Hayır... Takdir, Başkanındır efendim; yoklama 
için karar verme Başkana aittir.
2 nci maddeyi okutuyorum:
 MADDE 2. – 4077 Sayılı Kanunun 25 inci maddesine dördüncü 
fıkradan sonra gelmek üzere aşağıdaki fıkra, beşinci fıkra olarak 
eklenmiştir.
11 inci maddenin üçüncü ve dördüncü fıkralarına aykırı hareket edenler 
hakkında 500 milyon lira para cezası uygulanır. Aykırılık ülke 
düzeyinde yayım yapan süreli yayın ile gerçekleşmişse cezanın 20 katı 
uygulanır. Bakanlık, ayrıca süreli yayın kuruluşundan kampanyanın ve 
kampanyaya ilişkin her türlü reklam ve ilanın durdurulmasını ister. Bu 
isteğe rağmen aykırılığın devamı halinde, reklam ve ilanın durdurma 
zorunluluğunun doğduğu tarihten itibaren her sayı için 1 000 000 000 
lira para cezası uygulanır ve Bakanlık kampanyanın ve kampanyaya 
ilişkin her türlü reklam ve ilanın durdurulması talebi ile tüketici 
mahkemesine başvurur.
BAŞKAN – Madde üzerinde, CHP Grubu adına Ankara Milletvekili 
Sayın Yılmaz Ateş; buyurun. (CHP sıralarından alkışlar) 
IŞIN ÇELEBİ (İzmir) – ANAP Grubu adına da ben söz istiyorum 
Sayın Başkan.
BAŞKAN – Peki efendim.
Sayın Ateş, süreniz 10 dakikadır. 
CHP GRUBU ADINA YILMAZ ATEŞ (Ankara) – Sayın Başkan, sayın 
milletvekilleri; hepinizi, şahsım ve Cumhuriyet Halk Partisi Grubu 
adına saygı ve sevgiyle selamlıyorum. 
Önce, yangından mal kaçırma mantığına, Başkanın da katılmış 
olmasından büyük bir üzüntü duyduğumuzu belirtmek istiyorum. 
Komisyonda görüşülmüyor, basın kuruluşlarının görüşü alınmıyor; 
ama, burada, Mecliste, alelacele, yangından mal kaçırır gibi, bu yasa 
tasarısını görüşmenin mantığını anlamakta güçlük çekiyoruz.
Sayın milletvekilleri, bu yasa tasarısıyla getirilen değişiklik, 
günümüzün hukuk kurallarına da son derece aykırı bir değişikliktir. 
Tasarıda deniliyor ki "...reklam ve ilanın durdurma zorunluluğunun 
doğduğu tarihten itibaren her sayı için 1 000 000 000 lira para cezası 
uygulanır ve Bakanlık kampanyanın ve kampanyaya ilişkin her türlü 
reklam ve ilanın durdurulması talebi ile tüketici mahkemesine 
başvurur." Şimdi, bunu, bu mantığı anlamak mümkün değil; yasanın 
kendisi, yasa mantığıyla çelişiyor. Burada, reklamı hazırlayan reklam 
ajansının sorumluluğunun ne olduğu belirtilmiyor; reklamı yayınlayan 
televizyon kuruluşunun bir sorumluluğu, bir yükümlülüğü belirtilmiyor. 
Böylesine yuvarlak, böylesine siyasal iktidara bağımlı hale getiren bir 
taslak... 
Bu mantık, az önce belirttiğimiz gibi, basına düşman olma mantığının 
karşımıza geliş şeklidir. Bu mantık, "Türkiye Büyük Millet Meclisi, 
gerektiği gibi çalışmıyor, o halde kapatalım, ne gerek var" deme 
mantığının, basına yansıma şeklidir. "Efendim, gazeteler, promosyonu 
iyi idare etmiyor, bizim arzu ettiğimiz şekilde olmuyor; o halde, 
yasaklayalım" mantığının, günümüzde kabul edilir bir tarafı yok.
Sayın Başkan, sayın milletvekilleri; bunu belirttikten sonra, işte, az 
önce, Refah Partisi Grubu adına konuşan Sayın Hasan Hüseyin 
Ceylan'ın, Refah Partisinin, halkın iradesini saptırma cesaretini, 
cüretkârlığını bir kez de Meclis kürsüsünde dile getirmesinin çok açık 
belgesi... Bakın, Sayın Hasan Hüseyin Ceylan'ın -tutanaklardan aldım- 
konuşmasını aynen okuyorum: "Bakın, burada, Gazeteciler Cemiyetinin 
Başkanı Sayın Nail Güreli'nin, gazeteci milletvekillerine göndermiş 
olduğu bilgiler vardır. O bilgilerde, bugün, Sanayi Bakanlığımızın ve 
promosyon olayını değerlendiren değerli komisyon üyelerimizin 
yazdıklarının hepsini onaylayarak, bir de Bakanımıza bir uyarıda 
bulunarak 'sakın ha, rica ediyoruz, bu altmış günü uzatmayın; 
uzattığınız zaman, tröstleşmiş olan bu büyük gazeteler, bu milleti en 
çok zarara uğratacak kuruluşlar olacaktır' demiştir."
Sayın milletvekilleri, elimdeki şu metin de, Sayın Nail Güreli'nin, 
adıma faksladığı metin. Eğer, Sayın Hasan Hüseyin Ceylan'a 
gönderdiği faks ayrı, bana gönderdiği faks ayrıysa bir şey diyemiyorum; 
ama, bakın, bana gelen faksta, Sayın Nail Güreli'nin sözleri aynen şu: 
"Görüşümüzü özetle yineleyecek olursak; biz, promosyonu, şu üç ölçü 
içinde kabul edilebilir buluyoruz:
a) Promosyon, amaç olarak değil, araç olarak kullanılmalıdır. Yeni bir 
tanıtım aracı olmalı, bir satış amacı haline gelmemelidir.
b) Makul ölçülerde olmalıdır.
c) Basının niteliğine, saygınlığına yakışır biçimde olmalıdır. 
Bu son dönemde, bu üç ölçü de aşırı biçimde ihlal edildiğinden, bir 
kurallar sistemi getirilmesi ihtiyacı artmıştır. Bu kuralları, gazetelerin 
ve basının kendi aralarında belirleyerek uygulaması görüşünü öteden 
beri savunan Türkiye Gazeteciler Cemiyeti, getirilecek kurallar 
sisteminde, şu noktalara özen gösterilmesinden yanadır:
a) Kuralların, basını, siyasal iktidara bağımlı hale getirecek biçimde 
uygulanmasına imkân ve ihtimal bırakmamalıdır. Yani, son çıkarılan 
tebliğde öngörülen, Sanayi Bakanlığının izni ve ürünlerin teslim 
süresinin uzatılması için, yine, Sanayi Bakanlığının izni, ileride, bu 
bağımlılığa yol açabilecek niteliktedir; mutlaka kaldırılmalıdır. 
Getirilen kurallar, objektif biçimde, bir başka deyişle, otomatikman 
işlemelidir. İhlalinde, devreye, siyasal iktidar değil, yargı girmelidir.
b) Gazeteler arasında haksız rekabete yol açacak uygulamalara olanak 
tanınmamalıdır. Büyük grupların karşılayabileceği; ama, yeni, ya da 
maddî gücü sınırlı gazetelerin karşılayamayacağı malî 
yükümlülüklerden kaçınılmalıdır. 	Gazeteci kökenli milletvekili olarak, 
zaten konuyu bildiğinizi dikkate alarak görüşlerimizi kısaca sunduk. 
Gerekli ilgiyi göstereceğinize inanarak teşekkürlerimizi sunuyorum.
Saygılarımla.
	Nail Güreli
	Türkiye Gazeteciler Cemiyeti Başkanı
	İmza"
Sayın Ceylan, şimdi burada size soruyorum: Hani nerede "bakana diyor 
ki, 'aman, getirdiğiniz doğrudur; bunları değiştirmeyin, daha da artırın'" 
cümlesi? Bakın, bu kadar açık ve belgeli... Bunu tahrif ederseniz, tahrip 
ederseniz, bu halkın size güveni olur mu, bu Meclisin size güveni olur 
mu? (RP sıralarından gürültüler) Bir başkasının imzalı olarak çektiği 
bir görüşe de mi hiç saygınız yok? Ne hakla, ne cesaretle Sayın 
Güreli'nin görüşlerini burada saptırarak tutanaklara geçiriyorsunuz?
HASAN HÜSEYİN CEYLAN (Ankara) – Hangi belgeyi okuyorsun? 
Aynısını okudum.
BAŞKAN – Müdahale etmeyin efendim.
YILMAZ ATEŞ (Devamla) – Böyle bir hakkı kendinizde nasıl 
görüyorsunuz? "Dün dündür, bugün bugündür" mantığıyla, burada 
hemen herkesin elinde olan bir belgeyi, bu kadar tahrip etme cesaretini 
nereden buluyorsunuz? Sonra, bu Meclisin size güveni kalır mı? Bu 
mantıkla, Meclis size güvenebilir mi? (RP sıralarından "size güvendik 
de ne oldu?" sesleri)
Sayın Başkan, sayın milletvekilleri; tekrar ediyorum; bu yasa tasarısı, 
basına konulmak istenen bir ambargo düşüncesinin ürünüdür. Gelin 
bundan vazgeçin. Bu sizi, tarihte de, günümüzde de, yarın da, öbür gün 
de rahmetle andırmayacak bir düzenlemedir. Eğer, basına 
düşmanlığınız yoksa, basının yayınlarından rahatsızlık 
duymuyorsanız, basının önüne engeller koymayın. Yüce Atatürk'ün bir 
sözü vardır; "Özgürlüklerden doğacak sakıncaları giderebilmenin yolu, 
yine o özgürlüklerin önünü açmaktır" diyor. Niye korkuyorsunuz; 
bırakın... Basın kuruluşlarının görüşlerini alın, basın kuruluşlarının 
görüşlerine yer verin, basın kuruluşlarıyla ve bu Yüce Meclisin bütün 
üyeleriyle bu yasayı yapın. Böyle, kaptıkaçtı mantığıyla...
AHMET İYİMAYA (Amasya) – Tencereyle ne ilgisi var kardeşim?!.
BAŞKAN – Arkadaşlar, müdahale etmeyin, rica ediyorum.
YILMAZ ATEŞ (Devamla)– Yani, dilime gelip gelip gidiyor... Örtülü 
Başbakanınız oluyor da, tencereli basın neden olmuyor!.. (DYP 
sıralarından gürültüler)
ALİ RIZA GÖNÜL (Aydın) – Bu, çok büyük bir saygısızlık.
YILMAZ ATEŞ (Devamla)– Saygısızlık, kürsü özgürlüğüne saygı 
duymamanızdır... 
ALİ RIZA GÖNÜL (Aydın) – Konuyla ne alakası var şu 
konuştuklarınızın?
BAŞKAN– Rica ediyorum arkadaşlar...
YILMAZ ATEŞ (Devamla) – Basının yazdığından rahatsızlık 
duymayın. Niye rahatsızlık duyuyorsunuz basından?
ALİ RIZA GÖNÜL (Aydın) – Basından rahatsızlık duyan yok.
YILMAZ ATEŞ (Devamla) – Niye rahatsızlık duyuyorsunuz, niye?
ALİ RIZA GÖNÜL (Aydın) – Sen, kimin adına konuşuyorsun burada?
BAŞKAN – Efendim, rica ediyorum, Sayın Gönül, lütfen efendim.
ALİ RIZA GÖNÜL (Aydın) – Burada, patronların adına mı 
konuşuyorsunuz...
BAŞKAN – Sayın Ateş, lütfen, maddeyle ilgili konuşun.
YILMAZ ATEŞ (Devamla) – Patronların temsilcisi olanlar bellidir. 
Hallerinden de belli oluyor...
ALİ RIZA GÖNÜL (Aydın) – Sen kimin adına konuşuyorsun; basının 
adına mı konuşuyorsun, yoksa vatandaşın adına mı konuşuyorsun?
BAŞKAN –  Efendim, rica ediyorum...
EVREN BULUT (Edirne) – Tencere satışları devam etsin!..
ALİ RIZA GÖNÜL (Aydın) – Ayıp oluyor, biraz saygılı olmanız 
lazım.
YILMAZ ATEŞ (Devamla) – Önce siz saygılı olun... Önce siz saygılı 
olun...
ALİ RIZA GÖNÜL (Aydın) – Saygılı olun... Bu yaptığınız çok ayıp.
BAŞKAN – Efendim, rica ediyorum.
MUSTAFA KEMAL AYKURT (Denizli) – Kendi konusunda konuşsa 
ya Sayın Başkan.
YILMAZ ATEŞ (Devamla)- Bundan daha büyük konu mu olur.
MUSTAFA KEMAL AYKURT (Denizli) – Konunla ilgili konuş,  
konunla...
BAŞKAN – Arkadaşlar, rica ediyorum, müdahale etmeyin.
Konu üzerinde konuşalım arkadaşlar, lütfen.
ALİ RIZA GÖNÜL (Aydın)  – Bunları söylemeniz çok ayıp, 
yakışmıyor...
YILMAZ ATEŞ (Devamla) – Bakın, bunları söylemek ayıp değil, ayıp 
olan, yapmaktır. Yaparsanız söylerler, yaparsanız yazarlar; ayıp olan, 
yapmaktır, günah olan, yapmaktır... 
ALİ RIZA GÖNÜL (Aydın) – Ne alakası var?
YILMAZ ATEŞ (Devamla) – Yapmayın bunları, medya da yazmasın.
ALİ RIZA GÖNÜL (Aydın) – Ayıp olan senin yaptığın; 
konuştuklarının konuyla hiçbir alakası yok.
EVREN BULUT (Edirne) – Tencere satışlarına devam!..
YILMAZ ATEŞ (Devamla) – Sayın Başkan, size ve Yüce Meclise tekrar 
saygılar sunuyorum.(CHP sıralarından alkışlar)
BAŞKAN – Teşekkür ederim Sayın Yılmaz.
ALİ RIZA GÖNÜL (Aydın) – Geliyorsunuz buraya, örtülü mörtülü 
laflar söylüyorsunuz... Onu, zamanı geldiğinde konuşacağız. 
BAŞKAN – ANAP Grubu adına, Sayın Işın Çelebi, buyurun efendim. 
ANAP GRUBU ADINA IŞIN ÇELEBİ (İzmir) – Sayın Başkan, 
değerli arkadaşlarım; benim, bu Parlamentoda öğrendiğim en önemli 
kurallardan birincisi, yapılan yasaların kamuoyu vicdanında olumlu ses 
getirmesi gereğidir. İkincisi, genel ilkeler içermesi gereği; üçüncüsü, 
objektif olması gereği ve dördüncüsü de uygulanabilir olması gereğidir.
Kamuoyu vicdanında aklanmayan, kamuoyu vicdanında destek 
görmeyen bir yasanın uygulanamadığını, ben, burada çıkarılan birçok 
yasada gördüm. Örneğin, 1992 yılında çıkarılan Erken Emeklilik 
Yasasının, vergi affının ne kadar yanlış olduğunu burada anlattık, “bu, 
kamuoyu vicdanında derin yaralar açacak ve sonra büyük problemlere 
yol açacak” dedik. Nitekim, Sosyal Sigortalar Kurumunun bugün iflas 
etmesinde, o zaman, rahmetli Kahveci’yle yaptığımız uyarıların 
dikkate alınmamasının da rolü oldu. 
Ben, bugün Hükümeti uyarıyorum, burada, Sayın Nail Güreli’nin 
konuşmalarını çarpıtarak, bu kürsüde haklı gibi gözükmek veya o 
çabayı, böyle konuşmaları çarpıtarak bir noktaya getirmek de, bence, 
içine gireceğimiz çıkmazı düzeltemez. Bakın, bu kanun tasarısının 2 
nci maddesi, bu zihniyetin çok tipik bir örneği. 
Bir kere, bu yasa tasarısı aceleyle hazırlanmış. Gazetelere 10 milyar lira 
ceza veriyor ve yasaklar mantığına uygun. Bu kararı Bakanlık veriyor. 
Arkadaşlar, bir cezayı bakanlık veremez; verecekse, mahkeme versin, 
bağımsız mahkeme versin, yargı versin. Bakana, böyle, keyfî yetki 
verilir mi?!. Böyle yasa olur mu?!. Siz, resmen, insanları, Hükümete 
tebaa haline, kapıkulu haline getirmeye çalışıyorsunuz. Bu, genellik, 
objektiflik ilkesine uygun mu? Bu tutarlı bir davranış mı? Hayır...
Acele etmeyin. Bakın, aceleyle bu yasa tasarısını hazırlamışsınız. 
İnsanları hedef almışsınız “Ben, bu insanların burnunu sürteceğim; 
bunlara ders vereceğim..." Buna, biz izin vermeyeceğiz bir kere. Türkiye, 
özgürce tartışan, düşünce özgürlüğü olan, din, vicdan özgürlüğü olan ve 
müteşebbis insanların özgürce davranabileceği, piyasalarında haklı bir 
rekabet ortamının olacağı, tüketicinin korunacağı bir ülke olacak; 
esnafın hakkının korunacağı, küçük ve orta ölçekli sanayicinin 
hakkının korunacağı bir ülke olacak. Buna kimse mâni olamaz.
Bu yasa tasarısı acele hazırlanmış. Gelin, bunu komisyona geri 
çekelim, tartışalım. Bu yasa, yasa değil; bu iş, iş değil. Gelin, yol 
yakınken bu işten vazgeçin. Benim, Sayın Komisyon Başkanına, Sayın 
Bakana ve birleşimi idare eden Sayın Başkanımıza önerim şu: Biz, 
burada, geçen dönemde, çok önemli yasa tasarılarını -hatırlıyorum- 
komisyona geri çektik; komisyonda yeniden tartıştık ve düzelterek, 
yeniden hazırlayarak, doğru dürüst yasa tasarısı haline getirdik. Bunu, 
Özelleştirme Kanununda yaptık, Merkez Bankasını Özerkleştirme 
Kanununda yaptık, birçok kanunda yaptık. Bakın, çok açıkça 
söylüyorum, bütün iyi niyetimle söylüyorum, bu yasa tasarısı yanlıştır. 
Şimdi, burada, tencere tava falan misali konuşuluyor. Bakın, bu yasa 
tasarısı ne kadar yanlış size anlatayım: 1 inci maddede, -süreli yayını 
satın almak için ödediği toplam bedelin yüzde 20'si rakamını yüzde 50 
yaptılar; yüzde 150 artırdılar. Niye arttı? Niçin arttı? Efendim, işte, 
miktar yetmiyordu... O zaman, tencere tavaya yeter hale geldi yüzde 50. 
Bu promosyon yanlış, tamam, kuponzedeler yanlış, tamam; ama, 
mantık bu değil. Mantık, resmen, sansür ve ambargo getirme 
mantığıdır. Burada, yüzde 20'yi, yüzde 50'ye, keyfî olarak artıran 
mantık nedir? Birtakım yanlışları görüp, değiştirdi. 
Benim ricam, bunu, Komisyona çekelim, yeniden tartışalım. Yüzde 
20'nin, yüzde 50'ye çıkması, bunun ne kadar hatalı olduğunu gösteriyor. 
Ceza yetkisinin sadece Bakanlığa verilmesi, sadece Sayın Bakana 
verilmesi, bence, çok ciddî problemdir. Bunu, ben, sizden özellikle rica 
ediyorum. Bakın, biz, Rekabetin Korunması Kanunu, Tüketici 
Haklarının Korunması Kanunu buradan çıkarken çok yardımcı olduk, 
çok yapıcı yardımlarımız oldu; ama, bu kanun tasarısı, ülkeye yarar 
getirmeyecek, zarar getirecek. Bu, demokrasinin askıya alınmasını, 
özgür düşünceye ambargo konulmasına yol açacak ve bu mantık, 
insanlara gözdağı verme mantığının başlangıcı, halkın haber alma 
özgürlüğünü kısıtlama mantığının başlangıcı olacak.
Bizim, burada, promosyonun kalkmasına, kuponzedeler meselesinin 
halledilmesine bir itirazımız yok; ama, bu kanun tasarısının mantığı, 
buna uygun değil. Küçük ve orta ölçekli sanayiciyi koruyacaksak, 
tüketiciyi koruyacaksak, bu yasa tasarısını, genel ilkeler çerçevesine 
oturtmamız lazım. Bu anlamda, bir amaca hizmet etmiyor. Özellikle, bu 
2 nci madde, bu anlamda, yetkiler açısından yanlış donatılmıştır. 1 
inci maddede yüzde 20'nin yüzde 50'ye çıkarılması "promosyona 
karşıyız" mantığını çürütmüştür, yok etmiştir; tencere tava vermeye 
müsait hale getirmiştir.
SANAYİ VE TİCARET BAKANI E. YALIM EREZ (Muğla) – 
Tencere tava yok bu kanun tasarısında... 
IŞIN ÇELEBİ (Devamla) – Yüzde 20'nin yüzde 50'ye çıkarılması, ona 
imkân getirmiştir. 
Şimdi, şunu anlatmak istiyorum; benim çok halisane, dostça önerim şu: 
Bunu komisyona çekelim, komisyonda yeniden tartışalım, meseleyi 
değerlendirelim ve bunu, tüketicinin haklarını genel açıdan korur, küçük 
ve orta ölçekli sanayicinin menfaatlarını korur hale getirecek şekilde 
yeniden ele alalım ve ondan sonra, Meclis Genel Kuruluna getirelim ve 
elbirliğiyle meseleyi değerlendirelim. 
Hepinize saygılar sunarım. (ANAP sıralarından alkışlar)
BAŞKAN – Teşekkür ederim Sayın Çelebi. 
Gruplar adına başka söz isteyen?..
MÜMTAZ SOYSAL (Zonguldak) – Sayın Başkan...
BAŞKAN – Sayın Soysal...
SALİH KAPUSUZ (Kayseri) – Sayın Başkan...
BAŞKAN – Arkadaşlar, isimleri önceden yazdırın.
SALİH KAPUSUZ (Kayseri) – Refah Partisi Grubu adına, Hasan 
Hüseyin Ceylan konuşacak.
ALİ RIZA GÖNÜL (Aydın) – Doğru Yol Partisi Grubu adına, Hasan 
Denizkurdu konuşacak. 
BAŞKAN – Sayın Soysal, buyurun efendim. (DSP sıralarıdan alkışlar)
Süreniz 10 dakika Sayın Soysal. 
DSP GRUBU ADINA MÜMTAZ SOYSAL (Zonguldak) – Teşekkür 
ederim Sayın Başkan.
Sayın Başkan, sayın üyeler; bir önceki konuşmacı söyledi, bu yasa, 
gözdağı verme yasasıdır. Bunun, tüketiciyi korumakla falan ilgisi yok. 
Bu, düpedüz, basını yıldırma yasasıdır. En iyi ispatı da, bu maddeyle 
ortaya çıkmış oluyor. 
Sayın Başkan, ayrıca, bir önergemiz var. Bu maddenin, Anayasaya 
aykırılığı söz konusu ve dolayısıyla, gündeme konulmaması gerekirdi. 
O konuda verdiğimiz bir önerge var; bu maddenin görüşülmemesini 
istiyoruz; ama, şu anda görüşülüyor. 
Anayasaya niçin aykırı olduğunu huzurunuzda izah edeyim: Efendim, 
idarî makamların ceza vermeleri, anayasa hukukunun ve idare 
hukukunun kabul ettiği bir usuldür; ama, o cezanın bir haddi, bir hesabı 
olur. Trafik polisi ceza yazar, hatta bazen vergi dairesi ceza yazar; çünkü, 
ortada objektif birtakım ölçüler vardır. Trafik polisinin dahi verdiği 
cezanın bir haddi, bir ölçüsü vardır. Şurada verilen ceza -rakamları 
dikkatle okursanız- korkunç boyutlara varan bir cezadır. 500 milyon lira 
para cezası... Bu da, ülke çapında dağıtılmayan gazeteler için. "Ülke 
çapında dağıtıldığı zaman, on misli uygulanır" deniliyor. Yani... 
(ANAP sıralarından "Yirmi misli" sesleri)
BAŞKAN – 20... 20...
MÜMTAZ SOYSAL (Devamla) – 20 mi oldu; iyi vallahi!.. Belki, demin, 
yüzde 20'yi yüzde 50 yaptıkları gibi, yüz misli falan diye de gelebilir!..
MUSTAFA KEMAL AYKURT (Denizli) – Daha iyi olur!..
MÜMTAZ SOYSAL (Devamla) – Yüz misli falan diye de gelebilir... Ne 
oluyor 20 misli?.. Günde 10 milyar lira, önce... Ondan sonra, geçti mi, 
onu da değiştirdiler mi bilmiyorum... 1 milyar lira da her gün için... Yani, 
bunu da kim veriyor?..
MEHMET KEÇECİLER (Konya) – Sayın Bakan veriyor...
MÜMTAZ SOYSAL (Devamla) – Bir mahkeme böyle bir ceza verse 
"şeriatın kestiği parmak acımaz" dersiniz, âmenna; ama, bunu, Sayın 
Bakan veriyor. Sayın Bakana saygımız tam olabilir; ama, Sayın Bakana, 
yargı organı olarak saygımız yok; çünkü, burada, yargı organı 
durumuna geçiyor. Yani, böyle müthiş bir ceza veriyor. Buna karşılık 
da, başvurma yollarınız, idarî yargı vesaire olabilir. O karar 
gerçekleşinceye kadar, her gün, o milyarları ödemeye devam 
edeceksiniz. Sonuçta da, yine, Anayasaya aykırı olan bir yönü, yayının 
durdurulması talebiyle, Sayın Bakan, tüketici mahkemesine başvuruyor. 
Efendim, daha, Türkiye'de gerçek anlamda tüketici mahkemeleri 
kurulmadı. 
Yapılan şey şudur: Adalet Bakanlığı ile Sanayi Bakanlığı arasında bir 
protokol imzalandı ve Adalet Bakanı her ilde bir mahkemeyi bu konuda 
karar vermekle görevlendiriyor. Hangi mahkemeyi?.. Adalet Bakanının 
uygun göreceği bir mahkemeyi. Oysa, tabiî hâkim diye hukukta başka bir 
ilke vardır. Konular, kanundaki objektif kıstaslara göre belirli 
mahkemelere gider, başka mahkemelere gittiği zaman itiraz hakkınız 
doğar; çünkü, tabiî hâkim ilkesine aykırıdır. 
Şimdi, Sanayi Bakanı cezalandırıyor, Adalet Bakanı da diyor ki, 
Ankara'da falanca mahkeme görevlidir; ikisi anlaşarak bir mevkuteyi -bir 
gazeteyi- Türkiye'nin her tarafında dağıtılan bir gazeteyi, sonuçta, 
günler boyu, on milyarlarca, yüz milyarlarca lira cezaya mahkûm 
ediyorlar; ya da, en azından, bu maddeyle böyle bir ceza tehdidi altında 
tutuyorlar. Bu, terör estirmek değildir de nedir? Bu, terör estirmektir. 
(DSP ve CHP sıralarından alkışlar) Bu terör, hak, hukuk, adalet ve adil 
düzen adına yapılmaktadır. Adil düzenin, teröre dönüşmesinin ilk 
belirtisi ortaya çıkmıştır. (DSP ve CHP  sıralarından alkışlar)
BÜLENT AKARCALI (İstanbul) – Adil düzen faşizmi!..
MÜMTAZ SOYSAL (Devamla) – Evet, terör başka türlü olmaz. Terör, 
böyle başlar; sonuçta, gazeteler, fikirleri ifade edemez hale gelirler; o 
zaman, silahlar konuşmaya başlar. Siz, dolaylı bir biçimde, silahların 
konuşacağı bir Türkiye yaratıyorsunuz; olmaz!.. (RP  sıralarından 
gürültüler)
ŞEREF MALKOÇ (Trabzon) – O ne biçim bir söz?!
MÜMTAZ SOYSAL (Devamla) – Olmaz... Biz, bu cumhuriyeti sokakta 
bulmadık, size yıktırmayız!.. (DSP ve CHP sıralarından alkışlar)
AHMET İYİMAYA (Amasya) – Cumhuriyet bir tek sizin tekelinizde 
değil.
BAŞKAN – Teşekkür ederim Sayın Soysal.
ŞEREF MALKOÇ (Trabzon) – Sözünü geri alsın...
SALİH KAPUSUZ (Kayseri) – Sayın Başkan...
BAŞKAN – Buyurun Sayın Kapusuz.
SALİH KAPUSUZ (Kayseri) – Sayın Başkan, değerli konuşmacılar, 
konunun dışına çıkarak, sataşma boyutuna varan ifadeler kullanıyorlar. 
Biz de -özellikle de şu son günlerde- Meclisin çalışmasının sona 
ereceği şu günlerde, bu tip konuşmalardan dolayı çok ciddî şekilde 
rahatsız olmamıza rağmen, birazcık toleranslı davranıyoruz; ama, bu 
arkadaşlarımıza bu kadar yetkiyi, bu tip ithamları veren herhalde... 
Bunların neyine yakıştıracağız, bilemiyorum. 
BÜLENT AKARCALI (İstanbul) – Tehdit mi ediyorsunuz?!.
BAŞKAN – Şimdi efendim...
SALİH KAPUSUZ (Kayseri) – Kesinlikle... Hocanın, biraz önceki 
silah, tehdit vesair gibi ifadelerini yadırgıyoruz, çok görüyoruz, 
yakıştıramıyoruz.
BAŞKAN – Peki efendim, teşekkür ederim.
Sayın milletvekilleri, tabiî, kanun tasarısının tümü üzerinde görüşme 
yapılırken, sayın milletvekili, çok geniş politikalar üzerinde durabilir; 
ama, madde üzerinde konuşulurken, maddede ne yazılıysa, onun 
üzerinde durmak lazım.
Ben, arkadaşlara müdahale etmek istemiyorum, rica ediyorum...
SALİH KAPUSUZ (Kayseri) – Edeceksiniz...
BAŞKAN – Efendim, ediyoruz da, arkadaşlarımız, yine, bildiğini 
okuyor.
BÜLENT AKARCALI (İstanbul) – Yani, kürsüden de 
konuşturmayacaksınız, öyle mi?!.
ŞEREF MALKOÇ (Trabzon) – Sayın Başkan, sözlerini düzeltsin lütfen. 
"Silahlar konuşur" denmez bu kürsüden. (DSP sıralarından "Otur... 
Otur..." sesleri)
BAŞKAN – Efendim, rica ediyorum... Lütfen...
DYP Grubu adına Sayın Hasan Denizkurdu; buyurun efendim. (DYP 
sıralarından alkışlar)
Sayın Denizkurdu, süreniz 10 dakikadır.
DYP GRUBU ADINA HASAN DENİZKURDU (İzmir) – Sayın 
Başkan, değerli Meclis üyeleri; Meclisin son iki çalışma gününde 
tansiyonun giderek artması, herhalde, hiçbirimizce hoş karşılanmıyor. 
Onun için, silahlar, ayaklanmalar ve kavgalardan daha sakin bir ortamda 
bu müzakereler devam ederse, sanırım, hem biz hem de bizi izleyen 
halkımız memnun olacaktır. 
Aslında şunu söyleyeyim: Birçok konuşmacı arkadaşım... Sayın Tan, 
Sayın Soysal gibi birçok arkadaşımın müşterek özelliği, gazete yazarı 
olmaları... Ben de gazete yazarıyım, Yeni Asır Gazetesinde her hafta 
sonu yazıyorum; ama, ben, para karşılığı yazmıyorum. (DYP ve RP 
sıralarından alkışlar)
İkincisi, toplantının başından beri anlayamadığım bir tek nokta var: 
Konuyu getirip, bu yasa tasarısının bir terör yasa tasarısı olduğunu, bu 
yasa tasarısının basın özgürlüğünü ortadan kaldıracağını 
söylüyorsunuz; ama, sonuçta, bu yasayla yasaklanan "promosyon" adı 
altında verilen, tencere, kap kacak vesaire gibi konular... Bu 
savunmalarınızın sonucunda -biraz tuhaf oluyor; ama- basına değil, 
tencerelere özgürlük ister hale düşüyorsunuz!.. (DYP ve RP sıralarından 
alkışlar) 
BÜLENT AKARCALI (İstanbul) – Muhalefetin bütün söylediklerini 
hep böyle anlıyorsanız siz, o tarafa hitap edin o zaman. İnsaf... İnsaf...
HASAN DENİZKURDU (Devamla) – Yani, basın, tencere; yani, basın, 
İpana; yani, basın, kalem dağıttığı zaman özgür oluyor; ama, basın, 
bunları dağıtamadığı zaman özgürlükleri ortadan kalkıyor mantalitesini 
kabul etmek mümkün değil. 
 Bakın değerli arkadaşlar...
BÜLENT AKARCALI (istanbul) – Siz öyle anlıyorsunuz... 
BAŞKAN – Müdahale etmeyin rica ediyorum. 
HASAN DENİZKURDU (Devamla) – Efendim, bakınız, sizlere 
dağıtılan...
BÜLENT AKARCALI (istanbul) – Biz o şekilde söylemiyoruz... 
HASAN DENİZKURDU (Devamla) – Sayın Akarcalı, lütfen müsaade 
eder misiniz...
BÜLENT AKARCALI (istanbul) – Senin anlaman yanlış.
BAŞKAN – Rica ediyorum efendim... Siz de kendinize göre anlayın. 
BÜLENT AKARCALI (istanbul) – Başkan sen sus!..
HASAN DENİZKURDU (Devamla) – Sayın Akarcalı, bakın, sizlere 
dağıtılan, hepimize dağıtılan Komisyon raporuna havi şu belgede, 3-4 
tane örnek ülke var. Fransa'yı okuyorum: "Keza, Fransa'da, basının 
hediye malların değerinin, anamalın fiyatı 500 Fransız Frangının 
altındaysa, bu malın değerinin yüzde 7'sini, 500 Fransız Frangının 
üzerindeyse 30 Fransız Frangı artı bu malın değerinin yüzde 1'ini ve her 
halükârda 350 Fransız Frangını geçemeyeceği hükme bağlanmış." 
Demek ki, Fransa'da, basının üzerinde büyük bir terör var, Fransa'da 
basına özgürlük yok!.. Hollanda'da ise... 
AHMET ALKAN (Konya) – Maddeyi konuşalım Sayın Başkan... 
BÜLENT AKARCALI (İstanbul) – Cezaları kim veriyor?..
HASAN DENİZKURDU (Devamla) – Geliyorum...  Hollanda'ya 
geliyorum. Hollanda'da ise... 
AHMET ALKAN (Konya) – Soruyorum; cezaları kim veriyor?..
BAŞKAN – Efendim, müdahale etmeyin. Rica ediyorum... Orada, 
yerinde oturarak müdahale edilir mi?.. 
BÜLENT AKARCALI (İstanbul) – Konuşma maddeyle ilgisiz olunca... 
HASAN DENİZKURDU (Devamla) – Kimse maddeyle ilgili 
konuşmadı... 
BÜLENT AKARCALI (İstanbul) – Konuyla ilgisi yok ki!..
BAŞKAN – Sayın Akarcalı, rica ediyorum...
Bakın, buraya yeni geldiniz. Başlıyorsunuz... Meclisi çalıştırmaz 
duruma sokuyorsunuz... 
BÜLENT AKARCALI (İstanbul) – Maddeyle ilgili konuşsun... 
BAŞKAN – Efendim, maddeyle ilgili konuşuyor. Siz, takip etmiyorsunuz 
ki... 
BÜLENT AKARCALI (İstanbul) – Demin siz söylediniz maddeyle ilgili 
konuşulsun diye. Kendi ölçünüzü kullanın. 
BAŞKAN – Maddeyi okudunuz mu?.. 
HASAN DENİZKURDU (Devamla) – Cezalara geliyorum Sayın 
Akarcalı... 
BÜLENT AKARCALI  (İstanbul) – Tarafsız değilsiniz. 
BAŞKAN – Oturur musunuz... Sayın Akarcalı, söz vermedim size... 
Oturur musunuz... 
BÜLENT AKARCALI (İstanbul) – Hayır efendim... Tarafsız 
değilsiniz... 
BAŞKAN – Efendim, oturur musunuz... 
BÜLENT AKARCALI (İstanbul) – Sizin sözünüze ihtiyacımız yok. 
Madde üzerinde konuşsun. 
BAŞKAN - Oturur musunuz yerinize... 
BÜLENT AKARCALI (İstanbul) – Oturmuyorum... 
BAŞKAN– Sayın Akarcalı, laftan mı anlıyorsunuz; yoksa, kaba 
kuvvetten mi anlayacaksınız?!.
BÜLENT AKARCALI (İstanbul) – Hayır... Madde üzerinde konuşsun. 
BAŞKAN – Oturur musunuz yerinize... 
HASAN DENİZKURDU (Devamla) – Cezalar üzerinde konuşuyorum. 
BÜLENT AKARCALI (İstanbul) – Tarafsınız... Tarafsınız... 
Tarafsınız... 
BAŞKAN – Sayın Grup Başkanvekili, milletvekilinize sahip olun 
efendim... 
BÜLENT AKARCALI (İstanbul) – Hayır efendim... Cezalar üzerinde 
konuşsun. 
BAŞKAN – Yani, herkes böyle çıkarsa... Ben  söz vermedim size... 
Oturur musunuz yerinize...
BÜLENT AKARCALI (İstanbul) – Ölçüyü tek kullanın... 
BAŞKAN – Ben, size söz vermedim diyorum. Oturur musunuz yerinize... 
BÜLENT AKARCALI (İstanbul) – Ölçüyü tek kullanın... Ölçüyü 
tarafsız kullanın. Yanlış yapıyorsunuz. Döneksiniz... Siyasette olduğu 
gibi yönetimde de döneksiniz... 
BAŞKAN – Sizin sağlığınız yerinde mi?!. 
BÜLENT AKARCALI (İstanbul) – Yerinde... 
BAŞKAN – Peki... 
MURAT BAŞESGİOĞLU (Kastamonu) – O ne biçim laf!.. 
BAŞKAN – Buyurun, devam edin efendim. 
BÜLENT AKARCALI (İstanbul) – Döneksiniz... Yönetimde 
döneksiniz... 
HASAN DENİZKURDU (Devamla) – Bakınız, uygulanan müeyyideler 
hakkında konuşuyorum ve dış dünyada da nasıl müeyyide uygulandığı 
konusunda örnekler veriyorum... Konuştuğum 2 nci madde de müeyyide 
maddesidir.  
LEVENT MISTIKOĞLU (Hatay) – Müeyyideyi kimin verdiğini söyle... 
HASAN DENİZKURDU (Devamla) – Hollanda'ya bakıyoruz...
BÜLENT AKARCALI (İstanbul) – Kim veriyor?.. Bakan mı veriyor?.. 
HASAN DENİZKURDU (Devamla) – Bakınız... Hollanda'da, yine, bir 
gazetenin, bir malı hediye olarak verebilmesi ya da teklifi tamamen 
yasaklanmış; ancak, hediye malın değerinin çok düşük olması, özel 
günlerde ve yerel kullanım amacıyla verilmesi ve değerinin, ana malın 
değerinin yüzde 4'ünü geçmemesi koşullarıyla mümkün olabileceği 
belirtilmiş. 
Geçiyorum Almanya'ya. Bakın, Almanya'daki eyalet mahkemesi kararı: 
"Okuyucuyu psikolojik baskı altına almak ve... "
IŞIN ÇELEBİ (İzmir) – O eyalet mahkemesi kararı... 
BÜLENT AKARCALI (İstanbul) – Bakan değil, eyalet mahkemesi... 
HASAN DENİZKURDU (Devamla) – Efendim, burada da, Bakanın 
kararına karşı mahkemeye gitmek açık..
BÜLENT AKARCALI (İstanbul) – İnsaf... İnsaf... Sizin söylediğiniz... 
HASAN DENİZKURDU (Devamla) – Önce, siz benim konuşma 
hakkıma saygı gösterin.
BAŞKAN – Sayın Akarcalı, lütfen... Susar mısınız... Rica ediyorum 
efendim... Müdahale etmeyin... Arkadaşımız konuşsun. 
BÜLENT AKARCALI (İstanbul) – Sen muhatabım değilsin...
HASAN DENİZKURDU (Devamla) – "...okuyucuyu psikolojik baskı 
altına almak ve ona sunulan ürünü satın almaya zorlamak" ifadeleri ile 
bir gazetenin "eğer, bize abone olursanız, iyi bir otelde, size iki kişilik 
bir hafta sonu tatili vereceğiz" şeklindeki reklamını ve kampanyasını 
yasaklamıştır. 
Demek ki, buradaki konuşmacı arkadaşlarımıza göre, Almanya'da, 
Hollanda'da basının üzerinde çok büyük bir terör var, öyle anlaşılıyor!.. 
MUSTAFA KEMAL AYKURT (Denizli) – Özgürlük yok orada...
HASAN DENİZKURDU (Devamla) – İkincisi, bu müeyyideyle ilgili 
olarak birçok arkadaşımız kalktı, dediler ki "hiçbir şekilde, ne basına 
ne başkasına hiç kimseye sorulmadı."
Şimdi, ben, şunu söylüyorum ve Sayın Bakanlıktan da teyit ettim; 
yaklaşık bir ay evvel, Gazeteciler Cemiyeti, basının patronları, odalar, 
esnaf teşekkülleri, sendikalar, Adalet Bakanlığı, her türlü mercie, 
bakanlık, bu kanun teklifi ile ilgili görüşlerini sordu. Zaten sormasa, 
Gazeteciler Cemiyeti Başkanı bu cevabı verir miydi?!.
Bakın, ben, ticaret aleminden gelen bir insan olarak, Anadolu'nun her 
yerinde yapılan her toplantıda, küçük esnafın, orta boy işletmenin, 
promosyonlardan inanılmaz ölçüde müşteki olduğunu biliyorum. KDV'si 
yok, haksız rekabet yaratıyor, dağıtılan malların da bir garantisi yok. 
Türk insanı da, Türk özel sektörü de, dahası, Türkiye'deki en büyük üç 
holdingten bir tanesinin de, bu konuda, Bakanlığa şikayeti vardır; bana 
haksız rekabet yapılıyor, ben KDV ödüyorum, basın niye KDV 
ödemiyor diye. Hatta, bunun tutarı çıkarılmıştır, önümüzde de 
trilyonlar vardır. 
Dolayısıyla, buradaki, bu, tencere gibi, çanak gibi çok masum gösterilen 
rakamların bütçeye değeri çok büyük trilyonlardandır. 
BÜLENT ECEVİT (İstanbul) – Tencereden kim bahsediyor?
HASAN DENİZKURDU (Devamla) – Dolayısıyla, bu toplantıların 
bugün bu kadar heyecanlı geçmesinin arkasında, işte bu menfaatların 
Meclise yansımasının izlerini görmek mümkündür. (DYP ve RP 
sıralarından "Bravo" sesleri, alkışlar)
Şimdi, değerli arkadaşlarım, bakınız, öyle anlaşılıyor ki, kendi 
özgürlüklerinizi kullanamazsanız ve kendi özgürlüklerinizin içerisinde...
HASAN HÜSAMETTİN ÖZKAN (İstanbul) – Tencereden kim 
bahsediyor, açıklasın. 
BAŞKAN – Efendim, bir dakika, rica ediyorum... 
HASAN HÜSAMETTİN ÖZKAN (İstanbul) – Tencereden kim 
bahsediyor, söylesin ondan sonra.
BAŞKAN – Efendim, sözünü bitirsin rica ediyorum...
HASAN HÜSAMETTİN ÖZKAN (İstanbul) – Söylesin, isim versin. 
BAŞKAN – Sayın Özkan, rica ediyorum...
HASAN DENİZKURDU (Devamla) – Herkes bahsetti efendim, bütün 
konuşmacılar... Ahmet Tan arkadaşım söyledi...
HASAN HÜSAMETTİN ÖZKAN (İstanbul) – Ahmet Tan "tencere 
yuvarlandı, kapağını buldu" dedi. 
HASAN DENİZKURDU (Devamla) – Tamam işte, tencereden 
bahsetmiş. 
BAŞKAN – Sayın arkadaşlarımız, bakın, bu Meclisin yönetimini bu 
şekilde devam ettiremeyiz. 
AHMET TAN (İstanbul) – Ben tencereden bahsetmedim. 
BAŞKAN – Sayın Tan, rica ediyorum...
Buyurun Sayın Denizkurdu, devam edin efendim. 
HASAN DENİZKURDU (Devamla) – Değerli arkadaşlar, şİmdi, öyle 
anlaşılıyor ki, şu çatı altında yapılan bu müzakere, şu gerçeği ortaya 
çıkarmıştır: 
1. Basının, bugün, içinde bulunduğu tekelleşme,
2. Basının, dağıtımında meydana gelen tekelleşme...
BAŞKAN – Sayın Denizkurdu, maddeyle ilgili konuşun... Rica 
ediyorum... Maddede, cezaî müeyyide var; onun üzerinde durun efendim. 
HASAN DENİZKURDU (Devamla) – Geliyorum efendim.
Öyle anlaşılıyor ki, Parlamentonun, basınla ilgili konuyu, sadece bu 
bazda değil, genel anlamda ele almasında zaruret olduğu ortaya 
çıkmıştır. 
İkincisi, bu tasarıyla getirilen, tamamiyle, promosyon yasağının 
sağlanması amacına matuf, Tüketiciyi Koruma Yasasındaki bir 
düzenlemedir. Eğer buna uyulmazsa da, bunun müeyyidesini, tabiî ki bir 
idarî makam verecektir. Bunu, mahkemeye itiraz yoluyla denetleme 
hakkına sahipsiniz. Mahkemeler ceza vermez; bir yanlışlık 
yapıyorsunuz. İdare bir ceza verecektir; yargıya itiraz edip bunu 
düzelttirme hakkına sahip olacaksınız. Bu çok mudur, az mıdır; bu, 
takdir meselesidir. 
Dolayısıyla, biz, Doğru Yol Partisi Grubu olarak, özellikle halkımızın, 
küçük ve orta boy işletmelerin ve bütün iş aleminin arzu ettiği... Ben 
şaşırıyorum; yani, kim kimi savunuyor şaşırıyorum... Hayret bir şey!..
AHMET ALKAN (Konya) – Biz, halkı savunuyoruz.
BAŞKAN – Sayın Denizkurdu, maddeyle ilgili konuşun efendim.
HASAN DENİZKURDU (Devamla) – Dolayısıyla, biz, Doğru Yol 
Partisi Grubu olarak, 2 nci maddenin de kesinlikle Anayasaya aykırı 
olduğu kanaatinde  değiliz; bu maddeyi destekliyoruz, tasarının tümünü 
destekliyoruz.
Hepinize saygılarımı sunarım. (DYP ve RP sıralarından alkışlar)
BAŞKAN – Teşekkür ederim Sayın Denizkurdu.
Refah Partisi Grubu adına, Sayın Hasan Hüseyin Ceylan; buyurun 
efendim. (RP sıralarından alkışlar)
Sayın Ceylan, madde üzerinde konuşun; rica ediyorum... Bakın, biraz 
önceki konuşmanızda sataşma da yaptınız...
RP GRUBU ADINA HASAN HÜSEYİN CEYLAN (Ankara) – Sayın 
Başkan, değerli milletvekilleri; biraz önce, 1 inci maddeyle ilgili 
müzakereler sürerken, bendeniz, basının değerli hizmetkârlarından 
Altan Öymen Beye, DSP'li arkadaşıma gittim...
IŞIN ÇELEBİ (İzmir) – CHP'li...
HASAN HÜSEYİN CEYLAN (Devamla) – CHP'li arkadaşıma gittim; 
burada, paragrafın bir bölümüyle ilgili söylediği boyutun haklılık 
kısmını gördüm ve Sayın Bakana da, Grubumuz adına gittik. 
Ansiklopedilerde, kültürel ürünlerde, kitap ve benzeri unsurlardaki yüzde 
20'lik oranı 60 günlük ölçeğe vurduğumuz zaman, iki cildi kurtarıyor, üç 
cildi kurtarıyor; ama, dört, beş, altı ciltlik ansiklopedileri de kurtarması 
için çok samimî bir teklifi samimî bulduk; onurlandık ve kanunda 
değişiklik önergesi vererek oranı yüzde 50'ye getirdik ve bundan da şeref 
duyduk, katkısından dolayı da Sayın Altan Öymen'e teşekkür ediyorum. 
Çok ilginçtir ki, biz, burada, basının özgür olması için, yine, 
arkadaşlarımızın, özgürce yazabilmeleri, köşelerine tencere kuponu 
gelmesi için değil, diş macunu kuponu gelmesi için değil, kitapla ilgili 
istekler gelmesi için bu konuşmaları yaparken, nedense arkadaşlarımız 
yanlış anlayarak, yeri geldiğinde de "niçin tencere özgürlüğü olmasın" 
demek istiyorlar. Bunu, gerçekten yadırgadığımızı ifade edeyim. 
Bakınız, Türkiye'de, önemli, yetkili kuruluşlarımızdan Gazeteciler 
Cemiyeti Başkanı Nazmi Bilgin Beyin,  bu konuyla ilgili yapmış olduğu 
basın toplantısındaki başlıkları okuyorum: "Basında Tekelleşme 
Vardır; Promosyon Rezaleti Vardır; Artık Gazetelerimizden Mürekkep 
Kokuları Yerine..."
BAŞKAN – Sayın Ceylan, maddede...
HASAN HÜSEYİN CEYLAN (Devamla) – Maddeyle ilgili... 
BAŞKAN – Efendim, maddeyle ilgili konuşun...
HASAN HÜSEYİN CEYLAN (Devamla) – Efendim, bağlantısını 
kuracağım.
BAŞKAN – Efendim, maddede ceza getiriliyor, bu cezalar fazla mıdır 
az mıdır...
HASAN HÜSEYİN CEYLAN (Devamla) – Efendim, cezayla ilgili 
basın toplantısı yapmış cemiyet, onu okuyorum, sonra geleceğim.
BAŞKAN – Rica ediyorum, siz iktidar partisi milletvekilisiniz; bari siz, 
bize yardımcı olun... Olur mu canım...
HASAN HÜSEYİN CEYLAN (Devamla) – "...Deterjan ve Diş Macunu 
Kokuları Geliyor; Tencere Tava Gürültüleri Artık Babıâliyi Sardı, 
Geliniz Buna Son Verelim." 
İşte, bu son veriş, ceza maddeleriyle ilgilidir, 2 nci maddedeki 
değişiklik önergesinde, 500 milyon liralık para cezası ve yirmi kat 
uygulamayla ilgili olaylar, bu yanlış kokuların gelmemesiyle    ilgilidir. 
Onun için, Hükümetin ve Sayın Bakanlığın bu çalışmalarını çok 
faydalı görüyorum. Faydalı görmediğim nokta şu: Sayın Mümtaz Soysal 
Hocam, bu madde konuşulurken cümlesi aynen şöyleydi: "27 Mayıs 
öncesi duruma benziyor." Ben biliyorum ki, ANAP'lı, DYP'li, Refah 
Partili ve BBP'li arkadaşlarımın hepsi, 27 Mayıs İhtilalini reddeden 
arkadaşlardan oluşuyor. O, özgürlükleri kısıtlamıştır, bu memlekette 
demokrasi şehitlerinin verilmesine sebep olmuştur, hiç kimse, bu 
Mecliste, 27 Mayısı bizlere alkışlatamaz arkadaşlar. (RP ve DYP 
sıralarından alkışlar) 
Efendim, silahların gölgesinde bir Türkiye oluşuyormuş!..
AHMET TAN (İstanbul) – Maddeyle ne alakası var?
BAŞKAN – Sayın Ceylan, bakın, madde dışına çıkıyorsunuz.
HASAN HÜSEYİN CEYLAN (Devamla) – Kusura bakmayın, biz, 
getirdiğimiz bu ceza maddeleriyle "silah alın" demiyoruz "silahların 
konuşsun" demiyoruz. Nedense, arkadaşlarımız, barajın altında 
kalmanın verdiği üzüntülerle -Hükümetin bir kanadının almış olduğu 
oyların da yüzdesi bellidir- artık, sıkıştıkça, bu cumhuriyeti 
yıktırmayız... Refah Partisi varken bu cumhuriyeti kimse yıkamaz; 
bunun teminatı biziz; bunu açık söylüyoruz size. (RP sıralarından 
alkışlar "Bravo" sesleri) 
AHMET TAN (İstanbul) – Maddeyle ne alakası var?
HASAN HÜSEYİN CEYLAN (Devamla) – Onun için ceza maddeleri 
de, takvim maddeleri de, 60 gün maddeleri de, para cezaları da, 
tamamen, basının özgürlüğüyle ilgilidir. 
Bu maddenin son değişiklik önergesiyle beraber kemale erdiğini 
düşünüyor ve bütünüyle maddeyi desteklediğimizi, Grubum adına 
belirtiyor; hepinize saygılar sunuyorum. (RP ve DYP sıralarından 
alkışlar)
BAŞKAN – Teşekkür ederim Sayın Ceylan.
Sayın milletvekilleri, bugün nedense, kürsüye çıkan her arkadaşımız 
çok sinirli konuşuyor!.. Rica ediyorum... Biz, burada, bu Meclisi birlikte 
yönetmek ve çalıştırmak zorundayız. Şimdi...
AYHAN FIRAT (Malatya) – Sayın Başkan, orada, 27 Mayısa bir atıf 
yaptı; ne gereği vardı, onu söyleyin.
BAŞKAN – Efendim, ben ikaz ettim. Madde üzerinde konuşun...
ALTAN ÖYMEN (İstanbul) – Sayın Başkan...
BAŞKAN – Sayın Öymen, buyurun efendim.
AYHAN FIRAT (Malatya) – Ağzından çıkanı kulağı duymuyor.
BAŞKAN – Arkadaşlar rica ediyorum... Sizden rica ediyorum...
ALTAN ÖYMEN (İstanbul) – Madde üzerinde söz istedim.
BAŞKAN – Hayır, sizden önce söz isteyenler var efendim.
ALTAN ÖYMEN (İstanbul) – Hayır, şey üzerinde...
BAŞKAN – Sizin Grubunuz adına Sayın Yılmaz Ateş konuştu 
efendim.
ALTAN ÖYMEN (İstanbul) – Hayır efendim, biraz önce konuşan 
arkadaşımız, benden bahsederek bana bir şey izafe ettiği için, 
sataşmadan dolayı... (RP sıralarından "Teşekkür etti" sesleri)
BAŞKAN – Size bir şey izafe etmedi efendim.
HASAN HÜSEYİN CEYLAN (Ankara) – Sayın Başkan, ne zamandan 
beri teşekkür, sataşma oldu?!.
ALTAN ÖYMEN (İstanbul) – Hayır Sayın Başkan, yanlış 
konuştuğumuzu şey yaptı; onu izah etmek istiyorum.
BAŞKAN – Efendim "ben, kendisiyle konuştum, önerge verdik, düzeldi" 
dedi. Bunda bir sataşma yok ki... Eğer, sizinle konuşmadıysa, 
konuşmadı dedi...
ALTAN ÖYMEN (İstanbul) – Peki, Sayın Başkan. Bu konuda söz 
vermiyorsanız söyleyecek bir şey yok.
BAŞKAN – Efendim, rica ediyorum, ben, her konuşmaya sataşmadan 
dolayı söz verirsem, bu Meclisi nasıl yönetirim... Rica ediyorum...
ALTAN ÖYMEN (İstanbul) – Hangisine uyuyorsunuz ki, buna 
uyacaksınız!..
VIII. – SATAŞMALARA İLİŞKİN KONUŞMALAR (Devam)
2. – Zonguldak Milletvekili Mümtaz Soysal’ın, Ankara Milletvekili 
Hasan Hüseyin Ceylan’ın, ileri sürmüş olduğu görüşlerden farklı 
görüşleri kendisine atfetmesi nedeniyle konuşması
MÜMTAZ SOYSAL (Zonguldak) – Sayın Başkan...
BAŞKAN –  Efendim...(RP sıralarından gürültüler)
Arkadaşlar, rica ediyorum, susun...
MÜMTAZ SOYSAL (Zonguldak) – Sayın Başkan, benim 27 Mayıstan 
söz ettiğimi söyledi. Zannediyorum, ifademi hafifçe değil bir hayli 
çarpıttı; müsaade ederseniz düzelteyim.
IŞIN ÇELEBİ (İzmir) – Çok çarpıtıldı, bir hayli de değil!..
BAŞKAN – Peki, efendim, o beyanatta çarpıtma olabilir.
Buyurun. (DSP sıralarından alkışlar)
Rica ediyorum... Yeni bir sataşmaya yer vermemek üzere Sayın Hocam.
MÜMTAZ SOYSAL (Zonguldak) – Sayın Başkan, 27 Mayıs konusu 
ayrı bir konudur ve ben 27 Mayısı da savunurum; o ayrı konu. Ben ne 
dedim... (RP sıralarından gürültüler) 
BAŞKAN – Efendim rica ediyorum... Susun...
MÜMTAZ SOYSAL (Devamla) – Evet, savunurum; çünkü, ayıp değil 
27 Mayısı savunmak. Niçin?.. Ben ne dedim Sayın Ceylan "1960 
öncesini andırıyor" dedim. (RP sıralarından "ne demek" sesleri)  Ha, o 
ne demek; niye 27 Mayıs oldu, niçin böyle durumlar oluyor Türkiye'de? 
Çünkü... 
MUSTAFA KEMAL AYKURT (Denizli) – Sizin yüzünüzden oluyor...
BAŞKAN – Efendim, müsaade edin... Rica ediyorum... 
MÜMTAZ SOYSAL (Devamla) – Ben de onu anlatıyorum size. 
Lütfen... Sakin olarak dinleyin. 1960 öncesinin Meclisinde de, insanlar, 
sakin sakin dinlenmiyordu, dinletilmiyordu. Çoğunluk "biz, ulusal 
egemenliği temsil ediyoruz" diyordu, insanlar rahat konuşamıyorlardı, 
tahkikat komisyonları kuruluyordu; 27 Mayıs ondan oldu. 
MUSTAFA KEMAL AYKURT (Denizli) – O zaman insan hakları yok 
muydu?..
MÜMTAZ SOYSAL (Devamla) – Ben "27 Mayıslar olsun" demek 
istemedim; tam tersine "olmasın" demek istedim "1960 öncesini bunun 
için hatırlatıyorsunuz, yapmayın" dedim. 
Teşekkür ederim. (DSP sıralarından alkışlar) 
BAŞKAN – Teşekkür ederim Sayın Hocam. 
Değerli arkadaşlarım, birbirimizi iyi anlarsak, burada daha rahat 
çalışırız. Yani, şu çatı altında görev yapan her arkadaşımız halkın 
iradesiyle gelmiştir, halkın iradesine de inanır. 
VII. – KANUN TASARI VE TEKLİFLERİYLE 
KOMİSYONLARDAN                         GELEN DİĞER İŞLER 
(Devam)
2. – Tüketicinin Korunması Hakkında Kanunun Bazı Maddelerinde 
Değişiklik Yapılmasına Dair Kanun Tasarısı ve Sanayi, Ticaret, Enerji, 
Tabiî Kaynaklar, Bilgi ve Teknoloji Komisyonu Raporu (1/490) 
(S.Sayısı : 69) (Devam)
BAŞKAN – Şahsı adına, Sayın Yılmaz Ateş; buyurun. (CHP 
sıralarından alkışlar) 
Sayın Ateş, süreniz 5 dakikadır. 
Rica ediyorum; maddeye bağlı olarak konuşun. 
YILMAZ ATEŞ (Ankara) – Sayın Başkan, Sayın milletvekilleri; 
hepinizi şahsım adına saygıyla selamlıyorum. 
Sayın Başkan, bu maddeyle getirilmek istenen, öteden beri; yetkili 
yetkisiz, hakkında doğru yanlış bir iddia getirildiği zaman, basına 
"efendim, basın elindeki yetkiyi kötü kullanıyor, yargısız infazda 
bulunuyor" şeklinde suçlamalar var. Elbette ki, yanlış yazdığı zaman bu 
eleştiri yöneltilmelidir; ama, Türkiye Büyük Millet Meclisi, elindeki bir 
yetkiyi öç alma mantığıyla kullanamaz; kullanması, sosyal hukuk 
devleti ilkelerine de aykırıdır, bu Yüce Meclisin saygınlığına da 
aykırıdır. 
Şimdi, Türkiye Büyük Millet Meclisi, bununla, bu cezalarla öç alma 
mantığını getiriyor, yargının görevini, yürütmenin bir elemanı olan bir 
bakana devrediyor. Sayın Bakanın şahsına bir iddiamız olmayabilir. 
Sayın Bakan, yasayla kendisine verilen çerçeve içinde kalabilir; ama, bu 
Meclis, kişinin kişiliğine orantılı olarak, kişiye özgü, bir başka 
kurumun görevini bir kişiye devredemez. Bu yasal düzenlemeyle 
getirilen; yargının görevini, yürütmenin bir elemanına devretme 
mantığıdır; bu, yanlıştır. Bu yanlıştan -bir arkadaşımızın daha 
önerisi oldu- geri dönelim. Bunu, Komisyona geri çekelim ve 
Komisyonda, bu konuyu, basın temsilcileriyle, tüketicilerle tartışalım, 
doğrusunu bulalım. 
Bakın, bir arkadaşımız "basın kuruluşlarına soruldu; Sayın Güreli'nin 
cevabı oradan geliyor" dedi. 
Sevgili arkadaşlar, konuyu çarpıtmayalım. Sayın Güreli'nin gazeteci 
kökenli milletvekillerine gönderdiği yazı, bu konu görüşülürken, özel 
ilgimiz dileğiyle, kendiliğinden -herhangi bir başvuru sonucu değil- 
kendisinin, duyarlı bir şekilde, bu konuya özel ilgi göstermemizi isteyen 
duyarlılığından kaynaklanan bir yazıdır. 
Şimdi, neden bu... Sanki, Bakanlık başvurmuş... Bakanlık başvursa, 
bunun muhatabı Sayın Bakandır, Sayın Bakana gider. Sayın Bakanlık 
başvurur da, neden Yılmaz Ateş'e, neden Hasan Hüseyin Ceylan'a 
yanıtı gelsin?!. Böyle bir yanıt yoktur. Özellikle, bize gelen yazıda 
böyle bir şey anlaşılmıyor, böyle bir ibare de yok; yani, Sayın Bakan 
benden görüş istedi, bizden görüş istedi, biz de görüşümüzü bildiriyoruz, 
bu görüşü değerlendirin gibi bir ibare de yok. Yapmayın... Bir 
başkasının, hele hele, bu çatı altında bulunmayan bir başka kişinin 
görüşlerini burada çarpıtma yetkisini kendinizde görmeyin. Bu, doğru bir 
yöntem değildir. Bu, Türkiye Büyük Millet Meclisinin de saygınlığına 
gölge düşürecek bir davranıştır. Bir yasayı, özel hislerinize uygun 
olarak çıkaracaksınız diye, demokratik kurumları da, demokratik 
gelenekleri de yıkmayın. 
Hepinize saygılar sunarım. (CHP sıralarından alkışlar)
BAŞKAN – Teşekkür ederim Sayın Yılmaz.
Sayın Oltan Sungurlu, buyurun efendim.
Süreniz 5 dakikadır.
MAHMUT OLTAN SUNGURLU (Gümüşhane) – Sayın Başkan, 
değerli milletvekilleri; Yüce Meclisi saygıyla selamlıyorum.
Böylesine mühim bir yasa çıkarken, milletvekillerimiz ve Meclisteki 
tansiyonun yükselmesi sonucu değerlendirmede bir hata yapabiliriz. 
Şimdi, basınla ilgili meseleleri konuşurken bir araya gelirsek, hepimiz, 
aşağı yukarı aynı şeyleri düşünürüz, aynı şeyleri söyleriz; ama, bu işin 
münakaşası yapılırken, böylesine sinirlenip yanlış bir neticeye 
varmayalım.
Ben, kanundaki rakamlar için, cezalar için, tatbikatlar için bir şey 
demiyorum, üzerinde bir çalışmam olmadı. Dolayısıyla, bu verilen 
cezalar azdır, çoktur, daha artırılsın; bunlar mümkündür. Ancak, şu 
hususa dikkat edelim, bir yanlışlık yapmayalım: Daha önce, Tüketiciyi 
Koruma Kanunu çıkmış. Bugün, o kanuna baktım. O kanun da 
çıkarken, böylesine ince, ayrıntılı düşünülmemiş, buradaki tabirler 
orada da var. Yani "efendim, bu kanun böyle çıkıyor, kanunun aslında 
bunlar da var" diyebilirsiniz... Orada da gerekli itina gösterilmemiş 
"bakanlık yapar" denmiş; yani, binlerce, yüzbinlerce esnafın 
denetlenmesinde "bakanlık yapar, bakanlık bu cezayı tayin eder" gibi 
tabirler kullanılmış; ama, şimdi, tüketiciyi korumayla ilgili değil, 
basınla ilgili bir kanun çıkarıyoruz; çıkarırken, bir yanlışlık 
yapmayalım. Bir defa -ne diyoruz- hiç bir ikaza lüzum kalmadan, yanlış 
yapana, bakan bey, bakanlık -o da kim olduğu belli değil- 500 milyon 
lira ve ulusal yayınlara da 10 milyar lira ceza tayin edebiliyor.
HASAN DENİZKURDU (İzmir) – 1 milyar...
MAHMUT OLTAN SUNGURLU (Devamla) – 10 milyar efendim, yirmi 
katı...
Sonra da, her gün için 1 milyar... Zannediyorum ki, değişecek, 
enflasyonla değişecek ve memur katsayısına göre, önümüzdeki yıllarda, 
bu rakamlar artacak. 
Şimdi, bakınız, burada, Bakanı sıkıntıya sokuyoruz. Bir bakana, bütün 
Türk basını üzerinde böylesine bir denetim hakkı veriyoruz. Şimdi, 
sonuçta, bunu kim yapacak? Bakan yapacak. Eğer, Bakan bunu küçük bir 
memuruna devrederse, o zaman da, bu işin sorumlusu kimdir diye ararız; 
bir yanlış yapmayalım. 
3 üncü maddede -bundan sonra gelecek maddede- bu yetkinin Bakana ait 
olduğu yazılıyor. Zaten, bu maddenin, bu 2 nci maddenin de yazılış 
tarzına bakarsak, çok muğlak, anlaşılması son derece zor bir madde. Bu 
maddenin içerisinde de, mefhumu muhalifinden, bu cezaları Bakanın 
tayin edeceği, vereceği çıkıyor. 
Onun için, benim size söyleyeceğim şu: Yarın, Sayın Bakanın, bütün 
Türkiye'nin karşısında suçlu duruma düşmesine sebep olmayalım. Bu 
meseleyi Bakana bırakmayalım; ya bir başka kurum kuralım veya 
mahkemeye verelim; bunu mutlak düzeltelim. Aksi takdirde, böyle bir 
suç işlemese dahi, İstanbul piyasasına çıkıp da basını şantaj ve tehdit 
altında bulundurmasa dahi, her bakan, bu iftiralara maruz kalacaktır ve 
kendimiz, yarın, telafi edemeyeceğimiz bir zararla karşı karşıya 
kalacağız. Bilfarz -Sayın Bakan söz konusu değil- herhangi bir bakan bu 
yetkisini yanlış kullanırsa, bugün iktidar bizdedir diye buna hoş 
bakmayın. Şöyle düşünün: Biz iktidarda değiliz ve bu yetkiyi bir başka 
şahsa verebilir miyiz düşüncesi içinde olun. O takdirde göreceksiniz ki, 
buna canınız katlanmaz. Bu yanlışlığa meydan vermeyelim; bu 
yanlışlığın cezasını yarın hep beraber çekeriz. 
Ben, hiçbir önerge de vermiyorum; ama, meseleyi aklıselimle 
düşünmenizi, Sayın Bakanları da böyle bir töhmet altında 
bırakmamanızı, yapılacak bütün işleri, adaletsizdir diye -basına 
yapılacak haklı işlemleri bile- adaletsizlik duygusu altında kamuoyunda 
lekelemeyin.
Saygılarımla arz ederim efendim. (ANAP sıralarından alkışlar)
BAŞKAN – Teşekkür ederim Sayın Sungurlu.
Sayın milletvekilleri, madde üzerindeki konuşmalar bitmiştir. 
Maddeyle ilgili önergeler vardır; önce, geliş sırasına göre okutuyorum: 
Türkiye Büyük Millet Meclisi Başkanlığına
Görüşülmekte olan 69 sıra sayılı kanun tasarısının 2 nci maddesinin 
aşağıdaki şekilde değiştirilmesini arz ve teklif ederiz.
	Murat Başesgioğlu	Ali Doğan	Halit Dumankaya
	Kastamonu	Kahramanmaraş	İstanbul
	Yusuf Ekinci	Refik Aras	
	Burdur	İstanbul
Madde 2. –  23.2.1995 tarihli ve 4077 sayılı Tüketicinin Korunması 
Hakkında Kanunun 25 inci maddesine, dördüncü fıkradan sonra gelmek 
üzere, aşağıdaki fıkra, beşinci fıkra olarak eklenmiştir.
"11 inci maddenin üç ve dördüncü fıkralarına aykırı hareket edenler 
hakkında 500 000 000 Türk Lirası para cezası uygulanır. Aykırılık, 
ülke düzeyinde yayım yapan süreli yayın ile gerçekleşmişse, para 
cezasının miktarı 10 katına kadar artırılabilir. Bu takdirde, bu cezaya, 
genel hükümlere göre, yetkili sulh ceza mahkemesi tarafından 
hükmedilebilir. Bakanlık, yetkili sulh ceza mahkemesinden 
kampanyanın ve kampanyaya ilişkin yayının durdurulmasını 
isteyebilir. Durdurma kararına uyulmaması halinde, her sayı için 1 000 
000 000 lira para cezası uygulanabilir."
BAŞKAN – Öteki önergeyi okutuyorum:
Türkiye Büyük Millet Meclisi Başkanlığına
Görüşülmekte olan 69 sıra sayılı yasa tasarısının 2 nci maddesi 
Anayasaya aykıdır; dolayısıyla, reddi gerekir. 
İçtüzüğün 84 üncü maddesi uyarınca gereğini dileriz.
Saygılarımızla.
	Mümtaz Soysal	Halil Çalık	Teoman Akgür
	Zonguldak	Kocaeli	Sakarya
	Müjdat Koç	Yalçın Gürtan
	Ordu	Samsun
BAŞKAN – Önergeleri veriliş sırasına göre okuttum. Aykırı önerge 
ikincisi olduğu için, önce, ikinci önergeye işleme koyuyoruz. 
Sayın Komisyon önergeye katılıyor mu efendim?
SANAYİ, TİCARET, ENERJİ, TABİÎ KAYNAKLAR, BİLGİ VE 
TEKNOLOJİ KOMİSYONU BAŞKANI M. HALÛK MÜFTÜLER 
(Denizli) – Katılmıyoruz efendim.
BAŞKAN – Sayın Hükümet?..
SANAYİ VE TİCARET BAKANI E. YALIM EREZ (Muğla) – 
Katılmıyoruz efendim.
BAŞKAN – Sayın Soysal, önergenin gerekçesini okuyalım mı efendim?
MÜMTAZ SOYSAL (Zonguldak) – Hayır efendim, konuşmak 
istiyorum.
BAŞKAN – Buyurun. (DSP sıralarından alkışlar)
Süreniz 5 dakika.
MÜMTAZ SOYSAL (Zonguldak) – Sayın Başkan, sayın üyeler; her 
şeyden önce bir noktayı düzeltmek istiyorum, yanlış bir izlenimi 
düzeltmek istiyorum ya da verilmek istenilen yanlış bir   izlenimi 
düzeltmek istiyorum. Burada, şu tasarının çeşitli maddelerini eleştiren 
insanlar arasından, üyeler arasından kimse çıkıp da "basın tencere 
dağıtsın" demedi. Tencere edebiyatını lütfen bırakın; çünkü, neler 
dağıtılabilir konusunda, burada tersine bir görüş ileri sürülmedi. 
Hepimiz, kültüre yararlı, kültürün yaygınlaşmasına yararlı promosyon 
olabilir dedik; hiçbirimiz "tencere, tava dağıtılsın" demedi; ama, burada, 
bu görüşler ileri sürülmediği halde, başkaları da çıktılar, her 
konuşmalarında nihayet -nedense- "tava, tencere" dediler; bunu, bir kere, 
bir tarafa koyalım. 
Sorun nedir?.. Promosyon, belli bir anlamda kabul edilmiştir. Bu, belli 
bir anlamın dışına çıkıldığı zaman, bu dışına çıkmalar karşısındaki 
yaptırımların sağlam, etkili - biraz önce söylendiği gibi- kabul edilebilir, 
bakanı da hükümeti de zor duruma sokmayacak, basını da zor duruma 
sokmayacak nitelikte olması gerekir dedik. 
Niçin bu konuda hassasız?.. Çünkü, söz konusu olan tencere, tava 
fabrikası değil; söz konusu olan basındır, fikir üretilen yerdir; ama, 
promosyon dolayısıyla ve o promosyona uymamak dolayısıyla ortaya 
çıkabilecek durumlarda  -diyelim ki, "video kaset dağıtılır" denildiği ve 
dağıtılan video kasetlerden birinin dağıtılmaması gerektiği; çünkü, 
pornografik olduğu Bakanlıkça ileri sürüldüğü zaman-  kanuna aykırı 
bir durum meydana geliyor ve aslında bu, bir bakanın değil, bir 
mahkemenin karar verebileceği bir noktadır; ama, o, sonunda belki 
mahkemeye gidecek. Mahkemeye gidinceye kadar,  başlangıçta 10 
milyar, arkasından bilmem şu kadar milyar...  Basın, bu tehdidin altında 
olacak, bunu ödemeye devam edecek ve o sırada da, Bakana ters 
düşmemek için, buna benzer cezalara maruz kalmamak için, sözlerine, 
fikirlerine dikkat edecek; sütunlara parayla ya da değer etmediği için 
parasız yazanlar, bunun tehdidi altında kalacaklar. (DSP sıralarından 
alkışlar) Bunun tehdidi altında kalacaklar.
Ben kimseyi kastetmiyorum; bu çeşit insanlar da vardır ve gönüllü 
olarak da, ben, paralı yazıyorum.
MUSTAFA KEMAL AYKURT (Denizli) – Hayırlı olsun.
MÜMTAZ SOYSAL (Devamla) – Evet, telif hakkı alıyorum; tabiî, siz 
de yazın, siz de alın, okunabiliyorsanız; ama mesele bu değil. (DSP 
sıralarından alkışlar)
Şimdi, lütfen tartışmayı saptırmayalım. Mesele, Anayasayı ilgilendiren 
bir meseledir; çünkü, Anayasadaki düşünce özgürlüğünü ilgilendiren bir 
meseledir; düşünce özgürlüğünün dolaylı bir biçimde tehdit altında 
tutulması meselesidir; basının dolaylı bir biçimde tehdit altında 
tutulması meselesidir; tencere, tava meselesi değildir ya da cezaların -
hatta- yüksekliği vesairesi de değildir. Bu yüksek cezalar gerekli 
görülebilir, basının kazançlarının büyüklüğü karşısında; etkili olması 
için böyle yüksek tutulması da düşünülebilir; ama, lütfen, bu cezaları bir 
yargı organına bırakın, bu cezaları bir bakana bırakmayın; onu, 
basının gözünde sürekli eleştirilmesi gereken insan durumuna 
düşürmeyin ve bu arada da lütfen, Anayasaya böylesine ters düşen bir 
konuyu yasalaştırmayın. Bizim ricamız onunla ilgiliydi.
Buna yönelik olarak Anayasaya aykırılık önergesi verdik ve Sayın 
Başkan herhalde önce onu oylatacaktır ki, öbür önergeler oylanabilsin.
Teşekkür ederim (DSP sıralarından alkışlar)
AHMET İYİMAYA (Amasya) –Hangi maddesine aykırı Hocam?
BAŞKAN – Teşekkür ederim Sayın Soysal.
Efendim, söz konusu önerge, maddenin Anayasaya aykırı olduğuna 
ilişkin önergedir; önergeye Komisyon ve Hükümet katılmadılar.
Önergeyi oylarınıza sunuyorum: Kabul edenler...
İSMAİL KÖSE (Erzurum) –Anayasanın hangi maddesine aykırı 
Sayın Başkan?
BAŞKAN – Efendim, Anayasaya aykırı diye, genel anlamda da 
söyleyebilir. 
Kabul etmeyenler... Önerge kabul edilmemiştir.
Öteki önergeyi işleme koyuyorum efendim :
Türkiye Büyük Millet Meclisi Başkanlığına
Görüşülmekte olan 69 sıra sayılı kanun tasarısının 2 nci maddesinin 
aşağıdaki şekilde değiştirilmesini arz ve teklif ederiz.
	Murat Başesgioğlu 
	Kastamonu
	 ve arkadaşları
Madde 2.–  23.2.1995 tarihli ve 4077 sayılı Tüketicinin Korunması 
Hakkında Kanunun 25 inci maddesine, dördüncü fıkradan sonra gelmek 
üzere, aşağıdaki fıkra, beşinci fıkra olarak eklenmiştir.
"11 inci maddenin üç ve dördüncü fıkralarına aykırı hareket edenler 
hakkında 500 000 000 Türk Lirası para cezası uygulanır. Aykırılık, 
ülke düzeyinde yayım yapan süreli yayın ile gerçekleşmişse, para 
cezasının miktarı 10 katına kadar artırılabilir. Bu takdirde, bu cezaya, 
genel hükümlere göre, yetkili sulh ceza mahkemesi tarafından 
hükmedilebilir. Bakanlık, yetkili sulh ceza mahkemesinden 
kampanyanın ve kampanyaya ilişkin yayının durdurulmasını 
isteyebilir. Durdurma kararına uyulmaması halinde, her sayı için 1 000 
000 000 lira para cezası uygulanabilir."
BAŞKAN – Önergeye Komisyon katılıyor mu efendim?
SANAYİ, TİCARET, ENERJİ, TABİÎ KAYNAKLAR, BİLGİ VE 
TEKNOLOJİ KOMİSYONU BAŞKANI M. HALUK MÜFTÜLER 
(Denizli) – Hayır efendim, katılmıyoruz.
BAŞKAN  Hükümet?..
SANAYİ VE TİCARET BAKANI E. YALIM EREZ (Muğla) – 
Katılmıyoruz efendim. 
BAŞKAN – Komisyon ve Hükümet önergeye katılmıyorlar.
MURAT BAŞESGİOĞLU (Kastamonu) – Söz istiyorum. 
BAŞKAN – Sayın Başesgioğlu, buyurun efendim.
Süreniz 5 dakika.
MURAT BAŞESGİOĞLU (Kastamonu) – Sağ olun Sayın Başkan.
Sayın Başkan, değerli arkadaşlar; şu ana kadar yapılan görüşmeler 
göstermiştir ki, muhalefet partilerinin çok haklı itirazlarına rağmen, 
İktidar partilerine mensup arkadaşlarımız, bu yasa tasarısını, bütün 
sakıncalarına rağmen Meclisten geçirmekte kararlı olduklarını ifade 
etmişlerdir; ama, biz, yine de, Anamuhalefet Partisi olarak, bildiğimiz 
doğruları, Yüce Meclisin takdirlerine bir kez daha arz etmeyi bir görev 
sayıyoruz. 
Değerli arkadaşlar, siyasal iktidar ile basın zaman zaman karşı karşıya 
gelir, gelmiştir; bu, eşyanın tabiatından kaynaklanan bir hadisedir. 
Şimdi, bu maddede düzenlenen husus, müeyyideyi, cezayı 
öngörmektedir. Hukuk mevzuatımızda, idarî para cezalarına yer veren 
bir sistem, bir düzenleme vardır; fakat, burada öngörülen idarî para 
cezası, gerek miktarı itibariyle gerekse uygulanışı itibariyle çok büyük 
meblağlara ulaşmaktadır. 
Bir kere, taraf olmuş, yani -basın ile siyasî iktidarın karşı karşıya 
oluşuna dikkat edersek- karşı karşıya gelmiş iki taraftan birine, diğerine 
ceza hakkı tayin etmek hakkını tanımak, yasa koyucunun esas 
maksadını aşan bir durumdur. Bu nedenle, biz, önergemizde, bu konuda 
tayin edilecek cezanın bağımsız yargı tarafından yerine getirilmesini ve 
miktarlarının artırılmasını öngördük. Bu konuda da yetkili mahkeme 
olarak -özellikle basın davalarıyla ilgili- sulh ceza mahkemelerini 
gösterdik. Eğer, bu konuda 10 milyarlara ulaşan ağır para cezalarının 
konulması, yine, reklam ve kampanyaların durdurulması keyfiyetini 
sadece Bakanlık uhdesinde bırakırsak, emin olunuz, önümüzdeki 
günlerde, gerek bu konuyla ilgili Bakanlık gerekse basın kuruluşları 
birbirleriyle karşı karşıya geleceklerdir. 
Bakanlığın uyguladığı ceza adil de olsa, burada yapılan görüşmelerin 
ışığında, mutlaka, bu tayin edilen ceza tartışılacaktır, bu cezaların bir 
önyargıyla belirlendiği düşünülecektir. 
Dolayısıyla, ikaz görevimizi tekrar yapıyoruz; çünkü, bize göre, bu 
madde, bu tasarının en önemli maddesidir, müeyyideyi düzenleyen 
maddedir. Gerek Bakanlık gerekse Komisyon bu konuyu yeniden 
tezekkür edip, özellikle cezaların tayininde bağımsız bir merci tespit 
ederlerse, yasanın işlemesi açısından daha faydalı olacağı 
kanaatindeyiz.
Yine, maddede, tüketici mahkemeleri öngörülmüştür; ama, Sayın 
Soysal'ın dediği gibi, daha henüz Türkiye'de tüketici mahkemeleri 
kurulmamıştır; sadece Yüksek Hâkimler ve Savcılar Kurulunun 
görevlendireceği bir mahkeme bu görevi üstlenecektir. Dolayısıyla da, 
bunda bir istikrar sağlanması söz konusu değildir. 
Eğer kalıcı bir düzenleme düşünüyorsak, bu cezaların tayinini 
Bakanlıktan alıp bağımsız mahkemelere vermenin ve gerek ilanların 
gerekse kampanyaların durdurulması keyfiyetinin yine bağımsız 
yargının kendi uhdesine tevdi etmenin çok yararlı olacağı 
inancındayız. 
Bu konudaki ikazımızı Yüce Genel Kurulun takdirlerine arz ediyor; 
hepinizi saygıyla selamlıyorum. (ANAP sıralarından alkışlar)
BAŞKAN – Teşekkür ederim Sayın Başesgioğlu.
Sayın milletvekilleri, önergeye Komisyon ve Hükümet katılmamıştır.
Önergeyi oylarınıza sunuyorum: Kabul edenler... Kabul etmeyenler... 
Önerge kabul edilmemiştir.
Madde üzerindeki müzakereler bitmiştir; yalnız, maddenin oylamasının 
açık oyla yapılmasına ilişkin bir önerge vardır; okutuyorum:
Türkiye Büyük Millet Meclisi Sayın Başkanlığına
Görüşülmekte olan 69 sıra sayılı Tüketicinin Korunması Hakkında 
Kanunun Bazı Maddelerinde Değişiklik Yapılmasına Dair Kanun 
Tasarısının 2 nci maddesinin, İçtüzüğün 143 üncü maddesi uyarınca 
açık oylamayla oylanmasını arz ve teklif ederiz.
BAŞKAN – Sayın milletvekilleri, şimdi, önerge sahiplerinin burada olup 
olmadıklarını arayacağım:
Şahin Ulusoy?.. Burada.
Celal Topkan?.. Burada.
Erdoğan Yetenç?.. Burada.
Önder Sav?.. Burada.
Nihat Matkap?.. Burada.
Atilâ Sav?.. Burada.
Erol Çevikçe?.. Burada.
Algan Hacaloğlu?.. Burada.
Yılmaz Ateş?.. Burada.
İsmet Atalay?.. Burada.
Ayhan Fırat?.. Burada.
Ali Şahin?.. Burada.
Metin Arifağaoğlu?.. Burada.
Ahmet Küçük?.. Burada.
Bekir Kumbul?.. Burada.
Fatih Atay?.. Burada.
Yahya Şimşek?.. Burada.
Altan Öymen?.. Burada. 
Haydar Oymak?.. Burada.
Tamam, 15 imzayı zaten aşmış; onun için açık oylama yapacağız.
Açık oylamanın şeklini tayin edeceğiz. 
Açık oylamanın, kupaların sıralar arasında dolaştırılarak yapılmasını 
oylarınıza sunuyorum: Kabul edenler... Kabul etmeyenler... Açık 
oylama, kupalar sıralar arasında dolaştırılmak suretiyle yapılacaktır. 
Yanında basılı oy pusulası olmayan sayın milletvekilleri, beyaz bir 
kâğıda adını, soyadını, seçim çevresini ve oyunun rengini yazıp 
imzalayarak oylarını kullanabilirler.
Kupalar dolaştırılsın. 
(Oyların toplanmasına başlandı)
MEHMET GÖZLÜKAYA (Denizli) – Sayın Başkan, bu açık 
oylamadan sonra tasarıyı görüşmeye devam edeceğimizi anons eder 
misiniz...
BAŞKAN – Efendim, tabiî, tasarıyı görüşmeye devam edeceğiz; sadece 
bir maddesi açık oylamaya tabi tutuluyor.
Sayın arkadaşlar, bugün bir karar aldınız. Gündeme ilave ettiğimiz üç 
tasarı var. Bu üç tasarının müzakeresi bitinceye kadar çalışmalara 
devam edeceğiz. Benim yapacağım bir şey yok.
MURAT BAŞESGİOĞLU (Kastamonu) – Ara verecek misiniz?
BAŞKAN – 20.00 ilâ 21.00 arasında ara vermeyi düşünüyorum.
(Oyların toplanmasına devam edildi)
BAŞKAN – Evet, salonda olup da oyunu kullanmayan sayın üye var mı 
efendim? ("Var" sesleri)
Kupalar kürsüye konulmuştur; oyunu kullanmayan arkadaşlar oylarını 
kullanabilirler.
Müzakerelere devam ediyoruz.
Şimdi, 3 üncü maddeyi okutuyorum...
NİHAT MATKAP (Hatay) – Sayın Başkan, oylamanın sonucunu 
alsaydık...
BAŞKAN – Efendim, bazen de bu uygulamayı yapıyoruz.
NİHAT MATKAP (Hatay) – Uluslararası sözleşmelerde böyle 
yapıyoruz.
BAŞKAN – Efendim, Anayasanın oylamasında da bunu yaptık. Rica 
ediyorum Sayın Matkap, burada beraber çalıştık.
NİHAT MATKAP (Hatay) – Belki yetersayı yoktur...
BAŞKAN – Var, var...
3 üncü maddeyi okutuyorum:
MADDE 3. – 4077 sayılı Kanunun 26 ncı maddesinin birinci 
fıkrasının (b) bendi aşağıdaki şekilde değiştirilmiştir.
b) Üçüncü ve beşinci fıkralarında gösterilen cezalar Bakanlık 
tarafından,
BAŞKAN – Madde üzerinde söz isteyen var mı efendim?
ALTAN ÖYMEN (İstanbul) – Grup adına...
BAŞKAN – Sayın Altan Öymen, grup adına...
Başka gruplar da söz istiyorlarsa, işaret buyursunlar...
BÜLENT AKARCALI (İstanbul) – Ben de grup adına söz istiyorum.
BAŞKAN – Peki efendim.
Sayın Öymen, buyurun.
Süreniz 10 dakika efendim.
CHP GRUBU ADINA ALTAN ÖYMEN (İstanbul) – Sayın Başkan, 
sayın arkadaşlarım; şimdi, tam şu sırada yaptığımız uygulama, bu 
tasarının görüşülmesindeki acelenin ne kadar dayanıksızlıkla göze 
alınarak yapıldığını gösteriyor. 
Şimdi, bakın, 2 nci maddeyi burada oyladık. Şimdi görüştüğümüz 3 
üncü madde, tamamen 2 nci maddeye bağlı bir maddedir; yani, o madde, 
kabul mü edildi, ret mi edildi, henüz bilmiyoruz. Reddedilmiş olursa, 
burada, bu maddenin bu şekilde görüşülmesine imkân yoktur; çünkü, 3 
üncü maddede -maddeden aynen okuyorum- şöyle deniliyor: 
"4077 sayılı Kanunun 26 ncı maddesinin birinci fıkrasının (b) bendi 
aşağıdaki şekilde değiştirilmiştir. 
b) Üçüncü ve beşinci fıkralarda gösterilen cezalar Bakanlık tarafından"
Üçüncü ve beşinci fıkralarda belirtilen cezalara atıfta bulunuyor. Nerede 
bu fıkralar?.. Bu fıkralar, işte, şimdi oy kupasının içinde, daha belli 
değil; o fıkraların kabul edilip edilmediği belli değil; ama, buna rağmen, 
biz, müzakereye geçmiş bulunuyoruz. 
Bu, neyi gösteriyor?.. Tabiî, bu, bir kere, bir usulsüzlük. İkincisi, bu 
aceleciliğin, artık, ne kadar, her şeyi göze alarak yapılmakta olduğunu 
gösteriyor, baştan itibaren... 
Türkiye'nin bunca meselesi var; Anayasaya uyum kanunlarından tutun, 
asgarî ücret meselesine, yetki kanununa, şuna buna kadar.
HASAN HÜSEYİN CEYLAN (Ankara) – Asgarî ücret bugün açıklandı 
Sayın Öymen.
ALTAN ÖYMEN (Devamla) – Bunların hiçbiri olmadan, Hükümet 
tarafından, birdenbire, son günde bunun sıkıştırılması gibi bir hadise 
ve bir de Başkanlığın çok acelesi, bizi bu hale getirdi. Yani, öyle bir 
kanun tasarısı görüşüyoruz ki, bir tarafı öteki tarafını tutmuyor. 
Şimdi, Sayın Hasan Hüseyin Ceylan, biraz önce benimle yaptığı bir 
konuşmaya atıfta bulundu. Hakikaten, bir ara, çok iyi bir diyalog kurduk; 
çünkü, ben, 1 inci madde üzerindeki çelişkilere işaret ettikten sonra, 
kendisi geldi, bunları haklı bulduğunu söyledi ve beraberce bir çare 
aradık. Sonra, Refah Partisinin Grup Başkanvekili de o çare üzerinde 
düşündü; yani, bu çelişkiler nasıl düzelebilir, bunu araştırdık. Sonunda 
tam anlaşamadık. Ben, yasa tasarısının, böyle, teferruatlı olmasına 
karşıydım, arkadaşlarım da öyleydi; ama, bir ortalama formül olarak, 
yüzde 20 diye bir oran vardı orada, "haydi, yüzde 50 yapalım" dediler ve 
siz de yüzde 50 şeklinde kabul ettiniz; böyle çıktı.
Şimdi, burada, bu kadar acele içerisinde, "yüzde 20 olmasın, yüzde 25 mi 
olsun, yüzde 30 mu olsun, yüzde 50 mi olsun" diye bir çare aranması ve 
bu çarenin ancak bu şekilde bulunabilmesi, bu kanun tasarısının ne 
kadar aceleyle, ne kadar dikkatsizlikle -daha birçok misallerde olduğu 
gibi- hazırlandığını gösteriyor. 
Yine, 1 inci maddede birçok çelişki var; kabul ettik, geçti; yapacak bir 
şey yok; biraz önce oyladığımız maddede de -arkadaşlarım işaret 
ettiler-  olmayacak şeyler var ve şimdi görüşmekte olduğumuz bu 3 üncü 
madde de -ki, 2 nci maddeyi tamamlıyor- olmayacak şeylerin üzerine tuz 
biber ekiyor. Nedir bu olmayacak şey?.. Burada, Sayın Sanayi Bakanı, 
basın üzerinde, cumhuriyet tarihinde hiçbir Sanayi Bakanının sahip 
olmadığı kadar büyük bir yetki sahibi olarak beliriyor; birtakım yetkiler 
uygulayacak; ama, bu yetki, bir mahkeme yetkisi; çünkü, böyle, 10 
milyarlarla, 100 milyarlarla ifade edilen cezaların çok daha cüzi bir 
kısmı, ancak mahkeme yetkisiyle tedvin edilebilir; fakat, burada, Bakan, 
tek yetkilidir, bu işin tek hâkimidir; hâkimi olmakla kalmıyor, 
savcısıdır; savcısı olmakla kalmıyor, inceleyicisidir. 
AHMET İYİMAYA (Amasya) – İdarecisidir...
ALTAN ÖYMEN (Devamla) – Yani, işte, kültürle alakalı olan bu 
promosyonlar, yüzde 20 olan, şimdi yüzde 50'ye çıkan oranı aştı mı, 
yüzde 51 mi oldu, yüzde 49 mu oldu; bunu inceleyecek; yani, 60 günü 
aştı mı aşmadı mı, onu da inceleyecek; daha birçok şeyi inceleyecek; 
bir karar verecek; ondan sonra, onu, Sanayi Bakanı olarak alıp, Sanayi 
Bakanının savcısı gibi alıp, bunun bir suç olduğunu tespit edecek, o 
iddiayla Sanayi Bakanına, yani kendisine müracaat edecek, Sanayi 
Bakanı da bu cezayı verecek. Şimdi, böyle bir sistem, şimdiye kadar 
Türkiye'de de görülmedi, dünyanın sayılan başka ülkelerinden 
hiçbirinde de yoktur. Öyle, beş ülkede şu yapılmıştır diye, bir Sanayi 
Bakanına böyle yetki verilmez. Kaldı ki, görüşmelerin başlangıcından 
beri, mütemadiyen Sanayi Bakanından bahsediliyor. Tasarıyı kendi 
hazırlamış, buraya gelmiş. Bu, çeşitli açılardan eleştiriliyor. Benim 
bildiğim, bakanlar, burada, kendilerinin sevk ettiği tasarı görüşülürken, 
bu kadar suçlama karşısında, bu kadar eleştiri karşısında kaldıkları 
zaman, birkaç çift söz söylerler. Bakıyorum, hiç kılı kıpırdamadan, 
orada, bütün bu olan bitenleri seyrediyor. 
HÜSAMETTİN KORKUTATA (Bingöl) – Demek ki, kendinden emin.
ALTAN ÖYMEN (Devamla) – Bu yetkiyi, basın üzerinde, böyle, 
görülmemiş derecede olağanüstü yetkileri haiz olarak buradan çıkıp 
gidecek; ama, biz, onun, bu yetkileri nasıl kullanacağını dahi bilemez 
halde buradan çıkıp gideceğiz; bu da garip bir durum.
Şimdi, sayın arkadaşlar, bu 3 üncü madde de gösteriyor, daha sonucu 
belli olmayan, oylamasının sonucu belli olmayan 2 nci madde de 
gösteriyor, 1 inci madde zaten gösterdi; bu tasarı, hakikaten, buradan 
belki çıkacak, bu sürat, bu acele, bu ısrar, bu inat sonunda; fakat, bu 
tasarı, içerisinden çıkılamaz problemler getirecek Türkiye'ye. Onun için, 
yol yakınken -zaten, bunu bütün arkadaşlarımız kabul ediyor; Refah 
Partili arkadaşlarımız da yanlışlarını tespit ettiler, Doğru Yol Partili 
arkadaşlarımızdan da aynı şekilde bu yanlışları tespit edenler oldu- bu 
tasarıyı, Bakanlık ve Komisyon yeniden incelesinler, alsınlar ve buraya 
getirsinler; yani, bu, bugüne yetişmezse, bundan iki ay sonra buraya 
gelse, ne olur; kıyamet mi kopar? Yani, bu, yarın yürürlüğe girmese, bir 
ay sonra, iki ay sonra yürürlüğe girse ne olur? Bu kadar acil bir mesele 
midir? Orman yangınları kadar acil bir mesele midir? Onun için, ben, 
kendilerinden hulûs ile -tabir, sayenizde, "ihlas" diyorsunuz, o şekilde 
popüler oldu- rica ediyorum, şu tasarıya bir kere baksınlar, bunu geri 
almanın yolunu düşünsünler; yoksa, hakikaten, yasa yerine, Türkiye 
Cumhuriyeti tarihinde görülmemiş, basın üzerinde bir dikta ucubesi 
oluşuyor burada. Bunun başında da Sanayi ve Ticaret Bakanı olacak; 
ayrıca -parantez içinde tekrar edeyim- kendisinin herhalde söyleyeceği 
bir söz vardır, bu tasarıyı müdafaa etmek için. Nasıl müdafaa edecek, 
merak ediyorum. 
Teşekkür ediyorum arkadaşlar. (CHP sıralarından alkışlar)
BAŞKAN – Teşekkür ederim Sayın Öymen. 
Sayın milletvekilleri, salonda olup da oyunu kullanmayan sayın üye var 
mı efendim? Yok.
Oylama işlemi bitmiştir. 
Kupalar kaldırılsın.
(Oyların ayırımına başlandı)
BAŞKAN – Sayın Öymen, konuşmasında, hep aceleden bahsetti. Tabiî, 
bu oylamanın sonucunu almadan görüşmelere devam etmek ilk 
yaptığımız bir şey değil. Önemli olan, Yüce Meclisin zamanını iyi 
değerlendirmektir. Biz, Anayasa oylamalarında dahi, bir maddenin 
oylaması yapılırken, öteki maddenin müzakerelerine başlıyorduk ki, 
maksat, Yüce Meclisin zamanını en iyi şekilde değerlendirmek. 
M. NECATİ ÇETİNKAYA (Konya) – Doğru yoldasınız Sayın 
Başkan; tebrikler.
BAŞKAN – Zaten, oylamanın sonucunu almadan 3 üncü maddeyi oya 
sunmayacağım. Bu itibarla, Sayın Öymen'in, bunu, böyle anlamasını 
diliyorum. Kaldı ki, bu tasarı, komisyonlarda görüşülürken, gruplardan 
muhalefet eden olmamış, bir arkadaşımız da bir tek şeye muhalefet 
göstermiş...
REFİK ARAS (İstanbul) – Komisyonda görüşülmedi.
BAŞKAN – Efendim, görüşülmemiş olur mu?! Bakın, Komisyona 
katılan üyeleri okuyayım size. 
REFİK ARAS (İstanbul) – Cuma günü öğleden sonra haber verdiler, 
pazartesi 10.30'da toplantıya çağırdılar. 
BAŞKAN – Bir tek Sayın Tevfik Diker arkadaşımız karşı çıkmış, 
öteki partilerin milletvekilleri karşı da çıkmamış. 
MAHMUT IŞIK (Sıvas) – Komisyondaki görüşmeler tutanağa geçiyor 
zannettim; ama, tutanağa geçmedi. Her komisyonda stenograf 
çağırılırdı, burada çağırılmadı.
REFİK ARAS (İstanbul) – Cuma günü haber verdiler, pazartesi 
10.30'da toplantıya çağırdılar. 
BAŞKAN – Buyurun Sayın Akarcalı.
Sayın Akarcalı, süreniz 10 dakikadır efendim.
ANAP GRUBU ADINA BÜLENT AKARCALI (İstanbul) – Sayın 
Başkan, her açıklamanızla daha çok batıyorsunuz. Kusura bakmayın...
BAŞKAN – Efendim?..
BÜLENT AKARCALI (Devamla) – Her açıklamanızla daha çok 
batıyorsunuz diyorum. Çünkü, arkadaşlarımın dediği gibi, bu kanun 
tasarısının komisyonlara, nasıl, gelip gelmediğini bilmeden, ithamda 
bulunuyorsunuz, "komisyona gelip katılmadınız" diyerek. Yangından 
mal kaçırır gibi getirdiler bunu. 
Siz, Başkan olarak bunu bilmiyorsunuz, bu cehaletinizi de, ben, burada 
bir kere daha vurguluyorum. (DYP sıralarından gürültüler)
İkincisi, burada, hiçbir zaman, birbirine bağlı maddeler, Meclisin 
zamanını iyi kullanmak amacıyla tahrif edilmemiştir. Meclisin 
zamanını iyi kullanmak bir amaçtır; ama, hukukî açıdan birbirine bu 
kadar bağlı olan maddelerden birinin oylamasının sonucunu 
beklemeden diğerini görüşmeye açamazsınız Sayın Başkan, 
açamazsınız.
Siz, velev ki, bunu, 12 Eylül Hükümetinin Kurucu Meclisinde de 
öğrenmiş olsanız bile burada bunu yapamazsınız. (ANAP sıralarından 
"Bravo" sesleri, alkışlar)
NİHAN İLGÜN (Tekirdağ) – Niye bu kadar sinirlisiniz?!
BÜLENT AKARCALI (Devamla) – Efendim, kalktınız, buradan, 27 
Mayıs istismarı yaptınız; ben de, sizi, 12 Eylülün Kurucu Meclisinin, 
birisinin başkanlığında yönetildiğini hatırlatıyorum, o kadar. Tamam 
mı?.. (DYP sıralarından gürültüler)
BAŞKAN – Sayın Akarcalı, bakın, beni hep itham ediyorsunuz... 
Madde üzerinde konuşun efendim, maddeyle bağlı konuşun, rica 
ediyorum sizden. 
BÜLENT AKARCALI (Devamla) – Geliyorum efendim.
İktidar milletvekillerine dinlemesini öğretin, ben de konuşmaya 
başlayacağım. (DYP sıralarından gürültüler)
NİHAN İLGÜN (Tekirdağ) – Sen evvela konuşmasını öğren!..
BAŞKAN – Arkadaşlar, rica ediyorum... Rica ediyorum susun...
İLYAS YILMAZYILDIZ (Balıkesir) – Hitap etmesini öğrenin!..
BAŞKAN – Rica ediyorum karışmayın.
BÜLENT AKARCALI (Devamla) – Efendim, işinize geldiği gibi 
dinleyip, işinize geldiği gibi reaksiyon gösterebilirsiniz; ama, bu kürsüye 
çıkanı da dinlemek zorundasınız.
Bu cezalarla ilgili olarak belirtiyorum; uzlaşma dendi... Eğer, bu 
Komisyonu, bir cuma günü haber verip -Meclis kapanmış, milletvekilleri 
seçim bölgelerine gitmiş- "pazartesi günü gelin " şeklinde 
toplamasaydınız, o zaman, Komisyonda olması gereken uzlaşmanın, 
yalnız partilerarası değil, basının temsilcilerini, konuyla ilgili 
akademisyenleri... Onca üniversitemiz var. Bu üniversitelerde, gerek 
promosyon konularında gerek basın hürriyeti konusunda gerek dış 
ülkelerde yapılan uygulamalar konusunda her şeyi etraflıca bilen 
insanlarımız vardır. Yalnız birkaç tane gazetede yazı yazan 
işadamlarının -parasız da yazsalar- bilgileriyle konulan gerekçeler 
yoktur; daha başka işler de bunun içine girebilirdi. Uzlaşma dediğiniz 
böyle olur. 
BAŞKAN – Sayın Akarcalı, maddeye bağlı olarak konuşacak mısınız?
BÜLENT AKARCALI (Devamla) – Tabiî efendim.
BAŞKAN – Lütfen madde üzerinde konuşun; bakın, sizi fazla ikaz 
etmeyeyim.
HASAN DENİZKURDU (İzmir) – Puro göndereyim mi?!.
BÜLENT AKARCALI (Devamla) – Peki, şöyle geliyorum: Bu maddede 
insafsızca, ölçüsüzce belirtilen rakamların daha mantık içerisinde 
olması nasıl olabilirdi, onu size anlatmaya çalışıyorum.
HASAN DENİZKURDU (İzmir) – Puro vereyim mi?!.
BÜLENT AKARCALI (Devamla) – Değerli arkadaşlarım, bakın, 
ölçüsüzlüğün geçmişte cezasını biz de çektik. Müstehcen yayınların 
önlenmesiyle ilgili olarak koyduğumuz rakamlar, o zamanki heyecanla, 
çok yüksek olduğu için, o rakamlar uygulanamadı; rakamın 
büyüklüğünden  dolayı uygulanamadı. 
Aslında, bugün bakan olan arkadaşların ellerindeki silah daha normal bir 
silah olabilse, daha normal rakamlar olabilse, bunları kullanabilirler; 
fakat, rakamlar bu kadar yüksek olunca... Bir an gözlerinizi kapatın; 
madem, buradaki her milletvekilinin bakan olma hakkı, imkânı, yetkisi 
vardır; bu kadar büyük rakamları kullanmak istediğiniz zaman, yüzde 
yüz haklı olsanız da, karşılaşacağınız baskıları, suçlamaları, hatta 
ithamları bir düşünün, neler denilebilecek... Efendim, gazete, hükümetin, 
bakanın lehinde yazmadığı için bu yapılıyor... 
 Sayın Öymen'in, biraz önce belirttiği doğru idi. Şimdi, şikâyeti yapan 
kim? Bakanlık, yani, bakan. Suçu tespit eden kim? Bakanlık, yani, 
bakan. Cezayı tespit eden kim? Bakanlık, yani, bakan. Cezayı uygulayan 
kim, cezayı kesen kim? Bakan. Yani, polisi de, savcısı da, bilirkişisi de 
-mahkeme, yargı sistemi içinde bir de bilirkişi müessesesi var- hâkimi 
de, infaz memuru da aynı kişiden oluşuyor. Biz de diyoruz ki, gelin, bu 
yanlışlığı yapmayın, bunu düzeltelim.
Şimdi, Sayın Soysal'ın da dediği gibi, "bu promosyon konusunda 
basının yaptığı doğrudur" diyecek burada bir milletvekili arkadaş yok. 
Dolayısıyla, siyasî bir uzlaşma da, aynı zamanda, muhalefetin 
demediğini, diyormuş gibi göstererek olmaz. Eğer, siz, burada, gerçekten 
uzlaşmayla çıksın diyorsanız -çünkü, bir iki defa bunu, iktidar 
milletvekilleri belirtti- bunun yolları var. Bunun yolları, yalnız kendi 
bildiğinizi, yetersiz de olsa, burada empoze etmek olmaz. 
Bakın, buraya gelenin, konuşmak isteyenin belirli bir araştırma yapması 
gerekir. Bu promosyonlarla ilgili KDV ne zaman kalktı, biliyor 
musunuz?.. Sayın Çiller'in Başbakan olduğu dönemde... Hadi, buraya 
çıkan birisi, DYP'li olmayan birisi bunu söylemiş olsa, bilmediğini 
anlarım; ama, buraya, DYP'nin sözcüsü olarak çıkan arkadaşımız da, 
sanki, KDV'nin kendi dönemlerinde kalktığını bilmiyormuş gibi, kalkıp 
da, "bu KDV'yi uygulamıyorlar, bunlara KDV getireceğiz" yahut da 
"esnaf, bundan dolayı şikâyetçi oluyor" diyorsa ve bu kişi de, esnafı 
bildiğini, esnafla yakın ilişki içinde olduğunu söylüyorsa, bu tutarsızlığa 
muhalefetin tepki göstermesi son derece normaldir. 
Şimdi, bu tasarıyı bu şekilde çıkardığınız zaman, bunu uygulama 
süreniz son derece az olacak; çünkü, bunu, Anamuhalefet Partisi olarak, 
Anayasa Mahkemesine götüreceğiz ve bu tutarsızlıkların da Anayasa 
Mahkemesinde iptal edileceğine dair ben de bir inanç var. İnanç var 
diyorum, daha ötesinde herhangi bir şey söyleyemem. 
Değerli arkadaşlarım, bakın, eğer, siz, gerçekten tüketiciyi korumak 
istiyorsanız, haftalardır, şu Meclisin gündeminde, 3 üncü sırada, 
sigaranın zararlarıyla ilgili kanun teklifi var; aynı konudaki bir teklifi 
de, Refah Partisinden bir arkadaşım vermişti. Bakınız, biz, bu teklifi, 
geçen Hükümet döneminde, Sayın Uluç Gürkan'ın Meclis 
Başkanvekilliğini yaptığı esnada gündeme aldırmak istediğimizde, 
hukuka çok saygılı olduğunu ifade eden kimi Refah Partili arkadaşlarım 
"düşmüş bir Hükümetin -teklifi yaptığımızda Sayın Yılmaz, 
Cumhurbaşkanına istifasını sunmuştu- kanununun burada 
görüşülebilmesi için, Hükümetin buraya bir tezkere göndermesi lazım" 
demişlerdi ve geri çekmiştik. Şimdi, bakıyorum, kanunun geçmesi, 
DYP'li Adalet Komisyonu Başkanının büyük yardımlarıyla oldu; Refah 
Partisinden arkadaşlarımız tam destek verdi. Tüketiciyi korumakla ilgili 
böyle bir tasarı bu kadar alelacele getiriliyor; ama, gençlerimizin fosur 
fosur sigara içmesine, ciğerlerinin zehirlenmesine karşı olan teklifi 
burada almıyorsunuz; bunlar tutarsızlık.
HASAN DENİZKURDU (İzmir) – Bunların maddeyle alakası yok.
BÜLENT AKARCALI (Devamla) – Şimdi, maddeye gelip, sözümü 
bitiriyorum.
Değerli arkadaşlar...
BAŞKAN – Efendim, insanlar anlatacak bir şey olmayınca; kafalarında 
bir şey olmayınca nereye gidecekler?!.. (RP sıralarından alkışlar)
BÜLENT AKARCALI (Devamla) – Sayın Başkan, elinize fırsat geçti 
diye bunu söyleyebilirsiniz; ama, sizin de, oradaki Başkanlığı götürü 
usulüyle yönettiğinizi iyice anladık. (ANAP sıralarından alkışlar)
Değerli arkadaşlarım, bu tasarıyı böyle çıkardığınız takdirde, bu 
yasanın, geçme, çalışma imkânı olmayacaktır. Promosyon için, 
önlemeye çalıştığınız promosyon için ortaya çıkarılabilecek güzel bir 
aleti, maalesef, tahrip etmektesiniz; hatta, Makyavelist açıdan bakınca, 
acaba Hükümet, sanki, promosyonu önlemek istermiş gibi yapıp, 
aslında, bunu önlemeyecek bir tasarıyı mı getirdi demek bile aklımıza 
gelmektedir. 
Gelin, bu işten vazgeçin; hiç olmazsa, cezaların uygulanmasını önce 
yargıya verin; çünkü, "efendim, biz, cezaları uygulayalım, siz, ondan 
sonra yargıya gidin" anlayışı vardı; nerede vardı?.. İşte, o çöken 
Sovyetler sisteminde vardı. Nerede vardır?..
AHMET İYİMAYA (Amasya) – İdarî ceza vardır.
BAŞKAN – Efendim, müdahale etmeyelim, rica ediyorum.
BÜLENT AKARCALI (Devamla) – ...Bütün otoriter, totaliter 
sistemlerde vardır.
AHMET İYİMAYA (Amasya) – İtalya'da vardır; her yerde vardır.
BÜLENT AKARCALI (Devamla) – Böylesine büyük cezaların 
uygulandığı bir tane demokratik ülke yoktur.
AHMET İYİMAYA (Amasya) – Fransa'da, Almanya'da İtalya'da var.
BÜLENT AKARCALI (Devamla) – Bakın, Fransa var, Almanya var, 
İtalya var denirken, oralarda, bu şekilde, bu miktarlarda, idare 
tarafından resen kesilen ceza yoktur; iddia ederim.
AHMET İYİMAYA (Amasya) – Var... Var...
BÜLENT AKARCALI (Devamla) – Varsa, getirin, ayrı bir şekilde 
görelim, tartışalım; neden olmadığını, size bir kere daha anlatalım.
(Mikrofon otomatik cihaz tarafından kapatıldı)
BAŞKAN – Efendim, süreniz bitti. Bugün, hiç kimsenin süresini 
uzatmadım Sayın Akarcalı.
BÜLENT AKARCALI (Devamla) – Bitiriyorum.
Değerli arkadaşlarım, vardır diyenler doğruyu söylemiyorlar. 
BAŞKAN – Süreniz bitti; buyurun, rica ediyorum...
BÜLENT AKARCALI (Devamla) – Efendim, bir bardak su içiyorum ben 
de bunun üstüne.
BAŞKAN – İçin, afiyet olsun. 
Buyurmaz mısınız Sayın Akarcalı?!. (ANAP sıralarından alkışlar)
Sayın milletvekilleri, Sayın Akarcalı, gördünüz, bana karşı hınç, kin, 
nefretle dolu bir konuşma yaparken...
BÜLENT AKARCALI (İstanbul) – Estağfurullah...
BAŞKAN – ...beni çok da itham etti, dedi ki, "Danışma Meclisi üyesi." 
Doğru, ben Danışma Meclisi üyeliği yaptım; ama, Danışma Meclisi 
üyeliği yaparken, 1982 Anayasasına tek başına ret oyu veren benim, 
orada istifa eden benim.
EMİN KUL (İstanbul) – Tek başına değil... 
BAŞKAN – Bir dakika efendim...
Sayın Bülent Akarcalı, 17 nci Dönem milletvekilidir. 17 nci Dönem 
milletvekillerinin nasıl seçildiğini size anlatayım. Ben, o zaman 
Danışma Meclisi üyesiydim, bağımsız milletvekili adayı oldum... 
(ANAP sıralarından gürültüler) Bir dakika efendim, beni itham etti. 
Bağımsız milletvekili adayı oldum, Konsey beni veto etti; ama, bu 
Akarcalı'yı Konsey o zaman tasvip etti, milletvekili adayı gösterdi. (RP 
sıralarından alkışlar) Demek ki...
MURAT BAŞESGİOĞLU (Kastamonu) – Sayın Başkan, burası sizin 
mazinizin konuşulduğu yer değil, lütfen...
BAŞKAN – Ama beni itham ediyor Sayın Başesgioğlu.
MURAT BAŞESGİOĞLU (Kastamonu) – Siz oradan laf atıyorsunuz, o 
da size cevap veriyor.
BAŞKAN – Ben laf attım mı? Sizin vicdanınıza...
MURAT BAŞESGİOĞLU (Kastamonu) – Burası sizin mazinizin 
konuşulduğu yer değil.
BAŞKAN – Hayır, ben laf attım mı?
MURAT BAŞESGİOĞLU (Kastamonu) – "Kafasında bir şey olmayan, 
başka yere saldırır" dedin Sayın Başkan.
BAŞKAN – Ama, gündemdışı konuşuyor, gündemin dışında 
konuşuyor.
MURAT BAŞESGİOĞLU (Kastamonu) – Lütfen... Siz açıyorsunuz 
bunu.
BÜLENT AKARCALI (İstanbul) – Gündemdışı değil, grup adına 
konuşuyordum.
BAŞKAN – Sayın Başesgioğlu, lütfen yerinize oturur musunuz. Rica 
ediyorum... 
Ben sizin yerinizde olsaydım, Başkana bu kadar saldıran bir arkadaşa 
derdim ki "yapma bunu." 
MURAT BAŞESGİOĞLU (Kastamonu) – Önce siz laf attınız.
BAŞKAN – Ama, beni Danışma Meclisi üyesi olarak itham etti, ben 
Danışma Meclisi üyesiyken bağımsız milletvekili adayı oldum, Konsey 
beni veto etti...
BÜLENT AKARCALI (İstanbul) – Gocunuyor musun?!.
BAŞKAN – O zaman, arkadaşımızın milletvekili adaylığını o 5 asker, 
general tasdik etti.
BÜLENT AKARCALI (İstanbul) – Gocunuyor musun?!.
BAŞKAN – Arkasından, ben gittim, 3 dönem -Tunceli gibi politik 
hayatın duyarlı olduğu bir yerden- önseçimle seçildim geldim 
arkadaşlar. (RP ve DYP sıralarından alkışlar)
MURAT BAŞESGİOĞLU (Kastamonu) – Bunu defalarca anlattın 
Başkan, Meclis biliyor bunu. 
BAŞKAN – Peki, tamam efendim, teşekkür ederim. 
Efendim, Tüketicinin Korunması Hakkında Kanunun Bazı 
Maddelerinde Değişiklik Yapılmasına Dair Kanun Tasarısının 2 nci 
maddesinin -biraz önce yapılan- açık oylamasına 334 sayın milletvekili 
katılmış, 209 kabul, 120 ret oyu kullanılmış, 4 oy da mükerrer 
çıkmıştır. Böylece 2 nci madde kabul edilmiştir. 
Gruplar adına yapılan konuşmalar bitti.
Şahısları adına, Sayın Bülent Akarcalı söz istemişsiniz, tekrar kişisel 
olarak konuşacak mısınız?
BÜLENT AKARCALI (İstanbul) – Evet.
BAŞKAN – Konuşacaksanız buyurun efendim.
Sayın Akarcalı, süreniz 5 dakika. 
BÜLENT AKARCALI (İstanbul) – Sayın Başkan, benim tepkilerim 
belirli bir çizgi içindedir. Dolayısıyla, tek ricam, yarın bu yönettiğiniz 
toplantıyla ilgili olan tutanakları okumanız, hangi çizgide tutarlı 
davrandınız, hangi çizgide yanlı davrandınız, yansız davrandınız onu 
gözden geçirmeniz ve vicdan muhasebenizi yapmanızdır.
Değerli arkadaşlarım, onüç yıldır bu Mecliste, bu kürsüde çok şeyler 
gördük; ama, bu kadarına, demek ki, bundan sonra yavaş yavaş şahit 
olacağız.
Değerli kardeşlerim, özellikle Refah Partisi, Hükümeti kurma gününe 
gelinceye kadar, gerek bu Meclis kürsüsünde, gerekse vatandaşa, adil 
olma konusunda, inanan insanlar için, bizler için, son derece kalıcı 
vaatler vermiştir, sözler vermiştir. Tek söylediğim şudur... 
HASAN HÜSEYİN CEYLAN (Ankara) – Maddeyle ilgili konuş. (RP 
sıralarından "maddeyle ilgili konuş" sesleri, gürültüler)
BÜLENT AKARCALI (Devamla) – Lütfen dinleyin; maddeye geliyorum 
arkadaşlar.
Bu cezalar ve bu uygulamalar adil değildir. Vicdanınıza... (RP 
sıralarından "maddeyle ilgili konuş" sesleri) Madde üzerinde 
konuşuyorum değerli kardeşlerim.
Bu ceza miktarıyla, bu cezanın tespit ve uygulama hususu adil değildir, 
insaf ölçüleri dışındadır. Yalnız ve yalnız bu ölçüleri uygulayın. Eğer, 
yıllarca söylediğiniz "adil" kelimesine vicdanınızla, inancınızla 
inandıysanız -ki, inandığınızı sanıyorum- bu rakamlar ve bu uygulama 
sistemi, vicdanınıza adil geliyorsa, inancımızdaki insafa uygun 
geliyorsa, ben sizi, kendi düşüncenizle, kendi kaderinizle başbaşa 
bırakıyorum.
Teşekkür ediyorum. (ANAP sıralarından alkışlar)
BAŞKAN – Teşekkür ediyorum Sayın Akarcalı.
Sayın Yılmaz Ateş; buyurun.
Sayın Ateş, konuşma süreniz 5 dakika efendim. 
YILMAZ ATEŞ (Ankara) – Sayın Başkan, sayın milletvekilleri; sizi 
saygı ve sevgiyle selamlıyorum. 
Sayın Başkan, bu tasarının, tekelleşmeyi önleme, tüketicileri koruma 
gibi bir amaçtan uzak olduğunu, defalarca vurguladık. Eğer, tüketicileri 
korumada, tekelleşmeyi önleme iddiasında, bu tasarıyı getirenler 
samimî olsalardı, bu tasarıdan önce, tüketici haklarını koruma 
mahkemelerini kurar ve nasıl bir işlerlik kazandığını ortaya koyarlardı; 
ama, uzun yıllardan beri, uzmanlık gerektiren mahkemelerin 
kurulamayışının acılarını, toplum olarak biz, hep çektik. O nedenle, bu 
maddeyi, bu düzenlemeyi, kasıtlı olarak görüyoruz. 
Sayın milletvekilleri, bir üzüntümü daha belirtmek istiyorum. Tabiî, bir 
milletvekili arkadaşımın ikide bir, bir başka kurum ve kişinin sözlerini 
çarpıtmasını, benimde, her defasında çıkıp, bunu, burada düzeltmemi, 
gerçekten üzülerek belirtmek istiyorum. 
BAŞKAN – Sayın Yılmaz, rica ediyorum madde üzerinde konuşun.
YILMAZ ATEŞ (Devamla) – Hayır, madde üzerinde_ 
Sayın Hasan Hüseyin Ceylan, bir madde üzerinde görüşürken, Ankara 
Gazeteciler Cemiyeti Başkanı Sayın Nazmi Bilgin’e ilişkin beyanlarda 
bulundu. Şimdi, Sayın Nazmi Bilgin’in, Sayın Ceylan’ın bu ifadesi 
üzerine, Anadolu Ajansına yaptığı açıklama, şu anda elimize ulaştı, 
ayrıca, kendisi de Grubumuzu arayarak, bu beyanlarını Genel Kurulun 
bilgisine sunmamızı arz etti.
AHMET İYİMAYA (Amasya) – Olur mu, kanun üzerinde konuşsana 
kardeşim.
YILMAZ ATEŞ (Devamla) – Şimdi, bakın, Anadolu Ajansının haberini 
aynen okuyorum_
AHMET İYİMAYA (Amasya) – Çarpıtmayın.
YILMAZ ATEŞ (Devamla) – Neden, çarpıtmasına müsaade 
ediyorsunuz. Bir konunun_
AHMET İYİMAYA (Amasya) – Kanunla ilgili konuşun.
BAŞKAN – Sayın İyimaya, rica ediyorum_
YILMAZ ATEŞ (Devamla) – Konuyla ilgili konuşuyorum_
Yakışıyor mu; Genel Kurulda milletvekili olarak bulunan bir üyeye 
yakışıyor mu bir başkasının sözlerini çarpıtmak?!. Onun için, 
doğrusunu dinleyin, doğrusunu... Doğrusunu bilin, kararınızı ona göre, 
vicdanınız sızlayarak verin.
“Gazeteciler Cemiyeti Başkanı Nazmi Bilgin, promosyonla ilgili 
yasanın bir düzenleme getirmekten öte, bir tepki yasası niteliğinde 
olduğunu söyledi. Bilgin ‘tekelleşmeye de, promosyona da karşıyız; 
ancak, Refah Partisi Ankara Milletvekili Sayın Hasan Hüseyin Ceylan'ın 
ifade ettiği gibi, hiçbir zaman basına ağır para cezalarının 
getirilmesinden yana olmadık' dedi...
HASAN HÜSEYİN CEYLAN (Ankara) – Ben, para cezalarını 
konuşmadım Sayın Başkan.
BAŞKAN – Efendim, onu basına söyler Sayın Ateş... Rica ediyorum...
YILMAZ ATEŞ (Devamla) – ...Nazmi Bilgin, yaptığı açıklamada, 
promosyonla ilgili yasa tasarısının, Türkiye Büyük Millet Meclisi Genel 
Kurulunda görüşülmesi sırasında, Refah Partisi Sözcüsü Ankara 
Milletvekili Hasan Hüseyin Ceylan'ın, konuyla ilgili görüşlerini 
çarpıtarak yansıttığını söyledi. Gazeteciler Cemiyeti Başkanı Nazmi 
Bilgin, açıklamasında şunları kaydetti: 'Promosyonla ilgili yasa, bir 
düzenleme getirmekten öte, bir tepki yasası olmuştur. Tekelleşmeye de, 
promosyona da karşıyız. Sayın Ceylan'ın ifade ettiği gibi, hiçbir zaman, 
basına ağır para cezaları getirilmesinin yanında olmadık. Kaldı ki, 
cezalandırma yetkisinin, siyasî otoriteye verilmesi, demokrasi için de çok 
ciddî bir tehlike oluşturmaktadır. Görüşlerimin çarpıtılmasını hayretle 
izledim' dedi."
Şimdi, bunu, Yüce Meclisin bilgisine arz ediyorum. Her konuda, böyle 
çarpıtmayı bir hüner gibi sayanları da, bu tavrından vazgeçmeye davet 
ediyorum.
Saygılar sunarım. (CHP sıralarından alkışlar)
BAŞKAN – Teşekkür ederim Sayın Ateş.
Madde üzerindeki konuşmalar bitmiştir.
HASAN HÜSEYİN CEYLAN (Ankara) – Sayın Başkan...
BAŞKAN – Efendim...
HASAN HÜSEYİN CEYLAN (Ankara) – Sayın Başkan "çarpıtma" 
diye suçlamış olduğu olayda - tutanaklardan tespit edebiliriz- söylediğim 
bölümden değil, hiç konuşmadığım bölümlerden suçlama yapmıştır; 
cevap vermek istiyorum.
BAŞKAN – Hayır efendim. Sonra, tutanakları getirtip, bakacağım.
HASAN HÜSEYİN CEYLAN (Ankara) – Tutanakları getirtin... Benim 
söylediğim gibi...
BAŞKAN – Sayın Ceylan...
HASAN HÜSEYİN CEYLAN (Ankara) – Sayın Başkan, bir dakika... 
Arz edeyim...
BAŞKAN – Efendim, zatı âliniz, iktidar partisi milletvekilisiniz. Burada, 
her sataşmaya çıkıp cevap verirseniz, Meclisi çalıştıramayız. 
HASAN HÜSEYİN CEYLAN (Ankara) – Biz, sataşmalara hiç cevap 
vermiyoruz...
BAŞKAN – Hayır... Ben, sataşmayı daha tespit etmedim. Onun için, 
lütfen, yerinize oturur musunuz...
HASAN HÜSEYİN CEYLAN (Ankara) – Tutanaklardan inceleyin, 
görün...
BAŞKAN – Efendim, madde üzerindeki müzakereler bitmiştir.
Madde üzerinde...
AYHAN FIRAT (Malatya) – Sayın Başkan...
BAŞKAN – Buyurun Sayın Fırat...
AYHAN FIRAT (Malatya) – Sayın Akarcalı'nın konuşması üzerine, 
birkaç şey söylemek istiyorum.
BAŞKAN – Size yönelik bir sataşma yoktu; bana sataştı...
AYHAN FIRAT (Malatya) – Genelde var... Sizi itham etti; fakat, siz, 
gerekli cevabı vermediniz.
BAŞKAN – Efendim, benim dışımda kimseye sataşmadı. Zaten, gerekli 
cevabı da aldı.
Rica ediyorum... Sataşma görmüyorum Sayın Ayhan Fırat.
AYHAN FIRAT (Malatya) – Sayın Başkan, müsaade ederseniz...
BAŞKAN – Efendim, müsaade etmiyorum...
AYHAN FIRAT (Malatya) – Burada bulunmayan çok kıymetli, namuslu, 
dürüst, çalışkan, vatansever Danışma Meclisi üyelerinin hakkı için, 
burada, birkaç şey söyleyeceğim.
BAŞKAN – Hayır efendim, müsaade etmiyorum. Rica ediyorum...
AYHAN FIRAT (Malatya) – Neden cevabını vermediniz?
BAŞKAN – Efendim, ben, burada, zatı âlinize bir sataşma görmedim. 
AYHAN FIRAT (Malatya) – Bari şunu söyleseydiniz: O arkadaşın 
mensubu olduğu Partinin Genel Başkan Yardımcısı, Danışma Meclisi 
üyeliğinden gelmiş bir arkadaşımızdır. 
BAŞKAN – Zaten, Türkiye'de herkes birbirini tanıyor canım, fazla da... 
Ben, şimdi, Meclis Başkanı olduğum için, zamanı çok fazla harcamak 
da istemiyorum. O yönden de susmak istiyorum.
3 üncü maddeyi oylarınıza sunuyorum: Kabul edenler... Kabul 
etmeyenler... 3 üncü madde kabul edilmiştir.
4 üncü maddeyi okutuyorum...
MURAT BAŞESGİOĞLU (Kastamonu) – Yetişmeyecek Sayın 
Başkan; önergeler falan da var.
BAŞKAN – Geçici madde ilavesine ilişkin olarak, beş altı tane önerge 
var. Bunları, ara verdikten sonra değerlendireceğiz.
Bu nedenle, birleşime saat 21.00'e kadar ara veriyorum.

Kapanma Saati: 19.54

_

Açılma Saati: 21.00
BAŞKAN: Başkanvekili Kamer GENÇ
KÂTİP ÜYELER: Ünal YAŞAR (Gaziantep), Zeki ERGEZEN (Bitlis)


BAŞKAN – Türkiye Büyük Millet Meclisinin 85 inci Birleşiminin 
İkinci Oturumunu açıyorum.
Sayın milletvekilleri, çalışmalarımıza kaldığımız yerden devam 
ediyoruz.
VII. – KANUN TASARI VE TEKLİFLERİYLE 
KOMİSYONLARDAN
GELEN DİĞER İŞLER (Devam)
2. – Tüketicinin Korunması Hakkında Kanunun Bazı Maddelerinde 
Değişiklik Yapılmasına Dair Kanun Tasarısı ve Sanayi, Ticaret, Enerji, 
Tabiî Kaynaklar, Bilgi ve Teknoloji Komisyonu Raporu (1/490) (S. 
Sayısı : 69) (Devam)
BAŞKAN – Tüketicinin Korunması Hakkında Kanunun Bazı 
Maddelerinde Değişiklik Yapılmasına Dair Kanun Tasarısı ve Sanayi, 
Ticaret, Enerji, Tabiî Kaynaklar, Bilgi ve Teknoloji Komisyonu 
raporunun müzakerelerine devam ediyoruz.
Bilindiği üzere, bu kanun tasarısının 3 üncü maddesini kabul etmiştik; 
geçici maddeler ve geçici maddelerle ilgili önergeler vardı, onlara 
geçerken ara vermiştik. 
Komisyon ve Hükümet yerlerini aldılar.
Geçici maddelerle ilgili verilen önergeleri okutuyorum: 
Türkiye Büyük Millet Meclisi Başkanlığına
69 sıra sayılı kanun tasarısına aşağıdaki geçici madde 1'in eklenmesini 
arz ve teklif ederiz. 
	İstemihan Talay 	Ahmet Tan 	Zekeriya Temizel
	İçel 	İstanbul 	İstanbul
	Arif Sezer 	Teoman Akgür 	Cafer Tufan Yazıcıoğlu
	Adana 	Sakarya 	Bartın
	Metin Şahin 	Mustafa Güven Karahan 	A.Turan Bilge
	Antalya 	Balıkesir 	Konya
Geçici Madde 1.- Bu kanunun yayımından önce başlamış bulunan 
kampanyalar, başladıkları tarihteki mevzuat hükümleri çerçevesinde ve 
bu kanunun yayımı tarihinden itibaren en geç altı ay içinde tamamlanır. 
Ancak, kampanya konusu mal veya hizmet bedelinin bir bölümünün 
katkı payı olarak tüketici tarafından karşılanması esasına göre 
yürütülen kampanyalarda bu süre aranmaz. 
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan Tüketicinin Korunması Hakkındaki Kanunun Bazı 
Maddelerinde Değişiklik Yapılmasına Dair Kanun Tasarısına 
aşağıdaki geçici maddenin eklenmesini arz ve teklif ederiz. 
	Murat Başesgioğlu 	Mustafa Cumhur Ersümer 	Ali Doğan 
	Kastamonu 	Çanakkale 	Kahramanmaraş
	Işın Çelebi 	Metin Emiroğlu 	Sadî Somuncuoğlu
	İzmir 	Malatya 	Aksaray
	Ersin Taranoğlu 	Yusuf Ekinci 	İrfan Köksalan
	Sakarya 	Burdur 	Ankara
Geçici Madde 1- Bu kanunun yayımlanmasından önce başlamış 
kampanyaların konusunu teşkil eden ürünler için, kampanya başlamadan 
önce yapılmış sözleşmelerin tamamlanmasına veya oluşmuş stokların 
eritilmesine yönelik kampanyalar, ilk başladıkları tarihteki mevzuat 
hükümeri çerçevesinde ve bu kanunun yayımlandığı tarihten itibaren en 
geç altı ay içinde tamamlanarak bitirilir. Ancak, bu kanunun yürürlüğe 
girmesinden önce başlamış ve kampanya konusu mal veya hizmet 
bedelinin bir bölümünün tüketici tarafından karşılanması (katkı payı) 
esasına göre yürütülen kampanyaların tamamlanmasında süre şartı 
aranmaz. 
BAŞKAN – Diğer önergeyi okutuyorum:
Türkiye Büyük Millet Meclisi Sayın Başkanlığına
Sıra sayısı 69 olan (1/490) sıra sayılı Tüketicinin Korunması 
Hakkındaki Kanunun Bazı Maddelerinde Değişiklik Yapılmasına Dair 
Kanun Tasarısına bir geçici madde eklenmesine ilişkin teklifimizin 
Yüce Meclisin onayına sunulmasını arz ederiz. 
	Yılmaz Ateş	Atilâ Sav	Altan Öymen
	Ankara	Hatay	İstanbul
	Bekir Kumbul	Mahmut Işık 	Ali Şahin 
	Antalya	Sıvas	Kahramanmaraş
	Celal Topkan
	Adıyaman
Geçici Madde 1.- Bu kanunun yayımlanmasından önce başlamış 
kampanyaların konusunu teşkil eden ürünler için, kampanya başlamadan 
önce yapılmış sözleşmelerin tamamlanmasına veya oluşmuş stokların 
eritilmesine yönelik kampanyalar, başladıkları tarihte yürürlükteki 
hükümler çerçevesinde ve bu kanunun yayımından itibaren altı ay içinde 
tamamlanarak bitirilir. Ancak, bu kanunun yürürlüğe girmesinden önce 
başlamış ve kampanya konusu mal ve hizmetin bedelinin bir bölümünün 
tüketici tarafından karşılanması (katkı payı) esasına göre yürütülen 
kampanyaların tamamlanmasında süre şartı aranmaz. 
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan, Tüketicinin Korunması Hakkındaki Kanunun Bazı 
Maddelerinde Değişiklik Yapılması Hakkında Kanun Tasarısına 
aşağıdaki geçici maddenin eklenmesini arz ve teklif ederiz. 
Geçici Madde:
Bu kanunun yayımı tarihinden önce başlatılmış bulunan 
kampanyaların, kazanılmış hakların korunması ve taahhüt edilmiş 
koşulların yerine getirilmesi amacıyla, en geç iki yıl içinde 
sonuçlandırılması zorunludur. 
	Biltekin Özdemir 	Işın Çelebi	Esat Bütün
	Samsun	İzmir	Kahramanmaraş
	Halit Dumankaya	Refik Aras
	İstanbul	İstanbul
BAŞKAN – Sayın milletvekilleri, şimdi, bu kanun tasarısına geçici 
madde eklenmesine dair  verilmiş önergeleri sırasıyla işleme 
koyuyorum: 
Türkiye Büyük Millet Meclisi Başkanlığına
69 sıra sayılı kanun tasarısına aşağıdaki geçici madde 1'in eklenmesini 
arz ve teklif ederiz. 
			Ahmet Tan
			(İstanbul)
			ve arkadaşları
Geçici madde 1.- Bu kanunun yayımından önce başlamış bulunan 
kampanyalar, başladıkları tarihteki mevzuat hükümleri çerçevesinde ve 
bu kanunun yayımı tarihinden itibaren en geç altı ay içinde tamamlanır. 
Ancak, kampanya konusu mal veya hizmet bedelinin bir bölümünün 
katkı payı olarak tüketici tarafından karşılanması esasına göre 
yürütülen kampanyalarda bu süre aranmaz. 
BAŞKAN – Sayın Komisyon bu önergeye katılıyor mu efendim?
SANAYİ, TİCARET, ENERJİ, TABİÎ KAYNAKLAR, BİLGİ VE 
TEKNOLOJİ KOMUSYONU BAŞKANI M. HALÛK MÜFTÜLER 
(Denizli) – Katılmıyoruz efendim. 
BAŞKAN – Sayın Hükümet?..
SANAYİ VE TİCARET BAKANI E. YALIM EREZ (Muğla) – 
Katılmıyoruz efendim. 
BAŞKAN – Sayın Tan, gerekçeyi mi okuyalım, açıklama mı 
yapacaksınız? 
AHMET TAN (İstanbul) – Gerekçeyi okuyun lütfen. 
BAŞKAN – Peki efendim. 
Gerekçeyi okutuyorum:
Gerekçe:
Daha önce başlamış bulunan kampanyalardan doğan hakların saklı 
tutulması ve tüketicilerin mağdur edilmemesi için, bir geçiş dönemi 
düzenlemesine gerek vardır. Önergemiz, böyle bir düzenleme getirmeyi 
amaçlamaktadır. 
AHMET TAN (İstanbul) – Bu konuda karar yetersayısının aranmasını 
talep ediyoruz. 
BAŞKAN – Peki, karar yetersayısını da arayalım. 
Önergeye, Komisyon ve Hükümet katılmadı.
Önergeyi oylarınıza sunuyorum: Kabul edenler... Kabul etmeyenler... 
SAFFET ARIKAN BEDÜK (Ankara) – Oradan bakanlar var efendim.
BAŞKAN – Efendim, biz kürsüden görüyoruz, tarif etmenize gerek yok; 
bizim de gözümüz var, bizim de izanımız var, aklımız var. Hiç merak 
etmeyin...
MUSTAFA RÜŞTÜ TAŞAR (Gaziantep) – Göz var izan var Sayın 
Başkan; karar yetersayısı yok.
BAŞKAN – Efendim, Divan Kâtibi arkadaşlarımız arasında ayrılık 
var; o bakımdan, bir daha sayıyoruz. (ANAP ve DSP sıralarından 
gürültüler)
Arkadaşlar ellerini daha indirmediler efendim; niye itiraz ediyorsunuz?
MURAT BAŞESGİOĞLU (Kastamonu) – O zaman yarım saat 
bekleyelim!..
BAŞKAN – Efendim, yeni giren arkadaşlarımız var ve kâtip 
arkadaşlarımızın bildirdiği sayılar arasında da fark var. (ANAP 
sıralarından "karar yetersayısı yok" sesleri)
MUSTAFA RÜŞTÜ TAŞAR (Gaziantep) – Yarım saat bekleyelim, 
ondan sonra... Acelesi ne ki!.. 
BAŞKAN – Divan üyesi arkadaşlarımız sayıyor; onlar ne derlerse, ben 
onlara uyacağım. (ANAP ve DSP sıralarından "yok, yok" sesleri)
MUSTAFA RÜŞTÜ TAŞAR (Gaziantep) – Bir de sen say.
BAŞKAN – Ben, sayıp saymayacağıma kendim karar veririm Sayın 
Taşar; size danışmam.
Önerge reddedilmiştir. Karar yetersayısı vardır.
Gruplarca verilen, Sayın Atilâ Sav ve arkadaşlarının ve Sayın Murat 
Başesgioğlu ve arkadaşlarının olmak üzere iki önerge var; ikisi de aynı 
mahiyette olduğu için birlikte işleme koyuyorum:
Türkiye Büyük Millet Meclisi Başkanlığına
Görüşülmekte olan Tüketicinin Korunması Hakkında Kanunun Bazı 
Maddelerinde Değişiklik Yapılmasına Dair Kanun Tasarısına 
aşağıdaki geçici maddenin eklenmesini arz ve teklif ederiz.
			Murat Başesgioğlu
			(Kastamonu)
			ve arkadaşları
Geçici Madde 1.- Bu kanunun yayımlanmasından önce başlamış 
kampanyaların konusunu teşkil eden ürünler için, kampanya başlamadan 
önce yapılmış sözleşmelerin tamamlanmasına veya oluşmuş stokların 
eritilmesine yönelik kampanyalar, ilk başladıkları tarihteki mevzuat 
hükümleri çerçevesinde ve bu kanunun yayımlandığı tarihten itibaren en 
geç altı ay içinde tamamlanarak bitirilir. Ancak, bu kanunun yürürlüğe 
girmesinden önce başlamış ve kampanya konusu mal veya hizmet 
bedelinin bir bölümünün tüketici tarafından karşılanması (katkı payı) 
esasına göre yürütülen kampanyaların tamamlanmasında süre şartı 
aranmaz. 
BAŞKAN – Sayın Komisyon katılıyor mu önergeye efendim?
SANAYİ, TİCARET, ENERJİ, TABİÎ KAYNAKLAR, BİLGİ VE 
TEKNOLOJİ KOMİSYONU BAŞKANI M. HALÛK MÜFTÜLER 
(Denizli) – Katılmıyoruz efendim.
BAŞKAN – Sayın Hükümet?..
SANAYİ VE TİCARET BAKANI E. YALIM EREZ (Muğla) – 
Katılmıyoruz efendim.
BAŞKAN – Evet, Hükümet ve Komisyon önergeye katılmıyor.
Gerekçeyi mi okuyalım, açıklama mı yapmak?..
MURAT BAŞESGİOĞLU (Kastamonu) – Gerekçe okunsun.
BAŞKAN – Gerekçeyi okuyalım efendim:
Madde gerekçesi: Tasarıda, tüketicinin veya promosyon yapan basın 
kuruluşunun halihazırdaki müktesep haklarını ya da kampanyanın 
başladığı tarihteki mevzuat hükümlerine göre yerli veya yabancı 
üreticilerle yaptıkları anlaşmalarla girdikleri ağır malî 
yükümlülüklerinin sebebiyet vereceği telafisi imkânsız zararları 
önlemeye yönelik koruyucu herhangi bir hüküm yer almamaktadır. 
Ayrıca, tüketicinin katkı payıyla iştirak ettiği kampanyaların da ortadan 
kaldırılması sonucunu ve dolayısıyla tüketici açısından çeşitli hak 
kayıpları yaratabilecek ve giderek de tüketiciyle ilgili yayın kuruluşunu 
karşı karşıya getirerek hem kamu düzenini bozacak hem de tüketicinin 
haklı ve masum beklentilerini yok etme tehlikesini taşıyan mevcut 
tasarıdaki boşluğun yol açabileceği önemli sakıncalar, düzenlenmiş olan 
bu geçici maddeyle önlenmiştir.
BAŞKAN – Efendim, Sayın Sav ve arkadaşlarının gerekçesi biraz daha 
değişik. Onu da ayrıca okuyalım.
ATİLÂ SAV (Hatay) – İkinci gerekçeyi de anlatalım efendim...
BAŞKAN – Önergeyi birleştirdik Sayın Sav; onun için gerekçeyi 
okuyalım.
FATİH ATAY (Aydın) – Ama, hakkımız var Sayın Başkan.
ATİLÂ SAV (Hatay) – Sayın Başkan...
BAŞKAN – Efendim, rica ediyorum... Önergeleri birleştirdik. 
Arkadaşımız söz istemedi; isteseydi, size söz verirdim. Birleştirdiğimiz 
önergelerde bir kişiye söz verebiliriz. Sizin gerekçeyi de okuyalım 
efendim.
ATİLÂ SAV (Hatay) – Çıkalım, gerekçemizi anlatalım.
BAŞKAN – Efendim, gerekçenizi okuyalım. Rica ediyorum... Fark 
etmez.
ATİLÂ SAV (Hatay) – OIur mu efendim?! Hükümetin...
BAŞKAN – İşte, böyle oluyor, sizin dediğiniz gibi olmuyor.
Buyurun... Arkadaşımız okusun...
ATİLÂ SAV (Hatay) – Sayın Başkan...
BAŞKAN – Efendim, önergeyi birleştirerek işleme koyduk; yani, ayrı 
olarak...
ATİLÂ SAV (Hatay) – Bize söz vereceksiniz o zaman efendim.
BAŞKAN – Ama, takdir hakkımızı böyle kullandık efendim.
ATİLÂ SAV (Hatay) – Efendim, gerekçe mi okunsun yoksa söz mü 
istiyorsunuz diye sordunuz mu? Sorduğunuz zaman biz de söz istiyoruz 
diyeceğiz.
BAŞKAN – Efendim, Sayın Başeşgioğlu'nun önergesi  le sizin 
önergenizi birleştirdik. Sizin önergenizde biraz daha değişik bir ifade 
var. Arkadaşımızın önergesinin gerekçesini okuduk, sizinkini de 
okuruz. Rica ediyorum... 
ATİLÂ SAV (Hatay) – Olur mu efendim?
BAŞKAN – Ben, size söz vermekten imtina etmek istemiyorum Sayın 
Sav; ama, İçtüzüğü uygulamak zorundayız. Yani, böyle çifte standart 
yapamayız. Rica ediyorum... 
ATİLÂ SAV (Hatay) – Efendim, belki burada...
BAŞKAN – Sayın Sav, rica ediyorum sizden.
ATİLÂ SAV (Hatay) – Benim kişisel bir haktan vazgeçmem değil 
Sayın Başkan.
Bu, millî iradeyi ilgilendiren, Türk toplumunu ilgilendiren bir yasa 
tasarısı. Partimizin bir görüşü var, önerisi var; onu açıklamak isterim. 
BAŞKAN – Peki, emsal teşkil etmemek üzere, size söz verelim. (CHP 
sıralarından alkışlar) 
Buyurun.
HACI FİLİZ (Kırıkkale) – Ama, uygulama yerine geçiyor Sayın 
Başkan. 
BAŞKAN – Zaten, gerekçe de pek okunaklı değildi, o bakımdan, Sayın 
Sav kendisi açıklasın. (RP ve DYP sıralarından gülüşmeler, alkışlar ) 
ATİLÂ SAV (Ankara) – Sayın Başkan, kanun tasarılarını, 
Anayasanın ve İçtüzüğün gösterdiği süreler içerisinde milletvekillerinin 
ve grupların tetkikine sunarsanız, hazırlanacak önergeler de daha 
okunaklı ve daha geniş incelemeye dayanarak hazırlanır. Bu, 
Başkanlığın, İçtüzüğe ve yasaya uygun olmayan tutumunun bir 
sonucudur. Onun için, Başkanlıktan özür diliyoruz; ama, kusurun büyük 
kısmı bizde değil.
Efendim, bu tasarının diğer maddeleri doğrudan doğruya basın 
özgürlüğüyle ilgili konulardı; bu maddesi, doğrudan doğruya...
HALUK YILDIZ (Kastamonu) – Ne ilgisi var özgürlükle şimdi?!.
BAŞKAN – Arkadaşlar, rica ediyorum...
Buyurun efendim. 
ATİLÂ SAV (Devamla) – Efendim, arkadaşlarımız, 7 saattir konunun 
basın özgürlüğüyle ilgili boyutlarını anlatıyor. Eğer, hâlâ bazı 
arkadaşlarımız anlamadılarsa, bu saatten sonra yapılacak başka bir şey 
yok.
Ben, başka bir noktaya değinmek istiyorum. Tüketicinin korunmasıyla 
ilgili gerçek hüküm budur; çünkü, tasarının lehinde ya da aleyhinde 
konuşanların hepsinin ortak vardıkları bir nokta var. Bu uygulama 
içerisinde,  promosyon uygulaması içerisinde, birkaç yıllık sürede, 
trilyonlarla ifade edilen bir piyasa ve bir piyasa düzeni oluşmuştur. Bu 
tür düzenleri değiştirirken, buna yönelik bir yasa tasarısı getirilirken, 
mutlaka geçiş hükümleri öngörülmesi gerekmektedir. Aksi takdirde, son 
derece büyük bir hukukî kargaşa, bir haklar çatışması ortaya çıkabilir. 
Önerimiz, bu tür çatışmaları önlemek amacına yöneliktir. Gerçekten, üç 
anayasal hükümle ilgilidir bu tasarı. Bunlardan birisi basın özgürlüğü, 
öbürü tüketicinin korunmasıysa, bir başkası da serbest sözleşme yapma 
hakkıyla ilgilidir. Birtakım basın kuruluşları, milyonları bulan 
okuyucularıyla, yani, müşterileriyle, alıcılarla birtakım sözleşmeler 
yapmışlardır. Bu sözleşmelerle ilgili tarafların karşılıklı 
yükümlülükleri ve hakları vardır. Bu yükümlülükler ve haklarla ilgili 
durumlar ne olacaktır? 
Bu kanun tasarısı kabul edilir, Resmî Gazetede yayımlanır, yürürlüğe 
girerse, bundan önceki dönemde teşekkül etmiş, oluşmuş piyasayla ilgili 
konularda bir yığın tereddüt doğacak, bir yığın uyuşmazlık ortaya 
çıkabilecektir. Bunun için, gerekli olan hüküm, bir geçiş maddesidir, bir 
geçiş dönemi düzenlemesidir. Önerimiz, bunu içermektedir. Yoksa, 
doğrudan doğruya -yayım tarihinde yürürlüğe girer diye öngörülmüş olan 
4 üncü madde biraz sonra tartışılacaktır- bu hükümle giderse bu tasarı, 
doğabilecek hukukî kargaşalıkları önlemekte son derece büyük sıkıntı 
doğacaktır. İşte, o zaman, asıl, tüketiciyi korumak için yeni birtakım 
önlemler alınması gerekecektir ve konuları, mahkemelerin, yargı 
yerinin çözmesi gerekecektir. 
Kanunun başlığı Tüketiciyi Koruma Kanunu olduğuna göre, bu 
değişiklikle, tüketicinin haklarında ortaya çıkacak ihtilafların, 
uyuşmazlıkların giderilmesi bakımından yapmış olduğumuz geçici 
madde önerisinin Yüksek Meclis tarafından kabul edilmesini arz ve 
teklif ediyoruz. 
Meclise en derin ve içten saygılarımızı sunuyorum efendim. Sağ olun. 
(CHP sıralarından alkışlar)
BAŞKAN – Teşekkür ederim Sayın Sav.
Sayın Sav, malumunuz olduğu üzere, kanunların gündeme alınması, 
görüşme sırasının tespiti, Yüce Kurulun kararıyla olmaktadır. 
Başkanlık Divanının bu konuda bir etkisi yoktur. Danışma Kurulu 
getiriyor veyahut da grup önerisi getiriyor, Genel Kurul karar veriyor; 
yani, Başkanlık, bu kanun hemen görüşülsün şeklinde... Bu konuda 
bilginiz de var; ama, nedense, Türkiye'de, politikacı, en fazla hücum 
edilen kişi; Mecliste de en fazla hücum edilen Başkanlık Divanıdır; 
çünkü...
ATİLÂ SAV (Hatay) – Başkan simgelediği için sitemimizi, Başkanlık 
Divanına...
BAŞKAN – Efendim, Başkanlık Divanının yapacağı bir şey yok ki. 
Yani, Genel Kurul bir kanunu gündeme alıyor, biz de görüştürmek 
zorundayız; yoksa, Başkanlık Divanı bir kanunu görüştürmüyor...
Evet, sayın milletvekilleri, önergeye Hükümet ve Komisyon katılmadı. 
Önergeyi oya sunacağım...
III. – YOKLAMA
(ANAP sıralarından bir grup milletvekili ayağa kalktı)
MURAT BAŞESGİOĞLU (Kastamonu) – Yoklama istiyoruz.
MUSTAFA RÜŞTÜ TAŞAR (Gaziantep) – Yoklama istiyoruz.
BAŞKAN – Tamam... Peki...
Tespit edelim arkadaşlar.
SALİH KAPUSUZ (Kayseri) – Sayın Başkan, arkadaşlarımızı tespit 
edelim; ayakta olan herkesi yoklamada var kabul edeceğiz.
YUSUF EKİNCİ (Burdur) – Yeni usul mü koyuyorsunuz?!
BAŞKAN – Efendim, zaten edilecek... 
Evet, ayaktaki arkadaşları tespit edelim efendim.
ASLAN ALİ HATİPOĞLU (Amasya) – Sayamadınız mı Sayın 
Başkan?..
BAŞKAN – Efendim, herhalde elle yazıyoruz. Elle yazılınca da, bu 
kadar bir zaman gerekiyor. Biraz ayakta durursanız iyi olur. (RP ve DYP 
sıralarından gülüşmeler)
BİLTEKİN ÖZDEMİR (Samsun) – Başkan, ne kötülüğümüzü gördün 
de bizi ayakta tutuyorsun...
BAŞKAN – Efendim?
BİLTEKİN ÖZDEMİR (Samsun) – Ne kötülüğümüzü gördün de...
BAŞKAN – Divan Kâtibi arkadaşımız tespit ediyor. Yani, iki dakika 
ayakta durma zahmetine katlanın canım. Bu kadar engelleme 
yapıyorsunuz; bu kadar da bir zahmete katlanın... (RP ve DYP 
sıralarından gülüşmeler, alkışlar)
YUSUF EKİNCİ (Burdur) – Milletvekiliyiz, her şeye katlanırız.
İRFETTİN AKAR (Muğla) – Sayın Başkanım, 19 kişi oldu 
arkadaşlar...
MEHMET GÖZLÜKAYA (Denizli) – Kapıdakiler de gelsin Sayın 
Başkanım.
BAŞKAN – Efendim, 20 arkadaşımız ayağa kalkmış da, 
arkadaşlarımız isim tespitinde biraz zorluk çekiyorlar.
MUSTAFA RÜŞTÜ TAŞAR (Gaziantep) – İsimleri sorun, biz 
söyleyelim.
BAŞKAN – Efendim, arkadaşımız tespit ediyor, Divan Kâtibi 
arkadaşımız tespit ediyor.
Yoklama isteminde bulunan arkadaşlarımızın isimlerini okuyorum: 
Sayın Mustafa Taşar, Sayın Yusuf Ekinci, Sayın Biltekin Özdemir, 
Sayın Cumhur Ersümer, Sayın Yaşar Topçu, Sayın Miraç Akdoğan, 
Sayın Metin Emiroğlu, Sayın Şükrü Yürür, Sayın Emin Kul, Sayın 
Murat Başesgioğlu, Sayın Mustafa Balcılar, Sayın Ömer Ertaş, Sayın 
Ali Doğan, Sayın Yaşar Dedelek, Sayın Esat Bütün, Sayın Halit 
Dumankaya, Sayın Refik Aras, Sayın Ali Hatipoğlu, Sayın Hüsnü 
Sıvalıoğlu, Sayın Ahmet Alkan.
20 sayın arkadaşımız, yoklama isteğinde bulundular; gecenin bu 
saatinde yoklama yapacağız. 
Sabaha kadar buradayız; yani, hiç merak etmeyin.
MURAT BAŞESGİOĞLU (Kastamonu) – Biz de buradayız Sayın 
Başkanım...
BAŞKAN – Bir gün yirmidört saat; biz yirmibeş saat çalışabiliriz. (DYP 
ve RP sıralarından alkışlar)
Yoklamaya Adana İlinden başlıyoruz; yalnız, arkadaşların burada 
bulunduklarını yüksek sesle belirtmelerini rica ediyorum.
(Yoklamaya başlandı)
İlhan Kesici ?.. Yok.
Hayati Korkmaz ?..
YAŞAR TOPÇU (Sinop) – Sayın Başkan, Divan Kâtibinin biri yok...
ŞÜKRÜ YÜRÜR (Ordu) – Divan teşekkül etmemiş. (ANAP 
sıralarından gürültüler) Ara verelim, Divan teşekkül etmemiş.
BAŞKAN – Efendim, neyse... Arkadaşımız iki dakikalık...(ANAP 
sıralarından gürültüler)
MUSTAFA RÜŞTÜ TAŞAR (Gaziantep) – "Neyse" diye olur mu 
canım?! (ANAP sıralarından gürültüler)
BAŞKAN – Rica ederim efendim... Bir dakika.... Şimdi buradaydı, ne 
var yani?!
ŞÜKRÜ YÜRÜR (Ordu) – Olmaz öyle.
YAŞAR TOPÇU (Sinop) – Olmayan adamı da "var" yazdınız.
BAŞKAN – Bu kadar bir birimize karşı anlayışsız mıyız Sayın 
Topçu?
MUSTAFA RÜŞTÜ TAŞAR (Gaziantep) – Nerede oradaydı?!. Yok. 
(ANAP sıralarından gürültüler)
BAŞKAN – Salondaki bir Divan Kâtibi arkadaş gelsin buraya. Sayın... 
(ANAP sıralarından "Ara verelim" sesleri, gürültüler)
Efendim, rica ediyorum.
MURAT BAŞESGİOĞLU (Kastamonu) – İsmen çağıramazsınız.
YAŞAR TOPÇU (Sinop) – Divan teşekkül etmeden devam edemezsiniz.
MUSTAFA RÜŞTÜ TAŞAR (Gaziantep) – Olmayan adamı da "var" 
yazdınız siz orada.
BAŞKAN – Efendim, şimdi buradaydı.(ANAP sıralarından gürültüler)
MUSTAFA RÜŞTÜ TAŞAR (Gaziantep) – Zeki Ergezen'i "var" 
yazdınız; yoklamadan düşün onu. (ANAP sıralarından gürültüler) Onu 
nasıl "var" yazarsınız?
BAŞKAN – Nerede "var" yazdık?
MUSTAFA RÜŞTÜ TAŞAR (Gaziantep) – Zeki Ergezen yoktu, "var" 
yazdınız onu.
BAŞKAN – Buradaydı canım Zeki Ergezen.
MUSTAFA RÜŞTÜ TAŞAR (Gaziantep) –Nasıl "var" yazıyorsunuz? 
(ANAP sıralarından gürültüler)
BAŞKAN – Sayın Kapusuz, lütfen siz gelir misiniz... (ANAP 
sıralarından "Hayır gelemez" sesleri, gürültüler)
Değerli arkadaşlarım, şimdi Sayın Ergezen buradaydı.
YAŞAR TOPÇU (Sinop) – Zeki Ergezen'i "var" yazdınız.
BAŞKAN – "Var" yazdık; burada...
MUSTAFA RÜŞTÜ TAŞAR (Gaziantep) – Daha yeni geldi, böyle 
laubalilik olur mu yahu?!
BAŞKAN – Laubalilik yapan sizsiniz!
MUSTAFA RÜŞTÜ TAŞAR (Gaziantep) – Sensin be laubalilik yapan!
BAŞKAN – Arkadaşımız buradaydı, ben ne bileyim, herkesi anında 
kontrol mu edeceğim yani?
MUSTAFA RÜŞTÜ TAŞAR (Gaziantep)– Bak da ondan sonra konuş! 
Böyle şey olur mu?
BAŞKAN – Ben, Divan Kâtibinin burada olduğunu kabul ediyorum.
MUSTAFA RÜŞTÜ TAŞAR (Gaziantep) – Böyle şey mi olur? 
AHMET ALKAN (Konya) – Sorumluluğunun bilincinde olmayan 
insanları oturtmayın oraya o zaman.
BAŞKAN – Evvela bana sorumluluk dersi vermeyin; siz sorumluluk 
duygusuyla hareket edin!
AHMET ALKAN (Konya) – Ben sorumluluk duygusuyla ikaz ediyorum.  
BAŞKAN – Rica ediyorum... Yani, Meclisin çalışmasını bu kadar 
engellemeye hakkınız yok. (ANAP sıralarından gürültüler)
Efendim, arkadaşımız buradaydı.
YAŞAR TOPÇU (Sinop)– Bir dakika... Bir dakika...
Biz niye engellemiş oluyoruz? Divan teşekkül etmeyince...
BAŞKAN – Efendim, Divan Kâtibi buradaydı...
YAŞAR TOPÇU (Sinop) – Oradaysa, yokluğuna varlığına 
bakacaksınız. o göreviniz.
BAŞKAN – Efendim, şimdi ben, hem Genel Kurula bakıp, hem 
yanımdaki adama mı bakayım?
MUSTAFA RÜŞTÜ TAŞAR (Gaziantep) – 20 kişi miyiz diye 
bakıyorsunuz!..
BAŞKAN – Biraz insaf ve vicdan meselesi var arkadaşım yahu!
Neyse... Siz devam edin, neyse...
YAŞAR TOPÇU (Sinop) – Bari kusurunuzu bilin, susun.
BAŞKAN – Yoklamaya devam ediyoruz.
	(Yoklamaya devam edildi) 
BAŞKAN – Sayın milletvekilleri, yoklama sırasında Genel Kurul 
salonunda olmayan sayın milletvekili sonradan gelmişse, adını 
soyadını beyaz bir kâğıda yazıp, imzalayıp Divana göndermesini rica 
ediyorum.
ESAT BÜTÜN (Kahramanmaraş) – Onlar okunsun, kâğıdı gelenler 
okunsun.
BAŞKAN – Niye okunsun? Bir milletvekiline güvenmiyor musunuz?
ESAT BÜTÜN (Kahramanmaraş) – Sana güvenmiyoruz.
YAŞAR TOPÇU (Sinop) – Sana güvenmiyoruz.
BAŞKAN – Rica ediyorum arkadaşlar, birbirimize biraz güvenelim. 
(ANAP sıralarından gürültüler)
Efendim, kimse, bu salonda olmadığı halde buraya kâğıt göndermez. 
YAŞAR TOPÇU (Sinop) – Geçen defa oldu.
BAŞKAN – Daha dün iktidardayken tersini düşünüyordunuz; burada o 
kâğıtlar okunduğu zaman itiraz ediyordunuz.
ŞÜKRÜ YÜRÜR (Ordu) – Kâtip olmadığı halde "var dedin" burada; 
sana nasıl güvenelim?!
BAŞKAN – Sayın Divan Üyesi arkadaşımız burada; sizin Grubun 
üyesidir ve bu insanları tanıyor; ben müdahale de etmiyorum.
YAŞAR TOPÇU (Sinop) – Divanın Üyesi; bizim Grubun üyesi olmaz... 
BAŞKAN – Efendim, her şeye itiraz etmek niye içinizden geçiyor; ben 
anlamıyorum!.. 
YAŞAR TOPÇU (Sinop) – Milletvekilinin işlevleleri arasında itiraz 
etmek yok mu?
BAŞKAN – Sayın Topçu, zatı âlinize büyük saygı duyuyorum. 
YAŞAR TOPÇU (Sinop) – Milletvekilinin işlevleri arasında itiraz etmek 
yok mu yani?
BAŞKAN – Efendim, milletvekili, burada olmadığı halde kâğıt 
göndermez; milletvekili sıfatına yakışmaz. 
YAŞAR TOPÇU (Sinop) – Sayın Başkan, geçen defa kâğıtlar buraya 
geldi, Başkan ayırdı...
BAŞKAN – Efendim?..
YAŞAR TOPÇU (Sinop) – Geçen defa, Sayın Korkmazcan yoklama 
yaptı, olmadığını tespit etti ve ayırdı, kâğıt geldiği halde...
BAŞKAN – Sayın Topçu, ben öyle bir şey kabul etmiyorum.
Efendim, toplantı yetersayımız vardır, kâğıtlara lüzum kalmadan... 
(DYP sıralarından gülüşmeler)
Tamam mı?.. Rahat ettiniz mi?
Toplantı yetersayımız vardır; çalışmalarımıza devam ediyoruz. (RP ve 
DYP sıralarından alkışlar)
VII. – KANUN TASARI VE TEKLİFLERİYLE 
KOMİSYONLARDAN
GELEN DİĞER İŞLER (Devam)
2. – Tüketicinin Korunması Hakkında Kanunun Bazı Maddelerinde 
Değişiklik Yapılmasına Dair Kanun Tasarısı ve Sanayi, Ticaret, Enerji, 
Tabiî Kaynaklar, Bilgi ve Teknoloji Komisyonu Raporu (1/490) (S. 
Sayısı : 69) (Devam)
BAŞKAN – Efendim, son önergeye Hükümet ve Komisyon 
katılmamıştı. 
Önergeyi oylarınıza sunuyorum: Kabul edenler... Etmeyenler... Önerge 
kabul edilmemiştir.
Şimdi, 4 üncü maddeyi okutuyorum efendim.
MADDE 4.– Bu Kanun yayımı tarihinde yürürlüğe girer.
BAŞKAN – Madde üzerinde söz isteyen?.. Yok.
ÖNDER SAV (Ankara) – Var... Var...
HALİT DUMANKAYA (İstanbul) – Söz istiyorsa vereceksin.
BAŞKAN – Bir dakika efendim, Meclisi ben yönetiyorum; istiyorsanız 
gelin siz yönetin.
Sayın Sav, siz, yürürlük maddesi üzerinde söz istiyorsunuz. Bakın, size 
bir şey söyleyeceğim: Bundan sonra, konuyla ilgili olmayan konuşmaya 
müsaade etmeyeceğim. 
CHP Grubu adına değil mi efendim?
ATİLÂ SAV (Hatay) – Evet efendim.
BAŞKAN – Buyurun Sayın Sav.
Süreniz 10 dakikadır efendim.
CHP GRUBU ADINA ATİLÂ SAV (Hatay) – Sayın Başkan, deminki 
uyarınızı hak edecek bir sabıkam olmadığını arz ederek sözlerime 
başlıyorum; Sayın Başkanlığı ve Yüce Meclisi en içten saygılarımla 
selamlıyorum.
Efendim, bu yasa tasarısının yürürlük maddesi önem taşımaktadır; 
çünkü, biraz önce Yüce Meclise, bir geçici madde önerisiyle ilgili 
görüşlerimizi açıklarken belirtmeye çalıştığımız gibi, bu tasarı 
yasalaşırsa, bir oluşmuş, yerleşmiş piyasa düzenini değiştirecektedir. 
Bununla ilgili düzenlemenin yayım tarihinde yürürlüğe girmesi halinde 
birtakım hukukî tereddütlerin doğacağı kuşkusuzdur. En azından, bu 
konuyla ilgili olarak yürürlüğün hangi konularda hemen yayım tarihinde 
başladığı, bazı konularda yayımı takip eden süre içerisinde bir geçiş 
hükmünün konulması çok gerekli ve yararlı olacaktır. En azından, 
Sayın Komisyonun, bu konuda görüşlerini açıklaması ve yürürlüğün 
yayım tarihinden başlamasının hangi anlama geldiğinin, ileride 
doğabilecek uyuşmazlıklara ışık tutması bakımından, bu maddeleri, 
bu yasa tasarısını uygulayacak hukukçulara, basın kuruluşlarına ve 
basın kuruluşlarıyla ilişkileri bulunan okuyuculara, yani, tüketicilere yol 
göstermek bakımından büyük yararı olacaktır. 
Yasanın, yayımı tarihinden itibaren yürürlüğe girmesiyle, yani bu 
kuralların Resmî Gazetede  yayınlanmasından itibaren yürürlüğe 
girmesiyle bütün bu düzenin değişip değişmeyeceğinin veya hangi geçiş 
süreci içerisinde bir intikal hükmü şeklinde değiştirileceğinin belirtilmesi 
gerekmektedir. Bunu yapmadan bugünkü haliyle, şu huzura getirilmiş 
olan haliyle yasanın kabul edilmesi, doğabilecek sakıncalar bakımından 
dikkate değer, üzerinde durulmaya değer. Görüşümüz, bu konuda Yüce  
Meclisin dikkatini çekmektir; en azından, Hükümetin ve Komisyonun bu 
konulara aydınlık getirmesi isteğini kapsamaktadır. 
Beni dinlediğiniz için sizlere ve söz verdiği için Sayın Başkana teşekkür 
eder, en içten saygılarımı sunarım efendim.
BAŞKAN – Teşekkür ederim Sayın Sav.
Size yaptığım ikazdan dolayı da özür dilerim; gerçekten konu içinde 
konuştunuz; ben haksız olduğumu anladım.
Sayın Tan, buyurun. (DSP sıralarından alkışlar)
Süreniz 10 dakikadır efendim. 
AHMET TAN (İstanbul) – Sayın Başkan, sayın milletvekilleri; Sayın 
Başkan, siz, benden özür dilemek zorunda kalmayacaksınız; çünkü, 
konu dışına çıkabileceğim yürürlük maddesiyle ilgili olarak Anayasa 
Mahkemesine gideceğimizi, daha önce konuşan sözcümüz Sayın Soysal 
tarafından açıkladık. 
Şimdi, bir geçici madde önerisi vermiştik; bu, kabul edilmedi. Bu kadar 
paldır küldür yapılan bir  yasa değişikliğinde büyük yanlışlık yapma 
ihtimalimiz artık kesinleşmiş duruma dönüştü. Bu Mecliste çıkarılacak 
ilk kanun, çıkarılmak istenen ilk kanun, Mesut Yılmaz Hükümetinin, 
açıktan büyükelçi atanmasıyla ilgili verdiği bir tasarıydı. Bu tasarı, 
Refah Partili sözcünün başlattığı gündemdışı konuşmayla geri çekildi; 
daha sonra, burada, Komisyon ve Hükümet yanlışlık yaptığını fark etti 
ve bu tasarıyı geri çekti. Umudumuz, hâlâ, bu tasarının, Komisyon 
tarafından ya da Hükümet tarafından geri çekilmesi; ancak, öyle 
anlaşılıyor ki, bu yönde bir niyet sergilemiyor Sayın Hükümet. 
Yine, daha önceki sözcülerin ifade ettiği gibi, Sayın Bakan, nedense, bu 
kanun değişikliğini savunmak gibi bir ihtiyaç içine girmedi. Bu, 
fazlasıyla bir aşırı güven sergileme; bunun da, hayra alamet 
olmadığını kaydetmek istiyorum. 
Serbest rekabeti, hür teşebbüsü temsil ettiğini söyleyen Doğru Yol Partisi 
ve Refah Partisi Hükümetinin, hem kupon kesen yurttaşlarımızın 
haklarını -kuponzede yaratabilecek- hem de bu dağıtımı yapan 
gazetelerin haklarını haleldar edecektir. Bu anlamda, bu kadar hızlı 
çıkarılan bu kanun, hem ticarî hayatı hem de vatandaşlarımızın 
haklarıyla ilgili, kuponla ilgili beklentilerini zarara uğratacaktır, 
beklentilerini boşa çıkaracaktır. Bu yüzden, yürürlük maddesinin -daha 
önce yaptığımız öneri kabul edilmedi- yıl sonundan itibaren geçerli 
olmasını... 
Bu arada, tabiî, Anayasa Mahkemesinde ortaya çıkacak iptalle yahut da 
yürütmeyi durdurmayla ilgili kamuoyunda bir tereddüt hâsıl olacak; bu 
tereddüt, ayrıca kuponzede yaratabilecektir. Bu bakımdan, Demokratik 
Sol Parti olarak biz, bu yürürlük maddesinin ileri bir tarihe alınmasını 
yahut da  bu tasarının tümden geri çekilmesini talep ediyoruz.
Saygılar sunarım. (DSP sıralarından alkışlar)
BAŞKAN – Teşekkür ederim Sayın Tan.
Sayın Tan, Türkiye Büyük Millet Meclisinde paldır küldür kanun 
çıkmaz; burası bir Yüce Meclistir (DYP sıralarından alkışlar) Rica 
ediyorum... Burada, her sözcü... Böyle laf sarf ettiniz; olmaz... Rica 
ediyorum... 
Yani, burada, 550 tane milletvekili var.
AHMET TAN (İstanbul) – Milletvekilleri tane değildir; tane karpuzdur.
BAŞKAN – Komisyonlara gitmiş, incelenmiş, komisyonlardan gelmiş... 
Burada, aşağı yukarı sekiz on saattir müzakere ediyoruz; buna rağmen, 
buna "paldır küldür çıkıyor" derseniz olmaz... 
AHMET TAN (İstanbul) – Efendim, siz sayın milletvekillerine "tane" 
diyorsunuz; biz tane değiliz.
BAŞKAN – Meclisin şanına da yakışmaz. 
Ben, sizden rica ediyorum; hepimiz bu Meclisin bir üyesiyiz. Bu Meclisin 
görüntüsünü zayıflatacak bir söz sarf etmeyelim; takdir sizindir.
Şahsı adına Sayın Soysal; buyurun. (DSP sıralarından alkışlar)
Süreniz 5 dakikadır.
MÜMTAZ SOYSAL (Zonguldak) – Sayın Başkan, sayın üyeler; yasa 
tasarısının sonuna geldiğimiz için, ben, paldır küldür değil de, kibarca 
çıkması ve çıtır pıtır çıkması için bir şeyler söyleyeceğim ve 
zannediyorum, bunun yapıcı olacağını da sizler takdir edeceksiniz.
Efendim, bizim anayasa sistemimizde, maalesef, Fransız anayasa 
sisteminde olan usul yok; yani, Meclisten bir yasa çıkarırken, gerçekten, 
Anayasaya uygun mu değil mi diye, Fransa'da, Anayasa Konseyine 
soruluyor; o da "iyi yapıyorsunuz" yani "Anayasaya uygundur, devam 
edin" diyor ve ondan sonra kesinleşiyor; ama, bizim sistemimizde; yasa 
çıkıyor, Anayasaya uygun çıkardığımızı sanıyor bir kısmımız; bir 
kısmımız, aykırıdır diye düşünüyor; tabiî, aykırıdır diye düşünenler, 
Anayasa Mahkemesine başvuruyorlar; bir süre sonra da, Anayasa 
Mahkemesi iptal ediyor. Yakın zamana kadar, iktidarlar açısından 
bunun büyük bir sakıncası olmuyor idi; iktidarlar "biz çıkaralım da, o 
yasaya uygun olarak uygunsuz işleri yapmaya devam ederiz sekiz dokuz 
ay hatta bir yıl; Anayasa Mahkemesi –ki, çok titiz bir organdır– bunu 
enine boyuna tartışıncaya kadar istediğimizi yaparız" diye 
düşünüyordu; ama, geçen dönemde, bu Mecliste, bu kürsüden 
"Anayasaya aykırıdır; yapmayın, etmeyin" dediğimiz birtakım yasalar 
çıktığı için, bu arada, bu paketle birlikte gelecek olan (T) satışı da 
çıktığı için ve o konuda, sonradan düzeltilemeyecek ulusal çıkarlar söz 
konusu olduğu için, idarî yargıda olduğu gibi, anayasa yargısında da 
yürürlüğü durdurma –ki, idarî yargıda yürütmeyi durdurma deniliyordu– 
istedik ve Anayasa Mahkemesi, bu konuda içtihat oluşturdu.
MUSTAFA KEMAL AYKURT (Denizli) – Öyle bir müessese yok.
BAŞKAN – Müdahale etmeyelim lütfen.
MÜMTAZ SOYSAL (Devamla) – Efendim, öyle bir müessese olup 
olmadığına, yine, bu konularda karar vermeye yetkili olan organ karar 
verdi "vardır" dedi, bu, bundan sonra da var.
MUSTAFA KEMAL AYKURT (Denizli) – Sizce var mı hocam?
MÜMTAZ SOYSAL (Devamla) – Var efendim. Nitekim, bu gibi 
durumlarda yürürlüğü durduruyor. 
Arkadaşımız da Grup adına söyledi; bunu hemen çıkaracağınıza, biraz 
daha yavaş yavaş çıkarın, "paldır küldür olmasın" dedi arkadaşım; 
ama, madem çıkarıyorsunuz, o zaman, sonradan sizler açısından telafi 
edilemeyecek zararların ortaya çıkmaması için ve gazete 
okuyucularınının zararlarının önlenebilmesi için birlikte karar verelim 
ve bunun bir süre sonra -6 ay mı olur, 3 ay mı olur- yürürlüğe gireceğini 
kararlaştıralım. Çünkü, biz arada -açıkça söylüyoruz- hemen çıkar 
çıkmaz -açıkça Anayasaya aykırılıklar var bizim gözümüzde- Anayasa 
Mahkemesine başvuracağız, yürürlüğü durdurma isteyeceğiz ve açık 
olduğu için -inanıyoruz ki, hukuka inandığımız için- Anayasa 
Mahkemesi de yürürlüğü durduracak.
NURHAN TEKİNEL (Kastamonu) – Alıştık hocam.
MÜMTAZ SOYSAL (Devamla) – Siz de alışacaksınız, biz de alıştık.
BAŞKAN – Efendim, müdahale etmeyin, rica ediyorum...
MÜMTAZ SOYSAL (Devamla) – Biz de alıştık. 
Onun için, bu bir çıkar yoldur. Yasa yürürlüğe girinceye kadar, tıpkı 
biraz Fransa'dakine benzer bir biçimde, Anayasa Mahkemesine sorarız -
biz sorarız, siz de cevabı beklersiniz- Anayasa Mahkemesi "uygundur" 
derse, zaten 3 ay sonra yürürlüğe girer ya da 6 ay sonra yürürlüğe girer; 
paldır küldür olmayan bir iş yapmış oluruz. 
O bakımdan, ben de arkadaşlarımın önerisine katılıyorum. 
Zannediyorum, Komisyon bu konuda da yapıcı olmak isteyecektir. 
Yürürlük maddesinde "yasa yayımlandığı anda yürürlüğe girmez, belli 
bir süre sonra girer" biçiminde bir düzenleme yapsın. Bunu herhalde 
Komisyon daha iyi takdir edecektir ve sizin takdirinize de sunacaktır.
Teşekkür ederim. (DSP ve CHP sıralarından alkışlar)
BAŞKAN – Teşekkür ederim Sayın Soysal.
Madde üzerindeki konuşmalar bitmiştir.
Maddeyle ilgili önergeler vardır, okutuyorum:
Türkiye Büyük Millet Meclisi Sayın Başkanlığına
Sıra sayısı 69 olan (1/490) sayılı kanun tasarısının 4 üncü
maddesinin aşağıdaki biçimde değiştirilmesini öneriyoruz.
"Madde 4.- Bu Kanun, 1 Ocak 1997 günü yürürlüğe girer."
Saygılarımızla.
	Atilâ Sav	Yılmaz Ateş	Altan Öymen
	Hatay	Ankara	İstanbul
	Durmuş Fikri Sağlar	Önder Sav	Celal Topkan	
	İçel	Ankara	Adıyaman
	Ali Şahin	Ayhan Fırat	Bekir Kumbul
	Kahramanmaraş	Malatya	Antalya
		Zeki Çakıroğlu
		Muğla	
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Tüketicinin Korunması Hakkında Kanunun Bazı Maddelerinde 
Değişiklik Yapılmasına Dair Kanun Tasarısında yer alan madde 4'ün 
aşağıdaki şekilde değiştirilmesini ve gereğini rica ederim.
"Madde 4.- Bu Kanun, 1 Ocak 1997 tarihinden itibaren yürürlüğe girer."
	Biltekin Özdemir	Işın Çelebi	Esat Bütün
	Samsun	İzmir	Kahramanmaraş
	İsmail Durak Ünlü 	Hüseyin Yayla
	Yozgat	Hatay
BAŞKAN – Efendim, iki önerge de aynı mahiyette olup, kanunun, 1 
Ocak 1997 tarihinde yürürlüğe girmesini öneriyor..
Bu nedenle, iki önergeyi birleştirerek işleme koyuyoruz.
Komisyon önergeye katılıyor mu efendim?
SANAYİ, TİCARET, ENERJİ, TABİî KAYNAKLAR, BİLGİ VE 
TEKNOLOJİ KOMİSYONU BAŞKANI M. HALÛK MÜFTÜLER 
(Denizli) – Katılmıyoruz efendim.
BAŞKAN – Hükümet katılıyor mu efendim?
SANAYİ VE TİCARET BAKANI E.YALIM EREZ (Muğla) – 
Katılmıyoruz efendim.
BAŞKAN – Komisyon ve Hükümet önergeye katılmıyor.
Sayın Sav, açıklama yapmak ister misiniz?
ATİLÂ SAV (Hatay) – Gerekçe okunsun efendim.
BAŞKAN – Efendim, gerekçeyi okutuyorum:
Gerekçe:
Hukuk kuralları, toplumsal gelişmeyi sağlayıcı değişiklikler getirirken, 
oluşmuş bazı durumları korumak zorunluluğu da doğabilir. Kazanılmış 
hakların korunması bir hukuk devletinin temel özelliklerinden biridir. 
Hukukun, istikrarı sağlamak görevi de bu anlayışın sonucudur.
Bu yasa ile, basında oluşmuş bir duruma, yeni yasaklar ve sınırlamalar 
getirilmektedir. Bu yasaklar, yalnız promosyon dağıtan basın 
kuruluşlarını değil, milyonlarca okuru da ilgilendirmektedir. Çünkü, bu 
yolla yapılan dağıtımın konusu olan mal ve eşyayı edinmek umuduyla, 
bir gazeteyi izlemekte olan okuyucuların da hukukunu korumak 
zorunludur. Bu nedenle, yasanın köklü bir değişiklik getiren bu yasanın 
başlangıç tarihinin bir geçiş sürecini sağlayacak biçimde yılbaşına 
kadar ertelenmesi, hukukun temel ilkelerine uygundur. Değişiklik, bu 
amaçla önerilmektedir.
BAŞKAN – Önergeye Hükümet ve Komisyon katılmadı.
Önergeyi oylarınıza sunuyorum: Kabul edenler_ Kabul etmeyenler_ 
Önerge reddedilmiştir.
4 üncü maddeyi oylarınıza sunuyorum: Kabul edenler_ Kabul 
etmeyenler_ 4 üncü madde kabul edilmiştir.
5 inci maddeyi okutuyorum:
MADDE 5. – Bu Kanun hükümlerini Bakanlar Kurulu yürütür.
BAŞKAN – Madde üzerinde söz isteyen? Yok.
Maddeyi oylarınıza sunuyorum: Kabul edenler_ Etmeyenler_ Madde 
kabul edilmiştir.
Sayın Öymen, kanunun tümü üzerinde, oyunuzun rengini belirtmek için 
söz mü istiyorsunuz?
ALTAN ÖYMEN (İstanbul) – Evet efendim.
BAŞKAN – Buyurun efendim. (CHP sıralarından alkışlar)
ALTAN ÖYMEN (İstanbul) – Sayın Başkan, sayın arkadaşlarım; bu 
kanun tasarısının müzakeresi sırasında, bu kanun tasarısının ne kadar 
yanlış olduğu ne kadar yanlış niyetlere dayandığı uzun boylu anlatıldı; 
Anayasaya aykırı olduğu da anlatıldı. Şimdi, bunu, nihaî olarak 
oylayacağız. Ben, buna aleyhte oy vereceğim, bütün arkadaşlarıma da 
aleyhte oy vermelerini tavsiye ederim. (RP ve DYP sıralarından “sağ ol” 
sesleri) 
Bunun da gerekçesini, kısaca, yeniden özetleyeceğim. Şimdi, bu kanun 
tasarısı, promosyonlara, işte, o hakikaten, tabak, çanak gibi herkesin 
eleştirdiği şeyin dışında, kültür hizmetleri çerçevesinde müsaade eden 
bir kanun tasarısıdır; ama, bunu yaparken, bunu kontrol etme yetkisini, 
yani, bunun masraflarını, fiyatlarını falan kontrol etme yetkisini Sanayi 
Bakanlığına vermiştir. Bu yetki -basın üzerindeki böyle bir yetki- hiçbir 
şekilde, Sanayi Bakanlığına, Türkiye Cumhuriyeti tarihinde verilmiş 
değildir. Sanayi Bakanlığına, başka şeyler üzerine yetkiler verilir; ama, 
o yetkiler bile, bugün basın üzerindeki yetkilerle kıyaslanamayacak 
kadar zayıftır. Mesela, promosyon denildiği zaman, deterjan firması 
bardak mı veriyor, vermiyor mu; bardağın büyüklüğü ne olacak, 
olmayacak falan... Sanayi Bakanlığı, bunlarla meşgul değildir; ama, 
basının, muhasebe hesapları dahil, her şeyiyle ilgilenmek 
durumundadır; hem bunu tetkik eden kişi olacaktır hem inceleyen kişi 
olacaktır hem savcı olacaktır hem hâkim olacaktır. Ünlü sözdür, 
Refahlı arkadaşlarım daha iyi bilir böyle sözleri:
"Kadı ola davacı ve muhzır dahi şahit. 
Ol mahkemenin hükmüne derler mi adalet?" Bu mahkemenin hükmüne 
de adalet denilmeyecektir. 
Şimdi, ikinci bir nokta; bu, aslında -arkadaşlarım daha da önce 
belirttiler- bir niyetin arkasından gelen adımların ilki gibi 
görünmektedir. Hükümetin güven oylamasından önce, burada yapılan 
müzakerelerde, -arkadaşlarımız hatırlayacaklardır- Hükümet Başkanı 
Sayın Erbakan, basın hakkındaki fikirlerini belirtirken, başlıca üç 
madde ortaya koydu:
Bir tanesi, bu promosyonlara karşıydı, onu belirtti, basını şiddetle 
eleştirdi ve "biz, bunları halledeceğiz" dedi. Şimdi, halletmiş bulunuyor. 
İkincisi "basın, öyle birtakım iddialar ortaya atıyor ki, bunların takibi 
mümkün olmuyor. Biz, bunları takip edeceğiz. Öyle, kişiler hakkında ve 
önemli kişiler hakkında yazdığı yazılar için dava açıldığında,
o mahkemelerin bir ay içerisinde sonuçlanmasını sağlayacağız" dedi.
HALİT DUMANKAYA (İstanbul) – Doğru bir şeydir...
ALTAN ÖYMEN (Devamla) – Aslında, doğru bir şeydir; yani, şunu 
kastediyor: İşte yolsuzluk iddiaları çıkıyor ya basında, onlar çıktıktan 
sonra, bir ay içerisinde onun davası nihayetlenecek. Keşke bunu yapsa; 
bu, iyi. (CHP sıralarından alkışlar) Yani, bir yolsuzluk iddiası 
yapıldıysa, bir hakaret falan varsa, o, bir ay içerisinde bitsin; basın 
mensubu hakkında da -iftira etmişse falan- cezaî işlem gerekiyorsa 
yapılsın. Fakat, yolsuzluk iddialarıyla ilgili muhakemeler var; onlar ne 
olacak?! Onlar hakkında, böyle "bir ayda bitsin, iki ayda bitsin" falan 
diye bir önlem yok; onlar, ilanihaye devam etsin; bütün konuşmasının 
özeti o. Yani, burada, kısaca söyleyeyim: Türkiye'de öyle bir basın 
durumu var ki -isterseniz yargı var– üç senede yargıdan bir sonuç 
aldığınız yok. Onun için, hep beraber, basın davaları bir ayda 
sonuçlanacak diye kanun çıkaracağız, bir madde koyacağız; istediği gibi 
yazsın, çizsin, bunun bir müeyyidesi olmasın; hayır tabiî... Ama, bir 
hırsızlık, yolsuzluk hakkında elimde bilgiler olsa, karineler olsa, ben 
gazeteci olarak, bunları yazsam; "bunlar doğru mudur, değil midir" diye 
sormadan, beni mahkeme önüne çıkarıp, bir ay sonra cezamı verecekler; 
ama, benim yazdığım şeyler doğru mudur, değil midir davasının da 
çabuklaştırılması yolunda herhangi bir adım yok. Ee, bunun da manası 
açık: Kimse yolsuzluk iddialarını yazamasın. Arkadan, ikinci adım 
olarak bunun geleceği, buradan ilan edilmiştir. Dilerim, artık o kadar 
ileri gitmesin; bu madde açık. 
Sayın Erbakan bunları da belirttikten sonra üçüncü hedef olarak,  diyor 
ki: "Şimdi, bakın, takip edin o gazeteleri -yani bizi eleştiren, işte 
şahıslar hakkında yazı yazan gazeteleri- üç gün sonra, bizi nasıl 
methetmeye başlayacaklar, göreceksiniz; takip edin, hele methetmesinler 
bakalım!.." Bu da, üçüncü hedef noktası. Fakat, bütün bunu izleyen 
adımlar devam etse de, RTÜK denilen müessese, televizyonları 
susturmak için kullanılsa da, daha başka tedbirler alınsa da, bu 
temenninin gerçekleşmeyeceğinden ben de eminim, diğer 
arkadaşlarımın büyük bir kısmı da emin. Çünkü, bu, geçmişte de çok 
görüldü; aynı şekilde, teşebbüslerin sonucu alınmadı. Böyle, bütün 
basın, Sayın Erbakan'ı ve bugünkü İktidarı methetmeye başlasın 
bunlar gelsin diye; ne kadar fazla tedbir alırsanız alın, bu neticeye 
ulaşmanın imkânı olmadığını hep birlikte göreceksiniz.
Ben, gene, son olarak, bu kanun tasarısının oylaması sırasında, sizi, 
kırmızı oy vermeye davet ediyorum. 
Saygılarımı sunarım. (CHP sıralarından alkışlar)
BAŞKAN – Teşekkür ederim Sayın Öymen.
Böylece, yasa tasarısı üzerindeki müzakereler bitmiştir. 
Yasa tasarısının tümünü oylarınıza sunuyorum: Kabul edenler... Kabul 
etmeyenler... Yasa tasarısının tümü kabul edilmiştir. 
Hayırlı uğurlu olmasını diliyorum. İnşallah, tasarı, basınımıza da 
böylece, bir içerik kazandıracaktır; memleketimize de faydalı olacaktır. 
(DYP ve RP sıralarından alkışlar)
Sayın Bakan, hiç konuşmadınız; bir teşekkür konuşması yapın, 
arkadaşlar da, hiç olmazsa sesinizi duysunlar.
Buyurun efendim.
SANAYİ VE TİCARET BAKANI E. YALIM EREZ (Muğla) – Sayın 
Başkan, değerli milletvekilleri; gecenin bu geç saatine rağmen, kabul 
oylarınızla, Tüketicinin Korunması Hakkında Kanunun Bazı 
Maddelerinde Değişiklik Yapılmasına Dair Kanun Tasarısını kabul 
ettiğinizden dolayı hepinize teşekkür ederim.
Hakikaten, bazı arkadaşlarım, benim sesimi çok özlemişler, niye 
konuşmadığımı merak ediyorlar. Aptesimizden hiç şüphemiz yok da 
onun için konuşmadık. Biz, birilerinin hakkını korumak için değil, 
tüketicinin hakkını korumak için bu kanun tasarısını getirdik ve 
aptesimizden şüphemiz yoktu, yazdığımız her şey doğruydu. (DYP ve 
RP sıralarından alkışlar)
Değerli arkadaşlarım, dilerim ki, bu konuda gösterdiğiniz hassasiyeti, 
diğer kanunlarda da gösterirsiniz. Bu konuyla alakalı -bu kanun 
tasarısıyla alakalı- tüketicinin en ufak bir zararı falan olmayacaktır. 
Tebliğe uygun olarak devam eden promosyonlar, belirtilen tarihe kadar 
devam edecek ve bitecektir; ancak, bu kanunun yürürlüğe girdiği tarihten 
itibaren, kültür hizmetleri dışında hiçbir promosyon yapılmayacaktır.
Tabiî, kap kacakla, tavayla tencereyle basın özgürlüğünün ilişkisini 
anlamış değilim. (DYP ve RP sıralarından alkışlar) Burada, telif ücreti 
alarak basında yazı yazan ve konuşan arkadaşlarım, diledikleri gibi 
yazılarını yazsınlar; onların yazılarındaki özgürlüklerle bizim 
ilişkimiz yoktur.
Bu kanun tasarısı, 54 üncü Hükümet zamanında hazırlanmamıştır. Bu 
kanun tasarısı, 53 üncü Hükümet zamanında hazırlanmıştır; ancak, 53 
üncü Hükümetin ömrü yetmediği için, 54 üncü Hükümet zamanında 
getirilmiştir.
Hepinize teşekkür ederim. (DYP ve RP sıralarından alkışlar)
BAŞKAN – Teşekkür ederim Sayın Bakan.
Sayın milletvekilleri, bundan sonraki kanun tasarısının müzakeresi için, 
birleşime biraz ara vereceğim; çünkü, 170 tane önerge var. Aslında, biz, 
İçtüzüğün, önergelerin gruplara verilmesi konusundaki maddesini 
müzakere ederken dedik ki; önergeleri bütün gruplara vermeyelim.
Şimdi, 170 tane önerge var, 5 grubumuz var; 170'i 5 ile çarparsanız, 850 
tane kopya olur. Yüce Meclisin, kâğıdın bu kadar israf edilmemesi, 
fotokopi makinesinin de bu kadar yıpranmaması için, buna bir çare 
bulması lazım; yani, şu anda aklıma geldi: İsterseniz, bu önergelerin 
bir tanesini komisyona verelim, bütün partilerimizden birer milletvekilini 
de komisyon sırasına çağıralım, onlara bir örnek verelim, müştereken 
incelesinler; hakikaten, incelemeye değer buldukları önergeleri 
çoğaltalım, gruplara verelim. Yazık millî servetimize...
ATİLÂ SAV (Hatay) – Tetkik etmeden olmaz Sayın Başkan.
BAŞKAN – Şimdi, Sayın Sav, bütün gruplar birer milletvekili 
gönderirse, orada... Yazık yani, şimdi, bin tane fotokopi çekeceğiz, bin 
tane fotokopi...
METİN ARİFAĞAOĞLU (Artvin) –Tasarrufunuzu başka yerde yapın 
Sayın Başkan.
BAŞKAN – Efendim, rica ediyorum... Biz, hepimiz bu memleketin 
insanlarıyız, tasarrufu her yerde yapacağız.
METİN ARİFAĞAOĞLU (Artvin) – Tasarrufu başka yerde yapın.
BAŞKAN – Efendim, ben, bir Başkanvekili olarak, size, bir tavsiyede, 
bir istekte bulunuyorum; tabiî, takdir sizin. Eğer, gruplarımız 
anlaşmazlarsa, ben bir şey diyemiyorum; ama, yazık, bu memleketteki 
her şeyi israfa götürmeyelim.
Bunu, gruplarımız, kendi aralarında bir konuşsunlar. Kanunlar 
Müdürlüğünün de, şu anda, bin tane fotokopiyi çekmesi imkânsız. 
Arkadaşımız, "1 200 tane" diyor; bir saat içerisinde ancak çekebilir. 
Kanunlar Müdürlüğünün hazırlık yapması için, birleşime 10 dakika ara 
veriyorum.
Kapanma Saati: 22.27

ÜÇÜNCÜ OTURUM
Açılma Saati: 22.40
BAŞKAN: Başkanvekili Kamer GENÇ
KÂTİP ÜYELER: Ünal YAŞAR (Gaziantep), Zeki ERGEZEN (Bitlis)


BAŞKAN – Türkiye Büyük Millet Meclisinin 85 inci Birleşiminin 
Üçüncü Oturumunu açıyorum.
Sayın milletvekilleri, çalışmalarımıza kaldığımız yerden devam 
ediyoruz.
VII. – KANUN TASARI VE TEKLİFLERİYLE 
KOMİSYONLARDAN
GELEN DİĞER İŞLER (Devam)
3. – Bütçe Kanunlarında Yer Alan Bazı Hükümlerin İlgili 
Kanunlarında Düzenlenmesi Hakkında Kanun Tasarısı ve Plan ve 
Bütçe Komisyonu Raporu (1/491) (S. Sayısı : 86) (1)
BAŞKAN – Alınan karar gereğince, gündemin üçüncü sırasındaki, 
Bütçe Kanununda Yer Alan Bazı Hükümlerin İlgili Kanunlarında 
Düzenlenmesi Hakkında Kanun Tasarısı ve Plan ve Bütçe Komisyonu 
raporunun müzakerelerine başlıyoruz. 
Komisyon ve Hükümet yerlerini aldılar. 
Raporun okunup okunmamasını oylarınıza sunacağım: Raporun 
okunmasını kabul edenler... 
NİHAT MATKAP (Hatay) – Karar yetersayısının aranmasını  
istiyoruz
Sayın Başkan.
BAŞKAN - Kabul etmeyenler... Raporun okunması kabul edilmemiştir. 
NİHAT MATKAP (Hatay) – Karar yetersayısı yok ki... 
BAŞKAN – Karar yetersayısının aranmasını, oylamaya geçtikten sonra 
istediniz. 
ATİLÂ SAV (Hatay) – Oylamaya geçmeden istedik. 
BAŞKAN – Rica ediyorum... “Kabul edenler” dedikten sonra karar 
yetersayısının aranmasını istediniz. 
NİHAT MATKAP (Hatay) – Çok formdasınız (!) kutluyorum sizi...
BAŞKAN – Tasarının tümü üzerinde söz isteyen var mı?.. 
NİHAT MATKAP (Hatay) – Grubumuz adına Sayın Hacaloğlu... 
HASAN HÜSAMETTİN ÖZKAN (İstanbul) – Önergeler de gelmedi 
elimize.
BAŞKAN – O önergeler konusunda gerçekten, bütün gruplar bir araya 
gelerek konuşulması lazım. 
Daha önce de aslında... 
MÜMTAZ SOYSAL (Zonguldak) – Önce konuşalım, ondan sonra 
bakalım.
BAŞKAN – Gruplarımız, bu konuda yeterli bilgilendirilmemiş; yani, bu 
işin gerçek boyutu kendilerine anlatılmamış; o bakımdan yanlış bir 
karara varılmaması bakımından ...
Cumhuriyet Halk Partisi Grubu adına Sayın Algan Hacaloğlu, DSP 
Grubu adına Sayın Zekeriya Temizel konuşacaklar. 
Sayın Hacaloğlu, buyurun.
(1) 86 S. Sayılı Basmayazı tutanağa eklidir.
ALGAN HACALOĞLU (İstanbul) – Sayın Başkan, Grup olarak, 
önergelerin gelmemiş olmasını... 
BAŞKAN – Önergeler sırasında şey edeceğiz. 
Buyurun, biz müzakareye başlayalım. Daha bir saatlik zamanımız var. 
SALİH KAPUSUZ (Kayseri) – Hayır efendim. Gündem bitinceye kadar 
Sayın Başkan. 
BAŞKAN– Hayır efendim...
Sayın Hacaloğlu, siz konuşmanıza başlamadan önce, bir şeyi 
hatırlatmak istiyorum. Raporda karşı oy yazılırken sizin isminiz 
unutulmuş, sehven geçmemiş. Raporun 10 uncu sayfasının başında, 
karşı oydan önce, altına “Algan Hacaloğlu (İstanbul Milletvekili)” 
ifadesinin yazılması lazım. 
Buyurun Sayın Hacaloğlu. 
Süreniz 20 dakikadır. 
CHP GRUBU ADINA ALGAN HACALOĞLU (İstanbul) – Sayın 
Başkan, değerli arkadaşlarım; dün akşam, daha doğrusu bu sabah saat 
2.00’de, Plan ve Bütçe Komisyonu, dün başlayan çalışmasını bitirmişti. 
Bu sabah saat 2.00’de biten çalışmada, şu anda görüşmekte olduğumuz 
yasa tasarısıyla, yine bugün gündemde yer alan posta, telefon, telgraf 
hizmetleriyle ilgili Yasanın -PTT’nin T’si olarak tanımladığımız 
telekomünikasyonun özelleştirilmesine ilişkin- bazı maddelerinin 
değişikliğiyle ilgili bir tasarı; yani, bu iki tasarı, bu sabah saat 2.00’de 
Komisyonda kabul edildi. 
Ben, Komisyonun üyesiyim. Diğer, Komisyonun şanslı üyeleri, orada 
bulunmaları nedeniyle, bu tasarılar hakkında belirli bilgi sahibi 
olabildiler. Şu anda merak ediyorum; üzerinde genel görüşleri bildirecek 
olduğum yasa tasarısını, çok değerli milletvekillerimizden kaç tanesi 
inceleme fırsatını bulabildiler?.. Yani, böyle bir müzakere şekli, bu 
kadar önemli bir konuda, konuların bu kadar aceleye getirilerek, Yüce 
Meclisin değerli milletvekillerinin değerlendirebilme olanaklarının 
dışında tutularak, acul bir şekilde müzakere edilmesi, ne Meclisimizin 
çalışmalarına etkinlik kazandırır ne saygınlık kazandırır ne de burada 
yapılan müzakerelerin toplum yararına sonuç vermesine katkı sağlar. 
Bu saptamayı yapmayı önemsiyorum. Bundan sonraki 
çalışmalarımızda, bugün fazlasıyla yaptığımız usul tartışmalarının, 
İçtüzüğümüz gereğince belirli bir çerçeveye oturtularak, muhalefetiyle 
iktidarıyla, tüm grupların, önümüze gelen tasarı ve teklifleri gereğince 
değerlendirebilecekleri bir zemini, bir platformu yakalayabilmelerini 
diliyorum. 
Değerli arkadaşlarım, bilindiği gibi, Anayasamızın 161 inci maddesi, 
bütçe yasası içinde, bütçeyle ilgili olmayan konuların yer almamasını 
amirdir; yani, bütçe yasası, sadece, doğrudan doğruya bütçeyle ilgili 
konuları kapsar. Bu açık anayasal hükme rağmen, bilindiği gibi, 53 üncü 
Hükümetin, yani ANAP-DYP Hükümetinin 1996 yılı bütçe yasa 
tasarısını sunuşunda ve sonra, bu tasarının yasalaşma sürecinde, 
bütçeyle ilgili olmayan, başka yasalarda yer alması gereken birçok 
madde bu yasaya dahil edildi. Bunun yapılmaması konusunda, Plan ve 
Bütçe Komisyonunda ve bu Yüce Meclisin çatısı altında, muhalefet 
milletvekilleri, ciddî eleştirilerini sundular; ancak, ne yazık ki,  
günümüzde, genel bir teamül halini almış bulunun hukuksuzluk, 
kuralsızlık ve keyfîlik, bir anlamda, 1996 bütçesini de kendi çekim 
alanında kucakladı ve o zamanki iktidar partilerinin oylarıyla, 1996 
bütçesi, Anayasa Mahkemesinin, açık bir eleştiri ve denetim alanına 
girmiş oldu.
Biraz evvel kabul edilen basınla ilgili yasada da çokça yer alan  
Anayasaya aykırılık tartışmaları, 1996 bütçesi için de geçerli oldu ve 
Anayasa mahkemesi, 17 Temmuz 1996 tarihinde aldığı kararla, 19 
Temmuzda Resmî Gazetede yayımlanan kararıyla, 4139 sayılı Bütçe 
Yasasının yaklaşık 10-12 maddesiyle ilgili olarak uygulamayı 
durdurma kararı verdi ve Yasayı incelemeye devam etmekte. Doğal 
olarak, bu durdurma kararı, şimdiki Hükümetimizin; yani, Refah-Doğru 
Yol Hükümetimizin elini ayağını belirli alanlarda bağladı. Bağladı; 
çünkü, yola yanlış çıkılmıştı. Bu durdurma kararı çerçevesinde, 
yaklaşık 250 trilyon düzeyinde yıllık bir fon akımının, bütçeye intikal 
etmesi beklenen bir kaynağın akışı da durdurulmuş oldu. 
Değerli arkadaşlarım, Hükümetimiz, Anayasa Mahkemesinin hukukun 
üstünlüğünü ve Anayasaya uygunluğunu temel alan bu yaklaşımını, 
yeni bir yasa tasarısıyla aşmak üzere, Yüce Meclisimize bir tasarı 
sunmuş durumda. Yalnız, ne yazık ki, 1996 Yılı Bütçe Yasasının bu 
noktada tıkanmasına ve birçok maddesinin uygulamasının 
durdurulmasına neden olan anlayış, bugün, şu anda tartışmakta 
olduğumuz yasa tasarısının da aynı akıbete, aynı sonuca Anayasa 
Mahkemesince, yeniden, benzeri bir uygulamayı durdurma eylemine, 
kararına yol açabilecek bir çerçeve içinde hazırlanmış olduğunu 
görmekteyiz; yani, 53 üncü Hükümete yönelik hukuksuzluğu, 
kuralsızlığı -temel alan demek istemiyorum- ve en azından bu 
konularda gerekli özeni göstermeyen davranışların 54 üncü Hükümet 
açısından da geçerli olduğunu; geçen Hükümet dönemindeki duyarsız 
yaklaşımın bu yeni yasa tasarısının düzenlenmesinde de geçerli 
olduğunu, ne yazık ki, üzülerek saptamaktayız. 
Bu tasarı, yani 1050 sayılı Muhasebei Umumiye Kanununda 4 maddeyle 
değişikliği ve böylelikle devletin belirli kesimlerinde yaratılan 
kaynakların bütçeye aktarılmasını öngören tasarı, bir şekilde devletin 
bir cebinden alıp diğer cebine koyarak, devletin nakit akımının defter 
üzerinde daha düzgün gözükmesini sağlayacak; ancak, gerçek anlamda 
kaynak yaratmayan bir düzenleme yer almakta. 
Bunun ekinde, son yıllarda, özellikle 53 üncü Hükümetin kısa süreli 
icraat döneminde gerekli özen gösterilmeyerek devletin büyük ölçüde 
yara almasına neden olan sosyal devlet anlayışına bir duyarsızlığın, bir 
ek 
duyarsızlığın yansıması olarak, 351 sayılı Yüksek Öğrenim Kredi ve 
Yurtlar Kurumu Kanununda belirli değişiklikleri öngören maddeler 
içermekte. 
Değerli arkadaşlarım, Türkiye’de sorunlar var, Türkiye ekonomisinin 
sorunları var. Türkiye ekonomisi son onbeş yıldır -birkaç defa bu 
kürsüde belirttiğimiz gibi- hep aynı zihniyetle yönetildi. Türkiye 
ekonomisi, onbeş yirmi yıldır, şu anda, hemen hemen hiçbir dünya 
ekonomisinin deneyimden geçirmediği, yaşamadığı yüzde 70’ler 
düzeyinde bir enflasyon yaşamakta. Türkiye ekonomisi, bu makro 
dengelerde köklü istikrarsızlığa neden olan enflasyonu kararlılık içinde 
aşabilmek için maliye ve para politikalarını yapısal reformlarla 
bütünleştirerek, çok yönlü bir dönüşüm programını, bir yapılanma 
programını uygulamaya koyması gerekirken, bir rehabilitasyon 
programını, vergi, harcama, gelir, banka, tüketim ve diğer birçok 
alanlarda, kamu girişimciliğinin rehabilitasyonu ve diğer alanlarda 
yapması gereken reformlara yönelmeden, kolaycı yöntemlerle kaynak 
yaratma anlayışı içinde yıllarını, zamanını yitirdi. 
Ne yazık ki, 54 üncü Hükümetin büyük ortağı olarak hükümette görev 
alan ve muhalefet döneminde sürekli faize karşı tavrıyla, rant 
ekonomisine karşı tavrıyla dikkatleri çeken Refah Partisinin, şu kısa 
süreli iktidar ortaklığı döneminde, belli ki, son onbeş yılın sağ iktisat 
anlayışının, sağ iktisatçıların, sağ ekonominin uygulayıcısı olan 
siyasetin dümen suyuna girdiği ve şu birkaç haftalık icraatı döneminde, 
faizci, rantiyerleri kollayan bir iktisat anlayışını devam ettirmeye 
soyunduğu, yani, o çok eleştirdiği yoz düzeni devam ettirmek için 
iktidarın o çekici etki alanına girdiği anlaşılmakta. 
Daha dün -bugün yapmanız gereken, muhtemelen yaptığınız- 125 
trilyonluk içborç ödeme için 153 trilyonluk bir içborçlanmaya gittiniz. Bu 
içborçlanma, bir zaruretten, gerçekten bir ihtiyaçtan kaynaklandı; çünkü, 
Türkiye ekonomisinin yaklaşık 30 milyar dolarlık bir içborcu var ve bu 
içborç, şu anda, Türkiye ekonomisinin en ciddî darboğazını 
oluşturmakta; ama, daha dün, Refahın Başbakanlığındaki Koalisyon 
Hükümeti, iç piyasada satışa sunduğu 153 trilyonluk iç istikraz 
tahvilleriyle, devlet tahvilleriyle, rantiyer kesimine, sadece bu satış 
nedeniyle, günde 1,5 trilyonluk rant dağıtacaktır. 
Değerli arkadaşlarım, gerçekten, ekonomi, ancak köklü önlemlerle ayağa 
kalkar. Siz, yıllarca “biz, faize karşıyız” diyeceksiniz; sonra, iktidar 
olduktan üç hafta sonra Türkiye’nin en yoğun borçlanma 
uygulamalarının içine gireceksiniz... Şu anda, içborçlanmada vade 126 
güne düşmüştür. Kırmızı sinyaller yanmaktadır. Bileşik borçlanma 
faizi -belki biraz düştü- yüzde 128,5 oranında; ama, burada kritik olan, 
vadenin 126 güne kadar inmiş olması.
MEHMET ALİ ŞAHİN (İstanbul) – Bunun konuyla ne ilgisi var?!
ALGAN HACALOĞLU (Devamla) – Konuyla ilgisi şu: Ekonominin...
MUSTAFA KEMAL AYKURT (Denizli) – Zaman dolsun diye...
ALGAN HACALOĞLU (Devamla) – Hayır, vakit dolsun diye değil. 
Eğer, bu söylediklerim size hiçbir şey anımsatmıyorsa, sizleri 
uyarmıyorsa gerçekten işiniz çok zor. (CHP sıralarından alkışlar) 
Değerli arkadaşlarım, bu yasa tasarısının iki temel işlevi var. Çok 
özetle belirttiğim, ekonominin içinde bulunduğu çok temel sorunları 
gözardı edip, bu sorunları çözmeye yönelik, kararlı, gerçekten, 
ekonomiyi üretim ekseninde, gerçekten, adil vergi reformları ekseninde, 
üretimi artırarak, reel sektörleri ayağa kaldırarak ve rant ekonomisine 
dur diyerek sağlanacak iyileştirmeler yerine, bu yasa tasarısıyla, 1996 
Bütçesinin Anayasa Mahkemesi tarafından  durdurulmuş olan 
maddelerinin iki temel alanında bir kapı açılmak istenmekte. 
Bunlardan bir bölümü -biraz evvel belirttiğim gibi- ülkede halen, her 
alanda, her kesimde gözükmekte olan hukuksuzluk ve kuralsızlığın ve 
keyfiliğin bir uzantısı olarak, döner sermayeden 13 trilyon düzeyinde, 
değişik fonlardan 145 trilyon düzeyinde, kamu kuruluşlarından 56 
trilyon düzeyinde, baraj, liman, tesisler vesaire gibi kamu tesis ve 
işletmelerinden de edinilecek ek kaynaklarla, yaklaşık 250 trilyonluk bir 
kaynağın bütçeye aktarılmasının yolu yordamı aranmakta. 
Değerli arkadaşlarım, bir kere, bu yöntem, gerek ek 8 inci maddeyle, -
fonlarla ilgili- gerek ek 9 uncu madde çerçevesinde döner sermayeyle 
ilgili getirilmiş olan düzenlemeler, Anayasamızın 87 nci, 88 inci, ve 89 
uncu maddelerine aykırıdır.
BAŞKAN – Sayın Hacaloğlu, 2 dakikanız var; uzatmayacağım süreyi...
ALGAN HACALOĞLU (Devamla) – Çünkü, fonlar ve döner 
sermayelerle ilgili olarak, bu yasa tasarısıyla ortaya konulan 
düzenlemeyle, bu fonların her birinin veya bu döner sermayelerin ilgili 
kuruluşlarının her birinin kendi yasalarında, kendi kuralları içinde, 
mevcut olan yapılarını değiştirmeden, bu konuda değişiklik, sadece ve 
sadece, bu tasarıyla yapılmak istenmekte. Oysa, fonların ve döner 
sermayelerin kendi kuruluş yasalarındaki, bunların hangi amaçlara 
yönelik, nasıl kullanılacağı, hangi sosyal veya toplumsal yarar amacıyla 
uygulanacağı konusunda bağlayıcı yasa metinlerine rağmen, salt, 
bütçede bütçe giderlerine kaynak oluşturabilmesi için, bir genel ifade, bir 
genel yaklaşımla, bunlar 2 madde içinde bütçeye aktarılmak 
istenmektedir. Bu uygulama, bundan evvelki uygulama gibi, Anayasaya 
aykırıdır ve bunun değiştirilmesi gerekir. 
Değerli arkadaşlarım, bu tasarının diğer boyutlarına ilişkin 
görüşlerimizi, maddeler çerçevesinde sunacağız. 
Beni dinlediğiniz için teşekkürlerimi sunuyorum; saygılarımı 
iletiyorum. (CHP sıralarından alkışlar)
BAŞKAN – Teşekkür ederim Sayın Hacaloğlu.
DSP Grubu adına, Sayın Zekeriya Temizel; buyurun efendim. (DSP 
sıralarından alkışlar)
Süreniz 20 dakika.
DSP GRUBU ADINA ZEKERİYA TEMİZEL (İstanbul) – Teşekkür 
ederim Sayın Başkan.
Sayın Başkan, sayın milletvekilleri; Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısı üzerinde, Demokratik Sol Parti Grubunun görüşlerini 
açıklamak üzere söz almış bulunuyorum. Sözlerime başlarken, hepinize 
saygılar sunuyorum.
Değerli milletvekilleri, yıllardan beri, bütçe yasalarının bazı hükümleri 
hakkında, bütçe yasası çıkar çıkmaz Anayasa Mahkemesine başvurulur 
ve Anayasa Mahkemesi de, tekrar eder bir şekilde, ısrarla, konulan bu 
maddeleri, her defasında, yürürlüğü durdurarak, bilahara da iptal eder. 
Bütçe yasalarında Anayasaya aykırı bulunan hususlar nelerdir? Bütçe 
yasalarının Anayasaya aykırılık nedenleri nelerdir? Anayasa 
Mahkemesine başvuru dilekçelerine ve kararlarına baktığınızda, 
Anayasa Mahkemesinin geçerli gördüğü maddelerin başında 87 nci 
maddeye aykırılık gelir. Nedir 87 nci madde? Anayasanın 87 nci 
maddesinde, Türkiye Büyük Millet Meclisinin görev ve yetkileri 
belirtilirken, bütçe yasa tasarısını görüşmek ve kabul etmek dışında, 
diğer kanunları koymak, değiştirmek, kaldırmak biçiminde bir ayırım 
söz konusudur. Bütçe yasalarını öteki yasalardan ayrı tutan bu Anayasa 
ilkesi karşısında, herhangi bir yasayla düzenlenmesi gereken bir 
konunun, bütçe yasasıyla düzenlenmesi veya herhangi bir yasada yer alan 
hükmün bütçe yasalarıyla değiştirilmesi ve kaldırılması olanaksızdır 
denmektedir. 
Yine, bu başvuru dilekçelerinde ve Anayasa Mahkemesi kararlarında 
Anayasaya aykırılık olarak ileri sürülen ikinci husus, Anayasanın 88 ve 
89 uncu maddeleridir. Anayasanın 88 ve 89 uncu maddelerinde, 
yasaların, Türkiye Büyük Millet Meclisinin teklif, görüşme usul ve 
esaslarıyla yayımlanması düzenlenirken, bütçe yasalarının görüşme 
usul ve esaslarının, 62 nci maddede ayrıca belirtildiği görülmektedir. Bu 
maddeye göre, bütçe yasa tasarılarının görüşülmesinde ayrı bir yöntem 
kabul edilmiş; Genel Kurulda üyelerin, gider artırıcı ve gelir azaltıcı 
önerilerde bulunmaları engellenmiştir. Anayasada, birbirinden tamamen 
farklı olarak düzenlenen bu iki yasalaştırma yönteminin doğal sonucu 
olarak, birincisinin konusuna giren bir işin, öteki yöntemle düzenlenmesi 
ve değiştirilmesinin hatta kaldırılmasının olanaksız olduğu 
belirtilmiştir. 
Anayasanın 161 inci maddesinin son fıkrasında da “Bütçe yasalarına, 
bütçe ile ilgili hükümler dışında hiçbir hüküm konulamaz” 
denilmektedir. Maddenin gerekçesinde de açık olarak belirtildiği gibi, 
bütçe yasaları, diğer yasalardan ayrı olması nedeniyle, bir yasa, nasıl, 
aynı nitelikteki bir yasa kuralıyla değiştirilebilirse, bütçe yasalarının da, 
aynı biçimde hazırlanmış ve kabul edilmiş bir yasayla 
değiştirilebileceği belirtilmektedir. 
Değerli milletvekilleri, yasa konusu olacak bir kuralı kapsamaması 
koşuluyla “bütçeyle ilgili hükümler” ifadesi de, bütçeyi açıklayıcı, 
uygulamasını kolaylaştırıcı nitelikte bir düzenlemedir. Ancak, ayrı 
yasa konusu olacak bir konu, içerisinde malî hükümler taşımış olsa bile, 
bütçeyle ilgili bir hüküm değildir ve bütçe yasasıyla düzenlenemez. 
Anayasanın 161 inci maddesinin getiriliş amacı, bütçe yasalarında, 
bütçe kavramı dışındaki konulara yer vermemek, böylece, bütçe 
yasalarını, bütçeyle ilgili olmayan kurallardan uzak tutmak, kendi 
yapısı içerisinde bütünlüğünü korumak amacını taşımaktadır. 
Bir yasa kuralının, biraz önce belirttiğim gibi, bütçeden harcamayı ya da 
bütçeye gelir sağlamayı gerektirir nitelikte bulunması, mutlak biçimde, 
bütçeyle ilgili hükümlerden sayılmasına yetmez. 
Her yasada, değişik nitelikte ve türde giderlere neden olacak hükümler ve 
kurallar bulunabilir. Böyle kuralların bulunmasıyla, örneğin eğitim, 
sağlık, ulaşım gibi kamu hizmetleri alanlarına ilişkin yasaların, 
bütçeyle ilgili hükümler içerdiği kabul edilirse, bu konulardaki yasaların 
değiştirilip kaldırılması için de, bütçe yasalarına hükümler konulma 
yoluna gidilir. Oysa, bu tür yasa düzenlemeleri, bütçenin yapılması ve 
uygulanması yöntemiyle ilişkisi bulunmayan, yasa koyucunun başka 
amaçla ve bütçenin tümüyle değişik yöntemlerle geliştirilmesi gereken 
yasama işlemidir. 
Bütçeyle ilgili hüküm sözcüklerine dayanarak, gider ya da gelirle ilgili bir 
konuyu, olağan bir yasa yerine bütçe yasasıyla düzenlemek, işte bu 
nedenle Anayasanın 88 ve 89 uncu maddelerine aykırıdır ve bu 
maddeleri uygulanamaz duruma düşürür.
Değerli milletvekilleri, 1996 yılı bütçesinde de işte bu tür düzenlemeler 
yapılmış ve bu düzenlemelerin Anayasaya aykırı olduğu konusu, gerek 
Plan ve Bütçe Komisyonunda gerekse bütçenin Genel kurulda 
görüşülmesi sırasında dile getirilmiştir. Bunlar dile getirildikten sonra 
da, Anayasaya aykırı bu açık hükümler karşısında, Anayasa 
Mahkemesine başvurulacağı uyarısında da bulunulmuştur. Ancak, bu 
uyarılar dikkate alınmamış, sonuçta, Anayasa Mahkemesine 
başvurulmuş ve Anayasa Mahkemesi de, beklenen kararını ayın 17 
temmuzda vermiştir. 17 temmuzda -1996/12 sayılı kararıyla 
zannediyorum- yürürlüğü durdurma kararı da vermek suretiyle, bütçe 
yasasının, bütçe gelirleri açısından oldukça önemli hükümler taşıyan 
belirli sayıdaki maddesinin yürürlüğü durmuştur. İşte önünüzdeki yasa 
da, bu boşluğu doldurmak amacıyla gündeme gelmiş ve Türkiye Büyük 
Millet Meclisine sunulmuştur.
Değerli arkadaşlar, Anayasa Mahkemesinin bütçe yasalarını diğer 
yasalardan ayrı saymasının temel nedeni, bu yasanın görüşülme 
sürecindeki farklılıktır. 
Bütçe yasasının uygulanmasına olanak tanıdığı gelir kanunları, çok 
ayrıntılı bir şekilde düzenlenmiş kanunlardır. Bu nedenle, bütçe 
yasasında, bu tür gelir ve giderlere ilişkin çok ayrıntılı düzenlemelerin 
yer almaması nedeniyle, gerek görüşülme süreci, gerek bu yasayı 
görüşecek olan Bütçe ve Plan Komisyonunun üye yapısı, iktidar 
partilerine oldukça büyük hareket serbestisi sağlar niteliktedir. Halbuki, 
diğer yasalar açısından, yasanın ilgilendirdiği tüm kitlelerin, tüm 
alanların çok ayrıntılı bir tartışma olanağını bulması gerekir. Aksi 
takdirde, buralarda düzenlemiş olduğunuz yasalarda, yasanın 
ilgilendirdiği tüm alanlara ulaşamamanız nedeniyle, yasalar çıktıktan 
sonra hakkaniyet esaslarına uymadıklarını görürsünüz ve Türk 
bürokrasisi, yıllardan beri, karşısına çıkan bireysel sorunlar hakkında 
“tamam, haklısın; ama, ne yapayım yasa böyle” sözünü defalarca tekrar 
eder durur. 
Eğer, normal yasalar, insanları ilgilendiren yasalar, normal sürecinde, 
bütün ayrıntılarıyla görüşülmezse, Türkiye’de yasaların hakkaniyetli 
olması konusunu da hiçbir zaman çözemezsiniz. Yasal olmak, 
hakkaniyetli olmak sonucunu da doğurmaz. 
İşte bu nedenle, bütçe yasalarında, özel kanunlarla düzenlenmesi 
gereken konuların düzenlenmesi, Anayasaya aykırı bulunur. Şimdi, bu 
konuların, yasal boşluğu da ortadan kaldırmak üzere, yeniden 
düzenlenmesi gündeme gelmiştir. 
Değerli milletvekilleri, peki, şu anda görüşeceğimiz yasa tasarısı, 
gerçekten, Anayasa Mahkemesinin kararıyla ortaya çıkan boşlukları, 
Anayasaya uygun olarak doldurmakta mıdır, doldurmamakta mıdır? Bu 
konunun, önümüzdeki yıllarda defalarca önünüze çıkacağını 
düşünerek, herkesin kafasında tekrar tekrar irdelenmesinin gerektiğini 
düşünüyoruz. Belki, bu yasaların, Anayasa Mahkemesi kararıyla ortaya 
çıkan boşluğu doldurup, Anayasaya uygunlukları konusunda bizim 
söylediklerimiz yeterli olmayabilir; bunların, burada teker teker dile 
getirilmesi ve ayrıntısıyla tartışılması gerekir.
Bu yasayla ne yapılmıştır: Anayasa Mahkemesinin, ilgili yasalarında 
düzenleme yapılması gereğiyle yürürlülüğünü durduğu maddelerde, bu 
yasayla -bazıları hariç- genel olarak, ilgili yasalarında düzenleme 
yapılmamıştır. İlgili yasalarında düzenleme yapmak yerine, 1050 
sayılı Genel Muhasebe Yasasına ek maddeler eklemek suretiyle, bu 
konuların bütçeyle ilişkilendirileceği düşünülmüştür. 
Herhangi bir yasayla ilgili olarak Genel Muhasebe Yasasına bir madde 
koyarak, onu, bütçeyle ilişkilendirme olanağına sahip olamazsınız. Her 
yasa, mutlaka bir kamu gelirini ya da bir kamu giderini içerir. Örnek 
birazcık abartılı olacak; ama, yürürlükteki yüzlerce maddeyle ilgili 
olarak Genel Muhasebe Yasasına, bütün gelir ve gideri içeren 
maddelerin hepsi, bütçe kanunları sırasında “gelirleri ve giderleri 
azaltılır” diye hüküm koyduğunuz zaman, bunun, Anayasaya uygun 
olması sonucunu doğurur bu; başka bir şey doğurmaz. 
Örnek olarak, hemen, ilgili yasanın 1 inci maddesinden söz etmek 
isterim: Fonların ödenek ve gelirleri. Fonlar, hepinizin bildiği gibi bütçe 
yasalarının ve gider yasalarının katı kurallarından sıyrılmak için, 
geçmişte, çok büyük hizmetler vereceği düşünülerek oluşturulmuş 
kurumlardır. Bu tür kurumlarda, hepsinde olduğu gibi, kuruluşlarının 
başlangıcında, gelirlerinin fazla, giderlerinin az olduğu dönemlerde, 
oldukça önemli işlevler gördüğü zannedilmiştir. Fakat, belirli bir süre 
sonra, fonların, bütçeden bir farkı kalmamış, fonlar da açık vermeye 
başlamış, hatta, kamu kesimi borçlanma gereği içerisinde, fon 
açıklarının, bütçe açıklarına neredeyse yaklaştığı görülmüştür. Bunun 
üzerine, fonların denetim altına alınması zorunluluğu ortaya çıkmış. 
Ne yapılmış? Fonların bütçeleştirilmesi esası gündeme gelmiş ve bütçe 
kanunlarıyla, belirli fonların gelirlerinin, bütçe kanunları içerisinde 
izlenilmesi, daha doğrusu, Hazine tarafından izlenilmesi ilkesi 
getirilmiş. 
Anayasa Mahkemesi, her defasında ısrarla demiş ki: “Fonlarla ilgili 
düzenlemeleri, siz, bütçe kanunuyla yapmayın; bu, Anayasanın biraz 
önce belirttiği maddelerine aykırı olur.” 
Ne yaparsınız? Fonların hemen hemen tamamı ya bir yasayla ya da yasa 
hükmündeki kararnameyle kurulmuştur; o zaman, ilgili yasalarında bu 
değişikliği yapın. Fonların temel özelliği nedir? Fonların temel özelliği, 
yasalarında, hemen başından itibaren “bu fonlar 1050 sayılı Yasaya, 
2886 sayılı Yasaya, 832 sayılı Sayıştay Yasasına tabi değildir” diye 
başlar. Bunun ilgili yasasında, bu yasalara tabi olmayacağına ilişkin 
hükümler net olarak var.
Şimdi, ilgili fonların kuruluş ve işleyiş ilkeleri, bu yasalara tabi olmama 
esası üzerine kurulmuş; siz bu yasal düzenlemeyle fonların gelirlerinin 
hepsinin, 1050 sayılı Yasaya ekleyeceğiniz bir maddeyle bütçe 
kanunundaki hükümler çerçevesinde düzenleneceği ilkesini getirirseniz, 
fon yasalarının hepsine aykırı davranmış olursunuz. Yani, şöyle bir 
garabetle karşı karşıya kalırsınız değerli milletvekilleri: Bir taraftan, 
ilgili yasasında “ben, 1050 sayılı Yasaya tabi değilim” diyen, “değil” 
hükmü orada duran bir fona, “sen ona tabi değilsin;  ama, ben, bu 1050 
sayılı Yasanın ek 35 inci maddesi uyarınca veya ek 8 inci maddesi 
uyarınca, senin gelirlerini veya seni bütçenin içerisine alırım” dersiniz. 
Böyle bir olay olamaz. 
Dolayısıyla, yaptığınız böyle bir düzenlemeyle, kesin olarak, Anayasa 
Mahkemesinin vermiş olduğu kararlardaki temel ilkeleri yerine getirmiş 
olmazsınız. Bu, yasaya karşı hiledir, Anayasa Mahkemesine karşı 
hiledir. Biraz önce çok net bir şekilde söyledim; eğer, bunların bütçe 
içerisine alınması, 1050 sayılı Genel Muhasebe Yasasının ilkeleri 
çerçevesinde, bütçe içerisinde izlenmesi gerekiyorsa, yapılacak olan, bu 
fonların kuruluş yasalarında gereken değişiklikleri yapmaktır. Bunu 
yaptığınız takdirde, ne burada düzenlediğiniz yasa, Anayasaya aykırı 
olur ne de yapmış olduğunuz hukukî düzenlemeden, insanlar kesin 
olarak herhangi bir zarar görür. 
Değerli milletvekilleri, yine aynı şekilde, burada, döner sermaye 
gelirlerinin de, yine Genel Muhasebe Yasasının arkasına eklenen bir 
maddeyle, bir bütçe hükmü haline getirilmesine çalışılıyor. Bu da 
gelmez, gelmez... Döner sermayelerin kuruluş amaçları bellidir. Hangi 
amaçlar için kurulduğu da bellidir. Yasaları vardır, kararnameleri vardır. 
Eğer, bunlara verilen geliri fazla buluyorsanız, o gelir çerçevesinde 
bunların faaliyetlerinde israf görüyorsanız, bu takdirde, ilgili yasalarda 
değişiklik yaparsınız; ama, oturup da, 1050 sayılı Yasaya göre, 
bunların hasılatlarından belirli bir kısmın alınması konusunda Maliye 
Bakanlığını yetkili kılamazsınız. Bakın, bu çok daha önemli bir konu. 
Hasılatlarının yüzde 30’una kadar bir kısmının, Maliye Bakanının 
yetkisi çerçevesinde, bunların elinden alma hakkını, siz, böyle bir 
düzenlemeyle veremezsiniz. Hangisinden alacağınızı, hangisinden 
almayacağınızı, hangisinin yararlı olduğunu, hangisinin kalkmak 
zorunda olduğunu, hangi yasayla kurulmuşsa o yasa çerçevesinde 
düzenleme zorunluluğunuz vardır. Eğer, bunu yapmazsanız, yine 
hakkaniyet denilen olayı sağlayamazsınız.
Değerli milletvekilleri, şu konuyu gerçekten dinlemenizi ve bu konuda 
“evet, biz bilinçli olarak oy veriyoruz” demenizi özellikle rica ediyorum. 
Oy vermeniz de şart değil; ama, dinlemenizi özellikle istiyorum. Bu 
yasanın ek 10 uncu maddesi aynen, ilgili yıl bütçe kanunları ile çeşitli 
kanunlarla genel bütçe gelirlerinden kurum ve kuruluşlara aktarılması 
öngörülen paraların kanunî oran ve miktarlarının değiştirilebileceğini, 
yeniden tespit edilebileceğini ve uygulanmasının o yıl içerisinde 
tamamen durdurulabileceğini söylüyor. Bu ne demektir biliyor musunuz? 
Ha, yasanın gerekçesinde oldukça masumane birtakım ifadeler var. 
Bunun içerisinde, işte, ormanlarla vesairelerle ilgili belirli ödeneklerin 
vesairelerin kısılacağını söylüyor. Yalnız, burada dikkat çekilen konu 
çeşitli kanunlarla genel bütçe gelirlerinden kurum ve kuruluşlara 
aktarılması öngörülen paralar. Bunların en başında ne vardır biliyor 
musunuz değerli milletvekilleri? 2380 sayılı Yerel Yönetimlere Genel 
Bütçe Gelirlerinden Pay Verilmesi Hakkında Kanun vardı. 2380 sayılı 
Genel Bütçe Gelirlerinden Yerel Yönetimlere Pay Verilmesi Hakkında 
Kanunu, bu eklediğiniz maddeyle, her yıl bütçe kanunuyla olduğu gibi, 
sıfırlama olanağını tanımış oluyorsunuz hükümete. Eğer, bunu ortadan 
kaldırmak istiyorsanız,  burada kaldırmanız gereken, çok açık açık 
2380 sayılı Yasanın tartışılmasıdır. Bu Meclis “genel bütçe 
gelirlerinden yerel yönetimlere pay verilmesine gerek yoktur” der, bu 
yasayı kaldırır, kimsenin diyecek bir şeyi olmaz; ama, böyle gizli 
kapaklı maddelerle, bunları bütçe yasalarıyla, ilgili hükümetler, istediği 
gibi indirir, istediği gibi kaldırır... 
Şu anda, 975 civarında olan yerel yönetimlere verilecek payı, 
önümüzdeki bütçe döneminde, bu hükme dayanarak olduğu gibi 
sıfırlanmasını göze alabiliyorsanız, bu yasal düzenlemelerin doğru 
olduğunu kabul edersiniz. Aksi takdirde, bütün bunların hepsinin 
ayrıntılı incelemesinin zorunluluğunu ortaya koyarsınız. İşte, zaten 
ortaya koymaya çalıştığımız konu da bu. Kendi kanunlarıyla yapılan 
düzenlemelerin, böyle genel kanunlarla, torba kanunlarla, ne olduğu 
anlaşılmayan kanunlarla ortadan kaldırılmasının yarattığı sakıncalar 
bu. İşte, bu sakıncalara dikkat çekmeye çalışıyoruz değerli 
milletvekilleri.
Yasanın diğer bütün maddeleriyle ilgili uygulamaların hepsini burada 
anlatacak zaman yok gördüğüm kadarıyla; buradan izliyorum Sayın 
Başkan.
BAŞKAN – Sayın Temizel, 2 dakikanız var...
ZEKERİYA TEMİZEL (Devamla) – Evet, süre uzatmadığınızı da 
biliyorum.
Bunları, ilgili maddelerin konuşulması sırasında yeniden gözden 
geçireceğiz. Yalnız, sadece ve sadece, yürürlükten kaldırılan hükümler 
maddesine de, biraz önce, aynen, ek 11 inci maddede çektiğim dikkat 
kadar dikkatinizi çekmek istiyorum; yürürlükten kaldıran maddelerle, 
neler yürürlükten kaldırılıyor ve neler yapıldığı konusuna da.
Değerli milletvekilleri, bu tür yasalar, aslında, Anayasamıza aykırı olan 
düzenlemelerin çözümünü bulmak için getirilen bu tür düzenlemeler, 
anayasal çözüm getirmiyor. Açıkça, yasaya karşı hileler işleniyor. 
Yasaya karşı bu tür hilelerin, bu Meclisten, defalarca ve defalarca geçip 
yeniden Anayasa Mahkemesinden dönmemesi gerektiğini düşünüyoruz. 
Bu konuda gereken hassasiyeti göstereceğinize inanıyor, hepinize 
saygılar sunuyorum.
Teşekkür ederim. (DSP sıralarından alkışlar)
BAŞKAN – Teşekkür ederim Sayın Temizel.
Gruplar adına başka söz isteyen?.. 
Sayın Biltekin Özdemir istemişti; fakat, grup yetki belgesi gelmedi. 
Sayın Özdemir, yetki belgeniz olmadığı için, isterseniz şahsınız adına 
konuşabilirsiniz.
Sayın Özdemir, zatı âliniz komisyon üyesisiniz ve aynı zamanda, 
komisyon raporunda muhalefet yazınız yok. 
BİLTEKİN ÖZDEMİR (Samsun) – Evet...
içtüzüğün 42 nci maddesinde deniliyor ki, “Bir komisyon üyesi, eğer, 
katıldığı bir komisyonun raporuna muhalefet şerhini koymamışsa, 
komisyonlarda ve Genel Kurulda, o rapora aykırı konuşma yapamaz.’ 
Bu, çok açık bir hüküm.
BİLTEKİN ÖZDEMİR (Samsun) – Sayın Başkan, orada 
konuştuklarımızı konuşuruz.
BAŞKAN – Efendim, hüküm bu...
ESAT BÜTÜN (Kahramanmaraş) – Sayın Başkan, biraz önce, değil 
sayın üyeyi Komisyon Başkanını konuşturdunuz...
BAŞKAN – O, lehte konuştu efendim.
ESAT BÜTÜN (Kahramanmaraş) - Bunun aleyhte konuşacağını 
nereden biliyorsunuz?
BAŞKAN – Muhalefet olunca lehte konuşmak biraz zor da... İçtüzük 
hükmü böyle...
BİLTEKİN ÖZDEMİR (Samsun) – Konuşayım Sayın Başkan.
BAŞKAN – Peki, buyurun efendim.
REFİK ARAS (İstanbul) – Biltekin Bey konuşsun.
BAŞKAN – Efendim, konuşmak meselesi değil, her şeyi usulüne 
uyduralım. Burada bir İçtüzük uyguluyoruz. Bir yasa yapıyoruz, yasa 
yapan insanların her şeyde hassas olması lazım.
BİLTEKİN ÖZDEMİR (Samsun) – Anavatan Grubu adına 
konuşacağım çoktan ifade edildi. Zatı âlinize arz edilmedi mi?
BAŞKAN – Belgeniz yok burada, yetki belgeniz yok...
BİLTEKİN ÖZDEMİR (Samsun) – Belgeyi bilahara... (ANAP 
sıralarından “Konuşsun” sesleri)
BAŞKAN – Efendim, yeni geldi Grup Başkanvekili arkadaşınız. 
İçtüzüğün 61 inci maddesi açık, orada deniliyor ki “grup adına 
konuşanların yetki belgesini Başkanlığa ibraz etmesi şarttır.” Yani, 
bunu, her zaman söylemeye gerek yok ki arkadaşlar. Burada, yıllardır 
görev yapıyoruz. Biz, İçtüzüğü uyguladığımız zaman da mı suçlu 
olacağız, bilmiyorum ki!..
Buyurun efendim.
VELİ ANDAÇ DURAK (Adana) – Sayın Başkan, tarih sizi çok dürüst 
bir Başkan olarak yazacak.
ANAP GRUBU ADINA BİLTEKİN ÖZDEMİR (Samsun) – Sayın 
Başkan, söz verdiğiniz için teşekkür ediyorum.
Sayın Başkan, bu nevi düzenlemeler üzerinde  tabiî, İçtüzük 
hükümlerine riayet etmek koşuluyla ne kadar çok konuşulursa, o derece, 
tasarılar olgunlaştırılır, ülkemizin hizmetine sunduğumuz metinler, 
hizmete daha elyak hale gelir. 
O itibarla, sizin, bu konulardaki takdirlerinize, bugün yaptığınız gibi 
teşekkür ediyorum; çok geniş bir şekilde uygulamanız, güzel bir 
geleneğin oluşmasına da yardımcı olacaktır diye düşünüyorum.
Sayın Başkan, şuraya gelen tasarıların, sayın üyelere arz edeceğim ilk 
özelliği, bunların, esas itibariyle, bundan önceki Hükümette belli bir 
noktaya getirilmiş tasarılar olduğu yolundadır. Ancak, üzülerek ifade 
ediyorum, bu tasarılar, bu Hükümet döneminde -Komisyondaki 
çalışmalar sırasında da arz ettim- üzerinde yeterince çalışma 
yapılmadığı için, kimi eksikliklerle malul gelmiş; Komisyonda kısmen 
düzeltilmiş bulunmasına rağmen, yine de, henüz, arzu edilen 
mükemmeliyete erişememiştir. 
Sayın Başkan, bundan önceki Büyük Millet Meclisi çalışmaları 
sırasında, Sayın Başbakanın da burada bulundukları bir oturumda, 
Grubum adına yaptığım konuşmada, Hükümetin dikkatini çektim; 
ancak, Hükümet, bizim bu konudaki konuşmamıza yeterince ilgi 
göstermemiştir. Ben, orada, Türkiye’de devlet idaresinin en önemli 
boyutunun, sorununun, kaynak üretmek olduğu hususuna kendilerinin 
dikkatlerini çektim ve kaynak üretmesini bilemeyenlerin, devlette, 
hükümette, siyasette, halka kolay kolay hizmet sunamayacaklarına işaret 
ettim. Bundan önceki uygulamalar sırasında, hükümetlerin, özellikle 
1991 sonrasında, bu konuda son derece başarısız olduklarına da, 
özenle, altını vurgulayarak, bir teknisyen gözüyle işaret ettim. 
Bütün bu işaretlerimden muradım, herhangi bir suretle, bir dönemi, 
kalkıp, tümüyle kötülemek değil; gelecekte, bugün yaşadığımız 
sorunları tekrarlamamaya ve çarelerin nasıl üretileceğine yardımcı 
olmaktı. 
Yine o konuşmamda, Türkiye’de, bugün, Hükümetin, hem muhalefet 
döneminde hem de şu geçen 15-20 günlük dönemde, kaynak üretme 
konusunda hiç de başarılı çalışmalar yapmadığını; yapmış olduğu 
çalışmaların da -eğer, bundan sonraki çalışmalarına bir işaretse- hayra 
alamet olmadığını vurgulamıştım. 
Bugün, yine, Sayın Başbakanın bu konuyla ilgili beyanlarından tespit 
ediyorum ki, bu kaynak üzerinde, becerikli olmayan çalışmalar 
sürdürülmektedir. Bugün, Sayın Başbakan, yapmış oldukları 
beyanlarında, 575 trilyon liralık bir kaynak bulduklarını ifade 
etmektedirler. Ben, bunu, bir teknisyen gözüyle değerlendirdim ve bu 
kaynaktan, ne kadar uğraşırsanız uğraşınız, devletin bütçesine, 
kasasına, taş çatlasa, o 575 trilyonun bir sıfırını attığınız zaman 
geriye kalan 50-60 trilyondan daha fazla bir kaynağın konulamayacağını 
görüyoruz. 
Bunu, şunun için arz ediyorum: Bu değerlendirmelere bel bağlayarak, 
gelecek hakkında -özellikle harcamalar açısından- karar verirseniz, 
Türkiye’nin şu anda varmış olduğu bütçe açıklarını -zaten geçen 
konuşmamda da ifade ettim- en az 2 katına yükselteceksiniz ve azaltma 
olasılığınız da yok. Eğer, Sayın Başbakanın dedikleri gerçekleşirse, 
bugün, bizim, tahminen 850 trilyonlar diye  bağladığımız ve sizlerin de 
tasvibini alan 1996 bütçesinin, yıl sonunda, 500 trilyonlardan daha az bir 
büyüklükte açıkla kapanması lazım. Oysa, Sayın Başbakan, aynı 
beyanlarında, açığın, en az 1,3 katrilyonu aştığını ifade ediyorlar. 
Demek ki, ifadeler arasında da bir bütünlük, bir tutarlılık ve birbirini 
tamamlayıcılık yok. 
Bunlara dikkatlerinizi çekmek istemem, İktidarda olan değerli 
milletvekili arkadaşlarımın, Hükümeti değerlendirirken, gelecek 
hakkında karar verirken, bu nevi yanlış beyanlara, eksik beyanlara veya 
eksik bilgilenmelere dayanarak yanılmamalarını temine matuftur. 
SITKI CENGİL (Adana) – Anlamamışsın sen.
BİLTEKİN ÖZDEMİR (Devamla) – Değerli arkadaşlarım, bugün 
huzurunuzda bulunan, bütçe kanunlarında, Anayasa Mahkemesinin 
yürürlüğün durdurması kararı üzerine getirilen tasarı da, yine, kaynak 
sorununun önemli bir boyutunu oluşturduğu için, meseleye, kaynak 
sorununa değinerek başladım. 
Şimdi, burada, gerçekten uzun yıllardan beri, bütçe kanunlarında yer 
alan kimi maddelerin, bütçede “bütçeyle ilgili olmayan hükümlere yer 
verilemeyeceği” şeklinde ve bana göre, biraz dar yaklaşım içerisindeki 
anayasa anlayışı muvacehesinde, ilgili kanunlarında yasal düzenlemeler 
yapılması ihtiyacı duyulmuş ve bu, bazı kanunlarda değişiklik 
yapılmasına, özelleştirme gelirlerinden beslenen Özelleştirme Fonunun 
kaynaklarının 4046 sayılı Kanunda öngörülen amaçlar dışında hiçbir 
şekilde kullanılmayacağına dair açık hüküm vardır. Şimdi, bu 
düzenleme, o kanunun söz konusu düzenlemesini bertaraf edici bir 
zafiyetle maluldür. Bütçe kanunundan haklen alınmasına rağmen, bir 
ibare, ifade noksan bırakılmış ve 8 inci maddenin üçüncü fıkrasından 
“Özelleştirme Fonu hariç” ibaresi çıkarılmıştır. Komisyonda Sayın 
Bakana bunu arz etmemize rağmen dikkate almadılar, dikkate alınması 
gerektiğinde ısrarlıyız ve burada, Genel Kurulunuzun da bütçe 
kanununa mütenazır olarak bu ifadeyi buraya derc etmesi gerektiğini 
düşünüyoruz ve bunu teminen de bir önerge Grubumuz tarafından 
Başkanlığa sunulmuştur.
Bu düzenlemelerden önemli bir tanesini, ben de, tekrar, dikkatinize 
sunmak istiyorum. Bu, merkezî idare gelirlerinden kamu kurum ve 
kuruluşlarına verilecek payların miktarının tespiti konusunda alınan 
yetkidir. Bu yetki, sizi, merkezî idare gelirlerinden, özellikle belediyelere, 
bugün 300 trilyonu aşkın miktarda yapılan aktarımları sıfır liraya 
kadar indirme imkânı vermektedir. Bu imkânın kullanımı önemlidir. 
Hükümete bu imkân verilmektedir. Genel Kurulun dikkatine sunuyorum. 
Böyle bir yetkiye limit konulması bana makul gelmektedir; ama, daha 
önemlisi, uygulamada Hükümetin titiz davranmasıdır. Hükümetin de 
dikkatini çekiyorum; çünkü, Hükümet, ne pahasına olursa olsun, kendi 
kullanacağı kaynakları artırıp, diğer kamu kurum ve kuruluşlarının 
kaynaklarını, bir şekilde, tırpanlama gibi bir yanlış yaklaşımın ve 
dolayısıyla da, doğru ve sağlıklı kaynaklara doğru yönelme anlayışını 
terk etmenin esiri gibi gelmektedir bana. Bunu da dikkatlerinize 
sunuyorum.
Değerli arkadaşlarım, bir başka önemli husus da; Devlet Hava 
Meydanları, Telekom, TEDAŞ, Tekel ve nihayet, Devlet Malzeme Ofisi 
gibi, bazı kamu kurum ve kuruluşlarının hasılatlarından, yine, bütçenin 
ihtiayacını karşılamak üzere belli bir bölümünün bütçeye gelir olarak 
aktarılmasını öngören bir düzenleme yapılmıştı Bütçe Kanununda. 
Şimdi, söz konusu maddenin de henüz yürürlüğü durdurulmamış 
olmasına rağmen, durdurulma ihtimaline binaen, bir geçici madde 
öngörülmüştür. Bu maddede de, yine, herhangi bir limitasyon 
yapılmamıştır, herhangi bir kısıtlama öngörülmemiştir. Bu maddede 
de, Bütçe Kanununda öngörülen nispetleri aşmayacak şekilde, bu 
hasılatlardan bütçeye aktarılma yapılabileceğini açıklığa kavuşturacak 
bir önergeyi de, yine, Başkanlığa sunduk; bunu da önemli görüyoruz; 
çünkü, yetkileri sınırsız vermeniz kolaydır, bunu yanlış bir  
uygulamaya doğru götürme ihtimali vardır. Bunu, Hükümetlere güven 
olarak da değerlendirmemek gerekir. Kanun koyucu, Hükümete, yetkisini 
nereye kadar kullanacağı konusunda da biraz açıklık, hatta, yönlendirme 
getirmelidir. Bu  itibarla, bunu da, yerine getirilmesi gereken  bir önemli 
düzenleme diye ifade ediyorum.
Netice itibariyle, söz konusu önergelerimizde önerilen hususlar, bu 
tasarının daha önce Plan ve Bütçe Komisyonundan ve onu takiben Genel 
Kurulda yapılan tartışmaların, değerlendirmelerin ışığında geçen 
şekline daha uygun hale ve Anayasamıza da daha uygun hale 
getirileceğini hedeflemektedir. Bu itibarla, Grubumuz tarafından 
verilmiş olan her üç önergenin, de Genel Kurulunuzca kabulünün faydalı 
ve uygun olacağını mütalaa ediyorum.
 Sözlerimi, tekrar, şu kaynak meselesiyle bağlamak istiyorum; çünkü, 
fırsat bulacağım her konuşmada, kaynağın, mutlak suretle dikkate 
alınması gereken bir önemli unsur olduğunu, sizlere, elimden geldiği 
kadar -sizleri rahatsız etme pahasına da olsa- tekrar tekrar anlatmaya 
çalışacağım; çünkü, bugüne kadarki kaynak sorununa yaklaşım, bir 
yaklaşım değildir; bir gösterişten ibarettir. Bu itibarla, tekrar 
söylüyorum: Bugün, Sayın Başbakanın ifade ettikleri kaynak, kaynak 
değildir. Bu, esas itibariyle, zaten, devlette, devletin muhtelif iktisadî 
kuruluşlarında veya genel bütçeyle idare edilen kuruluşlarında birikmiş 
olan gölcüklerin, bir bakıma, derlenip toparlanıp, harcanıp tükenmesi 
amacını gütmektedir. Bu değirmene bu suları bağlar, bir ay, iki ay, 
bilemediniz üç ay döndürürsünüz bu değirmeni; ama, değirmenin suyunu 
doğru dürüst bağlamadığınız için, bir müddet sonra, bu değirmenin taşı 
mutlaka durur ve durduğu zaman ne olur biliyor musunuz ?!. 
Değerli milletvekili arkadaşlarım, bugün, geçmişte yapılan hataların 
sonucunda değirmenin taşı nasıl durmuştur; yarın, bundan da daha 
önemli durma durumuyla karşılaşır. Bugün çekilen sıkıntılar, bundan 
üç ay sonra, beş ay sonra çok daha yoğun ve ağırlaşmış şekilde Büyük 
Millet Meclisinin önüne gelir; buna da, müsaade etmemeniz gerektiğini 
dikkatlerinize sunuyorum ve bilhassa, Hükümetin, bu konudaki 
uyarılarıma daha özenle eğilmesi gerektiğini belirterek de, Sayın 
Başbakanın dikkatlerine sunuyorum. 
Hepinize, bu vesiyle saygılarımı sunuyorum. (ANAP sıralarından 
alkışlar) 
BAŞKAN – Teşekkür ediyorum Sayın Özdemir. 
ABDULLAH AYKON DOĞAN (Isparta) – Sayın Başkan, şahsım 
adına söz almak istiyorum.
BAŞKAN – Sayın Doğan, efendim, benim...
ABDULLAH AYKON DOĞAN (Isparta) – 5 dakika...
BAŞKAN – Şu İktidar Partisini, bir defa iktidar partisi olma 
pozisyonuna sokmadık. İktidar partisi konuşmuyordu bundan önceki 
görüşmelerde; ama, neyse artık...
HASAN HÜSAMETTİN ÖZKAN (İstanbul) – Sayın Başkan, Sayın 
Hikmet Uluğbay...
BAŞKAN – Buyurun Sayın Doğan. 
ABDULLAH AYKON DOĞAN (Isparta) – Sayın Başkan, değerli 
arkadaşlarım; gecenin bu saatinde, sizlerin zamanını çok fazla işgal 
etmeyeceğim; ancak, buradan, kamuoyuna ve Yüce Meclise bazı 
doğruları ifade etmenin, her milletvekili gibi, benim de görevim olması 
hasebiyle, söz almak ihtiyacını duydum.
Burada, önce, Hükümete teşekkür etmek istiyorum; çünkü, bütçe 
kanunlarında yer alması uygun görülmeyen hükümler, Anayasa 
Mahkemesinin engeline takılmıştır. Şimdi, Hükümet ne yapacaktır?.. 
Yani “bütçe kanunundaki bu hükümleri uygulamıyorum” diye bir 
mazeretle bütçeyi devam ettiremez; bu itibarla, Anayasa Mahkemesi 
tarafından yaratılan bir boşluğu böyle bir kanunla doldurmak 
mecburiyetindedir; yapılan iş budur. 
Bu, kısa, genel açıklamamdan sonra, şuna değinmek istiyorum: Bu yıl, 
1996 bütçesinde yer alan bu hükümlerin pek çoğunu, daha önceki 
yıllarda, hükümetler, kararnamelerle ifa etmişlerdir. Yani, demek 
istiyorum ki, 1996 yılında uygulananan bu bütçe kanununa bu hükümler 
konulmasaydı; Bakanlar Kurulu, kararnamelerle bu amaca yönelik 
düzenlemeler yapabilir ve hedefe varabilirdi; ama, Maliye Bakanlığı, bu 
sene, 1996 yılı bütçesinde, Hazinenin de, Planlamanın da katıldığı bir 
görüşle, bunları, bütçe kanununa bir hüküm olarak getirmiştir; ama, 
bunlar, Anayasa Mahkemesinin “bütçe kanunlarında yer alması gereken 
hükümler şunlardan ibaret olacaktır” hükmü dolayısıyla engeline 
takılmıştır ve bugünkü durum doğmuştur. Yani, demek istiyorum ki, bu 
yasa, bir hukukî boşluğu doldurmaktadır ve hep birlikte bunu yerinde 
görmek durumundayız.  
Benim, bütün maliyecilik hayatımda gördüğüm pek çok hüküm vardır 
ki, bu hüküm, yıl içerisinde Anayasa Mahkemesi tarafından iptal edilmiş 
veya yürürlüğü durdurulmuş; ama, gelecek yıl, bütçe kanununda da, 
yine, aynen tekrar edilmiştir; yani, bunlar bir ihtiyaçtır; bir ihtiyaçtan 
doğmuştur ve bugün bu ihtiyacı gidermek için, Hükümet, böyle bir 
tasarıyla karşımıza gelmiştir.
Önce, burada, şunu belirtmek istiyorum arkadaşlarım; bu, bir finansman 
kanunu değildir, bir finansman arayışı değildir; bir taraftan bir tarafa 
aktarma kanunudur ve bunu da Hükümet, yasayla yapmaktadır. 
Şimdi, bunu açıkladıktan sonra, arkadaşlarım bazı değerlendirmeler 
yaptılar. Mesela, özelleştirmeyle ilgili 4046 sayılı Yasa... Orada şöyle 
der “Özelleştirme gelirlerinden genel bütçeye gelir kaydedilemez.” 
Değerli arkadaşlarım bilirler ki, devletin genel bütçesi yanında, bir de 
katma bütçesi vardır. Bugün, katma bütçeli idarelere, örneğin Devlet Su 
İşlerinin kaynaklarına, üniversitelere 4046 sayılı Kanunun 
kaynaklarından pekala aktarma yapabiliriz. Peki “genel bütçeye aktarma 
yapılamaz” şeklindeki hüküm niye konulmuştur; o zaman, biz, Plan ve 
Bütçe Komisyonunda, Anavatan Partisiyle, bu yasayı; yani, 4046 sayılı 
Yasayı çıkarabilmek için belli bir noktada uzlaşma aradık ve dedik ki 
“peki, olsun; genel bütçeye aktarma yapılmasın.” 
Bana göre, aslında, bu, gereksiz bir hükümdür; özelleştirme gelirlerini 
üniversitelerde harcayabilen bir devlet, Devlet Su İşlerinin 
harcamalarına, barajlara sarf edebilen bir devlet, bunu niye sağlık 
işlerine harcayamasın? Eğer, hakikaten, bu tasarının yasalaşmasıyla 
4046 sayılı Kanundaki bu hüküm egale ediliyorsa, isabetlidir. Bunu 
burada eleştirmenin, menfi yönde eleştiri getirmenin yanında olmak 
mümkün değildir. Özelleştirmenin esas amacı devlete gelir kaynağı 
temin etmek filan değildir; ama, efendim, o zamanki -yani 1994 ve 1995 
yıllarındaki- Hükümet böyle birtakım özelleştirme yapacak; aman ha, 
bunları başka yerde kullanmasın denmiştir. Niye?.. 
Değerli arkadaşlarım, bunu kim savunabilir? Bunu savunamayız. Eğer, 
devletin bir kaynağı varsa, bunu ilk kullanacağı yerler eğitimdir, 
sağlıktır.  Siz, geleceksiniz, bunları barajların yatırımında 
kullanacağız, karayollarında kullanacağız, üniversitelerde kullanacağız; 
ama, ilköğretimde kullanmayacağız... Yani, 4046 sayılı Yasadaki 
hüküm budur. Eğer, bu tasarının kanunlaşmasıyla bu aşılıyorsa -ki, 
muhalefetin görüşü odur- bana göre, bunun eleştirilecek tarafı değil, 
takdir edilecek tarafı olmalıdır. 
Devletin, özelleştirme dışında başka gelirleri de vardır. Pek çok 
kurumlarımız var, bunlar kârlıdır. Onlara el koyma gibi bir olay yoktur. 
Zaten, 1993, 1992, 1991, 1990, hatta 1980’e doğru gidin, devletin bu 
kurumlarının hasılatlarının belli bir kısmının, fonlara ve genel 
bütçeye aktarılmasına ilişkin olarak devletin arşivinde pek çok 
kararname vardır. 
Şimdi, daha önceki yıllarda,  hükümetlerin kararnamelerle yaptığı bu 
transferleri, bu aktarmaları böyle bir kanuna mevzu teşkil etmek 
isabetlidir. Bunu, kararnameyle yaptığımız zaman, Parlamentonun 
hiçbir ilgisi yoktur. Halbuki, Hükümet, buraya, böyle bir kanunla geliyor 
“ben yetki istiyorum; bu bu işleri yapabilirim” diyor. Bunu da takdir 
etmek lazım, bunun da yanında olmak lazımdır.
Hükümet, burada, birtakım kamu kurumlarının hasılatlarının belli bir 
payını bu şekilde aktaracağım diye, bir yasayı, Parlamentonun önüne  
getiriyorsa; Hükümetin, icraatını, yapacaklarını, öncelikle 
Parlamentonun önüne koyması gibi bir durum vardır.
İkinci husus şudur: Arkadaşlarım diyor ki “efendim, genel bütçeden, 
merkezî idare gelirlerinden mahallî idarelere pay vermek...”
Şimdi, maliyeci arkadaşlarım bilirler; belediyelere, özel idarelere nasıl 
pay veririz; Maliye Bakanlığı yetkilidir. Bakanlık, Mahallî İdareler 
Fonundan, Belediyeler Fonundan, Özel İdare Fonundan tahakkuku keser 
ve istediği belediyeye, istediği kadar verir.
BİLTEKİN ÖZDEMİR (Samsun) – Olur mu öyle şey...
ABDULLAH AYKON DOĞAN (Devamla) – Evet, geçtiğimiz günlerde 
belediyelere bu şekilde aktarma yapmadık mı?
ZEKERİYA TEMİZEL (İstanbul) – Yasayı değiştirmeden nasıl 
çıkartırsınız?!
ABDULLAH AYKON DOĞAN (Devamla) – Maliye Bakanlığının 
istediği belediyeye, istediği kadar para verme yetkisi olacak... Maliye 
Bakanlığının daha çok adil; böyle, senin belediyen, benim belediyem, 
şu partinin belediyesi gibi ayrım yapmadan; mahallî idarelere genel 
bütçe gelirlerinden ayrılacak payları global olarak, yani yüzde olarak... 
Bugün nedir, yüzde 9,5... Bunu, yüzde 8,5’e indiriyorum der, 
indirebilirim veya 10,5’e çıkarabilirim. Bu şekildeki bir aktarma...
ZEKERİYA TEMİZEL (İstanbul) – Neye göre?.. Yasa çıkarmadan 
yapamazsınız.
ABDULLAH AYKON DOĞAN (Devamla) - Efendim, bu, Hükümete 
böyle bir yetki veriyorsa, bu yetkinin kullanılmasının “A belediyesine 
50 milyar verdim” demek yerine, ben, mahallî idare gelirlerini; yani, 
bunlara ayrılacak payları...
ZEKERİYA TEMİZEL (İstanbul) – 50 milyar lirayı, belediyeye, 2380 
sayılı Yasaya göre veremiyor. Belediyeler, bu yasaya göre haklarını 
alırlar. 
ABDULLAH AYKON DOĞAN (Devamla) – Şimdi, burada şunu ifade 
edeyim; buradaki yüzde 9 gibi bir pay, genel bir biçimde, bütün 
belediyeleri kapsayacak. Burada, artık, 
A belediyesi, B belediyesi yok; mahallî idarelere ayrılan payları 
artırdım veya azaltım demek_ Bakın, zaten, Belediye Kanununda, 
Hükümetlere, belli sınırlar içinde indirme, çıkarma yetkisi verilmiştir; 
yani, böyle bir yetkinin Hükümetlere tanındığına dair yasalarımızda 
hüküm vardır. Bana göre, bu hüküm, bugün, Hükümetin; bugün, Maliye 
Bakanlığının yetkisi dahilinde olan A belediyesine şu kadar verdim, B 
özel idaresine şu kadar verdim yetkisine kıyasla çok daha adil, çok daha 
genel ve çok daha teknik bir yaklaşımdır. Bana göre, bunun, politik bir 
kullanımı daha az sakıncalıdır. Bu itibarla, buna da, değerli 
arkadaşlarım burada eleştiri getirdi, tabiî bu bir tespittir.
MÜMTAZ SOYSAL (Zonguldak) – Kamu hukukunda kıyas olur mu 
Allah aşkına!.. Belediyelere, şöyle, bilmem ne_
ABDULLAH AYKON DOĞAN (Devamla) – Şimdi, burada, bu 
tasarıda; Maliye Bakanlığına bugün tanınmış olan, Maliye 
Bakanlığının bugünkü yetkisinden daha ileride değil, genel bir yetki söz 
konusudur.
ESAT BÜTÜN (Kahramanmaraş) – Sınırlı olsun diyoruz Sayın Bakan.
ABDULLAH AYKON DOĞAN (Devamla) – Sınırlı zaten; yani, 
sınırsız değil ki... Genel bütçenin_
ESAT BÜTÜN (Kahramanmaraş) – Sınırlı olsun.
ABDULLAH AYKON DOĞAN (Devamla) – Efendim, zaten sınırlıdır. 
Niye sınırlıdır; bir kere, Maliye Bakanlığı, önce, genel bütçeyi finanse 
edecektir. Genel bütçenin finansmanını bırakacak; yani, gidip, mahallî 
idarelerin finansmanlarıyla uğraşacak değildir; ama, demek istiyorum ki, 
burada bir Hükümet üyesinin, bir Maliye Bakanının, böyle bir yetkisi, A 
belediyesine şu kadar para verme, şu kadar tahakkukla al sana şu kadar 
para deme yetkisi ve bunun_
ESAT BÜTÜN (Kahramanmaraş) – O yanlış da, bu yanlış değil mi?
ABDULLAH AYKON DOĞAN (Devamla) – Hayır efendim; yani, 
ortada tenkit edilecek böyle bir konu varken, böyle bir konuyu menfi 
yönden ele almaya katılmak mümkün değildir. Bunu da burada belirtmek 
istiyorum.
Değerli arkadaşlarım, tabiî, aslında, burada demek lazımdır ki, mahallî 
idareler kendi özkaynaklarına kavuşturulmalıdır; olay budur. Yani, 
belediyeler, bu şekildeki hükümetlerin paylarıyla değil, belediyeler, 
hükümetlerinde tasarruflarına konu olmayan kendi özel kaynaklarına 
kavuşturulursa, özel idareler buna kavuşturulursa... Bakın, bu, hepimizin 
başındadır_ Bütün belediyelerin_ Bugün, ücret artışları, hep oldu_ 
Memurların maaşlarında artışlar oldu. Genel bütçede bunun kaynağı 
var. Personel giderleri, genel bütçeden ödenecek.
Peki, belediyelerin personel giderleri nasıl ödenecek? Gelin, bunu, 
burada tartışalım. Bütün personel ücretlerine yaptığımız zamlar, 
mahallî idarelerin personeline de aynı şekilde yansıyor. Buna çare 
bulmak lazım. 
Yani, demek istiyorum ki, şunu tartışmamız lazım bugün bu kürsüde: 
Bütün mahallî idareleri, merkezî idarenin yetkisi çerçevesinde finanse 
etmek yerine, onları, özkaynaklarına kavuşturmak lazımdır. Bunu 
yaparsak, belediye reislerinin, böyle, ikide bir, Ankara’ya koşmalarına 
“aman, şu yüzde 9,5’luk payı 10,5’e çıkarın” gibi değil... Kendi 
özkaynağın vardır... 
Tabiî, mahallî idarelerin finansmanında şunu yapmak lazımdır. Mahallî 
idareler, kendi kaynaklarını kendileri bulsunlar, kendi bütçelerini 
kendileri yapsınlar, kendi bütçeleri çerçevesinde kendi hizmetlerini 
yapsınlar. Vatandaş da, belediyelerin, mahallî idarelerin, özel idarelerin 
yaptığı hizmetlere karşılık, elde ettikleri gelirleri de bizzat bilsin; yani, 
yapılan hizmetle, onlara tahsis edilen gelir arasında bir irtibat kurabilsin; 
ama,  bugün, bunu bilmiyoruz. Bugün, vatandaş, hangi mahallî idarenin 
ne kadar gelir elde ettiğini bilmiyor; çünkü, vatandaş, bugün, mahallî 
idarelerin, doğrudan doğruya bir tahsilatıyla karşılaşmadığı için... Ben, 
bu belediyeye, doğrudan doğruya, onun bir hemşerisi olarak, niye 
ödediğimi bilmiyorum. Niye ödemediğimi bilmediğim için de, onun 
yaptığı hizmeti, kendi ödememde de mukayese edemiyorum. 
Değerli arkadaşlarım, yani, özet olarak demek istiyorum ki, burada 
yapılan şey, bütçe kanunlarındaki hükümleri, bir genel kanuna 
aktarmadan ibarettir; ama, bu kürsüde, burada, bizim tartışacağımız 
esas konu, bunların ötesinde, mademki mahallî idarelerdir; mahallî 
idarelerin kendi özkaynaklarına kavuşturulmasıdır. Sadece mahallî 
idareler değil, katma bütçeli idareler de... Bugün, üniversitelerimizin de 
kendi özkaynakları olmalıdır. Üniversitelerin malî özerkliği diyoruz; 
yoktur malî özerkliği. Mahallî idarelerin malî özerkliği diyoruz; ama, 
yoktur malî özerkliği. Hepsi, genel bütçeye bağlıdır; ha böyle 
vermişsiniz, ha öyle vermişsiniz. Bu itibarla, dileğim, önümüzdeki 
günlerde, hükümetlerin, hem mahallî idarelere hem katma bütçeli 
idarelere, onların idarî ve ilmî özerklikleri yanında, malî özerkliklerini 
gündeme getirecek finans tasarılarıyla buraya gelmeleridir. 
Gecenin bu saatinde, bu temennilerle sözlerimi tamamlıyorum; saygılar 
sunuyorum. (DYP sıralarından alkışlar)
BAŞKAN – Teşekkür ediyorum Sayın Doğan.
SALİH KAPUSUZ (Kayseri) – Sayın Başkan, Mustafa Bey, bir kaç 
cümle söylesin.
BAŞKAN – Buyurun efendim, buyurun. Nasıl olsa, sabaha kadar 
buradayız. 
Buyurun Sayın Ünaldı.
Süreniz 20 dakika.
RP GRUBU ADINA MUSTAFA ÜNALDI (Konya) – Uzatmayacağım 
Sayın Başkan.
Sayın Başkan, değerli milletvekilleri; tasarının geneli üzerinde, 
Grubumuzun görüşlerini özet olarak arz etmek üzere söz almış 
bulunuyorum; önce, Heyetinizi, Grubumuz ve şahsım adına saygıyla 
selamlıyorum.
1996 bütçe görüşmelerini hatırlayanlar iyi bilirler ki, Refah Partisi 
olarak, bütçenin, Anayasaya aykırı olarak hazırlandığını ısrarla 
söyledik. Hele, -arkadaşlar, tartışmaları sık sık hatırlarlar- özellikle, 
ben, Plan ve Bütçe Komisyonunda hazırlanan bu tasarının Anayasaya 
aykırı olduğunu, hemen hemen her gün, konuşmalarımın başında ifade 
ettim. Herhalde söylediğim hususlardan biri; bugün kanun çıkarmak 
suretiyle düzeltmek istediğimiz hususlardı. Bunu, samimî olarak 
söyledik, düzeltmelerini istedik. İşte, dediklerimiz doğru çıktı. Özel 
kanunlarda yer alan hükümlerin, bütçe kanununda yer almasının, 
yapılmış bir müracaat üzerine, Anayasa Mahkemesi tarafından iptali 
üzerine oluşmuş boşluğu doldurmaya çalışıyoruz. Şimdi, böylesine 
yasal bir boşluk oluşmuş, dolayısıyla, bütçe dengeleri de etkilenmiştir. 
Arkadaşlarımız, burada, bu tasarı üzerindeki konuşmalarında birtakım 
ifadelerde bulundular. Sayın Biltekin Özdemir, tasarının doğru bir 
yaklaşım olduğunu ifade etmiş olmakla beraber, bunun, önceki hükümet 
tarafından hazırlandığını söyledi. Halbuki, kendisinin, Plan ve Bütçe 
Komisyonu Başkanı olarak, hatalı olarak çıkardığı bütçenin eksiklerini 
düzeltmek üzere bu kanun tasarısı hazırlanmış ve önümüze gelmiştir.
Tabiî, konuyla ilgisi olsun veya olmasın birtakım iddialarda da bulundu. 
Bunlardan birisi de, kaynak üretmesini bilemeyenlerin halka hizmet 
yapamayacaklarını söylediler; doğrudur. Şimdiye kadar halkın hizmet 
görmemesinin sebebi, kaynaklara yönelmemek, kaynaklara sahip 
çıkamamaktan kaynaklanmaktadır. Şimdi, bizim çabamız da budur. (RP 
sıralarından alkışlar) Hiçbir kaynak üretme çalışması 
yapamadığımızı söylüyor; halbuki, Hükümetin, bütün derdi, çabası bu 
konu üzerindedir. İnşallah da, halkımızın beklediği, ümit ettiği 
hizmetler önümüze konacaktır. 
Tabiî, kendileri 575 trilyon kaynağı 50-60 trilyona indirdiler, bunu nasıl 
bir hesapla yaptılar?.. Zoraki bir muhalefet hesabı olduğu açık. Sayın 
Özdemir, varsın, bu hesaplarla oyalanadursun, bilmediği veya 
anlamadığı bir hususu, bir atasözümüz ifade ediyor: “ İnanç, tekeden 
süt çıkarır.”
AHMET ALKAN (Konya) – Bu da sizin yönetim anlayışınız.
MUSTAFA ÜNALDI (Devamla) – Sayın Algan Hacaloğlu, konu dışı 
birçok şeyler söyledi. Adil düzen için tasa çektiklerini de ifade etti. 
Tasalarına teşekkür ediyorum; ama, boşuna tasa çekiyorlar. 
Üzülmesinler, boşuna tasa çekmesinler. Tasarıyla ilgili olarak da, Sayın 
Hacaloğlu, bir boşluğu doldurmak için konulmuş çabayı kınayarak, 
Meclisin tatile girdiği günde hızlandırılarak, bir boşluğun 
doldurulmasını ayıplayarak “arkadaşlarımız, ne kadar bilgi sahibi 
olabildiler” diye sordu bu kanun tasarısı hakkında. Belki, haklıdır; 
ama, kabahat, bu Hükümetin kabahati değildir. Hükümet ve Koalisyon 
Grupları, bunca işin arasında, Anayasa Mahkemesinin iptaliyle oluşmuş 
boşluğu doldurmaya çalışmaktadır.
BİLTEKİN ÖZDEMİR (Samsun) – Hangi işin?..
MUSTAFA ÜNALDI (Devamla) – Bu durum, aslında, tenkit edilecek 
bir durum değil, takdir edilecek bir durumdur. Ancak, ben,
arkadaşımızın endişesini de gidermek üzere “tasarıda ne var” sorusunu, 
heyetinize, kısa anekdotlarla ifade etmek istiyorum:
Bu tasarıda, malî disiplinin sağlanması amacıyla, kamu fonları, gelir ve 
giderleriyle birlikte bütçe kapsamına alınmaktadır. Fon uygulamalarıyla 
ilgili olarak, Maliye Bakanlığı ile Hazine Müsteşarlığınca düzenlemeler 
yapılması imkânı getirilmektedir.
Döner sermayeli işletmelerin malî bir disiplin altına alınması ve 
devletin, bu işletmelere, bütçeden yapılmış olan giderlerin bir 
bölümünün karşılanması için, aylık gayri safî hâsılatından bir 
kısmının genel bütçeye aktarılmasının sağlanması düzenlenmektedir.
Orman Köylülerini Kalkındırma Fonu, Sivil Müdafaa Kanunu, Motorlu 
Taşıt Vergisi, Karayolları Trafik Kanununda getirilen düzenlemeye göre 
sakıncalı uygulamalar ortadan kaldırılarak, genel bütçe gelirlerinden 
kurum ve kuruluşlara aktarılacak paraların oran ve miktarlarının, bütçe 
imkânlarına göre yılları bütçe kanunlarıyla yeniden belirlenmesi 
sağlanmaktadır.
Genel ve katma bütçeli daireler tarafından yapılan baraj, liman ve 
havalimanı, enerji santralı gibi tesisleri kullanan, kendilerine tahsis 
edilen gayrimenkuller üzerinde faaliyette bulunan veya bu 
gayrimenkulleri değerlendiren kurum ve kuruluşlardan kendilerine 
sağlanan bu imkânlara karşılık olarak, gelirleri ölçüsünde bir pay tahsis 
edilmesi öngörülmektedir.
Bir başka konu olarak da, yurtdışında yetiştirilen personelin 
hizmetlerinden, amaçlanan bir yararlanma sağlanmıyorsa, anılan 
personelin mecburî hizmet yükümlülüğü daha açık bir şekilde 
belirlenmekte, mecburî hizmetlerini yapmadan veya tamamlamadan 
görevinden ayrılması gibi bir durumun ortaya çıkması halinde, yapılan 
masrafların gerçek değeriyle ilgiliden alınabilmesini ve ilgililere 
kolaylık sağlamak üzere 5 yıllık taksitlendirme imkânı getirilmektedir.
Halen, mecburî hizmet yükümlüsü olarak okuyan öğrencilere, gerek 
mezuniyetlerinden sonra gerekse memuriyete atanmalarından sonra, tek 
taraflı olarak mecburî hizmet yükümlülüğünü, tazminat borcu 
doğmaksızın sona erdirme hakkı verilmektedir. 
İşte, tasarı -özetleyeceğim dediğim bir iki husus daha tekrarlanabilir- bu 
gibi konulardaki, Bütçe Kanununun iptalinden kaynaklanan boşlukları 
doldurmaktadır. Böylesine bir boşluğu önümüzdeki aylar içerisinde 
doldurmuş olarak icraatta bulunmanın ayıplanacak neyi vardır; doğrusu, 
ben, taaccüple karşılıyorum ve bu duygu ve düşüncelerle hepinizi, 
gecenin bu saatinde sözü daha fazla uzatmadan, saygıyla selamlıyorum. 
(RP sıralarından alkışlar)
BAŞKAN – Teşekkür ederim Sayın Ünaldı. 
Sayın milletvekilleri, ANAP Grup Başkanvekili Sayın Murat 
Başesgioğlu, DSP Grup Başkanvekili Sayın Mümtaz Soysal ve CHP 
Grup Başkanvekili Sayın Önder Sav, gönderdikleri bir yazıyla şöyle 
demektedirler: “Doğru Yol Partisince verilip kabul edilmiş önerge 
gereğince yapılmakta olan görüşmelerle ilgili olarak 31.7.1996 günü için 
öngörülen çalışmalar saat 24.00’te sona ermek zorunda olduğundan, 
önergenin 3 üncü maddesince, 1.8.1996 Perşembe günü çalışmaları 
sürdürmek üzere oturuma son verilmesini saygılarımızla rica ederiz.” 
Bugün, Yüce Genel Kurulun kabul ettiği Doğru Yol Partisi önerisinin 2 
nci maddesinin son cümlesini okuyorum: “...6 ncı sıraya kadar olan 
tasarıların görüşmelerinin tamamlanmasına kadar çalışma süresinin 
uzatılması önerilmiştir.” Yani, bugün, 6 tasarının görüşmeleri 
sonuçlanıncaya kadar çalışma süresi uzatılmıştır. 
ASLAN ALİ HATİPOĞLU (Amasya) – Bugün, saat 24.00’te bitti; şu 
anda 1.8.1996 tarihine geçtik Sayın Başkan. 
BAŞKAN – Efendim, biz günü öyle almıyoruz. 
ASLAN ALİ HATİPOĞLU (Amasya) – Tarih verdiler, “1.8.1996 
tarihinde saat 14.00’te başlayacak” diye Sayın Başkan.
BAŞKAN – Bir dakika... Bakın, okuyayım size arkadaşlar; diyor ki: 
“...71 sıra sayılı İslam Ülkeleri Arası Yatırım ve İhracat Kredi 
Sigortası Kurumu Kuruluş Anlaşmasının Onaylanmasının Uygun 
Bulunduğuna Dair Kanun Tasarısının 5 inci sırasına alınması ve 6 ncı 
sıraya kadar olan tasarıların görüşmelerinin tamamlanmasına kadar 
çalışma süresinin uzatılması önerilmiştir.” Gün demiyor. 
ESAT BÜTÜN (Kahramanmaraş) – 1.8.1996 tarihindeki çalışma 
saatimizi de oku Sayın Başkan. 
BAŞKAN – Hangisini?
ESAT BÜTÜN (Kahramanmaraş) – 3 üncü maddedeki... 
MÜMTAZ SOYSAL (Zonguldak) – Sayın Başkan... 
BAŞKAN – Bir dakika efendim. 
“Genel Kurulun 1.8.1996 Perşembe güne ve 2.8.1996 Cuma günlerinde 
de 14.00-21.00 saatleri arasında toplanarak çalışmalarını sürdürmesi...” 
deniyor. Bu, gayet... 
ASLAN ALİ HATİPOĞLU (Amasya) – Sayın Başkan, şu anda 
1.8.1996. 
BAŞKAN – Efendim, bugünkü çalışmalarımız devam ediyor. 
MUSTAFA CUMHUR ERSÜMER (Çanakkale) – Sayın Başkan, 
1.8.1996 başladı. 
HALİT DUMANKAYA (İstanbul) – Bugün, 24.00’te bitti; şu anda 
1.8.1996’dayız. 
MÜMTAZ SOYSAL (Zonguldak) – Usul hakkında ve önerge üzerinde 
söz almak istiyorum. 
BAŞKAN – Sayın Hocam, ikide bir usul meselesi olur mu?!. Yani, konu 
ortada, açık seçik... 
MÜMTAZ SOYSAL (Zonguldak) – Önerge üzerinde... 
BAŞKAN – Bu kanun tasarıları bitinceye kadar çalışma süresi devam 
edecek. 
MÜMTAZ SOYSAL (Zonguldak) – Sadece izah edeyim; öyle değil.
BAŞKAN – Efendim, izaha gerek yok ki... İşte, kabul edilmiş önerge... 
MÜMTAZ SOYSAL (Zonguldak) – Var efendim... 
HALİT DUMANKAYA (İstanbul) – Saat 24.00’ten sonra çalışmaya 
devam yok orada. 
BAŞKAN–Şahsı adına, Sayın Hikmet Uluğbay; buyurun efendim. 
MÜMTAZ SOYSAL (Zonguldak) – Müsaade edin; izah edeyim. 
BAŞKAN – Önergeyle ilgisi var mı Sayın Soysal?.. 
MÜMTAZ SOYSAL (Zonguldak) – Var efendim. 
BAŞKAN – Bugün, Türkiye Büyük Millet Meclisinin kabul ettiği, Doğru 
Yol Partisi Grubunun önerisinde, şu, şu, şu tasarıların görüşmelerinin 
tamamlanmasına kadar çalışma süresinin uzatılmasına deniyor. 
MÜMTAZ SOYSAL (Zonguldak) – Çalışma süresi diyor, çalışma 
saatleri demiyor... Müsaade edin...
ASLAN ALİ HATİPOĞLU (Amasya) – Tarih, 1.8.1996’yı gösteriyor. 
MUSTAFA CUMHUR ERSÜMER (Çanakkale) – Sayın Başkan, 
şimdiye kadar alınan bütün uzatma kararlarında saat 24.00’ten sonra 
çalışma kararı vardır. 
SAFFET ARIKAN BEDÜK (Ankara) – Sayın Başkan, Doğru Yol 
Partisi Grubunun teklifi, 2 nci maddede açık olarak ifade edilmiştir. O 
maddeye göre, o kanun tasarılarının hepsinin görüşülmesi gerekir. 
Diğer bir konuda... 
MÜMTAZ SOYSAL (Zonguldak) – Sayın Başkan, söz verir misiniz...
BAŞKAN – Bu konuda bir tereddütüm yok ki size söz vereyim. 
MÜMTAZ SOYSAL (Zonguldak) – Efendim, bizim tereddütümüz var; 
müsaade edin; izah edeyim... 
BAŞKAN – Ama, müsaade edin de, biz, sabahtan beri, zaten, diyoruz 
işte... 
YAŞAR TOPÇU (Sinop) – İzin verir misiniz... 
Bugün, daha önce alınan karar gereğince, Meclis tatile giriyordu. Doğru 
Yol Partisi Grubunun maksadı o olabilir; ama, kaleme alınan ve burada 
oylanan metinde saatlerin uzatılması denmiyor; çalışma süresi 
deniliyor. Perşembe ve Cuma için de çalışma saati koyuyor; diyor ki, 
Meclis, Perşembe günü şu saatte toplanır, Cuma günü şu saatte. 
Toplanma saati koyuyor... İşte, o sürenin tamamında... 
BAŞKAN – Sayın Topçu, burada... 
YAŞAR TOPÇU (Sinop) – İzin verin; devam edeyim... 2 nci maddede 
saydığı kanun tasarılarının tümü o sürede çıkacak. Cuma günü 
akşam... 
BAŞKAN – Hayır efendim, öyle bir şey yok. 
YAŞAR TOPÇU (Sinop) – Saat demiyor Sayın Başkan. Bugüne kadarki 
bütün önergelerde çalışma saatlerinin uzatılmasıdır; burada “süre” 
diyor. 
BAŞKAN – Tamam efendim “süre” diyor; yani, şu tasarılar bitinceye 
kadar çalışacaksın diyor. 
YAŞAR TOPÇU (Sinop) – Efendim, süreyle saat aynı şey değil. 
MÜMTAZ SOYSAL (Zonguldak) – Efendim, müsaade eder misiniz izah 
edeyim. 
BAŞKAN – Rica ediyorum Sayın Soysal... 
Efendim, ben usul görüşmesi açmıyorum. Ben, konu çok açık diyorum; 
bu tasarılar kabul edilinceye kadar çalışma süresi devam eder. 
YAŞAR TOPÇU (Sinop) – Hayır efendim. 
BAŞKAN – Efendim, rica ediyorum... 
Ama, herhangi bir şekilde gruplar mutabakata varırsa, belli bir saatten 
sonra ara veririz, yine saat 14.00’te toplanırız. 
MÜMTAZ SOYSAL (Zonguldak) – Oylanan metin o değil ki. 
BAŞKAN – Efendim, ben, bu konuda tartışma açmıyorum. 
MUSTAFA CUMHUR ERSÜMER (Çanakkale) – Sayın Başkan, izin 
verir misiniz...
BAŞKAN – Hayır, niye izin vereyim canım, her isteyen kişi çıkıp 
konuşur mu?!.
MUSTAFA CUMHUR ERSÜMER (Çanakkale) – Yanlış yapıyorsunuz!
BAŞKAN – Yanlış yapmıyorum!
MUSTAFA CUMHUR ERSÜMER (Çanakkale) – Sayın Başkan, saat 
24.00’ten sonra çalışmaya dair bir karar yok. 
BAŞKAN – Efendim, zaten saat 24.00’ü aştı.
MUSTAFA CUMHUR ERSÜMER (Çanakkale) – Hayır efendim; biz, 
önergeyi saat 24.00’ü aşmadan verdik.
BAŞKAN – Sayın Ersümer, benim uygulamam böyledir, ben bu şekilde 
karar verdim. 
MUSTAFA CUMHUR ERSÜMER (Çanakkale) – Hayır efendim, saat 
24.00’ten sonra çalışmaya dair bir karar yok. 
MÜMTAZ SOYSAL (Zonguldak) – Bir dakika Sayın Başkan...
BAŞKAN – Rica ediyorum arkadaşlar... Rica ediyorum, oturur musunuz 
yerinize...
MUSTAFA CUMHUR ERSÜMER (Çanakkale) – Önergemiz de saat 
24.00’ten önce verilmiştir. 
BAŞKAN – Efendim, buradaki metin açık. 
MÜMTAZ SOYSAL (Zonguldak) – Sayın Başkan, müsaade eder 
misiniz...
BAŞKAN – Efendim, tartışma açmıyorum. 
YAŞAR TOPÇU (Sinop) – Efendim, oyladığınız metinde “saat” 
demiyor, “süre” diyor. 
BAŞKAN – Demiyor... Şu şu şu tasarılar bitirilinceye kadar sürenin 
uzatılmasına deniyor.
YAŞAR TOPÇU (Sinop) – Efendim, bunlar için üç gün kaydedilmiş, 
Çarşamba, Perşembe, Cuma günleri.
BAŞKAN – Hayır efendim, üç günle ilgisi yok. O, arkadaki 3 üncü 
madde; onunla ilgisi yok. Esas, 2 nci madde. 
YAŞAR TOPÇU (Sinop) – Hayır efendim, okuyun 3 üncü maddeyi. 
BAŞKAN – Sayın Topçu, bakın... 
MUSTAFA CUMHUR ERSÜMER (Çanakkale) – Sayın Başkan...
BAŞKAN – Efendim, rica ediyorum.
SALİH KAPUSUZ (Kayseri) – Sayın Başkan, arkadaşlarımız illâ da 
çalışmamak istiyorlarsa, gidebilirler; ancak, 2 nci madde, asıl bizim 
hedefimizi ortaya koymaktadır. 
Arkadaşlarımızın itirazlarına da itibar ederseniz, lütfen oylama yapın, 
Genel Kurulun kararını alın. 
BAŞKAN – Efendim, bunun oylanacak tarafı yok ki. 
Şimdi, bakın, okuyayım size... 
MURAT BAŞESGİOĞLU (Kastamonu) – Sayın Başkan...
ASLAN ALİ HATİPOĞLU (Amasya) – Sayın Başkan, şu anda tarihin 
ne olduğunu, size soruyorum!
MÜMTAZ SOYSAL (Zonguldak) – Sayın Başkan, müsaade eder 
misiniz...
BAŞKAN – Bir dakika efendim, rica ediyorum... Yerinize bir oturun... 
Sayın Hocam, rica ediyorum, yerinize bir oturun...
Efendim bakın, 3 üncü madde -şu saatten itibaren 1 Ağustos başladı- 
bugün başlaması gereken Meclis tatilini iki gün geriye atıyor; 3 üncü 
maddenin amacı bu.
Ama, 2 nci madde şöyle:
“31.7.1996 tarihli gelen kâğıtlarda yayımlanan 86 sıra sayılı Bütçe 
Kanunlarında Yer Alan Bazı Hükümlerin İlgili Kanunlarında 
Düzenlenmesine Dair Kanun Tasarısının, 48 saat geçmeden gündemin 3 
üncü sırasına; 85 sıra sayılı Telgraf ve Telefon Kanunun Bazı 
Maddelerinde Değişiklik Yapılmasına Dair Kanun Tasarısının 4 üncü 
sırasına; 71 sıra sayılı İslam Ülkeleri Arası Yatırım ve İhracat Kredi 
Sigortası Kurumu Kuruluş Anlaşmasının Onaylanmasının Uygun 
Bulunduğuna Dair Kanun Tasarısının 5 inci sırasına alınması ve 6 ncı 
sıraya kadar olan -daha önce bir tanesini almıştık- tasarıların 
görüşmelerinin tamamlanmasına kadar çalışma süresinin uzatılması 
önerilmiştir.” (ANAP ve DSP sıralarından gürültüler)
YAŞAR TOPÇU (Sinop) – Saat ile süre arasında fark var. 
BAŞKAN – Yani, 3 üncü madde tatil süresini uzatıyor; maddede “1 ve 2 
Ağustosta da Meclis çalışsın” deniliyor. (DYP sıralarından “çalışma 
süresi sabaha kadar” sesleri, ANAP sıralarından gürültüler)
Efendim, rica ediyorum; bu konuda tartışma açmıyorum...
Şahsı adına, Sayın Uluğbay; buyurun efendim.
MUSTAFA CUMHUR ERSÜMER (Çanakkale) – Sayın Başkan, 
tartışma açmayın; bir şey demiyorum; ancak, elimde, Türkiye Büyük 
Millet Meclisinde, daha önce alınan, çalışma sürelerinin uzatılmasıyla 
ilgili kararlar var. Ben, şu üç kararı sizin bilginize arz etmek istiyorum. 
Bakın, bir tanesini okuyorum sadece; şunu söylüyor...
MEHMET GÖZLÜKAYA (Denizli) – Efendim, usul tartışması 
açmadınız.
MUSTAFA CUMHUR ERSÜMER (Çanakkale) – “... sürenin 
uzatılmasına, aynı gün saat 24.00’e kadar çalışmaların 
tamamlanmaması...”
BAŞKAN – Efendim, burada saat 24.00’ü hesaba katmamış; bu tasarılar 
bitinceye kadar çalışılacak diyor. 
MUSTAFA CUMHUR ERSÜMER (Çanakkale) – Niye 
katmıyorsunuz?!. Biz de onu söylüyoruz. (ANAP sıralarından 
gürültüler)
BAŞKAN – Rica ediyorum arkadaşlar, rica ediyorum... Gereksiz yere 
zaman kaybetmeyelim.
MUSTAFA CUMHUR ERSÜMER (Çanakkale) – Yanlış yapıyorsunuz!
YAŞAR TOPÇU (Sinop) – Sayın Başkan...
BAŞKAN – Sayın Hikmet Uluğbay, gelecek misiniz!..
HİKMET ULUĞBAY (Ankara) – Sayın Başkan, gelinecek hale gelsin; 
geleyim.
BAŞKAN – Efendim, tamam işte; sizi çağırıyoruz. Her çağırdığımız 
üye arkadaşımız Genel Kuruldaki tartışmaların bitmesini beklerse, biz 
burada konuşamayız.
Buyurun Sayın Uluğbay.
Süreniz 10 dakika efendim.
HİKMET ULUĞBAY (Ankara) – Sayın Başkan, bir açıklama 
yapıyorsunuz; o açıklamayı tamamlamadan gelirsem, sizin yönetiminize 
müdahale etmiş olurum. Böyle bir saygısızlığı yapmaya da niyetim yok.
BAŞKAN – Estağfurullah efendim; teşekkür ederim, zaten, size öyle bir 
şey yakışmaz; saygılar sunarım.
Buyurun efendim.
YAŞAR TOPÇU (Sinop) – Sayın Başkan...
BAŞKAN – Kapattık Sayın Topçu.
YAŞAR TOPÇU (Sinop) – Bir şey söyleyeceğim.
BAŞKAN – Efendim, arkadaşımız konuşuyor, rica ediyorum canım.
YAŞAR TOPÇU (Sinop) – Bir dakika efendim... Perşembe ve Cuma 
günlerindeki gündeminiz ne o zaman?
BAŞKAN – Efendim, size cevap vermiyorum... Lütfen... Rica ediyorum 
Sayın Topçu.
YAŞAR TOPÇU (Sinop) – Yok işte gündem!.. Gündemsiz toplantı olur 
mu?!.
BAŞKAN – Yeni yeni gündem konusu gelebilir. 
YAŞAR TOPÇU (Sinop) – Hayır efendim; olmaz öyle şey!..
MUSTAFA CUMHUR ERSÜMER (Çanakkale) – Gündemsiz çalışma 
nerede var!..
YAŞAR TOPÇU (Sinop) – Gündemsiz çalışma olur mu?!.
METİN ŞAHİN (Antalya) – Sayın Başkan, İçtüzüğü çok iyi 
biliyordunuz; yanlış yaptınız.
BAŞKAN – Buyurun efendim.
HİKMET ULUĞBAY (Ankara) – Sayın Başkan, değerli arkadaşlar; 
görüşmekte olduğumuz gündem konusunda fikirlerimi ifade ederek 
başlamak istiyorum sözlerime. (Gürültüler)
BAŞKAN – Rica ediyorum; sayın arkadaşımız konuşuyor; dinleyelim.
Buyurun efendim.
HİKMET ULUĞBAY (Devamla) – Bir defa, bugünkü çalışmalarımız 
için karar almadan önce, Meclisin bir çalışma saati belirlemesi vardı. 
Dolayısıyla, bugün, verilen önerge üzerine, Meclis, bir karar aldığı 
vakit, çalışma saatlerini uzatmıştır. Nereye kadar uzatmıştır; gün 
bitimine değin uzatmıştır. (DSP sıralarından alkışlar)
Şimdi, sizin ifadenizi varsayarsak, altı kanun tasarısının görüşülmesi, 
yarın, daha doğrusu şu anda yaşamaya başladığımız günün 21.00’ine 
kadar devam ettiği takdirde, bunun, verdiğiniz önergenin içeriğine uygun 
olduğuna inanıyor musunuz? 
ALİ RIZA GÖNÜL (Aydın) – Yarın 12.00’de biter; 14.00’ten itibaren 
görüşmelere tekrar başlanılır.
HİKMET ULUĞBAY (Devamla) – Ya bitmedi de 21.00’e kadar devam 
etti... Yarının çalışma...
BAŞKAN – Sayın Uluğbay, siz, lütfen düşüncelerinizi söyleyin; bu, 
Başkanlığın uygulamasıdır; grupla ilgisi yok efendim.
HİKMET ULUĞBAY (Devamla) – Efendim, ben şahsım adına kendim 
söz aldım; fakat, söz aldığım noktadaki fikirlerimi ifade edebilmek için, 
evvela çalışma saatlerine ait kuralları netleştirmemiz gerekiyor; o 
nedenle, ben fikirlerimi ifade ettim. (DSP sıralarından alkışlar) 
Sayın Başkan, değerli üyeler; önümüze gelen kanun tasarısıyla 
Hükümet, bir çek istemektedir bizlerden; yani, Türkiye Büyük Millet 
Meclisinden Hükümet bir çek istiyor. Tabiatıyla, hükümetlerin Büyük 
Millet Meclisinden çek isteme hakları vardır. Neden? Çünkü, kamuya 
hizmet edeceklerdir; bu hizmet için birtakım harcamaları vardır; bu 
harcamaları finanse edecekler. Buna son derece saygı duymamız lazım; 
ancak, Hükümet bir şey daha istiyor. Diyor ki: “Çekin altına imzanızı 
atın Türkiye Büyük Millet Meclisi olarak, miktar hanesini boş bırakın.” 
Niye? “Onu ben dolduracağım.” 
Türkiye Büyük Millet Meclisinin hangi koşullar altında yetki 
devredeceği, Anayasada çok net biçimde tanımlanmıştır. Hükümetin 
getirdiği yasa tasarısı bir ihtiyaçtan kaynaklanıyor; bunu gayet net bir 
şekilde anlıyoruz; ancak, bu ihtiyaç, yıllardan beri -burada ifade edildi- 
bütçe kanunlarına konulmaması gereken maddelerin konulmasının 
sonucunda, belirli aralıklarda Anayasa Mahkemesi tarafından iptal 
edilen maddelerin yerine, bir hilei şeriye kanunuyla, dolambaçlı yoldan 
aynı yetkiler alınmak isteniyor. Bu yapılırken bir şey daha yapılıyor; 
bütçe kanunlarına konulduğu vakit şu deniliyordu: “Şu, şu, şu fonlardan 
şu kadar miktarını, bu yıl, bütçe harcamalarının finansmanında 
kullanılmak üzere, Maliye Bakanı veya Bakanlar Kurulu yetkilidir.”
Şimdi, burada, yine istenen yetkide, açık çek olma mahiyeti şuradan 
kaynaklanıyor. Deniliyor ki: “Efendim, biz, her yıl, bütçe kanunlarında 
hangi fonların gelirlerine el koyacağız; Yüce Meclis bu konuda bir şey 
söylemesin.” Ya kim söylesin; Bakanlar Kurulu, hatta ve hatta, icra 
mahallinde, Bakanlar Kurulunu da bir tarafa bırakın, Maliye Bakanı 
karar versin. Yani, öyle bir yetki isteniyor ki; genelde meclisler yetki 
devrini yaptıkları vakit -kanun hükümünde kararname çıkarma gibi- 
bakanlar kuruluna verirler; yani, hükümete devrederler; oysa, bu kanunun 
tasarısının içerisinde, yetki devri, Anayasanın öngördüğünün ötesinde, 
Bakanlar Kurulu bir tarafa bırakılmış, belirli hallerde Maliye Bakanına 
kadar iniyor. 
Siz, Büyük Millet Meclisinin üyeleri olarak, Anayasanın size vermediği 
bir yetkiyi, hangi hukuk içerisinde ve hangi yetkiyle devretmeye 
hazırlanıyorsunuz?.. Elbette ki, Türkiye’nin daha iyi ve daha güzele 
gidebilmesi için, kamu kaynaklarının harekete geçirilmesi lazım. 
Türkiye Büyük Millet Meclisi bunun için vardır, bu kaynakları yaratmak 
için vardır; komisyonlar, bunların görüşülmesi için vardır. Biz bunları 
yapmaz isek, görevimizi yapmamış oluruz; ama, oraları çalıştırmak 
gerekir. 
Biraz evvel buradan şu açıklamada bulunuldu: Efendim, bütün bunlara, 
fonların gelirlerine, bir kararname hükmüyle, hükümet, zaten el 
koyageliyordu; bu sene yapılan, kararnameyle yaptığımız şeyi, Bütçe 
Kanununun bünyesine dahil ettik... Ben, böyle bir ifadeyi duyduğum 
vakit, sizlere açıkça itiraf edeyim, kanım dondu. Niye kanım dondu 
biliyor musunuz?.. Birkısım hükümetler, hiçbir yerden yetki 
almaksızın, Anayasayı tağyir ederek, kendilerinde olmayan bir yetkiyi 
kullanarak, birtakım kaynaklara resen el koymuşlar. Bu, ne bir Afrika 
kabilesinde görülmüştür ne de diktatörlükler rejiminde görülmüştür. 
Onlar dahi, belirle hallerde, hukuk kurallarını, şeklen dahi olsa yerine 
getirme zahmetine katlanırlar. Demek ki, yıllarca, bu ülkede, hukuk 
kuralları bir tarafa bırakılmış; Bakanlar Kurulu, kendine vehmettiği bir 
yetkiyle birtakım kaynaklara istediği gibi el koymuş ve Meclis, bugüne 
değin sessiz kalmış. Bu sessizlik hakkını nereden elde ettik beyler?! Ne 
zamandan beri, milletin bize verdiği yetkiyi, bizden yetki almaksızın 
hükümetler kullanabilmiş?! Bu beyan burada yapıldığı anda, ben, 
beklerdim ki, Meclis, soruşturma açsın, yetki olmadan nasıl bu yetkiyi 
kullanabilmiştir diye hesabını sorsun; çünkü, bunu, dün, sizler yapmış 
olabilirsiniz, yarın bir başkası yapar. Nerede kaldı hukuk devleti, nerede 
kaldı demokrasi?.. Hangi yüzle seçmenin yüzüne bakabileceğiz?.. 
Bunları gönlünüze sığdırabiliyor musunuz?.. Vicdanlarınız kabul 
ediyor mu?.. Benimki kabul etmiyor; sizleri vicdanlarınızla başbaşa 
bırakıyorum. 
Diğer taraftan, bu kanun tasarısının maddelerini çok net bir şekilde 
incelediğiniz vakit göreceksiniz ki, fonların, döner sermayeli idarelerin 
gelirine el konuluyor. Bunun ekonomide, hukukta bir tek ismi vardır; 
vergi koymaktır. Eğer, birtakım kuruluşların gelirlerine şu veya bu isim 
adı altında salma salıyorsanız, bu salma, vergidir. Verginin de nasıl 
alınacağı, Anayasamızda belirlenmiştir.
BAŞKAN – Sayın Uluğbay, 1 dakikanız var efendim.
HİKMET ULUĞBAY (Devamla) – Teşekkürler Sayın Başkan.
Verginin konulması da, ertelenmesi de, kaldırılması da kanunla olur. 
Bu yetki, yıllardır kararnameyle kullanılmış, şimdi, kanunla getirilmek 
isteniyor. Yalnız, deniliyor ki, nereden, kimden vergi alacağıma Meclis 
karar vermesin; kimden, ne zaman, hangi tarihte, ne miktarda vergi 
alacağıma, Hükümet olarak ben karar vermek istiyorum.
Beyler, hanımefendiler; bizler bunun için mi seçildik, buraya geldik?.. 
Bugün, bunu, bazı fonlar, bazı döner sermaye için yapan idare, yarın, 
vatandaşın cebinden almak için kullanmak isterse, neyle 
durduracaksınız?.. Bugün bu uygulamayı durdurmadığınız takdirde, 
yarın, öbürünü durdurabilmek için kendinizde hak da, yetki de 
bulamazsınız.
Hepinizi saygıyla selamlıyorum. 
BAŞKAN – Teşekkür ederim Sayın Uluğbay.
Tasarının tümü üzerindeki müzakereler bitmiştir.
Maddelere geçilmesini oylarınıza sunuyorum: Kabul edenler... Kabul 
etmeyenler... Maddelere geçilmesi kabul edilmiştir.
1 inci maddeyi okutuyorum:
26.5.1927 Tarih ve 1050 Sayılı, 14.7.1965 Tarih ve 657 Sayılı, 
16.8.1961 Tarih ve 351 Sayılı, 29.8.1977 Tarih ve 2108 Sayılı, 
4.11.1981 Tarih ve 2547 Sayılı, 23.5.1928 Tarih ve 1322 Sayılı, 
9.11.1983 Tarih ve 2946 Sayılı ve 11.11.1986 Tarih ve 3320 Sayılı 
Kanunların Bazı Hükümlerinde Değişiklik Yapılması ve Bazı 
Hükümlerinin Yürürlükten Kaldırılmasına Dair Kanun Tasarısı
MADDE 1. – 26.5.1927 tarih ve 1050 sayılı Muhasebe-i Umumiye 
Kanununa aşağıdaki Ek Maddeler ilave edilmiştir.
“Fonların Ödenek ve Gelirleri
EK MADDE 8. – Kanun, kanun hükmünde kararname, yönetmelik ve 
diğer mevzuatla kurulmuş olan fonların her türlü gelirleri hazine adına 
açılan bir müşterek fon hesabında toplanır.
Yılları bütçe kanunları ile hangi fonların bütçe kapsamına dahil 
edileceği belli edilir. Bütçe kapsamı içine alınan fonlar hizmetlerini 
bütçenin (A) cetveline konulan ödeneklerle yerine getirirler. Bunların 
gelirleri genel bütçe geliri olarak (B) cetveline gelir kaydedilir. Ancak bu 
gelirlerden kredi ana para geri dönüşleri, kredi faizleri, borçlanma ve 
satış hâsılatı ile üniversite araştırma fonlarının döner sermayeden 
aldıkları paylar bütçenin (B) işaretli cetveline gelir kaydedilmeden 
doğrudan müşterek fon hesabından ilgili fonun gider hesabına aktarılır.
Kapsam dışında bırakılan fonların gelirleri ve harcamaları bütçe ile 
ilişkilendirilmez. Ancak, bunların müşterek fon hesabında toplanan 
gelirlerinden Maliye Bakanı ve Hazine Müsteşarlığının bağlı olduğu 
Bakanın birlikte teklifi üzerine Başbakanın onayı ile belirlenecek oran 
ve miktarlarda kesinti yapılarak genel bütçeye gelir kaydedilebilir.
Tüm fonlar hizmet ve harcamalarını kendi mevzuatlarında yer alan esas 
ve usullere göre yürütürler.
Fon gelirlerinin tahsili, takibi, gelir kaydı, muhasebeleştirilmesi ve 
denetimine ilişkin süre, esas ve usuller Maliye Bakanlığı ile Hazine 
Müsteşarlığınca müştereken tespit edilir.
Kanun ve kanun hükmünde kararname ile kurulanlar hariç olmak üzere, 
hizmet alanı kalmayan fonlar Maliye Bakanı ve Hazine 
Müsteşarlığının bağlı olduğu Bakanın müşterek teklifi ve Başbakan 
onayı ile tasfiye edilebilir. Bunların tasfiyesine ilişkin her türlü 
düzenlemeleri yapmaya Maliye Bakanı ile Hazine Müsteşarlığının 
bağlı olduğu Bakan yetkilidir.” 
BAŞKAN – Madde üzerinde, Cumhuriyet Halk Partisi Grubu adına, 
Sayın Algan Hacaloğlu; buyurun efendim. (CHP sıralarından alkışlar) 
Süreniz 10 dakikadır.
CHP GRUBU ADINA ALGAN HACALOĞLU (İstanbul) – Sayın 
Başkan, değerli arkadaşlarım; görüşülmekte olan 86 sıra sayılı yasa 
tasarısının 1 inci maddesi üzerinde, Cumhuriyet Halk Partisi Grubu 
adına söz almış bulunuyorum; hepinizi saygıyla selamlıyorum.
Kamu maliyesinin, devlet kaynaklarının etkinliğinin sağlanması 
konusunda karşı karşıya bulunduğumuz en ciddî sorunlarından biri, 
malî disiplinin sağlanamamış olmasıdır. Özellikle, 1980’li yılların 
ortasından başlarayak, kamu kaynaklarının kullanımında izlenen 
keyfîlik, yaratılan fonlar, pratikte, zaman zaman, bazı alanlarda 
uygulamaları hızlandırıcı sonuçlar yaratmış olsa dahi, genelde, bütçe 
birliği gibi çok temel bir ilkenin çiğnenmesine yol açmış ve çok sayıda 
oluşturulan -bütçe içi ve bütçe dışı- fonlarla, kamu kaynaklarının 
eşgüdümünün sağlanmasında, verimli kullanımında, amaçlara yönelik 
kullanımında ve denetiminde ciddî eksiklikler yaratılmıştır. Eğer bir 
devlet, kendi özkaynaklarını denetimde yeterince başarılı olamıyorsa; 
eğer bir devlet, kamu kaynaklarının kullanımında keyfîliği aşarak, 
bütçenin birliğini sağlayarak gerekli rasyonel yaklaşım içinde 
olamıyorsa; biliniz ki, orada, o devlette, o ülkede hem hukuksuzluk 
vardır hem keyfîlik vardır hem de yolsuzluğun zemini vardır. 
Değerli arkadaşlarım, son yıllarda, özellikle, Acil Destek Fonu gibi, 
Tanıtım Fonu gibi, Sosyal Dayanışma Fonu gibi ve benzeri fonlarda 
olduğu gibi, kullanımına, sadece bir bakanın veya başbakanın oluruyla 
açılan uygulama alanları çerçevesinde, bu fonlarda biriken kaynakların, 
o fonların kuruluş yasa ve mevzuatında belirlenen amaçlarının dışına 
sık sık çıkarıldıkları görülmüştür. 
Biz, Cumhuriyet Halk Partisi olarak, tüm kamu fonlarının, bütçenin 
kapsamı içinde, bir bütünlük içinde, bütçe birliğini sağlayacak çerçevede 
toparlanmasını ve bu anlayış içinde oluşacak kamu bütçesinin, devlet 
bütçesinin, tümüyle Türkiye Büyük Millet Meclisinin denetimi altında 
olmasını öngörmekteyiz. Türkiye Büyük Millet Meclisinin, yani yasama 
organının denetimi dışında kalan kamu kaynaklarının yanlış 
kullanımından, denetim dışı kullanımından doğabilecek 
olumsuzlukların hesabını hiçbirimizin veremeyeceğini kabul 
edeceğinizi zannediyorum. Ama, bir gerçek var ki, yıllardır, Türkiye’de, 
belirli fonlar, siz sayın milletvekillerinin, yani Türkiye Büyük Millet 
Meclisinin denetimi dışındadır. 
Bu yasa tasarısının geneli çerçevesinde görüş belirtirken -benden sonra 
konuşan ANAP ve DSP grup sözcülerinin de belirttikleri gibi- Anayasa 
Mahkemesince uygulaması durdurulan bütçe yasasının belirli 
maddeleri, bu kapsamda, fonlarla ilgili yasanın 31 inci maddesinin 
uygulamasının durdurulmasından kaynaklanan boşluğu gidermek 
amacıyla, şu anda tartışmakta olduğumuz madde gündeme gelmiştir. 
Ancak, bu amaçla sunulmuş olan tasarı, ne yazık ki, biraz evvel özenle 
üzerinde durmaya çalıştığım, bütçenin birliğini sağlayacak, tüm 
fonların Meclis denetimi altında olmasını  gerçekleştirecek bir 
bütünlüğü sağlamakta yetersiz olduğu; aksine, bütçe dışı fonlar üzerinde 
Başbakanın onayı ile, yine iki bakanın önerisi ve Başbakanın onayı 
çerçevesinde, saptanabilecek herhangi düzeyde, yani yüzde 100’e kadar 
ulaşabilecek düzeyde, fon kaynaklarının bütçeye aktarılabilmesi 
öngörülmektedir. 
Burada tabiatıyla şu söylenebilir: Eğer belgeler üzerinde fonların, belirli 
kaynaklarda, belirli zeminlerde, belirli fonlar altında yasalar veya 
mevzuat çerçevesinde oluşturulmuş olan bir fonlar çerçevesinde 
tutuluyor olmasına karşın, Sayın Başbakanın yetkisi ve onayı ile, bu 
fonlar, bu kaynaklar bütçeye aktarılıyor ise, amaca ulaşılamıyor mu, 
ulaşılmaz mı diye sorgulanabilir. Buna yanıt “hayır” dır. Nedeni de, 
her fonu oluşturan, o fonun kuruluşuna vücut veren mevzuat hükümleri 
değiştirilmediği sürece, siz, eğer o fonlardan, o mevzuatta yer almayan 
bir süreç çerçevesinde, o fonda mevcut kaynakları bütçeye aktarırsanız, 
hukuka aykırı bir işlemde bulunmuş olursunuz. Bütçenin birliğini 
sağlayabilmek için, öncelikle, mevzuatıyla, hukukuyla o fonları, o 
mevzuat içerisinde gerekli yapıya sokup, bütçenin içine aktarmanız 
gerekir. O mevzuat orada durduğu sürece, siz, keyfî bir şekilde günü 
kurtarmak amacıyla, o kaynakları bütçeye aktaramazsınız. Buradan bir 
arkadaşım, Özelleştirme Fonuyla ilişkin olarak, bunun bütçeye 
aktarılmasının ne zararı olabileceği, böylelikle, Özelleştirme 
Fonlarının sağlık gibi, kamusal yarar, toplumsal yarar amaçlarına 
yönelik de kullanılabileceğini belirtti; ama, biliyoruz ki, 1980’li yılların 
başında faiz giderlerinin bütçe içindeki payı yüzde 3’ler düzeyindeydi; 
bugün, neredeyse, yüzde 50’lere ulaşmış vaziyette. 
BAŞKAN – Sayın Hacaloğlu, 1 dakikanız var efendim
ALGAN HACALOĞLU (Devamla) – 1996 bütçesinde, Özelleştirme 
Fonu, bütçeye aktarılacak fonlar dışında tutulmuştu. Bugünkü 
uygulamayla, o Fon dahi, Sayın Başbakanın keyfî iradesi alanı içerisine 
alınmış bulunmaktadır. Bunu kabul edebilmek mümkün değil. 
Değerli arkadaşlarım, ilk konuşmamda da belirttim. Refah Partisi, 
yıllardır “faiz haramdır” dedi; ama, uygulamada faizci oldu. Refah 
Partisi, yıllardır “rant ekonomisi bitmeli” dedi; ancak, rantiyerlerle 
kucaklaştı. Şimdi, diyorum ki, geliniz, buradaki bu uygulamadan 
vazgeçin ve bütçenin birliğini hep beraber sağlayalım.
Saygılar sunarım. (CHP sıralarından alkışlar)
BAŞKAN – Teşekkür ederim Sayın Hacaloğlu.
DSP Grubu adına, Sayın Uluğbay; buyurun efendim. (DSP sıralarından 
alkışlar)
Sayın Uluğbay, süreniz 10 dakika efendim.
DSP GRUBU ADINA HİKMET ULUĞBAY (Ankara) – Teşekkürler 
Sayın Başkan. 
Sayın Başkan, değerli üyeler; görüştüğümüz kanun tasarısının 1 inci 
maddesinin alt madde olarak getirdiği 1050 sayılı Muhasebei Umumiye 
Kanununa ek 8 inci madde eklenmesi, aslında, Kanuna karşı yapılmış 
bir hileyi içermekte. Nedir bu hile? Biliyorsunuz, fonlardan kaynaklanan, 
daha doğrusu, fonların elindeki maddî olanaklardan bir bölümünün 
bütçeye aktarılması. 
Şimdi, burada, kanuna karşı hile derken, şunu ifade etmek istedim: Daha 
önce, bu hususlar bütçe kanununun madde metinlerine dahil edildiği için, 
Anayasa Mahkemesinin iptaline konu oldu. Neden? Çünkü, 
Anayasamızda, bütçe kanunuyla ilgili olmayan hususların maddeler 
bünyesine alınamayacağına amir hüküm var. Şimdi, orada iptal edilen 
hususu, Muhasebei Umumiye Kanununa alıyoruz. Muhasebei Umumiye 
Kanunu, devletin, vergi kanunları ve diğer kanunlar çerçevesinde 
topladığı gelirlerin nasıl harcanacağına ilişkin, bütçenin yapılışına 
ilişkin teknik hususları ve uygulamasına ilişkin teknik özellikleri taşır; 
dolayısıyla, özel bir kanun niteliğindedir. Şimdi, biz, bu kanunun 
içerisine bir madde koyuyoruz ve diyoruz ki: “Bizim memlekette bir de 
fonlar vardır, bu fonların elinde gelir vardır, biz bu gelirlere el koymak 
istiyoruz; ama, ne miktarda, hangi fondan, hangi yıl, ne kadar 
alacağımızı bütçe kanununda belirleyeceğiz.” Yani, buraya yazdığımız 
şeyle ne diyoruz, bütçe kanununda yapageldiklerimizi bir başka yere 
yazmakla, Anayasa Mahkemesini kandıracağımızı zannediyoruz. Bu, 
Meclisimiz için biraz fazlaca safdillik olur. Niye? Çünkü, karşımızda 
güvenmemiz gereken, Meclisle birlikte, demokrasimizin temel 
organlarından biri olan Anayasa Mahkemesinin değerlendirme vasfına 
gölge düşürüyoruz, onu kandırmaya çalışıyoruz. 
Eğer, gerçekten, bu ülkede hukuk devletini yerleştirmek gibi bir inanca 
sahipsek, Meclisin saygınlığına ne kadar özen gösteriyorsak, Anayasa 
Mahkemesinin saygınlığına da o kadar özen göstermek durumundayız. 
O nedenle yapacağımız şey, bu Meclisten çıkarılan kanunları o 
olgunlukta çıkaracağız ki, Anayasa Mahkemesine gitme ihtiyacı 
olmayacak. Anayasa Mahkemesi, sistemimiz içerisinde, ihtiyaç halinde 
başvurulması gereken bir güvence mercii olarak bulunacak; ama, biz ne 
yapıyoruz? Türkiye Büyük Millet Meclisi olarak, Anayasa 
Mahkemesiyle bir inatlaşma savaşı ilan ediyoruz. Bu, bize saygınlık 
getirmez. Herşeyden evvel, eğer bize saygı duyulmasını istiyorsak, biz 
başkalarına saygı duymayı öğreneceğiz ve uygulayacağız, sadece 
öğrenmemiz yeterli değil. Gerçekten, 21 inci Yüzyıla girerken, Türkiye 
Cumhuriyetinin dünya üzerinde bir hukuk devleti olarak saygın bir yer 
edinmesini istiyorsak, evvela hukuk devletine bizler saygılı olmak 
durumundayız. Dolayısıyla kanunları yaparken, kenarından dolaştık, 
vücut çalımı attık gibi, kendimizi kandıran ve kandırırken de 
saygınlığımızı zedeleyen uygulamalardan vazgeçmemiz lazım. 
O zaman ne yapabiliriz? O zaman yapacağımız şey, siyasî partilerin ve 
iktidarların var oluş nedenlerinin felsefesine hâkim olmak. Nedir siyasî 
iktidarlar ve siyasî partilerin var oluş nedeni? Karar almak ve 
kararlılıkla uygulamaktır ve bu kararları, hukuk devletinin ilkeleri 
çerçevesinde almaktır. 
Bu maddenin tedvin ediliş şekliyle, İktidarın bir siyasî tercihi yoktur. 
Bunu niçin söylüyorum; şunun için söylüyorum: Maddeyi dikkatle 
okuyun, siyasî İktidar, “şu, şu, şu işlemler bugüne değin Türkiye’de fon 
yönetimiyle yönetiliyordu, biz bunları gözettik, gördük ki, bu işlerin fon 
yönetimiyle yürütülmesi sağlıklı sonuçlar vermedi -saygıdeğer bir 
yargı- o nedenle, biz, bugünden itibaren, bu tür faaliyetleri bütçe içine 
alıyoruz; dolayısıyla gelirleriyle giderleriyle konsolide bütçenin bir 
parçası haline getirdik” diyor. 
Bir siyasî iktidar olarak bunu dediğiniz anda, size karşı sadece saygı 
duyarım. Niye? Bir siyasî tercih yapıyorsunuz. İktidar olmak, siyasî 
tercih yapabilmek ve yapılan siyasî tercihi kararlılıkla uygulayabilmek 
demektir. Muktedir olmak oradan gelir çünkü. Fakat, üzülerek 
görüyorum ki, yazdığınız, tedvin ettiğiniz kanunlarda dahi, iktidarı 
bizzat kendiniz reddediyorsunuz; çünkü, kararlı değilsiniz. Fon sistemi 
Türkiye’ye yararlı mı olmuştur, yararsız mı olmuştur? Bunca yıldır 
uygulanıyor, iki siyasî parti olarak yıllardır uyguladınız ve eleştirdiniz, 
hâlâ daha karar alamıyorsunuz. Kusura bakmazsanız, ben, sizler için -
özür dileyerek- bir tabir kullanmak istiyorum: “Kararsız Kâzım” rolünü 
oynuyorsunuz. 
Lütfen beyler, iktidar olun ve karar alın. Deyin ki: “Fonlar Türkiye’ye 
yararlıdır; o nedenle, aynı sistem devam etsin.” Bu kararınıza saygı 
duyarım. Şunu da diyebilirsiniz: “Fon uygulamaları Türkiye’ye zarar 
vermiştir. Yıllardır uygulanıyor, sonuçları ortadadır, tartışılmıştır.” 
Bu yönde de tercihinizi kullandığınız vakit yine saygı duyulursunuz. 
Ama “ben, önümüzdeki yıl, hangi fonları bütçe içerisine alacağım? 
Ertesi yıl onu bütçe içerisinde mi tutacağım, tutmayacak mıyım? Bu 
konularda şu anda verilmiş bir kararım yok, bir politikam da yok; o 
nedenle, bana öyle bir açık çek verin ki, ben, karar aldığım vakit bu 
kararımı uygulayayım.”
Beyefendiler, hanımefendiler; böyle bir yetki aşiretlerde dahi aşiret 
reisine verilmiyor.
OSMAN HAZER (Afyon) – Biz kararlıyız...
HİKMET ULUĞBAY (Devamla) – Kararlısınız... O zaman, lütfen, 
maddenin tedvinine bir önergeyle katkıda bulunun ve “biz, siyasî iktidar 
olarak, şu fonların, artık fon olarak yönetilmesini değil, konsolide 
bütçenin içine alınmasına karar verdik” deyin. Lütfen, yazın, verin; ona 
göre görüşelim. Ümit ederim, bu, şahsınızın değil, aynı zamanda 
partinizin görüşüdür ve bu önergeyi de verirsiniz.
Şimdi, diğer bir unsur, maddenin tedvini itibariyle baktığımız vakit, 
fonları ikiye ayırıyorsunuz: Kapsam içi, kapsam dışı. Personel 
Kanunumuzda da vardır böyle bir rejim: Kapsam içi personel, kapsam 
dışı personel. Personel rejimini içinden çıkılmaz hale getiren 
unsurlardan bir tanesi de budur. 
Şimdi, burada da, kapsam içinde... Orada da kararsızsınız. Orada, şunu 
demiyorsunuz: Biz, şunları şunları kapsam içine aldık, şunları şunları 
kapsam dışında bıraktık. Vallahi, bu sene aklımıza şunlar gelirse 
bunları yazarız, seneye Allah kerim...
BAŞKAN – Sayın Uluğbay, 1 dakikanız var efendim...
HİKMET ULUĞBAY (Devamla) – Teşekkürler Sayın Başkan.
Beyefendiler, ailenizi yönetmiyorsunuz, şirketinizi yönetmiyorsunuz; 
devlet yönetiyorsunuz. Devlet yönetmenin, usulü, kuralları ve adabı 
vardır. Onun ötesinde, hadi bu kadarını da yaptınız, diyorsunuz ki 
“kapsam dışında bırakılan fonların gelirleri ve harcamaları bütçeyle 
ilişkilendirilmez.” Son derece saygın bir ifade. Diyorsunuz ki, ben, 
tercihimi yapacağım. Yaptığım vakit de, kapsam dışında bıraktığım 
fonların gelir ve harcamalarını bütçeyle ilişkilendireceğim. Madde 
içindeki en saygın cümle bu; arkasından gelen bölüm olmasaydı. 
Diyorsunuz ki, ancak...
(Mikrofon otomatik cihaz tarafından kapatıldı) 
BAŞKAN – Sayın Uluğbay, süreyi uzatmıyoruz... Süreniz bitti; bugün 
hiç uzatmadım, kusura bakmayın.
HİKMET ULUĞBAY (Devamla) – Hiç olmazsa teşekkürüme fırsat 
verin.
BAŞKAN – Yok, onun için de açmıyoruz efendim. 
Teşekkür ederiz. 
HİKMET ULUĞBAY (Devamla) – Teşekkürler Sayın Başkan. (DSP 
sıralarından alkışlar)
BAŞKAN – Sağ olun.
Biltekin Bey, sizin yine yetki belgeniz yok.
BİLTEKİN ÖZDEMİR (Samsun) – Yetki belgemizi daha önceki...
BAŞKAN – Efendim, Grup Başkanvekilleriniz de yok salonda; yani, bir 
yetki belgesinin yazılı gelmesi lazım. Şahsınız adına konuşun, fark 
etmez.
Buyurun.
BÜLENT AKARCALI (İstanbul) – Sayın Başkan, şahsım adına ben 
de konuşacağım.
BAŞKAN – Tamam, siz de konuşacaksınız.
BİLTEKİN ÖZDEMİR (Samsun) – Ben belge arz ederim Sayın 
Başkan.
BAŞKAN – Siz konuşurken, eğer yetki belgesi gelirse...
Gruplar adına başka konuşan?.. Yok. 
Onun için şahsî konuşmaya geçtik.
GÖKHAN ÇAPOĞLU (Ankara) – Var efendim...
BAŞKAN – Efendim, Sayın Uluğbay konuştu.
GÖKHAN ÇAPOĞLU (Ankara) – Ben konuşacağım. (DSP sıralarından 
“şahsı adına” sesleri)
BAŞKAN – Şahsı adına iki arkadaşımız söz aldı. Biltekin Bey 
konuşacak, Bülent Bey de söz aldı.
BİLTEKİN ÖZDEMİR (Samsun) – Sayın Başkan, 10 dakika, değil 
mi?
BAŞKAN – Hayır, 5 dakika efendim. Grup yetkiniz yok... Rica 
ediyorum...
BÜLENT AKARCALI (İstanbul) – Bir dakika... O zaman, Grup 
yetkisini ben getiriyorum.
BAŞKAN – Buyurun efendim.
BİLTEKİN ÖZDEMİR (Samsun) – Sayın Başkan, saygıdeğer 
milletvekili arkadaşlarım; fonlarla ilgili birkaç hususa dikkatlerinizi 
çekmek için söz almış bulunuyorum.
Önce, daha önceki konuşmacı arkadaşlarımdan Sayın Ünaldı’nın, 
tarafımla ilgili değerlendirmeleri -değerlendirmeye mahal görmediğim 
için- anlatmaları ve ifadeleri konusunda mukabil bir açıklamada 
bulunmaya gerek görmüyorum; çünkü, yapmış oldukları açıklamalar, 
cevaplandırılma düzeyinde tarafımca değerlendirilmemiştir.
Diğer arkadaşım Sayın Aykon Doğan, fonlarla ilgili olarak, burada 
sunmuş olduğu bilgilerle, Heyetinizi yanlış bilgilendirmiştir. O konuda 
bilgilenmelerinizi düzeltmek ihtiyacını hissettim. Kendileri, 4046 sayılı 
Kanunun, bu tasarıda çerçeve 1 inci maddeye ekli 8 inci maddesinde 
sözü edilen Özelleştirme Fonundan bütçeye kaynak aktarılamayacağına 
ilişkin hükmüne “4046 sayılı Kanunda genel bütçeye aktarma 
yapılamaz; öyleyse, katma bütçeye niçin aktarma yapılmasın? Devlet Su 
İşlerine aktarma yapılabileceğine göre, genel bütçeye dahil bir, örneğin, 
eğitim hizmetine neden aktarma yapılamaz” biçiminde yaklaştı. 
Bütçeler arası ilişkiler konusunda bilgilerinin netleşmediğini tespit 
etmiş oluyorum. “Bütçeye veya genel bütçeye aktarma yapılamaz” 
demek, aynı zamanda, konsolide bütçenin bir unsuru olan ve esasen 
genel bütçeden beslenen katma bütçeye de aktarma yapılamayacağının 
çok açık bir ifadesidir. Bu itibarla, kanun metninde “genel bütçeye 
aktarma yapılamaz” denilmiş olması, katma bütçeye de aktarma 
yapılamayacağı sonucunu doğurur; çünkü, katma bütçe, ancak genel 
bütçeye gelen kaynaklardan beslenen bir bütçe nevidir. Bunu, hem 
bilgilerinizi tazelemek hem de arkadaşımızın yanlışını düzeltmek için, 
bir defa daha ıttılaınıza sunmak ihtiyacını duydum. 
Değerli milletvekili arkadaşlarım, ikinci olarak şuna işaret etmek 
istiyorum: Bu fon olayı, geçtiğimiz dört beş yıldır uygulanmaktadır. 
Bu, son derece hatalı bir sonuca varmıştır. Niçin hatalı sonuca 
varmıştır, onu arz etmek istiyorum: O tarihlerdeki hükümetler, 1992 
yılından itibaren, fonlar hakkında söylemediklerini bırakmamışlardır. 
Halbuki, fonlar, muayyen bir hizmetin, tahsis edilen muayyen bir 
kaynakla, muayyen bir süre içerisinde, belli bir noktaya getirildikten 
sonra, hizmet tamamlanıp görüldükten sonra tasfiyesini hedefleyen özel 
düzenlemeler idi. O tarihte denilmiştir ki: “Biz, fonları bütçeleştirdik ve 
disipline ettik.” Hiç ilgisi yoktur. Mevcut fon disiplinini de bozan bir 
mekanizma geliştirilmiştir; bu yıl olduğu gibi... Bilahara da kaçınılmaz 
hale gelmiştir bu iş tabiî. “Bu yıl niçin oldu?” diye, Sayın Ünaldı gibi, 
bilgileri yeterli olmayan bazı arkadaşlarım sorarlarsa, cevap veriyorum; 
şunun için: İş bir defa başlamıştır, vazgeçilemez noktaya gelinmiştir. 
Şimdi, fonların, bu yıl takriben 250 trilyon lira geliri vardır. Bu gelir 
bütçeye yazılır, bundan 100 trilyon lirası tekrar fonlara iade edilir, fon, 
kendi mevzuatı içerisinde bu parayı kullanır; 150 trilyon ise bütçeye irat 
yazılır. Yazılır da ne olur? Bütçenin açığını kapatırsınız, kendinizi 
aldatmış olursunuz. Aslında, bütçe, 150 trilyon daha açıktır. Niye? 
Fonun gelirini götürüp bütçenin fuzulî, carî harcamalarının 
kapatılmasında kullanmışsınızdır. Başka ne yapmışsınızdır? Fondan 
150 trilyon lira kıstığınız için, orada öngörülen hizmetleri ve 
yatırımları yapmamış olursunuz; üstelik harcamayı da yatırımdan 
kaçırdığınız için, bir ikinci ceremesi de oradan çekilmiş olur. Başka ne 
olur? İleriki yıllar için, ihtiyaçlarınızı karşılayacak sağlıklı 
kaynakları bulma konusundaki gayretlerinizi de morfinlemiş olursunuz 
ve gele gele bugünkü sıkıntılara gelmiş olursunuz. Bugünkü, bu madde 
de, ne yazık ki, bu anlayışların ürünü olarak bütçemize 1993 ve sonraki 
yıllarda girmiş ve âdeta bir mikrop gibi bütçeye arız olmuş ve çıkamaz 
hale gelmiştir. Aslında, bütün bunların...
(Mikrofon otomatik cihaz tarafından kapatıldı)
BAŞKAN – Sayın Özdemir, süreniz bitti efendim. 
BİLTEKİN ÖZDEMİR (Devamla) –...yeni kaynaklarla beslenerek 
düzeltilmesi gerekir. 
Hepinize saygılar sunuyorum efendim. 
BAŞKAN – Teşekkür ederim; bir başka zaman telafi ederiz. 
BÜLENT AKARCALI (İstanbul) – Grup adına konuşuyor.
BAŞKAN – Efendim, şahsı adına söz verdim.
Sayın Bülent Akarcalı, buyurun efendim.
Sayın Akarcalı, süreniz 5 dakikadır. 
BÜLENT AKARCALI (İstanbul) – Sayın Başkan, “konuşmaya 
başladığınızda yetki gelirse uzatırım” dediniz, “grup adına söz 
veririm” dediniz ve arkadaşımız konuşurken size yetki belgesini 
gönderdik; bakın, arkadaşlarımız da burada... Yani, biz, bazı konularda 
boş yere sinirlenmiyoruz. Sayın Başkan, Biltekin Özdemir için dedi ki...
BAŞKAN – Şimdi, başkasının avukatlığını yapmayın. Ben, 
arkadaşınıza, şahsı adına söz verdim...
BÜLENT AKARCALI (Devamla) – Ne demek avukatlığını!.. Ben, 
burada, milletvekili olarak, Grubumdaki arkadaşımı tabiî savunacağım 
Başkan, haddinizi bilin lütfen!..
BAŞKAN – Şimdi, Sayın Akarcalı, burada bağırmanızın bir anlamı 
yok.
BÜLENT AKARCALI (Devamla) – Haddinizi bilin!.. (RP sıralarından 
“bağırma, bağırma” sesleri)
BAŞKAN – Burada, usule riayet edin, isim arkadan gelsin diye bir usul 
yok.
BÜLENT AKARCALI (Devamla) – Bakın, arkadaşlar, gayet açık, siz 
de olayı yaşadınız. Eğer, bu çirkinliklere izin verirseniz, burada, doğru 
dürüst konuşma imkânı olmaz.
BAŞKAN – Çirkinliği yapan sizsiniz.
BÜLENT AKARCALI (Devamla) – Ne dedi: “Grup adına...
BAŞKAN – Demedim öyle bir şey.
BÜLENT AKARCALI (Devamla) –... yetki belgesini gönderin, grup 
adına konuştururum.”
BAŞKAN – Gelmedi...
BÜLENT AKARCALI (Devamla) – Ben gönderdim, bizzat gönderdim 
Sayın Başkan, lütfen... 
BAŞKAN – Ben, şahsı adına söz verdikten sonra geldi. 
Siz, maddeyle ilgili konuşun lütfen, rica ediyorum.
BÜLENT AKARCALI (Devamla) – Tutanaklarda yazılı, “bilahara yetki 
belgesini gönderirseniz grup adına konuşursunuz” dediniz. Tutanakları 
istetin lütfen... Talep ediyorum, tutanakları istetin. (RP sıralarından 
gürültüler)
BAŞKAN – Lütfen... Siz konuşmanıza başlayın.
BÜLENT AKARCALI (Devamla) – Böylesine tutarsız bir yönetimle, 
tabiî, böylesine tutarsız kanunlar gelir. Neyse. 
İBRAHİM HALİL ÇELİK (Şanlıurfa) – Sadede gel sadede, Sayın 
Akarcalı.
BÜLENT AKARCALI (Devamla) – Değerli arkadaşlarım, bu tasarının 
teknik içeriği hakkında fazla konuşmayacağım. Ancak, işin sadedi, işin 
esasıdır; vicdanı olanlar için, insafı olanlar için, “adil” kelimesini 
ağzında değil, yüreğinde duyanlar için. (RP sıralarından gürültüler)
BAŞKAN – Efendim, rica ediyorum, bırakın... Rica ederim...
İBRAHİM HALİL ÇELİK (Şanlıurfa) – Sarhoş musun be?! Adam 
gibi konuş!..
ALİ OĞUZ (İstanbul) – Ayıp, ayıp!..
BAŞKAN – Şimdi, Sayın Akarcalı, sabahtan beri burada kavga 
çıkarmak için uğraşıyor. Rica ediyorum bırakın. Rica ediyorum...
Devam eder misiniz?
BÜLENT AKARCALI (Devamla) – Sustur bunları, konuşayım.
İBRAHİM HALİL ÇELİK (Şanlıurfa) – Tahammül edemiyorsun, 
değil mi?
BAŞKAN – Efendim, tamam, siz devam edin. 
BÜLENT AKARCALI (Devamla) – Sustur bunları konuşayım.
BAŞKAN – Efendim, susuyorlar. 
Arkadaşlar, rica ediyorum susun efendim.
MUSTAFA ÜNALDI (Konya) – Bir şey mi söyledik...
BAŞKAN – Rica ediyorum efendim, susun. 
BÜLENT AKARCALI (Devamla) – Özellikle, Refah Partisinin 
milletvekillerine sesleniyorum. Bu tasarıyla, bütün Meclise, ama, bu 
arada Refah Partisinin milletvekillerine özellikle sesleniyorum, İçtüzüğe 
göre buna hakkım var. 
Arkadaşlar, bu tasarı yeni bir kaynak getirmiyor, bu tasarıyla mevcut 
kaynakları daha iyi kullanma durumundasınız, bu da hakkınızdır tabiî. 
Her yöneticinin kendine göre bir yoğurt yiyişi vardır. Ancak, bugün, 
bunlar, Sayın Başbakanınız tarafından yeni kaynak diye lanse 
ediliyordu Türk kamuoyuna. Bu, bir kandırmacadır. Açık açık deyin ki; 
biz, yeni kaynak yaratmaktan aciziz; biz, kara paranın peşine gidemeyiz. 
(RP sıralarından “ayıp, ayıp” sesleri, gürültüler)
BAŞKAN – Sayın Akarcalı, maddeyle ilgili konuşacak mısınız?
BÜLENT AKARCALI (Devamla) – Maddeyle ilgili konuşuyorum. 1 inci 
madde ne?
BAŞKAN – Fonların... Siz kaynaktan bahsediyorsunuz, maddeye bağlı 
konuşun. 
BÜLENT AKARCALI (Devamla) – Nedir fon? Nedir 1 inci madde?..
Her maddede senin yorumunu mu dinleyeceğim ben? (RP sıralarından 
“ayıp, ayıp” sesleri)
Arkadaşlar, sizleri, burada, yıllarca dinledik; hepsi tutanaklarda. Yeni 
gelenler eskilerin ne söylediğini tutanaklardan okuyabilir. Daha geriye 
gitmek isteyenler, 1970’li yıllarda MSP’nin ne dediğini de okuyabilirler 
tutanaklardan. Onun için, ayıbın ne olduğunu öğrenmek istiyorsanız, 
önce aynaya bakın. Tamam mı? (RP sıralarından “Sen bak” sesleri, 
gürültüler)
BAŞKAN – Arkadaşlar, müdahale etmeyin, rica ediyorum.
BÜLENT AKARCALI (Devamla) – Eğer kaynak gerekiyorsa kara 
paranın peşine gidersiniz, kayıtsız paranın peşine gidersiniz, hatta bu 
tasarıya bir madde eklersiniz... Adamınız Mercümek “Türkiye’nin bütçe 
açığını ben karşılayayım” dedi; onu getirir buraya eklersiniz nereden 
olduğunu... (RP sıralarından gürültüler)
HASAN HÜSEYİN CEYLAN (Ankara) – Titremene gerek yok.
BAŞKAN – Efendim, rica ediyorum.
BÜLENT AKARCALI (Devamla) – Bu, geçici ihtiyaçları belki kısa bir 
süre için karşılayabilir, Anayasa Mahkemesinin öngördüğü şekilde bir 
düzenlemeyi size sağlayabilir; ama, eğer, 1996-1997 bütçesini bu 
Hükümet hazırlama durumunda olursa, dilerim, o kara paraları, o 
kayıtdışı ekonomileri, o Mercümek’in söz ettiği, “bütçeyi kapatacağım” 
dediği paraları da 1996-1997 bütçesine koyar getirirsiniz.
Teşekkür ederim. (ANAP sıralarından alkışlar)
BAŞKAN – Teşekkür ederim Sayın Akarcalı.
Madde üzerindeki konuşmalar bitmiştir.
Maddeyle ilgili önergeler vardır...
ZEKİ KARABAYIR (Kars) – Sen, önce, Engin Civan’ın hesabını ver 
de, sonra, gel konuş.
BÜLENT AKARCALI (İstanbul) – Senin verilecek o kadar çok hesabın 
var ki, yedi ceddin veremez. (RP sıralarından gürültüler)
BAŞKAN – Arkadaşlar, rica ederim...
Sayın Akarcalı, burada, herkes, milletvekiliği ağırlığını ve 
ağırbaşlılığını taşımak zorundadır. Rica ediyorum... Sabahtan beri, 
buraya geldiğinizden beri devamlı sert bir tutumda ve böyle bir bunalım 
içinde yaşıyorsunuz.
BÜLENT AKARCALI (İstanbul) – Öyle mi?..
BAŞKAN – Öyle... Devamlı burayı tahrik ediyorsunuz, kürsüye 
saldırıyorsunuz, arkadaşlara saldırıyorsunuz. Milletvekilleri bu şekilde 
birbirlerine davranırlarsa burada nasıl çalışacağız?!
BÜLENT AKARCALI (İstanbul) – Bunalımı bu İktidar yaratıyor. 
Bunalımı yaratan sizsiniz, bunalımın başındaki sizsiniz, bunalımın 
bizatihi sahibi, sorumlusu sizsiniz.
BAŞKAN – Efendim, bu maddeyle ilgili verilmiş 48 önerge var; madde 
6 fıkra olduğu için, bu 48 önergenin 24 tanesini işleme koyacağım.
Geliş sırasına göre okutuyoruz efendim...
PLAN VE BÜTÇE KOMİSYONU BAŞKANI İ.ERTAN YÜLEK 
(Adana) – Sayın Başkan, madde 1 henüz bitmemiştir, madde 1 
içerisinde...
BAŞKAN – Efendim, daha ek madde 8’i işleme koyuyoruz. Daha durun 
bakalım, madde 1’de ek madde 9 var, ek madde 10 var, ek madde 11 var. 
PLAN VE BÜTÇE KOMİSYONU BAŞKANI İ.ERTAN 
YÜLEK(Adana) – Onu diyorum işte.
BAŞKAN –  Öyle  ayrı ayrı müzakere edeceğiz;  ayrıca, çerçeve 
maddeyi oylayacağız.Siz daha yenisiniz...
MURAT BAŞESGİOĞLU (Kastamonu) – Efendim değişiklik 
önergelerini gruba intikal ettirmediniz; bunları bizzat sizin yapmanız 
lazım; bunları yapmadan görüşmelere geçemezsiniz.
BAŞKAN – Efendim, size de vereceğiz şimdi.
MUSTAFA CUMHUR ERSÜMER (Çanakkale) –Ama, görüşeceğiz 
gelmesi lazım.
MURAT BAŞESGİOĞLU (Kastamonu) – Ne görüşeceğiz, bilmiyoruz.
BAŞKAN – Sayın milletvekilleri, önergeler biraz uzun; Divan Kâtibi 
arkadaşımızın önergeleri oturarak okuması hususunu oylarınıza 
sunuyorum : Kabul edenler...Etmeyenler...Kabul edilmiştir.
Buyurun, okuyun.
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin birinci fıkrasının, Anayasaya aykırı 
olduğu için, aşağıdaki şekilde değiştirilmesini arz ve teklif ederiz.
	Yalçın Gürtan	Müjdat Koç	Hilmi Develi
	Samsun 	Ordu	Denizli 
	Mustafa Karslıoğlu 	Cafer Tufan Yazıcıoğlu	Ali Günay
	Bolu 	Bartın	Hatay
	Ayhan Gürel	A.Turan Bilge	Zekeriya Temizel
	Samsun	Konya	İstanbul
NİHAT MATKAP (Hatay) – Sayın Başkan, önergeler geliyor mu 
efendim ?
BAŞKAN – Geliyor efendim, size geliyor.
BÜLENT AKARCALI (İstanbul) – Gelsin, ondan sonra okuyun.
HALİT DUMANKAYA (İstanbul) – Usule  riayet edin.
BAŞKAN – Tamam efendim, usule riayet ediyoruz, söyledik, 
arkadaşlarımız veriyor size, ne yapalım yani...
MUSTAFA CUMHUR ERSÜMER (Çanakkale) – Konuşmacı için yetki 
belgesi istiyorsunuz; ama, önergeyi vermeden okutuyorsunuz.
BAŞKAN – Efendim söyledim işte verecekler size.
Tamam önergeler geliyor . 
Önergeyi okutmaya devam ediyorum :
“86 sıra sayılı Yasa Tasarısının 1 inci maddesiyle 26.5.1927 tarih ve 
1050 sayılı Muhasebei Umumiye Kanununa eklenen Ek Madde 8’in 
birinci fıkrası yasa teklifinden çıkarılmıştır.”
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin birinci fıkrasının Anayasaya aykırı 
olduğu için, aşağıdaki şekilde değiştirilmesini arz ve teklif ederiz.
	Yalçın Gürtan	Müjdat Koç	Hilmi Develi
	Samsun	Ordu	Denizli
	Cafer Tufan Yazıcıoğlu	Ali Günay 	Ayhan Gürel
	Bartın	Hatay 	Samsun
		A. Turan Bilge
		Konya
86 sıra sayılı yasa tasarısının 1 inci maddesiyle, 26.5.1927 tarih ve 
1050 sayılı Muhasebei Umumiye Kanununa eklenen Ek Madde 8’in 
birinci fıkrasındaki “kanun, kanun hükmünde kararname” sözcükleri, 
yasa tasarısından çıkarılmış “yönetmelik” sözcüğünün ilk harfi 
büyütülmüştür.
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin birinci fıkrasının aşağıdaki şekilde 
değiştirilmesini arz ve teklif ederiz.
	Yalçın Gürtan	Müjdat Koç 	Cafer Tufan Yazıcıoğlu
	Samsun	Ordu	Bartın
	MustafaKarslıoğlu	Ayhan Gürel	Hilmi Develi
	Bolu	Samsun	Denizli
		Ali Günay
		Hatay
86 sıra sayılı yasa tasarının 1 inci maddesiyle, 26.5.1927 tarih ve 1050 
sayılı Muhasebei Umumiye Kanununa eklenen Ek Madde 8’in birinci 
fıkrasındaki “hazine” sözcüğünden sonra “müsteşarlığı” sözcüğü 
eklenmiş ve “hazine” sözcüğünün ilk harfi büyütülmüştür.
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle, 1050 
sayılı Kanuna eklenen ek 8 inci maddenin birinci fıkrasındaki “hazine” 
ibaresinin “hazine ve maliye” olarak değiştirilmesini arz ve teklif ederiz.
	Ömer Özyılmaz	Zeki Ünal	Sıddık Altay
	Erzurum	Karaman	Ağrı
	Ali Oğuz	İbrahim Halil Çelik	Veysel Candan	
	İstanbul 	Şanlıurfa	Konya
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 8 inci maddenin ikinci fıkrasından “ile 
üniversite araştırma fonlarının döner sermeyaden aldıkları paylar” 
ibaresinin metinden çıkarılmasını arz ve teklif ederiz
	Ömer Özyılmaz	Mehmet Sıddık Altay	Zeki Ünal
	Erzurum	Ağrı	Karaman
	Ali Oğuz	İbrahim Halil Çelik	Zülfikar Gazi
	İstanbul	Şanlıurfa	Çorum
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 8 inci maddenin ikinci fıkrasından 
“borçlanma ve satış hâsılatı” ibaresinin metinden çıkarılmasını arz ve 
teklif ederiz.
	Ömer Özyılmaz	Mehmet Sıddık Altay	Zeki Ünal
	Erzurum	Ağrı	Karaman
	Ali Oğuz	İbrahim Halil Çelik	Zülfikar Gazi
	İstanbul	Şanlıurfa	Çorum
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 8 inci maddenin ikinci fıkrasından “kredi 
faizleri” ibaresinin metinden çıkarılmasını arz ve teklif ederiz.
	Ömer Özyılmaz	Mehmet Sıddık Altay	Zeki Ünal
	Erzurum	Ağrı	Karaman
	Ali Oğuz	İbrahim Halil Çelik	Zülfikar Gazi
	İstanbul	Şanlıurfa	Çorum
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 8 inci maddenin ikinci fıkrasından “kredi 
anapara geri dönüşleri” ibaresinin metinden çıkarılmasını arz ve teklif 
ederiz.
	Ömer Özyılmaz	Mehmet Sıddık Altay	Zeki Ünal
	Erzurum	Ağrı	Karaman
	Ali Oğuz	İbrahim Halil Çelik	Zülfikar Gazi
	İstanbul	Şanlıurfa	Çorum
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına 
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin üçüncü fıkrasının aşağıdaki şekilde 
değiştirilmesini arz ve teklif ederiz.
	Yalçın Gürtan	Müjdat Koç	Mahmut Erdir
	Samsun	Ordu	Eskişehir
	Cafer Tufan Yazıcıoğlu	İhsan Çabuk	Ayhan Gürel
	Bartın	Ordu	Samsun
		Ali Günay
		Hatay
86 sıra sayılı yasa tasarısının 1 inci maddesiyle 26.5.1927 tarih ve 
1050 sayılı Muhasebei Umumiye Kanununa eklenen Ek Madde 8’in 
üçüncü fıkrasındaki “ve Hazine Müsteşarlığının bağlı olduğu bakanın 
birlikte teklifi üzerine Başbakanın onayı ile” ibaresi metinden 
çıkarılmış, “Maliye Bakanı” ibaresi “Maliye Bakanınca” haline 
getirilmiştir.
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin üçüncü fıkrasının aşağıdaki şekilde 
değiştirilmesini arz ve teklif ederiz.
	Yalçın Gürtan	Müjdat Koç	Mahmut Erdir
	Samsun	Ordu	Eskişehir
	Cafer Tufan Yazıcıoğlu	Ali Günay	Ayhan Gürel
	Bartın	Hatay	Samsun
		İhsan Çabuk	
		Ordu	
86 sıra sayılı yasa tasarısının 1 inci maddesiyle 26.5.1927 tarih ve 
1050 sayılı Muhasebei Umumiye Kanununa eklenen Ek Madde 8’in 
üçüncü fıkrasındaki “ve Hazine Müsteşarlığının bağlı olduğu bakanın 
birlikte” ibaresi metinden çıkarılmış, “Maliye Bakanı” ibaresi “Maliye 
Bakanının” haline getirilmiştir.
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin üçüncü fıkrasının aşağıdaki şekilde 
değiştirilmesini arz ve teklif ederiz.
	Yalçın Gürtan	Müjdat Koç	Mahmut Erdir
	Samsun	Ordu	Eskişehir
	Hasan Gemici	Sema Pişkinsüt	İstemihan Talay
	Zonguldak	Aydın	İçel 
86 sıra sayılı yasa tasarısının 1 inci maddesiyle 26.5.1927 tarih ve 
1050 sayılı Muhasebei Umumiye Kanununa eklenen Ek Madde 8’in 
üçüncü fıkrası metinden çıkarılmıştır.
BAŞKAN – Öteki önergeyi okutuyorum:
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin üçüncü fıkrasının aşağıdaki şekilde 
değiştirilmesini arz ve teklif ederiz.
	Yalçın Gürtan	Müjdat Koç	Mahmut Erdir
	Samsun	Ordu	Eskişehir
	Hasan Gemici	İstemihan Talay	Sema Pişkinsüt
	Zonguldak	İçel	Aydın
86 sıra sayılı yasa tasarısının 1 inci maddesiyle 26.5.1927 tarih ve 
1050 sayılı Muhasebei Umumiye Kanununa eklenen Ek Madde 8’in 
üçüncü fıkrasındaki “kapsam dışında bırakılan fonların gelirleri ve 
harcamaları bütçeyle ilişkilendirilemez” cümlesi metinden 
çıkarılmıştır.
BAŞKAN – Öteki önergeyi okutuyorum:
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin dördüncü fıkrasının aşağıdaki şekilde 
değiştirilmesini arz ve teklif ederiz.
	Hilmi Develi	Halil Çalık	Yalçın Gürtan
	Denizli	Kocaeli	Samsun
	A. Turan Bilge	İstemihan Talay	SemaPişkinsüt
	Konya	İçel	Aydın
	Ziya Aktaş	A. Cihan Yazar
	İstanbul	Manisa
86 sıra sayılı yasa tasarısının 1 inci maddesiyle 26.5.1927 tarih ve 
1050 sayılı Muhasebei Umumiye Kanununa eklenen Ek Madde 8’in 
dördüncü fıkrası metinden çıkarılmıştır.
BAŞKAN – Öteki önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 8 inci maddenin dördüncü fıkrasındaki “tüm 
fonlar” ibaresinin “bütçe dışı fonlar” şeklinde değiştirilmesini arz ve 
teklif ederiz.
	Zeki Ünal	Sıddık Altay	Ömer Özyılmaz
	Karaman	Ağrı	Erzurum
	Ali Oğuz	İbrahim Halil Çelik	Veysel Candan
	İstanbul	Şanlıurfa	Konya
BAŞKAN – Öteki önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 8 inci maddenin dördüncü fıkrasındaki “tüm 
fonlar” ibaresinin “bütçe içi fonlar” şeklinde değiştirilmesini, arz ve 
teklif ederiz
	Zeki Ünal 	Mehmet Sıddık Altay 	Ömer Özyılmaz
	Karaman 	Ağrı 	Erzurum
	Ali Oğuz 	İbrahim Halil Çelik 
	İstanbul 	Şanlıurfa
BAŞKAN – Diğer önergeyi okutuyorum.
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 8 inci maddenin dördüncü fıkrasındaki “tüm 
fonlar” ibaresinin “bütçe içi ve dışı tümü fonlar” şeklinde 
değiştirilmesini, arz ve teklif ederiz.
	Zeki Ünal 	Mehmet Sıddık Altay 	Ömer Özyılmaz
	Karaman 	Ağrı 	Erzurum
	Ali Oğuz 	İbrahim Halil Çelik 	Veysel Candan
	İstanbul 	Şanlıurfa 	Konya
BAŞKAN – Diğer önergeyi okutuyorum.
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin beşinci fıkrasının aşağıdaki şekilde 
değiştirilmesini, arz ve teklif ederiz.
	Yalçın Gürtan 	Halil Çalık 	Hilmi Develi
	Samsun 	Kocaeli 	Denizli
	M.İstemihan Talay 	A.Turan Bilge 	Sema Pişkinsüt
	İçel 	Konya 	Aydın
		A.Ziya Aktaş
		İstanbul
86 sıra sayılı yasa tasarısının 1 inci maddesiyle 26.5.1927 tarih ve 
1050 sayılı Muhasebei Umumiye Kanununa eklenen ek madde 8’in 
beşinci fıkrası metinden çıkarılmıştır.
BAŞKAN – Diğer önergeyi okutuyorum.
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen Ek 8 inci maddenin beşinci fıkrasındaki “ile 
Hazine Müsteşarlığınca müştereken” ibaresinin metinden 
çıkarılmasını ve “Maliye Bakanlığı” ibaresinin “Maliye 
Bakanlığınca” şeklinde değiştirilmesini arz ve teklif ederiz.
	Zeki Ünal	Mehmet Sıddık Altay	Ömer Özyılmaz
	Karaman	Ağrı	Erzurum
	Ali Oğuz	İbrahim Halil Çelik	Veysel Candan
	İstanbul	Şanlıurfa	Konya
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 8 inci maddenin beşinci fıkrasındaki “süre, 
esas ve usuller” ibaresinin “hususlar” olarak değiştirilmesini arz ve teklif 
ederiz.
	Zeki Ünal	Mehmet Sıddık Altay	Ömer Özyılmaz
	Karaman	Ağrı	Erzurum
	Veysel Candan	Ali Oğuz	İbrahim Halil Çelik
	Konya	İstanbul	Şanlıurfa
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 8 inci maddenin beşinci fıkrasındaki “ve 
denetimine” ibaresinin metinden çıkarılmasını arz ve teklif ederiz.
	Zeki Ünal	Mehmet Sıddık Altay	Ömer Özyılmaz
	Karaman	Ağrı	Erzurum
	Ali Oğuz	İbrahim Halil Çelik	Veysel Candan
	İstanbul	Şanlıurfa	Konya
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 8 inci maddenin altıncı fıkrasındaki “ve 
Hazine Müsteşarlığının bağlı olduğu Bakanın müşterek” ibaresinin 
metinden çıkarılmasını “Maliye Bakanı” ibaresinin “Maliye 
Bakanının” şeklinde değiştirilmesini arz ve teklif ederiz.
	Zeki Ünal	Mehmet Sıddık Altay	Ömer Özyılmaz
	Karaman	Ağrı	Erzurum
	Veysel Candan	Ali Oğuz	İbrahim Halil Çelik
	Konya	İstanbul	Şanlıurfa 
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesi ile 1050 
sayılı Kanuna eklenen ek 8 inci maddenin altıncı fıkrasındaki “Maliye 
Bakanı ve” ibaresi ile “müşterek” ibaresinin metinden çıkarılmasını 
arz ve teklif ederiz.
	Zeki Ünal	Mehmet Sıddık Altay	Ömer Özyılmaz
	Karaman	Ağrı	Erzurum
	Veysel Candan	Ali Oğuz	İbrahim Halil Çelik
	Konya	İstanbul	Şanlıurfa 
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesi ile 1050 
sayılı Kanuna eklenen ek 8 inci maddenin altıncı fıkrasındaki “Maliye 
Bakanı ve” ibaresi ile “müşterek” ibaresinin metinden çıkarılmasını 
arz ve teklif ederiz.
	Zeki Ünal	Mehmet Sıddık Altay	Ömer Özyılmaz
	Karaman	Ağrı	Erzurum
	Ali Oğuz	İbrahim Halil Çelik	Veysel Candan
	İstanbul	Şanlıurfa	Konya
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesi ile 1050 
sayılı Kanuna eklenen ek 8 inci maddenin altıncı fıkrasındaki 
“Başbakan onayı ile” ibaresinin “Başbakan ve Başbakan 
Yardımcısının müşterek onayı ile” şeklinde değiştirilmesini arz ve 
teklif ederiz.
	Zeki Ünal	Mehmet Sıddık Altay	Ömer Özyılmaz
	Karaman	Ağrı	Erzurum
	Ali Oğuz	İbrahim Halil Çelik	Zülfikar Gazi
	İstanbul	Şanlıurfa	Çorum
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesi ile 1050 
sayılı Kanuna eklenen ek 8 inci maddenin altıncı fıkrasındaki 
“Başbakan onayı ile” ibaresinin “Başbakan Yardımcısının onayı ile” 
şeklinde değiştirilmesini arz ve teklif ederiz.
	Zeki Ünal	Mehmet Sıddık Altay	Ömer Özyılmaz
	Karaman	Ağrı	Erzurum
	Ali Oğuz	İbrahim Halil Çelik	Veysel Candan
	İstanbul	Şanlıurfa	Konya
BAŞKAN – Şimdi, önergeleri aykırılık derecelerine göre okutup, 
işleme koyacağım:
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin, Anayasaya aykırı olduğu için, aşağıdaki 
şekilde değiştirilmesini arz ve teklif ederiz.
			Yalçın Gürtan
			(Samsun)
			ve arkadaşları
86 sıra sayılı yasa tasarısının 1 inci maddesi ile 26.5.1927 tarih ve 
1050 sayılı Muhasebei Umumiye Kanununa eklenen ek madde 8’in 
birinci fıkrası yasa teklifinden çıkarılmıştır. 
BAŞKAN – Sayın Komisyon önergeye katılıyor mu efendim?..
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılıyoruz.
BAŞKAN – Katılamazsınız... Anayasaya aykırılık önergesi...
NİHAT MATKAP (Hatay) – Katıldı Başkan.
H. ULUÇ GÜRKAN (Ankara) – Katıldı, bitti...
BAŞKAN – Efendim, olur mu canım... 
MÜMTAZ SOYSAL (Zonguldak) – Reddetti...
BAŞKAN – Efendim, şimdi, zaten, Anayasaya aykırılık...
MÜMTAZ SOYSAL (Zonguldak) – Sayın Başkan...
BAŞKAN – Sayın arkadaşım, aslında, ben -komisyon başkanına fuzulî 
de- bunu daha önce yaptım; fakat, denildi ki, her halükârda sorulsun. 
Zaten, İçtüzüğe göre, eğer, komisyon, bir yasa tasarısı veya teklifinin 
maddesini Anayasaya aykırı görürse, öncelikle reddeder. Komisyonun 
buna katılması mümkün değil.
MUSTAFA BALCILAR (Eskişehir) – Sana ne yahu!.. Sayın Başkan, 
“katılıyoruz” dedi.
BAŞKAN – Yok efendim...
NİHAT MATKAP (Hatay) – Sayın Başkan, Komisyon üyeleri 
katılıyor, size ne?..
BAŞKAN – Sayın Komisyon, katılamazsınız efendim...
MUSTAFA CUMHUR ERSÜMER (Çanakkale) – Hayır, katıldı...
BAŞKAN – O zaman niye getirdiniz bu metni buraya...
MÜMTAZ SOYSAL (Zonguldak) – Reddetti efendim...
BAŞKAN – Efendim... Efendim...
NİHAT MATKAP (Hatay) – Sana ne ya... “Katılıyoruz” dedi...
BAŞKAN – Olur mu canım... 
NİHAT MATKAP (Hatay) – Komisyonun takdirine niye karşı 
çıkıyorsunuz...
BAŞKAN – Sayın milletvekilleri, Komisyon, burada, hatalı ifade 
kullanıyorsa... Ben kendisine hatırlatıyorum...
MUSTAFA CUMHUR ERSÜMER (Çanakkale) – Nereden biliyorsunuz 
hatalı olduğunu...
BAŞKAN – Yine katılacaksa, o zaman, bunu metinden çıkarmamız 
lazım.
YAŞAR TOPÇU (Sinop) – Efendim, burası eğitim merkezi değil ki...
BAŞKAN – Sayın Komisyon, katılıyor musunuz, katılmıyor musunuz?
NİHAT MATKAP (Hatay) – Komisyon katılıyor, sana ne... 
(Gürültüler)
BAŞKAN – Anlamıyorum, bir dakika efendim...
YAŞAR TOPÇU (Sinop) – Sayın Başkan, Komisyon Başkanı 
“katılıyoruz” dediği zaman, siz düzeltemezsiniz.
BAŞKAN – Rica ediyorum... Arkadaşımız yanlış ifade edebilir Sayın 
Topçu...
NİHAT MATKAP (Hatay) – Görüşmelere katılamazsınız...
BAŞKAN – Ben görüşmelere katılmıyorum efendim, İçtüzük hükmü 
açık...
YAŞAR TOPÇU (Sinop) – Sayın Başkan, Komisyon Başkanı 
“katılıyoruz” dediği zaman, siz düzeltemezsiniz. Burası eğitim yeri 
değil...
NİHAT MATKAP (Hatay) – Komisyon dilediği gibi takdir eder...
BAŞKAN – Efendim, bakın...
YAŞAR TOPÇU (Sinop) – Burası eğitim yeri değil...
BAŞKAN – Sayın Topçu, İçtüzüğümüze göre eğer bir komisyon...
YAŞAR TOPÇU (Sinop) – Katılıyoruz dediği zaman...
BAŞKAN – Bir dakika efendim... Bir dakika... (Gürültüler)
Eğer, Anayasaya aykırıysa, zaten buraya rapor getiremez...
YAŞAR TOPÇU (Sinop) – İyi ya, çeker geriye...
BAŞKAN – Canım, arkadaşımız yanlış anladı...
YAŞAR TOPÇU (Sinop) – Ne münasebet, kendi çekecek belki, ne 
biliyorsun?..
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Sayın Başkan...
BAŞKAN – Efendim, mikrofon açık, mikrofona konuşun...
YAŞAR TOPÇU (Sinop) – Olur mu öyle şey... 
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılmıyoruz.
BAŞKAN – Katılmıyormuş efendim, yanlış anlamış... (Gülüşmeler)
NİHAT MATKAP (Hatay) – Meclisi idare eden kişi görüşmelere 
katılamaz...
BAŞKAN – Sayın arkadaşlar, rica ederim, insanlar yanlış anlamaz mı 
bir şeyi... (ANAP sıralarından gürültüler)
Sayın Hükümet?...
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılmıyoruz...
BAŞKAN – Peki efendim... Önerge sahibi...
YAŞAR TOPÇU (Sinop) – Sayın Başkan, bir dakinazı rica ediyorum.
BAŞKAN – Efendim, bir dakika bir şey...
YAŞAR TOPÇU (Sinop) – Siz, buradan, geçmişte, bunların itirazını 
çok yaptınız. Şimdi, dönüp de kendi itiraz ettiğiniz işi uygulamaya 
kalkarsanız, sizi ayıplarlar...
BAŞKAN – Yok... Efendim, bakın... 
YAŞAR TOPÇU (Sinop) – Siz idare edin komisyonu...
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Sayın Başkan, açıklama yapayım. Çok önerge verildiği için... 
(ANAP, DSP ve CHP sıralarından gürültüler)
YAŞAR TOPÇU (Sinop) – Burası eğitim yeri mi Sayın Başkan?..
BAŞKAN – Hayır, gerekçesini belirtecek efendim.
NİHAT MATKAP (Hatay) – Hayır, konuyu komisyon takdir etti.
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Önergeler içerisinde yanlış anlaşıldığından... 
Katıldıklarımız var, katılmadıklarımız var... Anayasaya aykırı olan 
bu önergeye katılmamız, elbette mümkün değildir.
YAŞAR TOPÇU (Sinop) – Gayet açık... Anayasaya aykırı...
BAŞKAN – Sayın Topçu, insanlar yanlış anlayabilir efendim... Rica 
ediyorum... Siz, hayatınızda hiçbir şeyi yanlış anlamaz mısınız?
YAŞAR TOPÇU (Sinop) – Ne münasebet efendim...
BAŞKAN – Efendim, önerge sahibi konuşmak mı istiyor, gerekçesinin 
okunmasını mı istiyor? (DYP, DSP ve CHP sıralarından alkışlar)
MUSTAFA CUMHUR ERSÜMER (Çanakkale) – Sayın Başkan, keyfî 
uygulama yapıyorsunuz...
BAŞKAN – Sayın Yalçın Gürkan, buradalar mı efendim?..
YAŞAR TOPÇU (Sinop) – Okul mu açtık?!
BAŞKAN – Sayın Temizel, siz mi konuşacaksınız?..
ZEKERİYA TEMİZEL (İstanbul) – Evet Sayın Başkan.
BAŞKAN – Buyurun efendim.
MÜMTAZ SOYSAL (Zonguldak) – Sayın Başkan, tutumunuz hakkında 
konuşmama müsaade eder misiniz?
BAŞKAN – Sayın Soysal, arkadaşımız yanlış anlamış. Önergeleri 
karıştırmış birbirine efendim. (ANAP, DSP ve CHP sıralarından 
gürültüler)
YAŞAR TOPÇU (Sinop) – Nesini yanlış anlamış canım?!.
BAŞKAN – Olur mu canım... Rica ediyorum... Allah, Allah...
NİHAT MATKAP (Hatay) – İçtüzüğün 64 üncü maddesine bir bakar 
mısınız lütfen...
BAŞKAN – Tamam, bakıyorum...
NİHAT MATKAP (Hatay) – Siz görüşmelere katılabilir misiniz?.. 
Komisyonun görüşlerine karışamazsınız.
BAŞKAN – Ben katılmıyorum efendim. Ben görüşmeye katılmadım ki. 
Komisyon Başkanını ikaz ettim. (DYP, DSP ve CHP sıralarından 
gürültüler)
NİHAT MATKAP (Hatay) – Hayır, etmediniz...
BAŞKAN – Ettim efendim. (Gürültüler)
Sayın arkadaşlarımız, hadi neyse, ben bir hata yaptım. Tamam, bir hata 
ettim; ne yapalım şimdi? Söyleyin bakalım, hadi! (Gülüşmeler, 
alkışlar)
Buyurun Sayın Temizel.
Sayın Zekeriya Temizel, önergenizi izah eder misiniz...
MUSTAFA CUMHUR ERSÜMER (Çanakkale) – Siz, şu tavrınızı izah 
eder misiniz Sayın Başkan...
YAŞAR TOPÇU (Sinop) – 14 kişi toplanmış kabul edeceğim diye, siz 
niye itiraz ediyorsunuz?!.
MÜMTAZ SOYSAL (Zonguldak) – Tutumunuz hakkında bir iki cümle 
söylememe müsaade eder misiniz Sayın Başkan?
BAŞKAN – Sayın Soysal, rica ediyorum... Tamam, hatayı ben üzerime 
alıyorum; ikaz etmemem lazımdı... (DYP, DSP ve CHP sıralarından 
gürültüler)
YAŞAR TOPÇU (Sinop) – Kabul edeceğim diye, 14 kişi toplanmış...
MÜMTAZ SOYSAL (Zonguldak) – Sayın Başkan, bu saatten sonra siz 
dahi hata yapıyorsunuz, şu Meclis hata yapmaz mı... Bu saatten sonra 
sağlıklı bir görüşme olmuyor...
BAŞKAN – Peki efendim... Özür dilerim... Hata yaptığım için özür 
diliyorum Genel Kuruldan. Yani, özür dilemek benden, kabul etmek de 
sizden arkadaşlar. Rica ediyorum... (Alkışlar)
HALİT DUMANKAYA (İstanbul) – Tam tiyatro!..
BAŞKAN – Sayın Temizel, buyurun efendim.
Süreniz 5 dakika.
YAŞAR TOPÇU (Sinop) – Hem komisyonu hem Başkanlığı, ikisini 
idare edemezsin...
ZEKERİYA TEMİZEL (İstanbul) – Teşekkür ederim Sayın Başkan. 
Sayın Başkan, değerli milletvekilleri; aslında, üzerinde konuşacağımız 
madde ve önergemizin bir anlamı kalmadı; çünkü, her halükârda, bu 
yasanın görüşülmesiyle ilgili olarak bir usul hatası işlendiğine göre, 
sadece bu açıdan gitmek suretiyle, yasanın bu maddesinin, Anayasa 
Mahkemesi tarafından, Meclisteki usullere uygun olarak görüşülmemesi 
nedeniyle de iptal edilmesi olanağı doğdu. Bu da kullanılacak her 
halükârda. (DSP sıralarından “Bravo” sesleri, alkışlar) 
BAŞKAN – Efendim, müdahale etmeyin; Anayasa Mahkemesi kendisine 
göre karar verir.
ZEKERİYA TEMİZEL (Devamla) – O nedenle, yasa maddesinde bu 
şekildeki bir rezervimizi koruyarak, yine de, neden Anayasaya aykırı 
bulduğumuzu sizlere çok kısa olarak özetlemek istiyorum. 
HÜSAMETTİN KORKUTATA (Bingöl) – Lütfedersiniz.
ZEKERİYA TEMİZEL (Devamla) – Estağfurullah sayın 
milletvekilim; görevim, onun için çıktım buraya.
Değerli milletvekilleri, görüşmekte olduğumuz yasa tasarısının 1 inci 
maddesiyle düzenlenen ek 8 inci maddenin hemen başına dikkat 
ederseniz, kanun, kanun hükmünde kararnameden bahsedilmektedir. 
Yani, fonların kanunlar ve kanun hükmündeki kararnamelerle kurulması 
gerektiği,  burada çok net olarak vurgulanmaktadır. Yasanın geneli 
üzerindeki konuşmalarımız sırasında belirttik. Eğer, herhangi bir 
düzenleme, yasa ya da yasa hükmündeki bir kararnameyle yapılmışsa, 
buradaki düzenlemelerin de, mutlaka, yine, benzer usullere uyularak 
yapılması gerekir. Halbuki, yasa ve yasa hükmündeki kararnamelerle 
kurulmuş olan fonların, bu düzenlemeyle, yılları bütçe kanunlarıyla 
bütçe kapsamına alınmasına ya da dışında bırakılmasına olanak 
tanınıyor. Bir fonun bütçe içerisine alınıp alınmayacağı konusu, kendi 
özel yasasında belirtilmesi gereken bir konudur. Yani, fonun tasfiyesiyle 
ilgili bir hükümdür. Dolayısıyla, her sene, belirli fonları bütçe içerisine, 
belirli fonları bütçe dışarısına alma gibi, bütçe yasa tekniği içerisinde 
bir uygulamanın yapılması, Anayasaya aykırıdır. Anayasaya aykırı 
olduğu için, zaten, buraya geldik. 
Şimdi, Anayasada, birbirinden tamamen farklı olarak düzenlenen iki 
yasalaştırma yönteminin doğal sonucu olarak, birisinin konusuna giren 
bir işin öteki yöntemle düzeltilmesi, değiştirilmesi ve kaldırılması 
olanaksızdır; Anayasaya aykırıdır. O nedenle, bu madde Anayasaya 
aykırıdır. Bir yasa kuralının, bütçeden harcamayı gerektirmesi veya 
bütçeye gelir sağlaması, bunun bütçeyle ilgili hükümlerden sayılmasını 
kesin olarak gerektirmiyor. Bu da Anayasa hükmü. 
Bu durumda, bu düzenlemenin, bütçe yasasıyla değil de ilgili 
yasalarında yapılması gerekiyor. Dolayısıyla, Genel Muhasebe 
Yasasıyla -adı, zaten, Genel Muhasebe Yasasıdır; genel muhasebe 
ilkelerini belirler- fonların niteliklerini tamamen ortadan kaldırarak bir 
bütçe maddesi haline getirilmesi, Anayasaya aykırıdır. Daha önceki 
hükümlerinde, etrafından dolaşarak, Anayasaya aykırı olmadığı 
sonucunu doğurur. O nedenle, bütçe kapsamına alınma konusunda, 
fonlar konusunda, bütçeye bu kadar büyük bir seyyaliyet tanıyan hükmün 
burada düzenlenmesi, yine Anayasaya aykırı bir düzenleme 
oluşturacaktır. O nedenle, biz, verdiğimiz önergeyle bu hükmün bu 
tasarıdan çıkarılmasını öneriyoruz. 
Hepinize saygılar sunuyor, teşekkür ediyorum. (DSP sıralarından 
alkışlar) 
BAŞKAN – Teşekkür ederim Sayın Temizel. 
Sayın milletvekilleri, bu önerge, Anayasaya aykırılık önergesidir. 
Komisyon ve Hükümet önergeye katılmamıştır. 
Önergeyi oylarınıza sunuyorum: Kabul edenler... Kabul etmeyenler... 
Önerge reddedilmiştir. 
Öteki önergeyi işleme koyuyorum. 
Yalnız, Sayın Komisyon, bizim söylediklerimizi işiterek cevap verin. 
(Gülüşmeler)
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Olur Sayın Başkan. 
YAŞAR TOPÇU (Sinop) – Daha önce, içeride bir eğitim yapın, ondan 
sonra... 
BAŞKAN – Efendim, rica ediyorum... Yani, arkadaşlarımız daha ilk 
komisyon... 
YAŞAR TOPÇU (Sinop) – İyi ya işte!.. Ben de onu söylüyorum. Sen 
eğitime tabi tut.
BAŞKAN – Diğer önergeyi okutuyorum: 
Türiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin üçüncü fıkrasının aşağıdaki şekilde 
değiştirilmesini arz ve teklif ederiz. 
	Yalçın Gürtan 
	Samsun
	ve arkadaşları
86 sıra sayılı yasa tasarısının 1 inci maddesiyle 26.5.1927 tarih ve 
1050 sayılı Muhasebei Umumiye Kanununa eklenen ek madde 8’in 
üçüncü fıkrasındaki “kapsam dışında bırakılan fonların gelirleri ve 
harcamaları bütçeyle ilişkilendirilemez” cümlesi metinden 
çıkarılmıştır. 
BAŞKAN – Sayın Komisyon önergeye katılıyor mu efendim?..
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılıyoruz efendim. 
BAŞKAN – Hükümet?..
DEVLET BAKANI AHMET DEMİRCAN (Samsun) – Katılmıyoruz. 
BAŞKAN – Önerge sahibi Sayın Yalçın Gürtan...
MEHMET GÖZLÜKAYA (Denizli) – Komisyon katılıyor, söz 
isteyemez artık.
BAŞKAN – Efendim, Komisyon ve Hükümetin ayrı ayrı katılması 
lazım. Aksi takdirde, Hükümet veya Komisyondan birisi katılmazsa 
önerge sahibine söz hakkı doğuyor. Yeni değişiklik böyle. Neyse... 
Uygulaya uygulaya öğreneceğiz.
YAŞAR TOPÇU (Sinop) – Eğitim... Eğitim...
BAŞKAN – Sayın önerge sahibi arkadaşlarımız?.. (DSP sıralarından 
“gerekçe okunsun” sesleri)
Peki efendim, gerekçeyi okutuyorum:
Gerekçe: 
Daha önce, ikinci fıkradaki değişiklik önergemiz çerçevesinde, bu 
fıkranın ilk cümlesi de metinden çıkarılmıştır. 
BAŞKAN – Önergeye Komisyon katılıyor, Hükümet katılmıyor. 
Önergeyi oylarınıza sunuyorum: Kabul edenler... Kabul etmeyenler... 
Önerge kabul edilmemiştir. 
Diğer önergeyi işleme koyuyorum:
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin üçüncü fıkrasının aşağıdaki şekilde 
değiştirilmesini arz ve teklif ederiz. 
	Yalçın Gürtan 
	Samsun
	ve arkadaşları
86 sıra sayılı yasa tasarısının 1 inci maddesiyle 26.5.1927 tarih ve 
1050 sayılı Muhasebei Umumiye Kanununa eklenen ek madde 8’in 
üçüncü fıkrası metinden çıkarılmıştır. 
BAŞKAN – Komisyon önergeye katılıyor mu?..
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılıyoruz efendim. 
BAŞKAN – Hükümet?.. 
DEVLET BAKANI AHMET DEMİRCAN (Samsun) – Katılıyoruz 
efendim.
BAŞKAN – Komisyon ve Hükümet önergeye katılıyor. 
O zaman, üyeye konuşma hakkı doğmuyor. 
Önergeyi oylarınıza sunuyorum: Kabul edenler... Kabul etmeyenler... 
Önerge kabul edilmemiştir. 
Diğer önergeyi işleme koyuyorum: 
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin üçüncü fıkrasının aşağıdaki şekilde 
değiştirilmesini arz ve teklif ederiz. 
	Yalçın Gürtan 
	Samsun
	ve arkadaşları
86 sıra sayılı yasa tasarısının 1 inci maddesiyle, 26.5.1927 tarih ve 
1050 sayılı Muhasebei Umumiye Kanununa eklenen Ek madde 8’in 
üçüncü fıkrasındaki “ve Hazine Müsteşarlığının bağlı olduğu bakanın 
birlikte” ibaresi metinden çıkarılmış, “Maliye Bakanı” ibaresi “Maliye 
Bakanının” haline getirilmiştir.
BAŞKAN – Önergeye Komisyon katılıyor mu efendim?
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılıyoruz efendim.
ULUÇ GÜRKAN (Ankara) – Katılamaz efendim.
BAŞKAN – Hükümet?..
DEVLET BAKANI AHMET DEMİRCAN (Samsun) – Katılıyoruz 
efendim.
ULUÇ GÜRKAN (Ankara) – Sayın Başkan, Komisyon katılamaz; 
çoğunluğu yok.
BAŞKAN – Efendim, işte arkadaşımız da geliyor... (ANAP ve DSP 
sıralarından “Önceden otursun” sesleri)
Rica ediyorum efendim... Daha önce, Genel Kurul salonunda oturan 
arkadaşı kabul ediyorduk.
YAŞAR TOPÇU (Sinop) – Ne münasebet!..
BAŞKAN – Sayın Topçu, rica ediyorum... Bugün benimle çok 
çatışmaya girmek istiyorsunuz...
YAŞAR TOPÇU (Sinop) – Bakınız, böyle yaparsanız, başka 
müeyyideler uygularız; sizin yönettiğiniz oturumlara katılmayız.
BAŞKAN – Efendim, tehdit etmekle bir yere varılmaz ki... 
Şimdi sayalım arkadaşları; tamam mı, değil mi?..
YAŞAR TOPÇU (Sinop) – Başkanlık yaptırmayız; bakın, söyleyeyim 
size.
BAŞKAN – Efendim, ne demek; tehdit mi ediyorsunuz yani!..
YAŞAR TOPÇU (Sinop) – Mümkün değil; böyle yaparsanız, 
yaptırmayız... 13 kişi katılamayacağına göre, diyeceksiniz ki...
BAŞKAN – Peki efendim, öyle yapalım.
YAŞAR TOPÇU (Sinop) – Burası, köy kahvesi değil ki!..
BAŞKAN – Efendim, biz de kahve kabul etmiyoruz. 
YAŞAR TOPÇU (Sinop) – Büyük Millet Meclisi burası. (DYP 
sıralarından gürültüler)
BAŞKAN – Efendim, Büyük Millet Meclisi de... Birtakım ufak tefek 
şeyler...
YAŞAR TOPÇU (Sinop) – Olmaz ki efendim!..
BAŞKAN – Peki efendim, rica ediyorum... Tamam... Kestik Sayın 
Topçu...
Komisyon önergeye katılıyor mu?
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılıyoruz efendim.
BAŞKAN – Ama, çoğunluğunuz yok; katılamazsınız.
Hükümet?..
DEVLET BAKANI AHMET DEMİRCAN (Samsun) – Katılıyoruz 
efendim.
BAŞKAN – Hükümet katılıyor, Komisyonun çoğunluğu olmadığı için, 
katılsa da kabul etmiyoruz. 
Önerge sahibi konuşmak istiyor mu efendim; yoksa, gerekçeyi mi 
okutmak istiyor? (DSP sıralarından “Gerekçe okunsun” sesleri)
Peki efendim, gerekçeyi okutalım.
VELİ ANDAÇ DURAK (Adana) – Önerge sahibi söz istemiyor Sayın 
Başkan.
BAŞKAN – Efendim, anladık, siz oturun; biz, ona göre işlem yapıyoruz.
Gerekçeyi okutuyorum:
Gerekçe:
Bütçenin uygulanmasından sorumlu bakan, Maliye Bakanıdır. Bu 
nedenle, Hazine Müsteşarlığının bağlı olduğu bakana bu konuda bir 
yetki tanınmasına gerek yoktur. Sonraki değişiklik, ifadenin yapılan 
değişiklik doğrultusunda düzeltilmesine yöneliktir.
BAŞKAN – Önergeye Komisyon katılmıştı, ama, çoğunluğu yoktu; 
Hükümet katılmıştı.
Önergeyi oylarınıza sunuyorum: Kabul edenler... Kabul etmeyenler... 
Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle, 1050 
sayılı kanuna eklenen ek 8 inci maddenin ikinci fıkrasından “kredi 
anapara geri dönüşleri” ibaresinin metinden çıkarılmasını arz ve teklif 
ederiz.
	Sıddık Altay 
	Ağrı 
	ve arkadaşları
SALİH KAPUSUZ (Kayseri) – Önergeyi geri alıyoruz.
BAŞKAN – Geri mi alıyorsunuz?.. Peki, önerge geri alınıyor.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle, 1050 
sayılı kanuna eklenen ek 8 inci maddenin ikinci fıkrasından “kredi 
faizleri” ibaresinin metinden çıkarılmasını arz ve teklif ederiz.
	Sıddık Altay 
	Ağrı 
	ve arkadaşları
SALİH KAPUSUZ (Kayseri) – Önergeyi geri alıyoruz.
BAŞKAN – Geri mi alıyorsunuz?.. Peki, önerge geri verilmiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle, 1050 
sayılı kanuna eklenen ek 8 inci maddenin ikinci fıkrasından “borçlanma 
ve satış hasılatı” ibaresinin metinden çıkarılmasını arz ve teklif 
ederiz.
	Sıddık Altay 
	Ağrı 
	ve arkadaşları
SALİH KAPUSUZ (Kayseri) – Önergeyi geri alıyoruz.
BAŞKAN – Geri mi alıyorsunuz?.. Peki.
MURAT BAŞESGİOĞLU (Kastamonu) – Önerge sahibine sorun.
MUSTAFA CUMHUR ERSÜMER (Çanakkale) – Sayın Kapusuz’un 
imzası yok.
BAŞKAN – Herhangi birisi imzasını geri alırsa olur efendim.
Şimdi, arkadaşlar, bizi de zor duruma sokuyorsunuz; yani, bize yardımcı 
olun. Komisyon sırasında arkadaşlarımız 14 kişi oturuyor; arkasından 
biri anında fırlayıp gidiyor dışarı. Ben ne yapayım yani?!. Şimdi, ben, 
her an orayı sayamam ki...
MURAT BAŞESGİOĞLU (Kastamonu) – Sayın Başkan, şu saate kadar 
devam eden görüşmelerde, muhalefet partileri, size çok büyük hoşgörü 
gösterdiler. Usullere uymadınız...
BAŞKAN – Tamam efendim, uyuyorum.
MURAT BAŞESGİOĞLU (Kastamonu) – Önergeleri dağıtmadınız; 
komisyon eksik olduğu halde, Komisyon Başkanını ikaz ettiniz. 
BAŞKAN – Tamam, onu uygulamadım. 
Tamam efendim, aynı şekilde gidiyoruz.
MURAT BAŞESGİOĞLU (Kastamonu) – Lütfen, usullere riayet ediniz.
BAŞKAN – Peki.
Buyurun, diğer önergeyi okuyun:
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin birinci fıkrasının Anayasaya aykırı 
olduğu için aşağıdaki şekilde değiştirilmesini arz ve teklif ederiz.
	Yalçın Gürtan 
	Samsun 
	ve arkadaşları
86 sıra sayılı yasa tasarısının 1 inci maddesiyle 26.5.1927 tarih ve 
1050 Sayılı Muhasebei Umumiye Kanununa eklenen ek madde 8’in 
birinci fıkrasındaki “kanun, kanun hükmünde kararname” sözcükleri 
yasa tasarısından çıkarılmış “yönetmelik” sözcüğünün ilk harfi 
büyütülmüştür.
BAŞKAN – Komisyon önergeye katılıyor mu efendim?
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılmıyoruz.
BAŞKAN – Hükümet?..
DEVLET BAKANI AHMET DEMİRCAN (Samsun) – Katılmıyoruz.
BAŞKAN – Hükümet ve Komisyon önergeye katılmıyor.
Önerge sahibi?..
YALÇIN GÜRTAN (Samsun) – Gerekçe okunsun.
BAŞKAN – Gerekçeyi okutuyorum:
Gerekçe: Anayasa Mahkemesi kararı gereğince, bu düzenleme, yasa ve 
yasa gücünde kararnameyle kurulan fonlar yönünden yapılamaz. Bu 
nedenle, “kanun” ve “kanun hükmünde kararname” sözcükleri metinden 
çıkarılmış; daha sonraki “yönetmelik” sözcüğü cümlenin başı olduğu 
için ilk harfi büyütülmüştür.
BAŞKAN – Önergeyi oylarınıza sunuyorum: Kabul edenler... 
Etmeyenler... Önerge reddedilmiştir. 
Öteki önergeyi işleme koyuyorum:
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin dördüncü fıkrasının aşağıdaki şekilde 
değiştirilmesini arz ve teklif ederiz.
	Yalçın Gürtan 
	Samsun 
	ve arkadaşları
86 sıra sayılı yasa tasarısının 1 inci maddesiyle 26.5.1927 tarih ve 
1050 sayılı Muhasebei Umumiye Kanununa eklenen ek madde 8’in 
dördüncü fıkrası metinden çıkarılmıştır. 
BAŞKAN – Komisyon önergeye katılıyor mu efendim?
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılıyoruz efendim. 
BAŞKAN – Hükümet?..
MALİYE BAKANI ABDÜLLATİF ŞENER (Sıvas) – Katılıyoruz.
BAŞKAN – Komisyon ve Hükümet önergeye katılıyor. 
Önerge sahibinin söz hakkı doğmadığı için, önergeyi oylarınıza 
sunuyorum: Kabul edenler... Etmeyenler... Önerge reddedilmiştir. 
Diğer önergeyi işleme koyuyorum: 
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin beşinci fıkrasının aşağıdaki şekilde 
değiştirilmesini arz ve teklif ederiz. 
	Yalçın Gürtan 
	Samsun 
	ve arkadaşları
86 sıra sayılı yasa tasarısının 1 inci maddesiyle 26.5.1927 tarih ve 
1050 sayılı Muhasebei Umumiye Kanununa eklenen ek madde 8’in 
beşinci fıkrası metinden çıkarılmıştır. 
BAŞKAN – Komisyon önergeye katılıyor mu efendim? 
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılıyoruz. 
BAŞKAN – Hükümet?.. 
MALİYE BAKANI ABDÜLLATİF ŞENER (Sıvas) – Katılıyoruz. 
BAŞKAN – Hükümet ve Komisyon önergeye katılıyorlar. 
Önergeyi oylarınıza sunuyorum: Kabul edenler... Etmeyenler... Önerge 
reddedilmiştir. 
Diğer önergeyi işleme koyuyorum: 
Türkiye Büyük Millet Meclisi Başkanlığına 
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 8 inci maddenin beşinci fıkrasındaki “ile 
Hazine Müsteşarlığınca müştereken” ibaresinin metinden 
çıkarılmasını ve “Maliye Bakanlığı” ibaresinin “Maliye 
Bakanlığınca” şeklinde değiştirilmesini arz ve teklif ederiz. 
	Zeki Ünal 
	Karaman 
	ve arkadaşları
SALİH KAPUSUZ (Kayseri) – Sayın Başkan, bu madde üzerindeki 
önergelerimizi geri çekiyoruz efendim. 
BAŞKAN – Öyle mi  efendim? 
Yalnız, önerge sahipleri, imzası olan arkadaşlarımız...
Sayın İbrahim Halil Çelik ve Sayın Altay’ın imzalarının olduğu 
önergeleri,  maddeyle ilgili önergeleri geri çekiyorlar. 
Diğer önergeleri işleme koyuyorum: 
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin üçüncü fıkrasının aşağıdaki şekilde 
değiştirilmesini arz ve teklif ederiz. 
	Yalçın Gürtan 
	Samsun 
	ve arkadaşları
86 sıra sayılı yasa tasarısının birinci maddesiyle 26.5.1927 tarih ve 
1050 sayılı Muhasebei Umumiye Kanununa eklenen ek madde 8’in 
üçüncü fıkrasındaki “ve Hazine Müsteşarlığının bağlı olduğu Bakanın 
birlikte teklifi üzerine Başbakanın onayıyla” ibaresi metinden 
çıkarılmış, “Maliye Bakanı” ibaresi “Maliye Bakanınca” haline 
getirilmiştir.
BAŞKAN – Komisyon önergeye katılıyor mu?
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılıyoruz.
BAŞKAN – Hükümet?..
MALİYE BAKANI ABDÜLLATİF ŞENER (Sıvas) – Katılıyoruz.
BAŞKAN – Komisyon ve Hükümet önergeye katılıyor.
Önergeyi oylarınıza sunuyorum: Kabul edenler... Kabul etmeyenler... 
Önerge reddedilmiştir.
Diğer önergeyi işleme koyuyorum:
Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin birinci fıkrasının aşağıdaki şekilde 
değiştirilmesini arz ve teklif ederiz. 
	Müjdat Koç 
	Ordu 
	ve arkadaşları
86 sıra sayılı yasa tasarısının 1 inci maddesiyle 26.5.1927 tarih ve 
1050 sayılı Muhasebei Umumiye Kanununa eklenen ek madde 8’in 
birinci fıkrasındaki “hazine” sözcüğünden sonra “müsteşarlığı” 
sözcüğü eklenmiş ve “hazine” sözcüğünün ilk harfi büyütülmüştür. 
BAŞKAN – Komisyon önergeye katılıyor mu?
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılıyoruz.
BAŞKAN – Efendim, sıradaki arkadaşınız gitti. Bizi de bu kadar zor 
duruma sokmayın. Rica ediyorum... Ya orada oturun ya da çıkın gidin 
oraya.
MEHMET ALİ YAVUZ (Konya) – Sayımız tamam. Arkadaşımız 
burada Sayın Başkan. Yer yok.
BAŞKAN – Oradaysanız orada oturun. Arkadaşlar biraz önce itiraz 
ettiler; ondan sonra da biz zor duruma düşüyoruz.
HAYRİ DOĞAN (Antalya) – Sayın Başkan, burada duracak halimiz 
yok. Burada oturuyoruz. Bu kadar da insafsızlık olmaz.
BAŞKAN – Biraz önce Sayın Topçu bizi ne duruma soktu. Rica 
ediyorum...
Komisyon önergeye katılıyor.
Hükümet?..
MALİYE BAKANI ABDÜLLATİF ŞENER (Sıvas) – Katılıyoruz. 
BAŞKAN – Komisyon ve Hükümet önergeye katılıyor.
Önergeyi oylarınıza sunuyorum: Kabul edenler... Kabul etmeyenler... 
Önerge reddedilmiştir.
Sayın milletvekilleri, bu maddenin fıkra fıkra oylanmasına ilişkin 
önerge vardır; okuyorum:
“Türkiye Büyük Millet Meclisi Başkanlığına
Görüşülmekte olan 86 sıra sayılı Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci çerçeve maddesi ile düzenlenen “Fonların Ödenek ve 
Geliri” başlıklı ek madde 8’in fıkraları konusuyla ilgili ayrı ayrı 
düzenlemeleri içermektedir.
Dolayısıyla, İçtüzüğün 83/2 maddesi uyarınca bu fıkraların ayrı ayrı 
oylanmaları için gereğini dileriz.
Saygılarımızla.”
Efendim, bu konudaki uygulamamız şöyle: Evvela önerge sahiplerini 
arıyoruz, ondan sonra da, Genel Kurulun tasdikine sunuyoruz. Eğer, 
Genel Kurul ayrı ayrı fıkralar halinde oylamasını kabul ederse, o 
zaman ayrı ayrı fıkralar halinde, yoksa, tümünü oyluyoruz.
Önergedeki imzaları okutuyorum:
	Zekeriya Temizel	Hikmet Sami Türk	Mustafa Güven 
Karahan
	İstanbul	Trabzon	Balıkesir
	Necati Albay	Fevzi Aytekin	Turan Bilge
	Eskişehir	Tekirdağ	Konya
	Müjdat Koç	Yalçın Gürtan	Cihan Yazar
	Ordu	Samsun	Manisa
	Mehmet Aydın	İhsan Çabuk	Abdülbaki Gökçel
	istanbul	Ordu	İçel
	Fikret Uzunhasan	Mustafa İlimen	Yavuz Bildik
	Muğla	Edirne	Adana
	Hasan Gemici	Hilmi Develi	Halil Çalık
	Zonguldak	Denizli	Kocaeli
	Mahmut Erdir	Mustafa Karslıoğlu
	Eskişehir	Bolu 
BAŞKAN – Bu önergede 15 imza arıyoruz ve milletvekillerinin salonda 
olmasını aramıyoruz; uygulamamız öyle. Yalnız, bu maddenin fıkra 
fıkra oylanması hususunda verilen önergenin gereğini yerine getirmemiz 
için, Genel Kurulun kabul etmesi lazım.
Önergeyi oylarınıza sunuyorum: Kabul edenler... Kabul etmeyenler... 
Önerge kabul edilmemiştir.
Ek madde 8’in tümünü oylarınıza sunuyorum: Kabul edenler... Kabul 
etmeyenler... Ek madde 8 kabul edilmiştir.
Ek madde 9’u okutuyorum:
“Döner Sermaye Gelirleri
EK MADDE 9. – Genel bütçeye dahil dairelere ve katma bütçeli idarelere 
bağlı döner sermayeli işletmelerin (iş yurtları ve benzeri kuruluşlar 
dahil) aylık gayrisafi hâsılatının % 10’u (genel ve katma bütçeli daire 
ve idarelere bağlı hastanelerin döner sermayeli işletmeleri için % 9’u) en 
geç ertesi ayın 20’sine kadar genel bütçeye irat kaydedilmek üzere ilgili 
saymanlıklara yatırılır. Zorunlu hallerde Maliye Bakanlığınca ek süre 
verilebilir.
Bu şekilde hesaplanan tutarın % 30’una kadar olan kısmının hâsılatın 
tahakkukunda, kalan kısmının da tahsilinde ödettirilmesine Maliye 
Bakanı yetkilidir.
Yıl sonu kârları ile aylık gayrisafi hâsılat üzerinden genel bütçeye 
aktarılacak miktarlar zamanında yatırılmadığı takdirde, 6183 sayılı 
Kanundaki usullere göre, yıllık % 12 zamlı olarak tahsil edilir. 
Hesaplanan zam, döner sermayelerin ita amiri ve saymanlarından yarı 
yarıya alınır. Ancak, Maliye Bakanlığınca verilmiş ek süreler için zam 
uygulanmaz.
Genel bütçeye dahil dairelere ve katma bütçeli idarelere bağlı döner 
sermayeli işletmelerden gerekli görülenlerin birleştirilmesine, 
devredilmesine ve tasfiye edilmesine Maliye Bakanı yetkilidir.
Döner sermayeli işletmelerin aylık gayrisafi hâsılatından irat 
kaydedilecek oranı, % 30’a kadar yükseltmeye Maliye Bakanı yetkilidir. 
Genel bütçeye dahil dairelerin ve katma bütçeli idarelerin, özel 
kanunlarında bu Kanuna tabi olmayacağı belirtilen döner sermaye 
işletmeleri hakkında da bu madde hükümleri uygulanır. 
BAŞKAN – Madde üzerinde, Cumhuriyet Halk Partisi Gurubu adına, 
Sayın Algan Hacaloğlu; buyurun efendim.
CHP GRUBU ADINA ALGAN HACALOĞLU (İstanbul) – Sayın 
Başkan, değerli milletvekilleri; görüşülmekte olan tasarının ek 9 uncu 
maddesi üzerinde, Cumhuriyet Halk Partisi Grubunun görüşlerini 
belirtmek üzere söz almış bulunuyorum; hepinize saygılarımı 
sunuyorum.
1996 yılı bütçesinin 30 uncu maddesi döner sermaye gelirleriyle ilgilidir. 
Bu maddenin tümü, Anayasa Mahkemesinin 17.7.1996 tarihli yürütmeyi 
durdurma kararı çerçevesinde uygulamadan kalkmıştır. Getirilmiş olan 
düzenleme, burada doğmuş bulunan boşluğu giderme anlayışı içinde 
bize bir yasa tasarısı metni sunmaktadır. Ancak, üzülerek belirtmek 
isterim ki, mevcut tasarıda yer alan ek 9 uncu madde, bütçe tasarısında 
Anayasa Mahkemesince üzerinde durdurma kararı verilmiş bulunan 
metinden, hukukî açıdan daha sakıncalı ve Anayasa engeline takılma 
ihtimali çok daha yüksek olan bir metindir. 
Bütçe yasasının 30 uncu maddesinin sadece ikinci fıkrası, yeni metinde 
yer almamakta. Muhtemelen mevcut tasarıyı sunan arkadaşlarımızın, o 
ikinci fıkra çerçevesinde, Maliye Bakanlığının, döner sermayeli 
işletmelerin aylık gayri safî hâsılatı üzerinden genel bütçeye aktarılacak 
miktarların tespitine yönelik üstlenmiş olduğu yetkiyi, Anayasa 
Mahkemesinin bu konudaki kararının temel gerekçesi olarak gördükleri 
anlaşılıyor; ama, mevcut tasarıyı incelediğimizde, Anayasa 
Mahkemesinin göstermiş olduğu hassasiyetin ortadan kalkmasına neden 
olacak düzenlemenin yeni tasarıda yer almadığını görmekteyiz. 
Değerli arkadaşlarım, döner sermayeler -aynen fonlar gibi- 
kuruluşlarına vücut veren mevzuat hükümleri çerçevesinde oluşurlar; 
bunlar, bazen bir yasadır, bazen kanun hükmünde kararnamedir, bazen 
de belirli yönetmenlik veya diğer mevzuattır. Bunlar dikkate alınmadan, 
mevcut döner sermayelerin birleştirilmesi, devredilmesi veya tasfiye 
edilmesine ilişkin olarak Maliye Bakanına yetki devredilmesi, Maliye 
Bakanınca, bu konuda, bu kuruluşların mevzuatı gözardı edilerek, bu 
konuda tasarrufta bulunma yetkisinin Bakanlıkça kullanılması, 
kesinlikle hukuka aykırıdır; bu maddenin Anayasa Mahkemesi 
tarafından iptal edilmesinin gerekçesini oluşturacaktır.
Keza, tasarıda mevcut olup, bütçede yer almayan, genel bütçeye dahil 
dairelerin ve katma bütçeli idarelerin özel konumlarında, özel 
kanunlarında, bu kanuna tabi olmayacağı belirtilen döner sermaye 
işletmeleri hakkında da bu madde hükümlerinin uygulanacağını belirten 
ifade, genel hukuk anlayışına, yasa yapma tekniğine uygun değildir. 
Yani, muhtelif yasalarda, ayrı ayrı yasalarda, belirli döner sermayelerin 
onlarla ilgili yasalarında, o döner sermayelerin Muhasebei Umumiye 
Kanununa tabi olmayacağını belirteceksiniz; belirli gerekçelerle, o döner 
sermayelerin oluşumundan kaynaklanan gerekçelerle bunu o yasalara 
derç edeceksiniz; sonra, bu yasada, bu türden tüm yasalara yansımış 
kuralları yok farz ederek, bu konudaki yasaların varlığını yok sayarak, 
bunlar hakkında da bu hükümlerin uygulanacağını, yani bunların da 
Muhasebei Umumiye Kanununa tabi olacağını söyleyeceksiniz; bunu 
kabul edebilmek mümkün değil, böyle bir yasa yapma tekniği yoktur.
Değerli arkadaşlarım, döner sermayelerin varlığının nedenini biliyoruz. 
Nedir o?.. Genel veya katma bütçeye dahil daire veya işletmelerin 
işlerliğine, çalışmasına, faaliyetlerine dinamizm kazandırmak, kaynak 
yaratma potansiyellerini geliştirebilmek, etkin ve verimli işletme 
koşullarına kavuşturabilmek. Döner sermayeler bu anlayışla 
oluşturulur. Esasında, döner sermaye mevzuatı ve uygulaması 
açısından, ülkemiz, oldukça geridir. Biz, bu mevzuatı geliştirmek 
yerine, işletmeleri piyasa koşullarında rekabet edebilir yapılara 
kavuşturabilmek anlayışına yaklaşabilmek için döner sermayeleri 
güçlendirmek yerine, gerek geçmiş 1996 Bütçe Yasasıyla ve gerekse bu 
tasarıyla, döner sermayelere ayakbağı oluşturuyoruz; üstlerine, âdeta 
ceberrut devlet anlayışıyla gitmekteyiz. Bunu da kabul edebilmek 
mümkün değil. 
Biz, sosyal demokrasinin ekonomik anlayışını, kamu işletmelerine, 
kamu girişimcilerine taşıma kararlılığı içerisinde, Cumhuriyet Halk 
Partisi olarak, döner sermayeleri etkinliğe kavuşturmayla, döner 
sermayelerin, o işletmelerin kaynak yaratma ve orada çalışanların 
motivasyonunu artırma, piyasaya açılma konusunda işlevleri olacağına 
inanıyoruz ve bu bakımdan, gerek bu tasarının gerekse bütçe 
yasasının, bunu engelleyici bir çerçeve oluşturduğunu belirtmek 
istiyoruz. 
Bir noktanın daha altını çizmek istiyorum: Gerek bütçe yasasında 
gerekse bu tasarıda, döner sermayelerin yarattığı kaynaklardan yüzde 
30’a kadar artırılabilecek bir miktarın, bütçeye aktarılması 
öngörülmekte; bu yetki de Maliye Bakanına verilmekte. Böyle bir yetki 
de söz konusu olamaz; ama, bir başka uygulama söz konusu...
BAŞKAN – Sayın Hacaloğlu, 1 dakikanız var efendim. 
ALGAN HACALOĞLU (Devamla) – Biliyorum Sayın Başkan. 
...o da, döner sermayelerin gelirlerinin tahakkukunda yüzde 30’unun 
bütçelere aktarılması öngörülüyor. Değerli arkadaşlarım, eğer, 
uygulamanın içindeyseniz, biliyorsunuz ki, bu anlayış, döner sermayeler 
için çok önemli bir ayakbağıdır; daha henüz nakit akımı oluşmadan, 
kaynaklar realize edilmeden, bütçe gelirlerinin yüzde 30’unun 
aktarılmasını beklemek, gerçekten, sonuç alınamayacak, anlamsız bir 
uygulamadır. 
Bu duygularla, hepinize saygılarımı sunuyorum. 
BAŞKAN – Teşekkür ederim Sayın Hacaloğlu.
DSP Grubu adına, Sayın Zekeriya Temizel; buyurun. (DSP sıralarından 
alkışlar)
Sayın Temizel, süreniz 10 dakikadır. 
DSP GRUBU ADINA ZEKERİYA TEMİZEL (İstanbul) – Sayın 
Başkan, değerli milletvekilleri; döner sermayeli işletme ne demektir? 
Döner sermayeli işletmeler, genel olarak, devletin kendi kuralları 
içerisinde yapamadığı bazı hizmetleri yapmak üzere, yine devlet 
içerisinde oluşturulmuş, sermayesi devlet tarafından verilmiş ve yasayla 
kurulmuş -yasayla kurulmuş; bunun altını yeniden çiziyoruz- 
tüzelkişiliği haiz olan kuruluşlardır. Hepsinin özel kanunları vardır ve 
bu özel kanunlarda, kendilerine özel görevler verilmiştir. Bu kuruluşlar, 
kanunlarında gösterilen görevleri yapmak zorundadırlar. Bunlar, Tarım 
Bakanlığından Sağlık Bakanlığına, Millî Eğitim Bakanlığından 
üniversitelere kadar yayılırlar. Devlet eğer bunları genel idare hizmetleri 
içerisinde yapıyor olsaydı, böyle bir zorunluluk duyulmaz; dolayısıyla 
da, devletin içerisinde “döner sermayeli işletmeler” diye herhangi bir şey 
ortaya çıkmazdı. Döner sermayeli kuruluşlar, kendi yönetmeliklerine 
göre yönetilirler. Dolayısıyla yasayla kendisine verilmiş olan bir görevi 
yapabilmek için bütçeleme olanakları vardır, gelirlerini tahmin ederler 
ve görevlerini gereğince yerine getirmeye çalışırlar. 
Değerli milletvekilleri, döner sermayeli işletmelerin, bu nitelikleri 
itibariyle normal işletmelerden herhangi bir farkı yoktur. Yani, nasıl 
herhangi bir işletme, yaptığı ticarî faaliyetler nedeniyle Kurumlar 
Vergisine tabi ise, döner sermayeli işletmeler de Kurumlar Vergisine 
tabidir. Bu, bu tür işletmeler arasında bir farklılık yaratmamak, 
dolayısıyla, en azından bir rekabet eksikliğine meydan vermemek için 
getirilmiş olan bir ilkedir. Çok kısa olarak bu niteliklerini belirledikten 
sonra, yasa tasarısıyla bu işletmelere neler getiriyoruz, bir de ona 
bakalım.
Yaptığımız yasal düzenlemeyle genel bütçeye dahil daireler ve katma 
bütçeli idarelere bağlı döner sermaye işletmelerinin aylık hâsılatlarının 
yüzde 10’unu kesip bütçeye alıyoruz. Bakın, doğal olarak, aylık hâsılat, 
bu işletmenin kâr edeceği veya önündeki günlerde ya da önümüzdeki 
günlerde, kendisine yasayla tanınmış olan görevleri yerine getirip 
getiremeyeceği konusunda, başlangıçta bu olaya bir ambargo koymak 
anlamına gelir. Eğer, bir işletmenin hâsılatının yüzde 10’unu 
keserseniz, bu işletmeye: “Sen, yasayla kendine verilen görevleri yapma 
konusunda artık sorumlu değilsin” demek gerekir; ama, yasa ortalıkta 
duruyor. O zaman, o yasayı değiştirmeden; yani, bu döner sermayeli 
işletmeye yasayla tanınmış olan görevlerde herhangi bir azaltma 
yapmadan, onun hâsılatına el koyma olanağına sahip olamazsınız. 
İlgili yasalarında değişiklik yapılmadan, bu kuruluşlar hakkındaki, bu 
tür düzenlemelerin Anayasaya aykırı olduğu konusunu, ısrarla onun için 
vurguluyoruz.
Döner sermayeli işletmelerin, genellikle kamu olanaklarını kullandığı, 
devlet binaları içerisinde faaliyette bulunduğu, hatta, devletin, kamunun 
elektriğinden, suyundan, personelinden yararlandığı da ayrı bir 
gerçektir. Eğer, bunlara karşılık herhangi bir şey almaya 
çalışıyorsanız, o zaman oturun, yasal düzenlemesini yine yapın. 
Şu anda Türkiye’deki döner sermayeli işletmelerin sayısı belki 
bilmiyorsunuz; ama, 3 bini geçiyor; 3 bin tane işletme vardır. Eğer 
yaptığınız düzenlemeyle, ekonomide oldukça önemli işlevler gören 3 
bin tane işletmenin birden bire bu işlevlerinden çekilmesi sonucunu 
doğurur iseniz, eh, bu takdirde ortaya çıkacak kaosun sonuçlarına da hep 
beraber katlanmak zorunda kalırız. O nedenle, aldıkları bu hizmetler 
nedeniyle, döner sermaye işletmelerinden eğer bir gelir elde edilmek 
gerekiyorsa, bu, onların kârıdır; dolayısıyla, devletin, döner sermayeli 
işletmelerin kârına el koyması gerekir. 
Bugün, döner sermayeli işletmelerin temel sorunu, özellikle kamu 
denetiminden yoksun olmalarıdır. Saymanları, Maliye Bakanlığı 
tarafından tam anlamıyla büyük ölçüde atanamamakta ve 
denetlenmemektedir. Eğer bu işletmeleri denetlemek, kârlarının doğru 
oluşmasını ve Kurumlar Vergisi ödendikten sonra bütçeye bunların 
gelir olarak alınmasını istiyor iseniz, bunu düzenleme doğru olur; ama, 
düzenlemeyi değiştirmek gerekir. 
Hâsılattan yüzde 10 pay almak demek -ki, bunu, yüzde 30’a kadar 
çıkarmaya Maliye Bakanı yetkili- yüzde 30’u demek; kâr oranının 
yüzde 25 olduğunu düşünürseniz, aşağı yukarı kârının tamamını 
almaktan öte, zarar ettirilmesi sonucunu doğurur. O nedenle, yapılan 
düzenleme, yasayla kurulmuş olan döner sermaye işletmelerinin bu 
işlevlerinin tamamen son bulması sonucunu doğurmaktadır. Halbuki, bu 
işletmelerin işlevlerinin son bulması, ilgili yasalarının ortadan 
kaldırılmasıyla olanaklıdır. Başka türlü bir şekilde ortadan 
kaldırılırsa -ki, her yıl bütçe kanununa konulacak olan bir hükümle, 
Maliye Bakanının yetkisi dahilinde, bunu alma sonucunu doğurursanız- 
bu, Anayasaya aykırı olur.
Bunları defalarca dile getirmemizin nedeni, bu yasaların bu şekilde 
düzenlenmemesi gereğidir; yoksa, böyle bir gereksinimin olmadığı 
anlamına gelmez. Bu nedenle, bu değerlendirmenin, bu şekilde 
yapılması ve eğer, mümkünse, bu çerçevede bunun düzeltilmesinin 
uygun olacağını söylüyor, hepinize saygılar sunuyorum. (DSP 
sıralarından alkışlar)
BAŞKAN – Teşekkür ederim Sayın Temizel.
Şahısları adına Sayın Hikmet Uluğbay; buyurun efendim.
Süreniz 5 dakikadır.
HİKMET ULUĞBAY (Ankara) – Teşekkürler Sayın Başkan.
Sayın Başkan, değerli üyeler; benim bildiğim kadarıyla, Refah Partisi, 
bir siyasî kuruluş olarak, faize karşı olan bir yapıdadır; ancak, Meclise 
sunduğunuz bu kanun teklifiyle, siz, sadece faize taraf haline 
gelmiyorsunuz; aynı zamanda, döner sermaye idarelerini birer tefeci 
haline getiriyorsunuz. Bunu, tahmin ediyorum, kendiniz de belki şu ana 
kadar fark etmediniz. 
Şimdi, bir işletme düşünün ki, aylık hâsılatının yüzde 10’una el 
koyuyorsunuz. Eğer, o işletme, yüzde 10’una el konulduktan sonra 
faaliyetine devam edebiliyorsa, o işletmenin aylık en az yüzde 10 kârı 
var demektir. Aylık yüzde 10 kâr varsa, bunu basit matematik kuralları 
çerçevesinde hesapladığınız takdirde, yılda yüzde 314 kâr eder. 
Enflasyonun yüzde 80 olduğu bir yerde bu kuruluşlara yüzde 314 kâr 
ettireceksiniz; siz, tefeciliği özendiriyorsunuz. Artı, orada 
kalmıyorsunuz, diyorsunuz ki, bu kuruluşlar o kadar kârlı ki, gerekirse, 
biz, yüzde 30’unu da alırız. Aylık hâsılatının yüzde 30’unu 
alacaksınız; yani, o işletmeler 100 kazandıkları vakit 70’i işleri 
çevirmeye yetecek, 30’u da kâr niteliğinde olacak; onu 12 aya iblağ 
ettiğiniz takdirde de, yılda yüzde 2 330... Bu, tefecinin de tefeciliği. 
Zannediyorum, Sayın Mercümek dahi bu hesabı yapamamıştır bugüne 
değin. Siz, bunları bulup çıkardınız; kutlarım sizleri... (DSP 
sıralarından alkışlar)
TEMEL KARAMOLLAOĞLU (Sıvas) – O kadar hesap için matematik 
bilmeye gerek yok.
ÖMER VEHBİ HATİPOĞLU (Diyarbakır) – Gökten çıkarmıştır 
herhalde...
HİKMET ULUĞBAY (Devamla) – Ee, herhalde, siz de ondan ödünç 
aldınız. 
TEMEL KARAMOLLAOĞLU (Sıvas) – Yok, yok, size devrettik...
BAŞKAN – Arkadaşlar, rica ederim müdahele etmeyin. Bakın, şu saate 
kadar çalışıyoruz, herkes çıksın düşüncesini söylesin... Rica ediyorum. 
(RP sıralarından “Sataşıyor” sesleri)
Efendim, sataşabilir; tabiî ki, iktidar partisine sataşılır. Niye siz iktidar 
oldunuz? Eğer, sataşılmasını istemiyorsanız, iktidar olmasaydınız? 
(RP sıralarından gürültüler) 
Rica ediyorum.
HİKMET ULUĞBAY (Devamla) – Hatta ve hatta, maddeyi o şekilde 
tedvin etmişsiniz ki, bu döner sermayeli idarelerin, parayı eline almasını 
beklemiyorsunuz. “Tahakkuk ettiği anda yüzde 30’ unu da el koyarım” 
diyorsunuz. Adamın, daha alıp almadığı belli değil; tahakkuk ettiği 
anda el koyuyorsunuz. Kamu yönetiminde birer harikalar yaratıyorsunuz. 
Bunun ötesinde, bakın, başka neler yapıyorsunuz; maddenin bir 
fıkrasını okuyorum: “Genel bütçeye dahil dairelerin ve katma bütçeli 
idarelerin, özel kanunlarında, bu kanuna tabi olmayacağı belirtilen döner 
sermayeli işletmelerin hakkında da bu madde hükümleri uygulanır.” Bu 
Kanunun, Meclisten geçmesi yeterli değil; Mecliste görüşülmüş olması 
dahi, hukuk fakültesi ders kitaplarında, kodifikasyon şaheseri olarak 
okutulacak bir fıkradır bu; yani, bir kanunda yazıyor ve bu kanun 
Meclisten geçmiş, deniliyor ki “1050 sayılı Kanuna tabi değildir.” 
Şimdi, burada Yüce Meclisin iradesiyle, bazı kanunlar da “1050 sayılı 
Kanuna tabi olmayacağı” yazılıyor. Kulak asmayın; bizden evvelki 
Parlamentonun aldığı kararlara biz saygı duymayız, orada öyle yazsa 
da, onlar, bundan sonra buna tabidir. Bu, bir kodifikasyon şaheseridir. 
Gerçekten, bu tür hukukçularımızı, ders kitaplarında, bundan sonraki 
hukuk öğrencilerine örnek olarak göstermek lazım ki, bu şekilde 
kodifikasyon yapanlara, hukuk fakültesinden diploma verilmesin; çünkü, 
kazara, yarın bir gün Refah Partisinden milletvekili olurlar, kanun 
yazarlar. 
Artı, onun ötesinde, maddenin üçüncü fıkrasında şunu diyorsunuz: 
Eğer, bu döner sermayeli idareler, elde ettikleri gelirleri zamanında 
ödemezlerse, yüzde 12 zamlı olarak alıyorsunuz. Orada da 
durmuyorsunuz; yöneticisine diyorsunuz ki: “İta amiriyle saymanlardan 
yarı yarıya alırım.”
(Mikrofon otomatik cihaz tarafından kapatıldı)
BAŞKAN – Sayın Uluğbay, süreniz bitti efendim. Kusura bakmayın, hiç 
kimsenin süresini uzatmadım.
HİKMET ULUĞBAY (Devamla) – Teşekkür ederim. (DSP 
sıralarından alkışlar)
BAŞKAN – Şahsı adına, Sayın Aykon Doğan; buyurun efendim.
TEMEL KARAMOLLAOĞLU (Sıvas) – Sayın Başkan, ben de Grubum 
adına konuşmak istiyorum.
BAŞKAN – Efendim, gruplar adına konuşmalar tamamlandı, şahıs 
adına konuşmalara geçtik; Sayın Aykon Doğan da şahsı adına 
konuşacak.
Sayın Doğan, süreniz 5 dakikadır.
ABDULLAH AYKON DOĞAN (Isparta) – Sayın Başkan, Yüce 
Meclisin değerli üyeleri; tabiî, arkadaşlarımız, burada açıklamalar 
getirdiler. Bu hüküm, bütçe kanunlarında bugüne kadar yer alagelmiş; 
yani, 1978’deki bütçe kanunlarına bakın, bu hüküm var. 
Daha değişik bir şey söyleyeceğim: Doğru Yol Partisi-Sosyaldemokrat 
Halkçı Parti Koalisyonunun bütçesinde yüzde 10 hükmü var; 1993 yılı... 
Cumhuriyet Halk Partisi-Doğru Yol Partisi Koalisyonunun hazırladığı 
bütçe kanununda da bu hüküm var. Peki, 1993 yılında, yüzde 10’la 
döner sermayeli idareler battı mı?.. Batmadı... 
ZEKERİYA TEMİZEL (İstanbul) – Tabiî, battı, battı...
ABDULLAH AYKON DOĞAN (Devamla) – Yani, hemen 
batırıyorsunuz idareleri. 
Şimdi, onun için, bu kürsüye gelirken, bunu araştırmak lazım.
Peki, bu bütçeleri hazırladığınız zaman bu doğruydu da, şimdi bu 
yanlış mı? 
ZEKERİYA TEMİZEL (İstanbul) – Yanlış tabiî.
ABDULLAH AYKON DOĞAN (Devamla) – O zaman, bütçe 
kanunlarında buna el kaldırıyorsunuz, şimdi, kanun olunca buna karşı 
çıkıyorsunuz...
MÜMTAZ SOYSAL (Zonguldak) – Nasıl kaldırdığımızı biliyorsunuz.
ABDULLAH AYKON DOĞAN (Devamla) – Şimdi, değerli 
arkadaşlarım, bu yüzde 10 payı aldığımız zaman ne olur? Hizmetin 
bedeline yüzde 10 ilave yapar; yani, hizmetin bedeli, yüzde 10, yüzde 8, 
yüzde 5 pahalılaşır; yani, illaki “bu hüküm olduğu zaman, bu döner 
sermayeli idare batar” hükmüne katılmak mümkün değil.
Şimdi, bakın, burada, bir sınır koymuş; burada, döner sermayeli 
idarelerin gelirlerinden genel bütçeye aktarma yapılıyor. Burada, 
Anavatan Partisi Sözcüsü değerli meslektaşım Sayın Biltekin Özdemir, 
benim de ismimi zikrederek “Meclisi, 4046 sayılı Yasayla ilgili olarak 
yanlış bilgilendirdiğimi” ifade etti. Tabiî, kendileri, geçen dönem burada 
parlamenter değildi. 4046 sayılı Özelleştirme Yasasında, Anavatan 
Partisi tutturmuştu ki “efendim, özelleştirme yasalarından bütçeye gelir 
kaydedilirse, o günkü iktidarlar bunu harcarlar, birtakım hizmetler gelir; 
bunlar aktarılmasın” Ee, ne yapacaktık özelleştirme gelirlerini?!.. O 
zaman, Plan ve Bütçe Komisyonuna katılan Sayın Işın Çelebi ve 
koalisyon ortağımızla beraber oturduk, bu hükmü, öyle kaleme aldık, 
dedik ki “özelleştirme gelirlerinden genel bütçeye aktarma yapılmasın” 
Ama, fonlara... Hangi fona? Kamu Ortaklığı Fonuna aktarma 
yapılabilir; buna mani bir hüküm yok. Ayrıca, katma bütçeli idarelere de 
aktarma yapılabilir; buna da mani bir hüküm yok. “Efendim, bu 
yapılamaz” diyor arkadaşım. Bu kadar taassuba gerek yok. Aslında 
“genel bütçeye aktarma yapılamaz” hükmü, bir taassubun ifadesiydi. 
Tutturdum; böyle olacak... Bir uzlaşı aranmıştır, bu kabul edilmiştir; 
ama, o zaman, 4046 sayılı Yasada, yani, özelleştirme gelirlerinden bu 
Parlamento, katma bütçeli idarelere ve fonlara aktarma yapılacağını 
kabul etmiştir. Nitekim, 1995 yılında, özelleştirme gelirlerinden -Sayın 
Biltekin’in bilgilerine sunmak istiyorum- Kamu Ortaklığı Fonuna 
aktarma yaptık; Kamu Ortaklığı Fonundan da katma bütçeli idare olan 
Devlet Su İşlerinin barajlarına para verdik. Devletin hesapları 
ortadadır; yani, ben, nasıl yanlış bilgilendiriyormuşum? Tatbikatın 
içerisinde, bunları uygulayan bir bakan olarak  bunu yaşamışım; ayrıca, 
4046 sayılı Yasanın hazırlanmasını, bürokrasideki hazırlanmasını, 
komisyondaki tartışmalarını bizzat yaşamış geliyorum. Bütün bunları 
yaşamış bir insan olarak Parlamentoyu doğru bilgilendirmek istedim. 
Onun için, burada, buraya gelirken, geçmişteki bilgilerimizi 
Parlamentoya doğru aktarmakta hassasızdır; önce, bunu, Yüce 
Parlamentonun bilgilerine sunuyorum. 
Burada da; efendim “bu, döner sermayeli idareleri batırır, döner 
sermayeli idareler kapanır” şeklindeki yargılar çok ekstrem yargılardır. 
Yani, mesele nedir? 550 parlamenter arkadaşımın da, herhangi bir döner 
sermayeli idarenin hizmetinin aksatılması gibi bir düşüncesinin 
olacağını asla zannetmiyorum; iyi niyetle gelmiş bir hükümdür. Bunu, 
ben, hazırlayan teknik arkadaşlarımla konuştum “niçin yüzde 10’u 
koydunuz, yüzde 5 olamaz mıydı?” dedim. Yüzde 10, geçmiş yıllarda 
kabul görmüş, geçmiş yıllarda tatbikatta ittifak hâsıl olmuş bir orandır, 
makul bir orandır. Onun için, makul bir oranda Yüce Meclisin 
huzurunda...
(Mikrofon otomatik cihaz tarafından kapatıldı)
BAŞKAN – Sayın Doğan, süreniz bitti efendim.
Süreyi uzatmıyoruz efendim.
ABDULLAH AYKON DOĞAN (Devamla) – Bitiriyorum Sayın 
Başkan.
BAŞKAN – Efendim, zaten tutanaklara geçmiyor.
ABDULLAH AYKON DOĞAN (Devamla) – Teşekkür ediyorum, 
saygılar sunuyorum.
BAŞKAN – Teşekkür ederim efendim, sağ olun.
Madde üzerindeki konuşmalar tamamlanmıştır. 
Maddeyle ilgili önergeler var.
BİLTEKİN ÖZDEMİR (Samsun) – Sayın Başkan, söz istemiştim 
efendim.
BAŞKAN – Efendim, söz isteğiniz bize gelmedi.
BİLTEKİN ÖZDEMİR (Samsun) – Dikkatlerinize sundum; ama, fark 
edemediniz. Müsaade ederseniz üç dört dakika konuşacağım.
BAŞKAN – Şahsı adına iki arkadaşımız konuştu; takdiri size 
bırakıyorum. 
BİLTEKİN ÖZDEMİR (Samsun) – Çok uzatmayacağım Sayın 
Başkan.
VELİ ANDAÇ DURAK (Adana) – Fark edilmediğini kendisi de 
söylüyor.
BAŞKAN – Ben, bir saat de konuşmanızı isterim, gerçekten, zevkle 
dinliyorum konuşmanızı; ama, yok, İçtüzüğe göre müsait değil bu 
maddede söz almanız.
Uygun görürseniz ya sizinle ilgili bir önergede ...
BİLTEKİN ÖZDEMİR (Samsun) – Sayın Başkan, hem Sayın 
üstadımız, değerli arkadaşımla ilgili bir dakika, verdiği bilgilerle ilgili 
bir dakika, bir ek açıklama için bir dakika ve döner sermayeyle ilgili bir 
dakika; toplam dört dakika konuşacağım.
BAŞKAN – Biltekin Bey, söz hakkı yok, olsa size söz vereyim. Yani, 
gruplar konuştu, arkasından da iki arkadaşımıza söz verdim; yok. Sayın 
Karamollaoğlu da söz istedi, vermedim. Rica ediyorum...
Madde üzerinde 43 önerge var, 24 tanesini geliş sırasına göre 
okutuyorum efendim. 
Efendim, bizim her şeye dikkat etmemiz mümkün değil. Sayın Zeki 
Ünal, Plan ve Bütçe Komisyonu üyesidir ve aynı zamanda önerge 
vermiş.
SALİH KAPUSUZ (Kayseri) – Sayın Başkan, arz edeyim efendim.
BAŞKAN – Anladım; ama, ilk önce de onun ismini yazmışsınız; 
burada okutuyoruz... Bunlara dikkat edin. Arkadaşlarımız, burada, bizi 
tenkit ediyorlar. Bizim de, bu kadar çalışma programı içerisinde her 
şeye dikkat edecek halimiz yok, gözden kaçırıyoruz. Rica ediyorum, 
bundan sonra dikkat edin.
SALİH KAPUSUZ (Kayseri) – Onu fark ettiğimiz için... 
Arkadaşlarımız imzalatmışlar... 5 imza tamam.
BAŞKAN – Tamam, ondan başka 5 imza var; ama, bu gibi hususlar bir 
daha olmasın.
Önergeleri geliş sırasına göre okutuyorum:
	Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 9 uncu maddenin birinci fıkrasındaki “yüzde 
10” oranının “yüzde 15” olarak değiştirilmesini arz ve teklif ederiz.
	Mehmet Sıddık Altay	Ömer Özyılmaz 	Fikret 
Karabekmez
	Ağrı	Erzurum	Malatya
	Ekrem Erdem	İbrahim Halil Çelik	Zeki Ünal
	İstanbul	Şanlıurfa	Karaman
BAŞKAN – Öteki önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 9 uncu maddenin birinci fıkrasındaki “yüzde 
10” oranının “yüzde 16” olarak değiştirilmesini arz ve teklif ederiz.
	Mehmet Sıddık Altay	Ömer Özyılmaz 	Fikret 
Karabekmez
	Ağrı	Erzurum	Malatya
	Ekrem Erdem	İbrahim Halil Çelik	Zeki Ünal
	İstanbul	Şanlıurfa	Karaman
BAŞKAN – Öteki önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesi ile 1050 
sayılı Kanuna eklenen ek 9 uncu maddenin birinci fıkrasındaki “yüzde 
10” oranının “yüzde 12” olarak değiştirilmesini arz ve teklif ederiz.
	Mehmet Sıddık Altay	Ömer Özyılmaz	Hüseyin 
Kansu
	Ağrı	Erzurum	İstanbul
	Fikret Karabekmez	Ekrem Erdem	Zeki Ünal
	Malatya	İstanbul	Karaman
BAŞKAN – Öteki önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 9 uncu maddenin birinci fıkrasındaki “yüzde 
10” oranının “yüzde 14” olarak değiştirilmesini arz ve teklif ederiz.
	Mehmet Sıddık Altay	Ömer Özyılmaz	Fikret 
Karabekmez
	Ağrı	Erzurum	Malatya
	Ekrem Erdem	İbrahim Halil Çelik	Zeki Ünal
	İstanbul	Şanlıurfa	Karaman
BAŞKAN– Öteki önergeyi okutuyorum :
Türkiye Büyük Millet Meclisi Başkanlığına
Görüşülmekte olan  kanun tasarısının çerçeve 1 inci  maddesiyle 1050 
sayılı Kanuna eklenen ek 9 uncu maddenin ikinci fıkrasındaki “yüzde 
30” oranının “yüzde 50” olarak değiştirilmesini arz ve teklif ederiz.
	Mehmet Sıddık Altay	Ömer Özyılmaz	Fikret 
Karabekmez
	Ağrı	Erzurum	Malatya
	Ekrem Erdem	İbrahim Halil Çelik	Zeki Ünal
	İstanbul	Şanlıurfa	Karaman
BAŞKAN – Öteki önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 9 uncu maddenin ikinci fıkrasındaki “yüzde 
30” oranının “yüzde 35” olarak değiştirilmesini arz ve teklif ederiz.
	Mehmet Sıddık Altay	Ömer Özyılmaz	Fikret 
Karabekmez
	Ağrı	Erzurum	Malatya
	Ekrem Erdem	İbrahim Halil Çelik	Zeki Ünal
	İstanbul	Şanlıurfa	Karaman
BAŞKAN – Öteki önergeyi okutuyorum :
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 9 uncu maddenin ikinci fıkasındaki “yüzde 
30” oranının “yüzde 40” olarak değiştirilmesini arz ve teklif ederiz.
	Mehmet Sıddık Altay	Ömer Özyılmaz	Fikret 
Karabekmez
	Ağrı	Erzurum	Malatya
	Ekrem Erdem	İbrahim Halil Çelik	Zeki Ünal
	İstanbul	Şanlıurfa	Karaman
BAŞKAN – Öteki önergeyi okutuyorum :
Türkiye Büyük Millet Meclisi  Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 9 uncu maddenin ikinci fıkrasındaki “yüzde 
30” oranının “yüzde 45” olarak değiştirilmesini arz ve teklif ederiz.
	Mehmet Sıddık Altay	Ömer Özyılmaz	Fikret 
Karabekmez
	Ağrı	Erzurum	Malatya

	Ekrem Erdem	İbrahim Halil Çelik	Zeki Ünal
	İstanbul	Şanlıurfa	Karaman

BAŞKAN – Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen Ek 9 uncu maddenin üçüncü fıkrasındaki “yüzde 
12” oranının “yüzde 9” olarak değiştirilmesini arz ve teklif ederiz.
	Sıddık Altay 	Ömer Özyılmaz	Fikret Karabekmez
	Ağrı	Erzurum	Malatya
	Ekrem Erdem	İbrahim Halil Çelik	Zeki Ünal
	İstanbul	Şanlıurfa	Karaman
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle, 1050 
sayılı Kanuna eklenen Ek 9 uncu maddenin üçüncü fıkrasındaki “yüzde 
12” oranının “yüzde 8” olarak değiştirilmesini arz ve teklif ederiz.
	Sıddık Altay 	Ömer Özyılmaz	Fikret Karabekmez
	Ağrı	Erzurum	Malatya
	Ekrem Erdem	İbrahim Halil Çelik	Zeki Ünal
	İstanbul	Şanlıurfa	Karaman
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle, 1050 
sayılı Kanuna eklenen Ek 9 uncu maddenin üçüncü fıkrasındaki “yüzde 
12” oranının “yüzde 11” olarak değiştirilmesini arz ve teklif ederiz.
	Sıddık Altay 	Ömer Özyılmaz	Fikret Karabekmez
	Ağrı	Erzurum	Malatya
	Ekrem Erdem	İbrahim Halil Çelik	Zeki Ünal
	İstanbul	Şanlıurfa	Karaman
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle, 1050 
sayılı Kanuna eklenen Ek 9 uncu maddenin üçüncü fıkrasındaki “yüzde 
12” oranının “yüzde 10” olarak değiştirilmesini arz ve teklif ederiz.
	Sıddık Altay 	Ömer Özyılmaz	Fikret Karabekmez
	Ağrı	Erzurum	Malatya
	Ekrem Erdem	İbrahim Halil Çelik	Zeki Ünal
	İstanbul	Şanlıurfa	Karaman
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle, 1050 
sayılı Kanuna eklenen Ek 9 uncu maddenin dördüncü fıkrasındaki 
“Maliye Bakanı” ibaresinin “ilgili bakan” şeklinde değiştirilmesini arz 
ve teklif ederiz. 
	Sıddık Altay 	Ömer Özyılmaz	Fikret Karabekmez
	Ağrı	Erzurum	Malatya
	Ekrem Erdem	İbrahim Halil Çelik	Zeki Ünal
	İstanbul	Şanlıurfa	Karaman
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen Ek 9 uncu maddenin dördüncü fıkrasındaki 
“Maliye Bakanı” ibaresinin “Başbakan” şeklinde değiştirilmesini arz ve 
teklif ederiz.
	Mehmet Sıddık Altay 	Ömer Özyılmaz	Fikret 
Karabekmez
	Ağrı	Erzurum	Malatya
	Ekrem Erdem	İbrahim Halil Çelik	Zeki Ünal
	İstanbul	Şanlıurfa	Karaman
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen Ek 9 uncu maddenin dördüncü fıkrasının 
metinden çıkarılmasını arz ve teklif ederiz.
	Mehmet Sıddık Altay 	Ömer Özyılmaz	Fikret 
Karabekmez
	Ağrı	Erzurum	Malatya
	Ekrem Erdem	İbrahim Halil Çelik	Zeki Ünal
	İstanbul	Şanlıurfa	Karaman
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen Ek 9 uncu maddenin beşinci fıkrasındaki “yüzde 
30”  oranının “yüzde 45” olarak değiştirilmesini arz ve teklif ederiz.
	Mehmet Sıddık Altay	Ömer Özyılmaz	Ali Oğuz
	Ağrı	Erzurum	İstanbul
	İbrahim Halil Çelik	Veysel Candan	Zeki Ünal
	Şanlıurfa	Konya	Karaman
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen Ek 9 uncu maddenin beşinci fıkrasındaki “yüzde 
30”  oranının “yüzde 40” olarak değiştirilmesini arz ve teklif ederiz.
	Mehmet Sıddık Altay	Ömer Özyılmaz	İbrahim Halil 
Çelik
	Ağrı	Erzurum	Şanlıurfa
	Fikret Karabekmez	Ekrem Erdem	Zeki Ünal
	Malatya	İstanbul	Karaman
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen Ek 9 uncu maddenin beşinci fıkrasındaki “yüzde 
30”  oranının “yüzde 35” olarak değiştirilmesini arz ve teklif ederiz.
	Mehmet Sıddık Altay	Ömer Özyılmaz	İbrahim Halil 
Çelik
	Ağrı	Erzurum	Şanlıurfa
	Fikret Karabekmez	Ekrem Erdem	Zeki Ünal
	Malatya	İstanbul	Karaman
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen Ek 9 uncu maddenin beşinci fıkrasındaki “yüzde 
30”  oranının “yüzde 50” olarak değiştirilmesini arz ve teklif ederiz.
	Mehmet Sıddık Altay	Ömer Özyılmaz	Ali Oğuz
	Ağrı	Erzurum	İstanbul 
	İbrahim Halil Çelik	Veysel Candan	Zeki Ünal
	Şanlıurfa	Konya	Karaman
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 9 uncu maddenin altıncı fıkrasının metinden 
çıkarılmasını arz ve teklif ederiz.
	Sıddık Altay	Ömer Özyılmaz	Ali Oğuz
	Ağrı	Erzurum	İstanbul
	İbrahim Halil Çelik	Veysel Candan	Zeki Ünal
	Şanlıurfa	Konya	Karaman
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 9 uncu maddenin altıncı fıkrasındaki “genel 
bütçeye dahil dairelerin ve katma bütçeli idarelerin” ibaresinin “kamu 
kurum ve kuruluşlarının” şeklinde değiştirilmesini arz ve teklif ederiz.
	Sıddık Altay	Ömer Özyılmaz	Ali Oğuz
	Ağrı	Erzurum	İstanbul
	 İbrahim Halil Çelik	Veysel Candan	Zeki Ünal
	Şanlıurfa	Konya	Karaman
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 9 uncu maddenin altıncı fıkrasındaki “genel 
bütçeye dahil dairelerin ve” ibaresinin metinden çıkarılmasını arz ve 
teklif ederiz.	
	Sıddık Altay	Ömer Özyılmaz	Fikret Karabekmez	
	Ağrı	Erzurum	Malatya
	Ekrem Erdem	İbrahim Halil Çelik	Zeki Ünal	
	İstanbul	Şanlıurfa	Karaman	
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 9 uncu maddenin dördüncü fıkrasındaki 
“Maliye Bakanı” ibaresinin “Başbakan Yardımcısı” şeklinde 
değiştirilmesini arz ve teklif ederiz.
	Sıddık Altay	Ömer Özyılmaz	Ali Oğuz
	Ağrı	Erzurum	İstanbul
	İbrahim Halil Çelik	Zeki Ergezen	Zeki Ünal
	Şanlıurfa	Bitlis	Karaman
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
26.5.1927 tarih ve 1050 sayılı Muhasabei Umumiye Kanununa eklenen 
ek 9 uncu maddeye aşağıdaki fıkranın eklenmesini arz ve talep ederiz.
“Genel ve katma bütçeli kuruluşların belediyelere ve bağlı 
kuruluşlarına olan borçlarını gerektiğinde bu kuruluşların bütçedeki 
ilgili tertibinden, mevcut ödeneğinden kesinti yapılarak, ilgili 
belediyelere ve bağlı kuruluşlara ödettirmeye Maliye Bakanı yetkilidir.”
	İbrahim HalilÇelik	Necati Çetinkaya	Ferit Bora
	Şanlıurfa	Konya	Diyarbakır
	İsmail Köse	Nihan İlgün	Hüseyin Yıldız
	Erzurum	Tekirdağ	Mardin
	Ahmet Bilgiç	Cihan Paçacı	Rıza Akçalı
	Balıkesir	Elazığ	Manisa
		Osman Çilsal
		Kayseri
BAŞKAN – Sayın milletvekilleri, maddeyle ilgili önergelerin okunması 
işlemi bitmiştir.
Yalnız, DSP Grubuna mensup bazı milletvekili arkadaşlar tarafından 
verilen bir önergede “86 sıra sayılı yasa tasarısının 1 inci maddesiyle 
26.5.1927 tarih ve 1050 sayılı Muhasebei Umumiye Kanununa eklenen 
ek madde 9 metinden çıkarılmıştır” şeklinde bir ibare kullanılıyor; 
fakat, önergenin gerekçesinde, bunun Anayasaya aykırı olduğu şeklinde 
bir yorum getiriliyor ve “ Yıllık bütçe yasalarıyla yapılamayan bu 
düzenleme, şimdi genel bir yasayla yapılmak istenmektedir; ama, 
Anayasaya aykırılık sürmektedir” deniliyor.
Şimdi, biz, bu önergeyi işleme bir Anayasaya aykırılık önergesi 
şeklinde mi koyalım? Eğer bu şekilde düşünüyorsanız, öncelikle, 
Anayasaya aykırılık önergesinin işleme girmesi gerekir. Bu önergeyi, 
Sayın Ahmet Piriştina, Sayın Tuncay Karaytuğ, Sayın Erdal Kesebir, 
Sayın Tahir Köse, Sayın Şükrü Gürel, Sayın Hasan Gülay vermişlerdir. 
Bu arkadaşlarımızdan herhangi birisi Genel Kurul salonunda bulunuyor 
mu efendim?
AHMET PİRİŞTİNA (İzmir) – Evet Sayın Başkan.
BAŞKAN – Sayın Piriştina, bu önergenizde, Anayasaya aykırılık 
olduğunu açıkça metinde söylemiyorsunuz da, gerekçede söylüyorsunuz; 
yani, bir yanlışlık olmasın diye_
Aslında, önergelerin çok açık olarak verilmesi lazım; tabiî, biz burada, 
bilmece çözer gibi bir çözüme gidiyoruz. Yani, Anayasaya aykırılık 
önergesi olduğunu iddia ediyorsanız, işleme koyacağız efendim.
AHMET PİRİŞTİNA (İzmir) – Evet efendim, iddia ediyoruz.
BAŞKAN – Peki, bunu da okutuyorum:
Türkiye Büyük Millet Meclisi Başkanlığına
Görüşülmekte olan 86 sıra sayılı, Bütçe Kanunlarında Yer Alan Bazı 
Hükümlerin İlgili Kanunlarında Düzenlenmesi Hakkında Kanun 
Tasarısının 1 inci maddesinin aşağıdaki şekilde değiştirilmesini arz ve 
teklif ederiz.
	Ahmet Piriştina 	Tuncay Karaytuğ 	Erdal Kesebir
	İzmir 	Adana 	Edirne
	M. Tahir Köse 	Şükrü Gürel 	Hasan Gülay
	İstanbul 	İzmir 	Manisa
	İsmail Cem 	Ahmet Tan 	Mustafa Karslıoğlu
	Kayseri 	İstanbul 	Bolu
86 sıra sayılı yasa tasarısının 1 inci maddesiyle, 26.5.1927 tarih ve 
1050 sayılı Muhasebei Umumiye Kanununa eklenen ek madde 9 
metinden çıkarılmıştır.
BAŞKAN – Sayın Komisyon, aslında gerekçesi itibariyle Anayasaya 
aykırı olduğu öne sürüldüğü için, biz, bunu Anayasaya aykırılık 
önergesi olarak nazara aldık.
Tabiî, benim, geçen maddeyle ilgili yaptığım uygulamada, 
arkadaşlarımız bize haksız olarak kızdılar. Biliyorsunuz, İçtüzüğün 38 
inci maddesine göre, eğer komisyon, bir kanun tasarısı veya teklifini 
Anayasaya aykırı görürse, maddelerine geçmeden reddeder. Burada, 
Komisyon maddelerine geçmiş, kanun tasarısını kabul etmiş, getirmiş. 
Komisyon, bir yanlış anlamayla “katılıyoruz” dedi; katılıyoruz derse, o 
zaman, zaten getirdiği rapora ve düzenlemeye aykırı; ama, maalesef 
arkadaşlarımız bunu bize usulsüzlük diye atfettiler. 
Bu itibarla, Komisyona hatırlatıyorum. Bunu, Anayasaya aykırılık 
önergesi olarak...
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Sayın Başkan, teşekkür ediyorum.
Tabiî, İçtüzüğün 38 inci maddesine göre, öncelikle, Komisyonda 
görüşülebilmesi için, Anayasaya uygun olup olmadığı mütalaa edilir ve 
müzakere edilir. Komisyonumuzda, bu mütalaa ve biraz evvel zatı 
âlinizin buyurmuş olduğu, yani ilk meseledeki hadise, yine mütalaa 
edilmiş ve Anayasaya aykırı olduğu kabul edilmemiştir. Dolayısıyla, 
bu önergeye katılmıyoruz.
BAŞKAN – Peki efendim.
Hükümet?..
KÜLTÜR BAKANI İSMAİL KAHRAMAN (İstanbul) – 
Katılmıyoruz.
BAŞKAN – Hükümet ve Komisyon önergeye katılmıyor.
Önerge sahibi Sayın Piriştina, isterseniz gerekçeyi okutalım, isterseniz...
ŞÜKRÜ SİNA GÜREL (İzmir) – Ben, söz istiyorum Sayın Başkan.
BAŞKAN – Sayın Gürel, buyurun efendim. (DSP sıralarından alkışlar)
Sayın Gürel, süreniz 5 dakikadır. 
ŞÜKRÜ SİNA GÜREL (İzmir) – Sayın Başkan, değerli 
milletvekilleri; aslında, bu maddede de itirazımız, elbette Anayasaya 
aykırılık itirazı; çünkü, daha önceki Anayasaya aykırılık itirazlarımız 
gibi, burada da, görülen o ki, bu yasa tasarısını hazırlayanlar, aslında, 
çok temel bir hukuk ilkesini gözardı etmişler. Burada, dönersermaye 
gelirlerinin yüzde 10’una el koyabilmek, yani, bir anlamda, evin içinde 
dolaşarak, masa sandalye sayarak kaynak yaratmak esprisiyle, acaba 
nereden kaynak bulabiliriz diyerek, dönersermaye gelirlerinin de yüzde 
10’una ve gerekirse, daha da artan bir oranına el koymayı düşünmüşler 
genel bütçeye aktararak. 
Aslında, dönersermaye işletmeleri, özel yasalarla kurulan işletmelerdir 
ve bu dönersermayelerin gelir kaynakları, bir görevin yerine getirilmesi 
için, o görev dolayısıyla tahsis edilen gelir kaynaklarıdır. Eğer, 
dönersermaye gelirlerine el konulmaya başlanırsa, o zaman, bu görev, 
yapılamaz hale gelir ve o zaman da, daha önce yasa koyucunun kamu 
yararına yapılacak bir işlev olarak takdir ettiği bir işlevi, görevi, siz, 
şimdi, başka bir yasayla, hem de genel çerçeveli bir yasayla ortadan 
kaldırmış olursunuz ki, işte, bu, temel bir hukuk ilkesinin ihlali demek 
olur. Dönersermayenin kârına belki el konulabilir, belki başka bir fasla 
aktarılabilir; ama, eğer, dönersermayenin gelirlerine el koymak söz 
konusu olursa, o zaman, hiç değilse, o dönersermaye işletmesini kuran 
yasada yeni bir düzenleme yapıp, o yasayla, zaten gelirlerine el konulan 
bu işletmenin işlevini yerine getirmeyeceği de hesaplanarak, bu işlevi 
ortadan kaldırmak uygun olabilir. O zaman, belki, yaptığınız iş doğru 
olabilir; ama, hem bu görevi, bu işlevi, özel bir yasayla bir işletmeye 
yükleyeceksiniz hem de kaynağını keserek, kamu yarına olan bu işlevin 
yerine getirilmesini engelleyeceksiniz. İşte, bu, doğrusu, Anayasaya 
aykırı, temel hukuk ilkelerine aykırı bir işlem olur ki, Demokratik Sol 
Parti Grubundan pek çok arkadaşım, işte, bunun için, bu önergeyi verdik 
ve sizlerin de, hiç değilse bu maddede, Anayasaya aykırı bu hükmün 
ortadan kaldırılması ve düzeltilmesi için oy kullanmanızı rica ederiz.
Saygılarımla. (DSP ve CHP sıralarından alkışlar)
BAŞKAN – Teşekkür ederim Sayın Gürel.
Önergeye, Hükümet ve Komisyon katılmadı. 
Oylarınıza sunuyorum: Kabul edenler...
III. – Y O K L A M A
HASAN HÜSAMETTİN ÖZKAN (istanbul) – Yoklama yapılmasını 
istiyoruz Sayın Başkan. 
HACI FİLİZ (Kırıkkale) – Ayağa kalkan yok Sayın Başkan!.. 
(DSP sıralarından bir grup milletvekili ayağa kalktı)
BAŞKAN – Yoklama isteminde bulunan milletvekillerinin isimlerini 
tespit edelim efendim:
Sayın Özkan, Sayın Temizel, Sayın Soysal, Sayın Dayanıklı, Sayın 
Uluğbay, Sayın Çapoğlu, Sayın Şimşek, Sayın Akarcalı, Sayın 
Piriştina, Sayın Tan, Sayın Ceyhan, Sayın Gürkan...
Aslında, Sayın Uluç Gürkan’ın, Meclis çalışmasına katılma hakkı 
yok; yani, 94 üncü maddeye göre, Meclis başkanvekilleri Meclis 
çalışmalarına katılamaz. O bakımdan, sizin, yoklama isteme hakkınız 
yok.
Sayın Gürel, Sayın Akgür, Sayın Sina Gürel, Sayın Albay, Sayın 
Bodur, Sayın Korkmaz, Sayın Yurdagül, Sayın Dilekçi, Sayın Mehmet 
Aydın, Sayın Arif Sezer.
Yoklamaya Adana İlinden başlıyoruz.
(Yoklama yapıldı)
BAŞKAN – Sayın milletvekilleri, toplantı yetersayımız vardır; 
müzakerelere  kaldığımız yerden devam ediyoruz.
VII. – KANUN TASARI VE TEKLİFLERİYLE 
KOMİSYONLARDAN
GELEN DİĞER İŞLER (Devam)
3. – Bütçe Kanununda Yer Alan Bazı Hükümlerin İlgili Kanunlarında 
Düzenlenmesi Hakkında Kanun Tasarısı ve Plan ve Bütçe Komisyonu 
Raporu (1/491) (S. Sayısı : 86) (Devam)
BAŞKAN – Komisyon ve Hükümet yerlerini aldılar. 
Anayasaya aykırılık önergesine, Komisyon ve Hükümet 
katılmamışlardı.
Önergeyi oylarınıza sunuyorum: Kabul edenler... Kabul etmeyenler... 
Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi Başkanlığına 
Görüşülmekte olan Kanun Tasarısının çerçeve 1 inci maddesiyle 1050 
sayılı Kanuna eklenen ek 9 uncu maddenin ikinci fıkrasındaki “yüzde 
30” oranının “yüzde 50” olarak değiştirilmesini arz ve teklif ederiz. 
			Mehmet Sıddık Altay
			(Ağrı)
			ve arkadaşları. 
BAŞKAN – Sayın Komisyon önergeye katılıyor mu efendim? 
TEMEL KARAMOLLAOĞLU (Sıvas) – İmzamız olan önergeleri geri 
çekiyoruz Sayın Başkan. 
BAŞKAN – Peki efendim. 
Son bir önerge var, okutuyorum. 
Türkiye Büyük Millet Meclisi Başkanlığına
26.5.1927 tarih ve 1050 sayılı Muhasebei Umumiye Kanununa eklenen 
ek 9 uncu maddeye aşağıdaki fıkranın eklenmesini arz ve talep ederiz. 
“Genel ve katma bütçeli kuruluşların, belediyelere ve bağlı 
kuruluşlarına olan borçlarını gerektiğinde bu kuruluşların bütçedeki 
ilgili tertibinde mevcut ödeneğinden kesinti yapılarak ilgili belediyelere 
ve bağlı kuruluşlara ödettirmeye Maliye Bakanı yetkilidir.”
İbrahim Halil Çelik (Şanlıurfa) ve arkadaşları. 
BAŞKAN – Önergeye Komisyon katılıyor mu efendim? 
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılıyoruz. 
BAŞKAN – Hükümet?.. 
MALİYE BAKANI ABDÜLLATİF ŞENER (Sıvas) – Katılmıyoruz. 
BAŞKAN – Önergeye Komisyon katılıyor, Hükümet katılmıyor. 
Önergeyi oylarınıza sunuyorum: Kabul edenler... (DYP ve RP 
sıralarından gürültüler)
Efendim, önergeye Hükümet katılmıyor, Komisyon katılıyor.
Rica ediyorum sayın milletvekilleri, ellerinizi kaldırıyorsanız kaldırın, 
indiriyorsanız indirin... 
Arkadaşlar, lütfen yerlerinize oturur musunuz... Böyle, ayakta olmaz 
efendim. (RP ve DYP sıralarından gürültüler)
KADİR BOZKURT (Sinop) – Sayın Başkan, 5 dakika yoklama 
yaptınız...
BAŞKAN – Önergeyi oyluyorum efendim...
Sayın arkadaşlar, lütfen, oturur musunuz.
Bir önerge var; Hükümet katılmıyor, Komisyon katılıyor.
Önergeyi tekrar oylarınıza sunuyorum: Kabul edenler...Kabul 
etmeyenler...Önerge  kabul edilmemiştir.
Ek madde 9’u okunan şekliyle oylarınıza sunuyorum: Kabul 
edenler...Kabul etmeyenler...Ek madde 9, okunan şekliyle kabul 
edilmiştir.
Ek madde 10’u okutuyorum:
EK MADDE 10. – İlgili yıl bütçe kanunları ile çeşitli kanunlara genel 
bütçe gelirlerinden kamu kurum ve kuruluşlarına aktarılması öngörülen 
paraların kanunî oran ve miktarları o malî yıl için yeniden belirlenebilir.
BAŞKAN – Cumhuriyet Halk Partisi Grubu adına, Sayın Algan 
Hacaloğlu; buyurun efendim.
ALGAN HACALOĞLU (İstanbul) – Vazgeçtim Sayın Başkan.
BAŞKAN – Buyurun, Sayın Zekeriya Temizel; süreniz 10 dakikadır. 
DSP GRUBU ADINA ZEKERİYA TEMİZEL (İstanbul) – Teşekkür 
ederim Sayın Başkan.
Sayın Başkan, değerli milletvekilleri; önünüzdeki yasa tasarısının en 
önemli maddelerinden birisini görüşüyoruz. O nedenle, bu konudaki 
ilgilerinizi bir defa daha çekmeden, gecenin geç vakti de olsa, bu 
konudaki görüşmeleri sonuçlandırmak istemedik. 
Değerli milletvekilleri, önümüzdeki yasa tasarısının ek 10 uncu 
maddesinde “İlgili yıl bütçe kanunları ile çeşitli kanunlarla genel bütçe 
gelirlerinden kamu kurum ve kuruluşlarına aktarılması öngörülen 
paraların kanunî oran ve miktarları değiştirilebilir, yeniden tespit 
edilebilir veya uygulanması o yıl için tamamen durdurulabilir” hükmü 
bulunmaktadır. Çeşitli kanunlarla, genel bütçe gelirlerinden kurum ve 
kuruluşlara aktarma öngören hükümler nelerdir? Bunlar, oldukça değişik 
hükümlerdir ve her birisi, herhangi bir kurumun ayakta kalmasını, o 
kurumun faaliyetlerde bulunmasını sağlayan hükümlerdir. Örneğin, 
2380 sayılı Yerel Yönetimlere Genel Bütçe Gelirlerinden Pay Verilmesi 
Hakkında Kanun vardır bunun içerisinde; Akaryakıt Tüketim 
Vergisinden Pay Verilmesi Hakkında Kanun vardır bunun içerisinde; 
Emlâk Vergilerinin dağıtımıyla ilgili hükümler vardır bunun içerisinde. 
Yani, kısacası, ekonomik ve sosyal yaşamı düzenleyen birçok kanun, bu 
kanunla olduğu gibi, Bütçe Kanununun içerisine alınmaktadır. 
Eğer, bu kanunların hepsi bütçe kanunuyla düzenlecek hükümler ise, bu 
kanunların yapılmasına gerek yoktur. Bu kanunların hepsi kendi 
süreçleri içerisinde oldukça ayrıntılı tartışmalara neden olarak 
çıkarılmış kanunlardır. Özellikle, Yerel Yönetimlere Pay Verilmesi 
Hakkındaki Kanun, Türkiye’de en fazla tartışılan bir kanundur. 
Dolayısıyla, her yıl, bütçe kanunuyla, bu kanundan belediyelere ne 
kadar pay verileceğinin yeniden yeniden pazarlık konusu yapılması, 
Türkiye’deki yönetimin sürekliliği kavramına da aykırı düşer. 
Şu anda çeşitli kanunlarla genel bütçe gelirlerinden pay verilecek 
kurumların sayısını burada saymak mümkün değil. Kısacası, böyle bir 
düzenlemeyle ne yaptığımızın çok açık olarak farkında bile değiliz. 
Ancak, yaptığımız düzenleme, gelecekte, Türkiye’nin düzeni açısından 
oldukça büyük sorunlar yaratacak bir düzenlemedir. 
Şu anda, belki de, bu konuşma, sadece zaman geçirmek için yapılan bir 
konuşma diye düşünüldüğünden, pek fazla kimsenin ilgisini de 
çekmiyor; ama, önümüzdeki günlerde böyle bir düzenlemeden, 
Türkiye’deki kurum ve kuruluşların, ne kadar büyük bir tahribatla karşı 
karşıya kalacağını göreceğiz hep beraberce. Dolayısıyla da, bu 
uyarılarımız, hiç değilse, Meclis tutanaklarına geçtiği için “evet, 
birileri, bu konuda, hiç değilse Meclisi uyarmıştı” diyecektir. Meclis, 
özel olarak yapılmış, üzerinde çok uzun süre çalışılmış olan yasalarla 
getirilen bir düzenin, bir torba maddeyle tamamen ortadan kaldırılması, 
hatta, hiçbir sonuç verilemeyecek bir hale getirilmesinin sonuçlarını 
belki o zaman anlayacak. 
Değerli arkadaşlar, dikkatinizi çekmeye çalıştığımız konu, gerçekten, 
sıradan bir konu değil. Özel yasalarla getirilmiş olan bir düzenleme, 
neden, birdenbire, bütçe kanunun genel hükümleri içerisine alınıyor? 
İstenilen yasa yürürlükten kaldırılıp, istenilen yasa her sene niye 
yürürlüğe konulsun? O zaman, kanunların hepsini, 1050 sayılı Kanunun 
arkasından sıralarsınız “bu kanunlarla ilgili olarak getirilen malî 
hükümler, her sene, bütçe kanunuyla kaldırılır, indirilir” dersiniz; 
Türkiye’nin yönetimini de korkunç bir şekilde basitleştirmiş olursunuz. 
Türkiye, böylece, tek başına bir bütçe yasasıyla yönetilir. Bütçe yasası, 
bir gider yasasıdır, bir gelir yasasıdır, kısacası, bir denge yasasıdır; 
toplumu düzenleyen bütün kanunların uygulama hükümlerinin ortadan 
kaldırıldığı bir yasa değildir. Getirdiğiniz 1050 sayılı Yasa 
düzenlemesi, Türkiye’nin bütün yaşamını düzenleyen kanunların 
hepsini, bir torba madde halinde bütçe kanununa aktarma yasasıdır. 
Biz, buradaki konuşmalarımızla, gerçekten, getirilen düzenlemenin 
Türkiye’de nelere mal olacağı konusunda dikkatlerinizi bir defa daha 
çekmeyi amaçladık; ama, başarılı olacak mıyız olmayacak mıyız 
bilmiyorum. Oylamaların sonuçları, pek yararlı olduğumuzu da 
göstermiyor; ancak, zaman, umarız ki, bizi, düşündüğümüz kadar haklı 
çıkarmaz.
Beni dinlediğiniz için teşekkür ediyorum, sağ olun. (DSP sıralarından 
alkışlar)
BAŞKAN – Teşekkür ederiz Sayın Temizel.
Sayın Temizel, hiçbir zaman, engelleme konuşması yapmıyorsunuz, 
gerçekten, konuya, herkesin faydalanabileceği bir düzeyde katkıda 
bulunuyorsunuz; size teşekkür ederiz. (DSP sıralarından alkışlar)
Grupları adına başka söz isteyen?.. Yok.
Şahısları adına; Sayın Çapoğlu ve Sayın Uluğbay söz istemişlerdir.
Buyurun Sayın Çapoğlu.
Sayın Çapoğlu, süreniz 5 dakikadır.
GÖKHAN ÇAPOĞLU (Ankara) – Teşekkür ederim Sayın Başkan.
Sayın Başkan, değerli milletvekilleri; sizleri saygıyla selamlıyorum.
Bu kanun tasarısıyla getirilen ek madde 10, aslında Türk Devletinin 
yönetim biçimini çok iyi belirliyor. Türkiye’de sistem yerine, sürekli 
olarak, kanunları, işimize geldiği gibi değiştirip uygulama ve kurumları 
değiştirme anlayışımız var. Bakın, bu madde, çok açık bir şekilde, 
Türkiye’de devletin çalışmasının nasıl önlendiğini ve verimliliğinin 
nasıl düşürüldüğünü açık bir şekilde ortaya koyuyor. Düşünün ki, kamu 
kurum ve kuruluşlarının, sürekli olarak faaliyetlerini yapabilmek için bir 
bütçeyle çalışmaları gerekiyor ve bu bütçeyi bir zaman içerisinde, iki, 
üç, dört, beş yıllık orta; on yıllık uzun dönemler için planlamak 
durumundalar; ama, bu planı yapabilmek için, kamudan gelen 
kaynakları kesin olarak bilmek ve onları, gelecek gelirleri, bir şekilde 
tahmin etmek durumundadırlar. Eğer, siz, bir işletmeyi verimli bir 
şekilde yönetmek istiyorsanız, o zaman gelecek kaynakları bir şekilde 
bilmek durumundasınız. Eğer, kaynakları hesaplayamıyorsanız, büyük 
bir ihtimalle zarar edeceksiniz demektir. 
İşte, şimdi aynı ilke, burada kamu kuruluşları için de geçerli. Eğer, 
kamu kuruluşları bu olanaktan yoksunsa, eğer, her yıl bütçe 
kanunlarıyla iktidar, o anki kaynak ihtiyacına göre bu oranları tespit 
edebiliyorsa, o zaman, bu kamu kuruluşlarının verimli çalışma 
olanaklarını ortadan kaldırırsınız. Neden kaldırırsınız; çünkü siz, 
devlete sağlam kaynak bulamadığınız, siz, belirliliği sağlamadığınız 
için istikrarsızlık yaratırsınız ve o kaynaklardan birtakım kuruluşları 
mahrum edersiniz. İşte, buradaki yasa tasarısı bu açıdan oldukça 
sakıncalı. 
Bizim, yasa yaparken, daha doğrusu yasanın ötesinde, anlayışımızda 
değişmesi gereken şeyler var. Her seferinde, gerek Plan ve Bütçe 
Komisyonunda olsun gerek burada olsun, sürekli olarak günlük 
ihtiyaçlara cevap veriyoruz. Hiçbir zaman, Türkiye’nin beş, on yıllık 
uzun dönemlerini düşünerek karar almıyoruz ve karar alamadığımız 
müddetçe de, biz, bu sıkıntılara sürekli olarak düşeceğiz; sürekli olarak, 
günlük hesaplar içerisinde olacağız; olduğumuz zaman da, belirsizliği ve 
istikrarsızlığı sürekli olarak artıracağız. O zaman da, bugün olduğu 
gibi, verimsiz bir çalışma ortamına gireceğiz. Eğer bu kanunlar daha 
önce tespit edilip ve kamunun kaynakları daha sağlıklı olarak tespit 
edilseydi, bu kanunlardaki bu değişikliklere hiçbir şekilde gerek 
kalmayacaktı.
Bakın, bugün kaynaklar açıklandı. Bugün akşam saatlerinde de 
belirtildi. Bu kaynakların hiçbirisi sağlıklı kaynaklar değil. O kaynaklar 
sağlıklı olmayınca, bu sefer, hükümetler, verimli alanlara giden bazı 
kamu kurumlarımızın gerçekten ihtiyacı olan kaynakları alacaklar bu 
kuruluşlardan ve borç faizlerini ödemek için kullanacaklar. İşte, bu 
kanunun tasarısının mantığı aslında burada yatıyor; ama, sadece bu 
kanun tasarısı değil; burada dikkat edilmesi gereken nokta, bizim, 
devleti yönetme anlayışımızın değişmesi gerek. Daha uzun dönemli 
istikrarı ön plana alan bir düşünme anlayışına, yönetim anlayışına 
dönmemiz gerekiyor. Bunu yapmadığımız müddetçe, bu sıkıntıları 
hep birlikte yaşayacağız ve zararlarını hep birlikte göreceğiz; ondan 
sonra, verimli çalışmayan kamu kuruluşlarını, verimli çalışmıyor diye 
sürekli olarak suçlayacağız. Esas kabahati, burada, kendimizde 
bulmamız gerekiyor ve bu açıdan, bu ek maddenin geçirilmesi oldukça 
sakıncalıdır.
Beni dinlediğiniz için teşekkür ediyorum. (DSP sıralarından alkışlar)
BAŞKAN – Teşekkür ederim Sayın Çapoğlu.
Sayın Hikmet Uluğbay; buyurun efendim.
Süreniz 5 dakikadır.
HİKMET ULUĞBAY (Ankara) – Teşekkürler Sayın Başkan.
Sayın Başkan, değerli üyeler; izninizle, ben, bu maddeye devekuşu 
maddesi diyorum. Neden; gerçeklere karşı başımızı kuma gömüyoruz 
bu maddeyle. Diğer devletler de, bizimki gibi, dönemlerden geçmişler ve 
bizim, şu anda yapmakta olduğumuz hileler denenmiş ve bunlardan acı 
ders alındığı için, bütçe açıklarının yanında yeni bir kavram 
oluşturulmuştur; kamu sektörü borçlanma gereği. 
Şimdi, bu çerçevede, genel bütçeden çeşitli idarelere aktaracağımız 
miktarları ve oranları, o yılki bütçenin durumuna göre değiştirebilme 
yetkisini hükümete tanıyoruz. Hükümet, o yılki bütçe açığını 
daraltabilmek için “bu yıl, şu şu şu kuruluşlara, ben aktarma 
yapmıyorum geçen seneki boyutunda” diyebilecek. Güzel, bu, bir siyasî 
tercih; ancak, aktarmayı yapmadığı kuruluşlar, bu takdirde büyük 
açıklar vermeye başlayacak; yerel yönetimler, sosyal güvenlik 
kuruluşları vesaire... 
Bunun sonucu ne olacak? Bütçe açığını, gayri safî millî hâsılaya göre 
yüzde 8’den yüzde 6’ya indireceksiniz ve bütçe açığını küçülttük diye 
sevineceksiniz. Ancak, diğer kuruluşların açığı devam ettiği için de, 
kamu sektörü borçlanma gereği diğer kalemlerle bir araya geldiğinde 
yüzde 11’lere, yüzde 12’lere gidecek. İşte, bu tür uygulamaları, Türk 
kamu idaresinde ve malî sisteminde yıllarca yaptık. Nasıl yaptığımızı 
hepimizin hafızalarını tazeleyerek bildirmek istiyorum: Hatırlarsanız, 
1980’ li yılların -1986-1987’de- kamu sektörü borçlanma gereği, yüzde 
5, yüzde 6 ‘lardaydı ve biz, o tarihten itibaren, onun ortaya çıkardığı 
sorunlara dikkat etmediğimiz için, 1993 yılına değin, bunlar, yüzde 
5’ten, yüzde 8’e, yüzde 9’a, yüzde 11’e, yüzde 12,5’e kadar ulaştı. 
Ondan sonra, hep beraber, bir gün uyandık ve gördük ki, Türkiye’de 
ekonomik bir kriz var. Ekonomik krizi, aslında, biz davet ettik. Nasıl 
davet ettik? Gözlerimizi kapattık gerçeklere, yapay olarak bazı açıkları 
daralttık. 
Aslında, Türk kamu idaresinde, maliye yönetimine talip olacakların, 
gönül ister ki, evvela, lise kitaplarındaki birleşik kaplar teorisini bilip 
bilmedikleri test edilsin. Niçin bu gerekiyor? Çünkü, bir taraftan bütçenin 
açığını baskı altına alıyorsunuz, öbür taraftan, belediyelerin açıkları, 
KİT’lerin açıkları, sosyal güvenlik kuruluşlarının açıkları patlıyor. 
Sonuçta, Maliye Bakanı veya Hükümet “ben bütçeyi düzelttim” diyor. 
Evet, bütçeyi düzeltmiş görünüyor; ama, Türk ekonomisini bir krize 
doğru itiyor ve biz, bunu, yıllarca, bu şekilde yaşadığımız için, 1994 
krizini yaşadık. 
Şu anda, iktisattan anlayanlar şunu yazıyorlar: 1996 yılının sonunda, 
kamu sektörü borçlanma gereğinin yüzde 11’lere ulaşacağı, aklı 
başındaki her iktisatçı tarafından, bugünden hesaplanmış durumda. 
Biz, 1996 yılı sonunda, Türk ekonomisini krize sokacak bir hazırlık 
içerisindeyiz. Niye?.. Çünkü, Meclisin şu değerli saatlerinde, bu 
sorunları kökünden çözecek çözümler üretmek yerine, yapay, o kaptan 
bu kaba borç ve alacak nakletmek suretiyle, neticeyi hiçbir şekilde 
düzeltmeyecek, Türkiye’yi sağlıklı bir konuma taşıyacak kararları 
almadığımız için. Oysa, bu Meclis, yeterli kapasiteye sahiptir. Biz, bu 
saatleri, bütçenin ve diğer kamu kuruluşlarının sağlıklı kaynaklara...
(Mikrofon otomatik cihaz tarafından kapatıldı)
BAŞKAN – Sayın Uluğbay, süreniz bitti efendim, özür dilerim.
HİKMET ULUĞBAY (Devamla) – Teşekkür ederim. (DSP 
sıralarından alkışlar)
BAŞKAN – Teşekkür ederim Sayın Uluğbay.
Sayın milletvekilleri, madde üzerindeki konuşmalar bitmiştir.
Maddeyle ilgili 8 adet önerge vardır. 8 önergenin 4’ünü, geliş sırasına 
göre işleme koyacağım.
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 10 uncu maddesindeki “ilgili yıl” ibaresinin 
“yılları” şeklinde değiştirilmesini arz ve teklif ederiz.
	Sıddık Altay 	Ömer Özyılmaz	Hüseyin Kansu
	Ağrı	Erzurum	İstanbul
	Ekrem Erdem	Fikret Karabekmez	Zeki Ünal
	İstanbul	Malatya	Karaman
BAŞKAN – Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 10 uncu maddesindeki “yeniden tespit 
edilebilir” ibaresinin metinden çıkarılmasını arz ve teklif ederiz.
	Sıddık Altay 	Ömer Özyılmaz	Hüseyin Kansu
	Ağrı	Erzurum	İstanbul
	Ekrem Erdem	Fikret Karabekmez	Zeki Ünal
	İstanbul	Malatya	Karaman
BAŞKAN – Diğer önergeyi okutuyorum: 
Türkiye Büyük Millet Meclisi Başkanlığına 
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 10 uncu maddesindeki “kurum ve” ibaresinin 
metinden çıkarılmasını arz ve teklif ederiz.
	Sıddık Altay 	Ömer Özyılmaz	Hüseyin Kansu
	Ağrı	Erzurum	İstanbul
	Ekrem Erdem	Fikret Karabekmez	Zeki Ünal
	İstanbul	Malatya	Karaman
BAŞKAN – Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 10 uncu maddesinin metinden çıkarılmasını 
arz ve teklif ederiz.
	Sıddık Altay 	Ömer Özyılmaz	Hüseyin Kansu
	Ağrı	Erzurum	İstanbul
	Ekrem Erdem	Fikret Karabekmez	Zeki Ünal
	İstanbul	Malatya	Karaman
BAŞKAN – Efendim, bu önerge, en aykırı önerge, maddenin tasarıdan 
çıkarılmasını istiyor; öncelikle bundan başlayacağız.
Sayın Komisyon önergeye katılıyor mu? 
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılmıyoruz.
BAŞKAN – Hükümet katılıyor mu? 
MALİYE BAKANI ABDÜLLATİF ŞENER (Sıvas) – Katılmıyoruz. 
BAŞKAN – Komisyon ve Hükümet önergeye katılmıyor.
Önerge sahibi söz istemiyor.
Önergeyi oylarınıza sunuyorum: Kabul edenler... Kabul etmeyenler... 
Önerge kabul edilmemiştir.
AHMET PİRİŞTİNA (İzmir) – Niye önerge veriyor efendim?!..
BAŞKAN – Efendim, arkadaşımız kendi önergesini savunmuyor. Ben 
ne yapayım şimdi?.. 
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan kanun tasarısının çerçeve 1 inci maddesiyle 1050 
sayılı Kanuna eklenen ek 10 uncu maddesindeki “ilgili yıl” ibaresinin, 
“yılları” şeklinde değiştirilmesini arz ve teklif ederiz. 
Sıddık Altay (Ağrı) ve arkadaşları
FİKRET KARABEKMEZ (Malatya) – Sayın Başkan, önergemizi geri 
çekiyoruz.
SALİH KAPUSUZ (Kayseri) – Önergeyi geri çekiyoruz Sayın Başkan.
BAŞKAN – Önerge sahibi, önergesini geri çekiyor.
Diğer önergeyi okutuyorum...
SALİH KAPUSUZ (Kayseri) – Diğerlerini de çekiyoruz.
BAŞKAN – Peki efendim. 
Maddeyi okunan şekliyle...
MALİYE BAKANI ABDÜLLATİF ŞENER (Sıvas) – Sayın Başkan...
BAŞKAN – Efendim, Hükümet bir şey mi hatırlatmak istiyor?
MALİYE BAKANI ABDÜLLATİF ŞENER (Sıvas) – Sayın Başkan, 
bir düzeltme yapmak gerekecek. 
Maddî bir hata var Sayın Başkan. “İlgili yıl bütçe kanunları ile çeşitli 
kanunlara” ifadesinin yerine “kanunlarla” ...
BAŞKAN – “Kanunlara” ibaresi “kanunlarla” olacak. 
VELİ ANDAÇ DURAK (Adana) – Zaten “kanunlarla” diye yazıyor!..
BAŞKAN – Maddeyi, bu redaksiyon değişikliğiyle birlikte oylarınıza 
sunuyorum: Kabul edenler... Etmeyenler... Ek madde 10 kabul edilmiştir.
Ek madde 11’i okutuyorum efendim:
EK MADDE 11. – Baraj, liman, havalimanı, enerji santralı, tesis gibi 
taşınmaz mal ve sair varlıklar kullanan kamu kurum ve kuruluşlarının 
gayrisafi hâsılatlarından, bu kullanım karşılığı olarak belirli bir oran 
dahilinde bir bedel tahsil edilerek genel bütçeye irat kaydedilebilir.
Hangi kurum ve kuruluşlardan ne oranda pay alınacağı her yıl bütçe 
kanunları ile tespit edilir.
Bu payların takip, tahsil ve denetimine ilişkin esas ve usulleri 
berlirlemeye Maliye Bakanlığı ile Hazine Müsteşarlığı yetkilidir.
BAŞKAN – Madde üzerinde söz isteyen var mı efendim? 
SALİH KAPUSUZ (Kayseri) – Yok... Yok...
HİKMET ULUĞBAY (Ankara) – Var, Sayın Başkan.
BAŞKAN –  Sayın Uluğbay, buyurun efendim.
Efendim, arkadaşlarımızın söz isteme hakları var; siz muhalefetteyken 
her maddede söz istiyordunuz!..
Sayın Uluğbay, Grup adına mı konuşacaksınız?
HİKMET ULUĞBAY (Ankara) – Evet efendim.
BAŞKAN – Buyurun Sayın Uluğbay.
Süreniz 10 dakikadır.
DSP GRUBU ADINA HİKMET ULUĞBAY (Ankara) – Teşekkürler 
Sayın Başkan. 
Sayın Başkan, değerli üyeler; 11 inci maddeyle bütçeye bir gelir 
sağlanmak isteniyor; son derece saygıdeğer bir davranış ve bu gelirlerin, 
gerçekten, bütçeye sağlanması gerekir. 
Türkiye’de, konsolide bütçe çerçevesinde tefrik ettiğimiz kaynaklarla 
barajlar inşa ediyoruz, hava meydanları inşa ediyoruz, enerji santralları 
inşa ediyoruz ve bu inşa edilen değerler, özellikle barajlar, eskiden, 
Devlet Su İşleri tarafından Türkiye Elektrik Kurumuna devredilirdi. Bu 
devir, inşaatların defter kayıt değerleriyle yapılır ve bunlar, o kuruluşun 
sermayesine kalb edilirdi. Dolayısıyla, bütçeden tefrik ettiğimiz bugünkü 
değerleri son derece yüksek kaynaklar, aşağı yukarı onda bir veya 
yirmide bir değeriyle bir kuruluşa aynî sermaye olarak devredilirdi ve bu 
kuruluşların ürettiği elektrik ve diğer hizmetlerin bedelleri de yapay 
olarak oluşurdu, piyasa koşullarına göre oluşmazdı. 
Şimdi, burada ne yapılabilir? Mademki bizden katkı istiyorsunuz, 
buyurun size bir katkı... Devlet Su İşlerinin inşa ettiği barajların 
metreküp su fiyatına belirli bir değer koyarsınız ve elektrik enerjisi 
üreten kuruluş, bunun karşılığını, DSİ vasıtasıyla, konsolide bütçeye 
gelir olarak öder. Bunu yaptığınız vakit, son derece saygın bir iş 
yaparsınız; çünkü, dünyanın her tarafında bu böyle yapılıyor; ama, siz, 
bunu böyle yapmıyorsunuz. Ne yapıyorsunuz? Tamamen bunun dışında 
-bunların oranlarına şu anda ben karar vermiyorum; ne zaman, ne 
kadarını nereden alacağıma da karar vermiyorum- bunları bana bırakın 
diyorsunuz. Bir taraftan piyasa ekonomisini savunuyorsunuz, bir taraftan 
da, piyasa mekanizmasında fiyat oluşumlarında maliyetin temel 
girdilerinden bir tanesine keyfe mayeşa karar veririm diyorsunuz. Bakın, 
burada, özellikle, barajları ifade ediyorsunuz. Barajlar, Türkiye’deki 
elektrik enerji üretiminin aşağı yukarı yarıdan fazlasının değerini 
yaratıyor ve elektrik enerjisinin fiyat oluşumunda, bu, temel girdilerden 
bir tanesi. 
Bir yandan, Hükümet olarak, zaman zaman kararname çıkarıyoruz ve 
bütçeden kaynak ayırmak suretiyle, Türk sanayicisi dışarıda rekabet 
edebilsin diye enerji bedellerini düşük tutuyoruz. Öbür taraftan, enerjinin 
girdisi olan suyu bedelsiz... Kamu maliyesinde bir prensip vardır 
“kullanıcının ücretleri” diye. Doğrudur... Belirli kamu mallarının ve 
hizmetlerinin üretimi, çoğu ülkede, bedelsiz olagelmiştir; ancak, ne 
zaman bütçeler giderek büyüyen açık vermeye başlamışlardır, o tarihten 
itibaren Fransası, İngilteresi, Almanyası, Amerika Birleşik Devletleri -
örnek aldığınız ülkeler- kullanıcı ücretleri diye kavramı oluşturmuşlar 
teoride ve pratikte, yasalarına da koymak suretiyle, bu ücretleri yasal hale 
getirmişlerdir; ama, bu ücretleri koydukları vakit, bunu, piyasalar da 
bilir, ödeyecek de bilir ve hem de tahmin yapılabilir; yani, bu yıl şu 
kadar gelir gelecek, dolayısıyla, gelirim noksan kaldığı takdirde başka 
nereden kaynak yaratabileceğim diye...
Bir taraftan, çağdaş devlet olalım diyoruz; bir taraftan da, çağdaş    
devleti sağlayacak mekanizmaları reddediyoruz!.. Bir taraftan, kurumları 
alalım diyoruz; ama, kurumsallaşmayı reddediyoruz ve ondan sonra da, 
çağdaş devlet olarak dünyada yerimizi bulalım diyoruz!.. Çelişkiler 
içinde bir toplum ve çelişkiler içinde bir siyasî yapı içinde, ülkenin 
halkına, çözüm ürettiğimiz görüntüsünü veriyoruz. 
Halk, buna aldanmıyor. Biz, 550 kişi, burada, aramızda aynı dili 
konuşamadığımız için, ben buraya çıktığım vakit sizler kulağınızı 
tıkadığınız için... Çünkü, niye; ben, muhalefet milletvekili olarak 
çıkıyorum, ben gerçekleri söyleyemem diye bir önyargınız var ve 
söylenenlerden yararlanmıyorsunuz. Eğer, yararlansanız, bütün bu 
önerilerin üzerine bu maddeyi yeniden tedvin ederiz ve deriz ki, 
kullanıcı ücretlerin mekanizması Türk malî sistemine gelmiştir; 
barajlardan kullanılan suyun karşılığında, elektrik kurumları 
mektreküp fiyat olarak şu kadar ödeyecektir; havalimanlarından 
yararlanmanın ücreti, uçuş başına şu kadardır -bunu, istiyorsanız, 
enflasyona da endekslersiniz- iniş kalkış yapan, altyapının yatırımına 
katkı payı olarak bütçeye onu öder. İşte, yapılabilecek şeyler...
Zaman zaman muhalefetten öneri gelmiyor diye bizi eleştiriyorsunuz; 
buyurun size öneri, uygulayın. Niye kanunsuzlukta, hukuksuzlukta ve 
keyfî idarede ısrar ediyorsunuz? İşte, anlaşamadığımız ve yönetimde 
sıkıntıları yarattığımız nokta buradan başlıyor.
Aynı şekilde, kanunda son derece muğlak ve keyfî idareye yol açacak 
ibareler var. Bakın, beraber okuyalım; eğer, ben yanlış anlıyorsam, 
lütfen tashih ediniz. 
“Ek Madde 11.- Baraj, liman, havalimanı, enerji santralı, tesis gibi 
taşınmaz mal ve sair varlıkları kullanan...” 
Tesis nedir?.. Bu Meclisin yazılı hafızası gayet iyi bilir; yıllarca önce, 
Amerika ile imzaladığımız anlaşmalar nedeniyle “üs müdür, tesis 
midir” tartışması yapıldı burada ve bir türlü, bu Meclis, üs mü, tesis mi 
olduğuna karar veremedi. 
Şimdi, buraya “tesis” diye bir ibare yazıyoruz. Tesisten kastımız nedir?.. 
Burada, yorum hakkını... Bakın, diğerlerinde saymışız “baraj” demişiz 
“liman” demişiz “havalimanı” demişiz; ondan sonra da şunu demişiz: 
Gözümüzden kaçmış şeyler olabilir; onu da denk getirip, Deli 
Dumrulvari, önümüze ne gelirse uygulayabilelim diye “torba” niteliğinde 
bir sıfat koymuşuz. İşte, yasalardaki uygulamada, hepimizin zaman 
zaman eleştirdiği yolsuz ve kötü kullanımı; yani, suiistimallerin temelini 
bizler atıyoruz. Ondan sonra, dönüyoruz, diyoruz ki; efendim, yasaların 
uygulanmasında suiistimal var!.. Bizler...
BAŞKAN – Sayın Uluğbay, biraz da maddeye bağlı konuşursanız 
memnun olurum. Yani, genel konuşuyorsunuz da... Rica ediyorum.
HİKMET ULUĞBAY (Devamla) – Sayın Başkan, maddeye yönelik 
olarak konuşuyorum; çünkü “tesis” kelimesini, ben, Komisyonda sordum 
“Hükümet tesisi hangi anlamda kullanmıştır?” diye ve bunu üç kez 
sormama rağmen, Hükümetten cevap alamadım; onun için, madde 
üzerinde görüşüyorum Sayın Başkan.
Muğlak bir ifadeyle, biz, idareye öyle bir takdir hakkı tanıyoruz ki, idare, 
burada, kanun koyucu gibi, tesisin ne olduğunu vaz edecek, uygulayacak 
ve salmasını salacak. Tamamen maddenin içindeyim Sayın Başkan.
BAŞKAN – Peki efendim.
AHMET PİRİŞTİNA (İzmir) – Madde üzerinde konuşuyor...
HİKMET ULUĞBAY (Devamla) – Dolayısıyla, eğer, gerçekten, 
Hükümet, muhalefetle birlikte, ülkenin çıkarları için yasa çıkmasını 
istiyorsa... Çünkü, sizler kadar biz de bu ülkeye hizmet etmek İstiyoruz 
ki, Türk halkının çektiği sıkıntılar son bulsun ve bu son bulmanın 
şerefi de, şu Mecliste oturan 550 kişiye, ortaklaşa ait olsun. Çabamız 
bundan ibaret; onun için de, buraya geldiğimiz vakit, süreyi doldurmak 
ve size güçlük çıkarmak için gelmiyoruz. Şimdiye kadar, her yaptığımız 
konuşmada somut öneri getirdik, somut çözüm getirdik (DSP 
sıralarından alkışlar) Ama, üzülerek görüyorum ki, önyargıyla 
dinlendik; önyargıyla dinlendiğimiz için de, hâlâ, bu saatte, aramızda 
diyaloğu ve aynı dili kullanmayı beceremiyoruz. Bunda, kabahati, lütfen, 
her birimiz, ayrı ayrı, kendimizde arayalım; ama, bunda, zannediyorum, 
minimum günah bize ait; çünkü, zabıtlar şahidimizdir, kulaklarınız 
şahidimizdir ki...
İSMAİL KÖSE (Erzurum) – Bizim de Allah şahidimizdir.
HİKMET ULUĞBAY (Devamla) – ... biz, sizlere öneri getirdik ve 
kaynak yaratıcı, yarattığınız kaynağın da hukuksal olmasını ve...
(Mikrofon otomatik cihaz tarafından kapatıldı)
BAŞKAN – Teşekkürler Sayın Uluğbay.
HİKMET ULUĞBAY (Devamla) – ... bu Meclise yaraşır türde 
olmasını istiyoruz. (DSP sıralarından alkışlar)
BAŞKAN – Çok teşekkür ederim Sayın Uluğbay. 
Gerçekten, konuşmalardan çok yararlanıyoruz. Genel Kurul da, 
konuşmalarınızı büyük bir sükûnetle dinliyor.
Şahsınız adına, Sayın Çapoğlu. (DSP sıralarından alkışlar)
AHMET PİRİŞTİNA (İzmir) – Sayın Başkan, İçtüzüğe göre, 
Mecliste uyumak serbest mi?
BAŞKAN – Vallahi, gazeteci arkadaşımız yukarıda; uykulu halinizle 
bir yakalarsa sizi... İsterseniz uyuyun...
Bir dakikanızı rica ediyorum Sayın Çapoğlu.
Şimdi arkadaşlar, gazeteci arkadaşımız orada, kendisi de bekliyor; ama, 
şimdi, burada uyuyan arkadaşımızı çektiği zaman... Tabiî, bunu 
“sabahın saat 4.00’ünde Meclis çalışırken bir arkadaşımız uyudu” diye 
yazmaz; yine, bastırırlar gazetinin bir köşesine “bakın işte, Meclis 
uyuyor” diye. Onun için, tavsiye ediyorum arkadaşlara, kimse uyumasın.
Buyurun efendim. 
GÖKHAN ÇAPOĞLU (Ankara) – Sayın Başkan, değerli milletvekilleri; 
sizleri, tekrar, saygıyla selamlıyorum.
Sayın Başkan, ben, tesis tartışmasına girmeyeceğim; zannediyorum, 
Sayın Uluğbay, yeterince açık bir şekilde, tesisin ne anlama geldiğini 
söyledi.
BAŞKAN – Siz de maddeye başka yönden katkıda bulunun!..
GÖKHAN ÇAPOĞLU (Devamla) – Ben temel bir konuya; yani, yine 
Türkiye’de yönetim anlayışının nasıl olduğu konusuna geleceğim.
Bakın, Türkiye’de veya genel olarak dünyada yapılması gereken, 
uygulanması gereken kural, sorun neredeyse, sorunu, kaynağında 
çözmektir. Eğer, siz sorunu kaynağında çözmezseniz ve başka yerlerde 
çözmeye kalkarsanız, o zaman başka sorunlar yaratırsınız. Belki, ticaret 
teorisi dersi almış olanlarınız vardır; bu, ticaret teorisinde çok açık bir 
şekilde anlatılır. 
Ben buradaki konuya gelmek istiyorum. Buradaki esas sorun, devletin 
esas sorunu kaynak, bütçe, devlet bütçesinde verilen açıklar ve onun 
temel nedeni de Türkiye’de vergi gelirlerinin yeterli olmayışıdır. 
Türkiye’de, devlet, vergi toplayamıyor. Devlet, vergi toplayamadığı 
zaman, farklı kaynaklara başvurmaya çalışıyor. Kaynaklara başvurduğu 
zaman da, farklı sorunlar yaratıyor.
Bakın, burada üç unsur var; devlet bütçesinin açık olması, burada 
kullanılan tesisler, baraj, liman, havalimanı, enerji santralı, tesis gibi 
taşınmaz mal ve sair varlıklar; bir de, bunları kullanan kamu kurum ve 
kuruluşları. 
Biz, burada; baraj, liman, havalimanı gibi çeşitli tesislerin maliyetlerini, 
gelirlerini alıp, onların kiralarının neler olabileceğini ve onların 
yenileme yatırımlarının neler olduğunu hesaplamadan, bir kenara 
bırakıp, bu kaynaklardan yararlanan kuruluşlardan, gayri safî 
hâsılatlarından belirli bir oranda kesintiye gidiyoruz. Dediğim gibi, 
kesintiye gidilmesinin temel nedeni, devletin vergi gelirleriyle yeterince 
kaynak toplayamamasıdır. 
Eğer, devlet, vergi gelirlerini yeterince toplayabilseydi, zaten o zaman 
devlet olacaktı, gerçek anlamında devlet olacaktı ve o zaman, zaten 
böyle bir sorun ortaya çıkmayacaktı. O zaman ne olacaktı? Bu gibi hava 
limanı, baraj, liman gibi altyapı tesislerinin kullanım bedellerini ortaya 
koyacaktı. 
Biraz önce Sayın Uluğbay bir örnek verdi. Örneğin; suyun metreküpünün 
maliyetini veya uçakların alana iniş-kalkışlarından alınan gelirleri, 
bunları hesaplayacaktı; bir barajın maliyetini, gelirini ve ekonomik 
ömrünü hesaplayacaktı; ülkeye katkısını hesaplayacaktı. Devlet, bunu 
yapmıyor; barajı yapıyor...(DSP ve CHPsıralarından alkışlar)...o 
şekilde bırakıyor ve burada çok kötü bir şey var. Şimdi, bu kaynakları, 
kamu kuruluşlarından alıyor...
MEHMET GÖZLÜKAYA (Denizli) – Barajı götürecek miydi?
GÖKHAN ÇAPOĞLU (Devamla) – Hayır, bu kaynaklar, barajın ve 
limanın yenilenmesine gitmiyor;  burada çok temel bir sorun var. Sürekli 
olarak barajın, limanın, hava limanının yenilenme yatırımları olması 
gerekir.
Şimdi, siz, kamu kuruluşlarından bu kaynakları alsanız, hava 
limanlarına verseniz, barajlara verseniz orada sorun yok, tamam... 
Diyelim ki, bunu yaparken bir hatanız var, burada onların kullanım 
bedellerini hesaplamak yerine, siz onu, bu kuruluşların gayri safî 
hâsılalarından alıyorsunuz. Gene, ekonomik üretkenlik, verimliliklerden 
uzaklaşıyorsunuz; ama, hiç olmazsa kamu kuruluşlarından aldığınız 
kaynakları, tekrar, barajlara, hava limanlarına veriyorsunuz; ama, devlet 
ne yapıyor; devlet, bu kaynakları alıyor ve biraz önce söylediğim gibi 
faizlere, rantçı kesime kaynak aktarımı yapıyor...(DSP ve CHP 
sıralarından alkışlar)
Benim ve Partimin karşı çıktığı nokta bu. Biz, Türkiye’nin üretken 
alanlarına, altyapı yatırımlarına kaynak aktarılmasını istiyoruz.
(Mikrofon otomatik cihaz tarafından kapatıldı)
BAŞKAN – Sayın Çapoğlu, çok teşekkür ederim.(DSP ve CHP 
sıralarından alkışlar)
Bize, burada verdiğiniz bu dersleri, öğrencilerinize de verseniz, onlar  
sağlıklı yetişseler, bize daha iyi kaynak yaratırlar. 
Teşekkür ederiz. 
Sayın milletvekilleri, madde üzerindeki konuşmalar bitmiştir.
Maddeyle ilgili önergeler vardı.
SALİH KAPUSUZ (Kayseri) – Önergelerimizi geri çekiyoruz efendim.
BAŞKAN – Önergelerini geri çekiyorlarmış.
Maddeyi oylarınıza sunuyorum: Kabul edenler_
FATİH ATAY (Aydın) – Açık oylama istemimiz vardı Sayın Başkan.
BAŞKAN – Peki efendim.
SALİH KAPUSUZ (Kayseri) – Oylamaya geçtik Sayın Başkan.
BAŞKAN – Önerge gelmiş; ama, bana intikal etmedi.
SALİH KAPUSUZ (Kayseri) – Biraz önce de yoklama yapıldı Sayın 
Başkan.
BAŞKAN – Efendim olsun. Açık oylama istemek ayrı birşey, yoklama 
istemek ayrı birşey.
Önergeyi okutup, imza sahiplerini arayacağım.
Türkiye Büyük Millet Meclisi Başkanlığına
Görüşülmekte olan 86 sıra sayılı yasanın ek 11 inci maddesi 
oylamasının açık olarak yapılmasını saygılarımızla rica ederiz.
Mümtaz Soysal?.. Burada
Önder Sav?.. Burada
Fatih Atay?.. Burada.
Algan Hacaloğlu?.. Burada
Ahmet Piriştina?.. Burada.
Hikmet Uluğbay?.. Burada.
Zekeriya Temizel?.. Burada.
Hasan Hüsamettin Özkan?.. Burada.
Mehmet Aydın?.. Burada.
Çetin Bilgir?.. Burada.
M. Hadi Dilekçi?.. Burada
Bekir Yurdagül?..Burada
Teoman Akgür?.. Burada
Bayram Fırat Dayanıklı?.. Burada
Şükrü Sina Gürel?.. Burada.
M. Cihan Yazar?.. Burada.
Necati Albay?.. Burada.
Ali Rıza Bodur?.. Burada.
Arif Sezer?.. Burada.
Yahya Şimşek?.. Burada.
BAŞKAN – Önergede yeterli imza vardır; kanun tasarısının bu maddesi 
açık oylamaya sunulacaktır.
Açık oylamanın şeklini belirlemek üzere oylarınıza başvuracağım. 
Açık oylamanın, kupaların sıralar arasında dolaştırılmak suretiyle 
yapılmasını oylarınıza sunuyorum: Kabul edenler... Kabul etmeyenler... 
Kabul edilmiştir.
Açık oylama, kupalar sıralar arasında dolaştırılmak suretiyle 
yapılacaktır.
Yanında basılı oy pusulası olmayan sayın milletvekillerinin, adını, 
soyadını beyaz bir kâğıda yazarak, oyunun rengini de belirtmek 
suretiyle imzalayıp, kupaya atmasını rica ediyorum.
Kupalar dolaştırılsın.
(Oyların toplanmasına başlandı)
BAŞKAN – Sayın arkadaşlar, bir hususu belirtmek istiyorum; açık oy 
isteminde bulunan arkadaşlarımız oy kullanmazlarsa, bu, işaretle 
oylamaya döner. Yani, İçtüzük öyle... Attınız mı oylarınızı?
HİKMET ULUĞBAY (Ankara) – Efendim, oylarımızı attık.
BAŞKAN – Yani, bir eksiklik olmasın; açık oylamayı isteyen 
arkadaşlarımız, eğer, oy kullanmazlarsa, oylama, işaretle oylamaya 
döner; o bakımdan belirtmek istiyorum.
Uygun görürseniz, oylama devam ederken çalışmalarımıza da devam 
edelim; kupalar kürsüye konulmuştur; arkadaşlarımız oylarını 
kullanabilirler.
2 nci maddeyi okutuyorum: 
MADDE 2. – 14.7.1965 tarih ve 657 sayılı Devlet Memurları Kanununa 
aşağıdaki Ek Maddeler ilave edilmiştir.
Yurt Dışı Eğitim Masraflarının Tahsili
EK MADDE 34. – İlgili kanunlarına göre; öğrenim yapmak, 
yetiştirilmek, eğitilmek, bilgilerini artırmak, staj yapmak veya benzerî 
bir nedenle geçici süreli görevlendirilmek suretiyle, üç ay veya daha fazla 
süre ile yurt dışına gönderilen kamu personeli yurt dışında 
bulundukları sürenin iki katı kadar mecburî hizmetle yükümlüdürler. Bu 
şekilde yurt dışına gönderilecek personelden, örneği Maliye Bakanlığı 
tarafından hazırlanmış “Yüklenme Senedi ile Muteber İmzalı 
Müteselsil Kefalet Senedi” alınır.
Anılan personelin mecburî hizmet yükümlülüğünü yerine getirmeden 
veya tamamlamadan görevinden ayrılması, müstafi sayılması ya da bir 
ceza ile görevine son verilmesi halinde, kendileri için kurumlarınca fiilen 
döviz olarak yapılmış olan her türlü masraflar aynı döviz cins ve 
miktarı üzerinden borçlandırılır. Döviz borcu toplamından mecburî 
hizmetin tamamlanan kısmı için hesaplanan miktar indirilir. Hesaplanan  
borç miktarı, ilgilinin durumu ve ödettirilecek meblağ dikkate alınırık 
azamî beş yıla kadar taksitlendirilebilir. Borç miktarı ilgili tarafından 
Türk Lirası ile ödenir ve yapılan ödeme miktarı tahsil tarihindeki T.C. 
Merkez Bankasınca tespit ve ilan edilen efektif satış kuru üzerinden 
ödemeler dövize çevrilerek yukarıda belirlenen şekilde hesaplanan döviz 
borcundan mahsup edilir.
İlgilinin eğitimdeki başarısızlığı veya kendi kusuru nedeniyle yurt 
dışından geri çağrılması ya da verilen süreyi tamamlayıp başarısız 
olarak dönmesi durumunda da, ilgili için fiilen döviz olarak yapılmış 
olan her türlü masrafların tamamı aynı esaslara göre ödettirilir.
30.4.1992 tarih ve 3797 sayılı Millî Eğitim Bakanlığının Teşkilat ve 
Görevleri Hakkında Kanunun 19 uncu maddesine 492 sayılı Kanun 
Hükmünde Kararname ile eklenen (ı) bendi kapsamında bulunanlar 
hakkında üçüncü fıkra hükmü, 8.4.1929 tarih ve 1416 sayılı Ecnebi 
Memleketlere Gönderilecek Talebe Hakkında Kanun ve diğer kanun 
hükümleri uyarınca yurt dışına gönderilen öğrenciler hakkında da bu 
madde hükümleri uygulanır.
Kendi imkânları ile yurt dışında öğrenim gören öğrenciler bu madde 
hükmünün dışındadır.
BAŞKAN – Efendim, salonda olup da oyunu kullanmayan sayın üye var 
mı? Yok.
Oylama işlemi bitmiştir.
Kupaları kaldıralım.
(Oyların ayırımına başlandı)
BAŞKAN – Madde üzerinde söz isteyen?..
BÜLENT AKARCALI (İstanbul) – Grup adına söz istiyorum Sayın 
Başkan.
BAŞKAN – Yalnız, burada, redaksiyonla ilgili bir şey soracağım. Bu, 
son fıkrada, bazı kanunların isimlerini yazmışsınız; mesela, 492 sayılı 
kanunun hangi kanun olduğunu belirtmemişsiniz. Redaksiyon yönünden, 
Sayın Komisyon değiştirirse... Mesela “3797 sayılı Millî Eğitim 
Bakanlığının Teşkilat ve Görevleri Hakkında Kanun” demişsiniz veya 
“1416 sayılı Ecnebi Memlekete Gönderilecek Talebe Hakkında Kanun” 
demişsiniz; ama “492 sayılı Harçlar Kanunu” dememişsiniz.
MALİYE BAKANI ABDÜLLATİF ŞENER (Sıvas) – O, kanun 
hükmünde kararname Sayın Başkan.
BAŞKAN – ANAP Grubu adına, Sayın Akarcalı; buyurun efendim.
Süreniz 10 dakika.
ANAP GRUBU ADINA BÜLENT AKARCALI (İstanbul) – Sayın 
Başkan, değerli arkadaşlarım; doğruya doğru, eğriye eğri, bu iki ek 
madde, yerinde ek maddedir. 
Yurtdışı eğitim masraflarının, ek madde 34’te öngörüldüğü şekilde 
tahsil edilmesi, hakkaniyete ve eşitliğe uygundur. 
Bu arada, hatta, şunu da belirtmek isterim: İnceleme imkânım olmuştu, 
yurtdışında bir öğrencinin maliyeti, her geçen gün daha da artmaktadır 
devlete, hele devlet tarafından ya da kamu kuruluşu tarafından 
gönderildiyse. Dolayısıyla, 10 binlerce doların tahsis edildiği bir 
öğrencinin bu parayı hak edecek şekilde çalışması, ileride bunu ödeme 
sorumluluğunu taşıması gerekir. Dolayısıyla, bu, son derece yerindedir. 
Ek madde 35’te yer alan, yurtiçinde okutulan öğrencilerin mecburî 
hizmet yükümlülüğünün kaldırılması da, aynı şekilde, doğrudur. Her ne 
kadar, buradaki gerekçe, mecburî kadro şişkinliği yaratması şeklinde 
gösterilmekteyse de, aslında, bunu, zamanında rahmetli Turgut Özal şu 
gerekçeyle kaldırmak istemişti -o zaman tepki görmüştü- o da şuydu: 
Kamu kurumları burslu olarak okuttuktan sonra, ihtiyacı olduğu yere, o 
okuttukları çocuğun otomatikman dönmesi değil, imtihan açıp, en iyi 
öğrenci kimse onları alması gerekir anlayışından kaynaklanıyordu. 
Yani, eğer birisi mecburî hizmet için çağırılıyorsa; o da, üniversiteyi 
bitirmiş olmasına rağmen, en iyilerinden birisi değilse, hakkaniyete 
aykırı bir durum vardı; hem kamu kurumunun parasıyla okumuş 
oluyordu, hem de imtihan açılsa, yerine başkasının kazanabileceği bir 
işi kendisi garanti etmiş oluyordu. Dolayısıyla, burs sisteminin 
kaldırılmadan mecburî hizmet yükümlülüğünün kaldırılması da, yine, 
hakkaniyete ve eşitliğe uygun iki yaklaşımdır. 
Bunları belirtir; saygılar sunarım. 
Teşekkür ederim. (ANAP sıralarından alkışlar)
BAŞKAN – Teşekkür ederim Sayın Akarcalı. 
Başka söz isteyen?.. Yok
HİKMET ULUĞBAY (Ankara) – Var Sayın Başkan. 
GÖKHAN ÇAPOĞLU (Ankara) – Var Sayın Başkan.
BAŞKAN – Sayın Uluğbay, grup adına mı efendim? 
Buyurun. 
Sayın Soysal, grup adına Sayın Uluğbay mı konuşacaklar? 
MÜMTAZ SOYSAL (Zonguldak) – Evet Sayın Başkan. 
HİKMET ULUĞBAY (Ankara) – Sayın Başkan, tamam mı?
BAŞKAN – Tamam, ben de “buyurun” diyorum. 
HİKMET ULUĞBAY (Ankara) –Siz Sayın Soysal’a sual sordunuz da o 
bakımdan. 
BAŞKAN – Hayır efendim, siz buyurun, buraya kadar gelin; ben Sayın 
Soysal’a soruyorum; grup adına derse, size 10 dakika süre vereceğim. 
Buyurun Sayın Uluğbay. 
DSP GRUBU ADINA HİKMET ULUĞBAY (Ankara) – Sayın Başkan, 
kürsüye gelmekte tereddüt etmemin nedeni şuydu: Siz, benim, şahsım 
veya grup adına konuşmamda tereddüt ettiniz; dolayısıyla, onun 
aydınlığa kavuşabilmesi içindi. Zira, biliyorsunuz, grup adına 
konuşmalar,  şahıs adına konuşmalardan öncedir. Dolayısıyla, sizi, 
burada müşkül durumda bırakmamak için,  neticenin istihsal edilmesini 
bekledim; saygıyla arz ederim. 
BAŞKAN – Sayın Çapoğlu da el kaldırdı, o bakımdan... İkinizden 
hanginizin grup adına konuşacağı yönünde tereddüt geçirdim efendim. 
GÖKHAN ÇAPOĞLU (Ankara) – Ben, şahsım adına söz istedim.
BAŞKAN – Peki efendim. 
HİKMET ULUĞBAY (Devamla) – Sayın Başkan, değerli üyeler; 
Türkiye’nin birçok sorunu gibi, özellikle, kaliteli insangücü 
yetiştirmedeki açığı da hepimizin malumudur. Çeşitli araştırmalar 
yapılmıştır, malumunuzdur. Türkiye’de 7 yaş üzeri nüfusun okuduğu 
yıllar üst üste toplandığı ve 7 yaş üzeri nüfusa bölündüğü vakit, 
Türkiye’deki okur-yazarlık oranı 3,6 yıldır; yani, diğer bir deyişle, 7 
yaş üzeri nüfusumuzun eğitim düzeyi, henüz ilkokul düzeyine 
ulaşmamıştır. Bu, Türkiye Cumhuriyeti için onarılması gereken bir 
nakısa ve bir ayıptır. O nedenle, eğitime ne kadar kaynak ayırırsak, 
ülkenin çıkarlarına o kadar fazla hizmet etmiş olacağız. Bu nedenle, 
eğitime kaynak ayırırken, elbette ki, devletin kıt olanaklarını da en 
verimli şekilde kullanmak mecburiyetindeyiz. O nedenle, maddenin 
düzenlenişinde, özellikle, yurtdışında okuyan öğrencilerimize yapılan 
harcamanın karşılığında mecburi hizmet yükümlülüğünün getirilmesi, 
gayet doğal ve akılcı bir yoldur. Aynı şekilde, mecburî hizmetlerini 
tamamlamadan ayrılanların da, bunları, kendilerine ödenen para 
cinsinden tazmin etmeleri de anlamlıdır. Ancak, burada, bir hususun 
altını çizmekte fayda var. Maalesef, Türk idaresinde partizan 
davranışlara son vermediğimiz için, zaman zaman, yurtdışında eğitim 
görmüş olan arkadaşlarımızın, amme idaresinde en yararlı yerlerde 
istihdam edilmesinden ziyade, çeşitli yerlerde, belki de en düşük katkıyı 
sağlayabileceğimiz yerlerde istihdamına da yol açıyoruz. Bu, aslında bir 
başka tür kaynak israfı. 
Bu gibi durumlarda, zaman zaman, bu şekilde eğittiğimiz insanlar, amme 
idaresinden, yine Türkiye Cumhuriyeti hudutları içerisinde bir başka 
yerde hizmet vermek üzere ayrılabiliyorlar. Bu gibi durumda olan 
arkadaşlarımızın sorunlarına çözüm getirecek bir şey, madde bünyesine 
alınmış durumda değil. 
İkinci bir husus şu: Maddenin düzenleniş tarzında, küçük bir 
farklılıkla, aslında, bedellerin tahsilinde alınması gereken miktardan 
fazlası alınıyor. Sebebi şu: Merkez Bankası, döviz kurlarını, efektif 
kurlar ve döviz kurları olarak ifade eder. Nakit paranın taşınma maliyeti 
olduğu için de, efektif döviz kurları, normal döviz kurlarından yüzde 1,5 
daha fazladır. Madde yazılırken, efektif döviz kuru denilmiştir. Oysa, 
bu öğrenciler yurtdışında okutulurken, bunlara para yurtdışındaki 
bankaların döviz hesaplarından ödeniyor. 
Dolayısıyla, maliyeti, gerçekten devlete yüzde 1,5 oranında düşük 
olandan mal olurken, tahsil ederken yüzde 1,5 fazlasıyla tahsil ediyoruz. 
Tutarlılık bakımından, mademki kendilerine yurtdışındaki hesaplardan 
ödeniyor, içeride de tahsil edilirken, bunun, bu şekilde, efektif değil, 
döviz kurları üzerinden tahsil edilmesi, daha gerçekçi ve daha sağlıklı 
bir yöntem olurdu. 
Artı, bu vesileyle bir hususun daha altını çizmekte fayda var; çünkü, bu 
tasarı kanunlaştıktan sonra, bu meseleyi, belki tekrar görüşme şansını 
elde edemeyeceğiz. Türkiye’den, yaygın bir şekilde, gerek üniversite, 
gerekse üniversite üstü öğrenim görmek için, yurtdışına, oldukça fazla 
sayıda öğrenci gönderiyoruz. Bu bir ihtiyaçtır; ancak, devlet olarak, biz, 
şunun hesabını yapmak durumundayız: Yurtdışına gönderdiğimiz 
öğrencilerin, bir yıl içerisinde veya bir doktora döneminde, döviz 
faturası nedir? Bu döviz faturasının, her yıl belirli bir bölümünü 
öğrenciye tahsis etmek yerine, yurtdışından hoca davet etmek suretiyle, 
üniversitelerimizin doktora programlarını zenginleştirsek, hem 
yurtdışındaki bilgi birikimini ülkeye taşıma imkânına sahip oluruz, 
hem de Türk üniversitelerinin doktora programlarını zenginleştirmek 
suretiyle, belki, yabancı ülkelerden Türkiye’ye doktora yapmak üzere 
öğrenci getirip, döviz kazanır hale gelebiliriz. (DSP sıralarından 
alkışlar)
Bu söylediğim, hayalci bir program değildir. Bugün, Türkî cumhuriyetler, 
bağımsızlıklarını kazandıktan sonra, dünya ekonomileri içinde 
yerlerini alabilmek için, yurtdışına, eğitim amacıyla, giderek artan 
sayıda insan gönderiyorlar. Bunlar, Amerika, Fransa, İngiltere, Almanya 
gibi yerlere gidiyorlar. Türk üniversitelerinin seviyesini, kaynak tefrik 
etmek suretiyle, bu üniversitelerle rekabet eder düzeye getirip, kardeş 
cumhuriyetler dediğimiz ülkelerin insanlarına o düzeyde eğitim verelim; 
bu suretle, hem bizim kültürümüzle olan bağlılıkları devam etsin, hem 
de bizim ekonomimizde aldıkları eğitim nedeniyle, edindikleri 
deneyimle, o ülkelerle Türkiye arasındaki işbirliği boyutlarını 
geliştirsinler. 
Amerikan Hükümeti, AID uygulaması altında üniversite sonrası için 
burs verirken, bu husus bütçelerinde görüşülürken ileri sürülen 
görüşlerden bir tanesi şuydu: Biz, bu parayı veriyoruz; ama, karşılıksız 
değildir. Amerikan üniversitesinde gelip okuyan bir öğrenci, Amerikan 
ekonomisini tanıdıktan sonra, Amerikan mal ve hizmetlerini öğrendikten 
sonra, gittiği ülkede, ticaret olanağını en fazla Amerikan pazarlarında 
arayacaktır; dolayısıyla, bu düzenleme sağlıklı bir düzenlemedir. 
Yalnız, üniversite ve gençliğe yatırım yaparken, bu düzenleme olayın 
yarısını çözmüştür. Çözülmeyen çok önemli bir yarım vardır. Bu 
maddeyi bu şekilde geçirdikten sonra, uygulamaya koyduktan sonra, biz, 
Türkiye’nin geleceğine yapacağımız yatırımlar konusunda görevimizin 
bittiğini sanıyorsak, yine, diğer olaylarda olduğu gibi, natamam bir iş 
yapmış olacağız. 
Güzel atılmış bir adım. Bu adımı tamamlamakta fayda var. Bunu 
dikkatlerinize sunmak için Grubum adına söz aldım. Beni sabırla 
dinlediğiniz için teşekkür ediyor; saygılar sunuyorum. (DSP 
sıralarından alkışlar)
BAŞKAN – Teşekkür ederim Sayın Uluğbay.
Şahsı adına, Sayın Çapoğlu; buyurun efendim.
FİKRET KARABEKMEZ (Malatya) – Şahsı adına bizim de talebimiz 
vardır...
BAŞKAN – Pardon; bir dakikanızı rica edeyim... Daha önceden söz 
isteyen yok zannettim de onun için. Sayın Çapoğlu, sizden çok özür 
diliyorum, burada bize intikal eden söz istekleri var. 
Şahısları adına, Sayın Suat Pamukçu, Sayın Fikret Karabekmez, Sayın 
İsmail Yılmaz ve Sayın Yakup Budak arkadaşlarımız buradalar mı 
efendim? Buradalar. 
Özür dilerim Sayın Çapoğlu, bu arkadaşlarımız daha önceden kişisel 
söz istemişler; o bakımdan...
AHMET PİRİŞTİNA (İzmir) – Sayın Başkan, önce burayı 
gördünüz!.. Sizin gördüğünüz birinci sıradır!..
BAŞKAN – Hayır... Bakın, arkadaşlarımız yazılı olarak Divana 
başvurmuşlardır; bu listede benim önüme bırakılmış, ama ben 
görmedim.
AHMET PİRİŞTİNA (İzmir) – Efendim, siz yanı görmüyorsunuz, 
Divanı görmüyorsunuz, Komisyonu görmüyorsunuz...
BAŞKAN – Peki, ben arkadaşlarımdan özür diliyorum.
Buyurun Sayın Çapoğlu. (DSP sıralarından alkışlar)
Aslında, benim gördüğüm doğru da... Ne ise... 
GÖKHAN ÇAPOĞLU (Ankara) – Sayın Başkan, teşekkür ederim.
Bir defa, yaptığınız uygulama daha doğru. Burada, zaten herkesin el 
kaldırarak söz istemesi gerekir; o kadar fazla arkadaş yok...
BAŞKAN – Hayır, hayır, yazılı da isteniyor Sayın Çapoğlu.
GÖKHAN ÇAPOĞLU (Devamla) – Ama, bakın, ben, el kaldırdım...
BAŞKAN – Neyse, tartışmıyoruz; size söz verdik efendim.
ALİ RIZA GÖNÜL (Aydın) – Hadi, zamanını iyi kullan.
GÖKHAN ÇAPOĞLU (Devamla) – Görüşleriniz için teşekkür ederim 
(!)
Şimdi, bu  tasarının çok önemli bir yönü var. Önemli olan noktası, 
gerçek değerinden alınması; yani, ödeme dövizle yapılıyor, oradaki 
öğrencilere, gönderdiğimiz kişilere dövizle yapılıyor. Aslında getirmek 
istediği anlayış bu; fakat, bunun ötesinde, temelde bir sorun var. Bizim, 
yurtdışına neden öğrenci gönderdiğimiz; daha doğrusu, eğitmek için 
gönderdiğimiz insanların orada kalması sorunu. Eğer, belirli alanlarda 
gönderebilirsek sorun değil; yani, çok uzmanlık isteyen alanlarda 
giderlerse, evet, gerçekten, devlet, kıt olan döviz kaynaklarını verimli 
alanlarda kullanıyor demektir; fakat, bugünün dünyasında, baktığınız 
zaman, İngilizce veya diğer yabancı dilleri öğrenmesi için bile 
yurtdışına öğrenci gönderiliyor. Şimdi, aynı kaynaklar, çok daha 
tasarruf edilerek Türkiye’de kullanılabilir. Türkiye’de siz, bir yabancı dil 
köyü yaratırsınız; bu köyde istediğiniz şekilde dil öğretirsiniz ve çok 
daha ucuza öğretirsiniz.
İLYAS YILMAZYILDIZ (Balıkesir) – Sayın Çapoğlu, siz yabancı dili 
Türkiye’de mi öğrendiniz?
GÖKHAN ÇAPOĞLU (Devamla) – Ben, Türkiye’de öğrendim; daha 
sonra yurtdışına gittim. 
Biz kendimizi küçümsemeyelim. Sürekli olarak kendimizi küçümseme 
içerisindeyiz. Türkiye’de dünyanın birçok yerinden çok daha iyi eğitim 
verilmektedir. Bakın, Türkiye’nin üniversiteleri, Türkiye’nin kurumları 
birçok  ülkeden çok daha iyidir, Avrupa üniversitelerinden iyidir, 
Amerika üniversitelerinden iyidir. (DSP sıralarından alkışlar)
Biz, bu kaynakları burada değerlendirebiliriz. Bakın, size, çok çarpıcı 
bir örnek vereceğim. Tüm üniversitelere harcadığımız kaynak yaklaşık 
90 trilyon lira; ama, yurtdışına giden öğrencilere verdiğimiz döviz 80 
trilyona yakın bir kaynak. O dövizi Türkiye içerisinde yaratabilseydik, 
hem değerli beyin gücümüzü Türkiye’de tutabilecektik hem de o 
hizmetleri burada vererek bir birikim yaratabilecektik. Türkiye’nin 
sorunu burada çıkıyor. 
Bakın, biz, özelleştirme için yurtdışına eleman gönderiyoruz, 
Özelleştirme Dairesinden ve orada verilen eğitim, Türkiye koşullarından 
çok farklı. Özelleştirmeyi yapabilmek için, ülkenin kurumsal yapısını, 
ülkenin ekonomisini çok iyi bilmeniz gerekiyor ve size samimî olarak  
söyleyeyim; son on yıldır özelleştirmenin yapılamamasının veya 
yapılan özelleştirmenin yanlış yapılmasının altında yatan nedenlerden 
biri budur. Biz, yurtdışından uzman getiriyoruz veya buradaki 
uzmanlarımızı yurtdışına göndererek farklı kurumsal yapılarda 
eğitmeye çalışıyoruz. Eğer bunu yapabilirsek, yani, biz, kaynaklarımızı 
yurtiçinde kullanabilirsek; ama, biraz önce belirttiğiniz gibi, bunun için 
anlayışımızın değişmesi lazım, kendimize özgüvenin gelmesi lazım 
ve biz, birçok şeyi Batı’dakinden çok daha iyi yapabiliriz inancına sahip 
olmamız lazım. (DSP sıralarından alkışlar) 
MÜMTAZ SOYSAL (Zonguldak) – Taklitçi olmamak lazım. 
GÖKHAN ÇAPOĞLU (Devamla) – Katılıyorum, taklitçi olmamamız 
lazım. Taklitçi olmamızın altında yatan, kendimize özgüven olmaması. 
(DSP sıralarından alkışlar) 
Bakın, bir Gazi Yaşargil diyoruz...
(Mikrofon otomatik cihaz tarafından kapatıldı)
BAŞKAN – Sayın Çapoğlu, bitti... Teşekkür ederim. 
Şahsı adına, Sayın Suat Pamukçu; buyurun efendim.
SUAT PAMUKÇU (Bayburt) – Sayın Başkan, değerli milletvekilleri; 
görüşmekte olduğumuz kanun tasarısının çerçeve 2 nci maddesinin 
geçici 34 üncü maddesi üzerinde şahsım adına söz aldım; Heyetinizi 
saygıyla selamlıyorum. 
Bu tasarıyı hazırlayan Hükümete ve Komisyona, çalışmalarından 
dolayı teşekkür ediyorum. 
Tekrar, Heyetinizi saygıyla selamlıyorum. (RP sıralarından alkışlar) 
BAŞKAN – Teşekkür ederim; bu da çok kısa oldu.
Madde üzerindeki konuşmalar bitmiştir. 
Sayın milletvekilleri, biraz önce yapılan açık oylamanın sonucunu 
açıklıyorum. 
Bütçe Kanunlarında Yer Alan Bazı Hükümlerin İlgili Kanunlarda 
Düzenlenmesi Hakkında Kanun Tasarısının ek 11 inci maddesinin 
yapılan açık oylamasına 240 sayın milletvekili katılmış; 206 kişi 
kabul, 32 kişi de ret oyu vermiş, 2 oy da mükerrer çıkmış olup, böylece, 
ek 11 inci madde kabul edilmiştir. 
Bu durumda, çerçeve 1 inci maddenin tüm ek maddeleri kabul edildiği 
için, çerçeve 1 inci maddeyi, ek maddelerle birlikte oylarınıza 
sunuyorum: Kabul edenler... Kabul etmeyenler... Çerçeve 1 inci madde, 
ek maddeleriyle beraber kabul edilmiştir. 
Ek 34 üncü maddeyle ilgili verilen önergeler var...
TEMEL KARAMOLLAOĞLU (Sıvas) – Geri alıyoruz.
FİKRET KARABEKMEZ (Malatya) – Geri alıyoruz.
BAŞKAN – Ek madde 34 ile ilgili verilen önergeler geri alınmıştır. 
Yalnız, Sayın Komisyon, bir ve ikinci paragrafın sonundaki “ödemeler” 
kelimesi kalkıyor, değil mi efendim?
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Doğrudur Sayın Başkanım; bir redaksiyon hatası var; başka 
bir hata yok.
BAŞKAN – Yapılan bu redaksiyonla birlikte ek madde 34’ü oylarınıza 
sunuyorum: Kabul edenler... Kabul etmeyenler... Ek madde 34 kabul 
edilmiştir. 
Ek madde 35’i okutuyorum: 
Yurt İçinde Okutulan Öğrencilerin Mecburî Hizmet Yükümlülüğü
“EK MADDE 35. – Kamu kurum ve kuruluşları tarafından personel 
kanunları ve diğer özel kanunlarda yer alan hükümlere göre bu maddenin 
yürürlüğe girdiği tarihten itibaren okutulacak yeni öğrencilere mecburî 
yükümlülüğü getirilemez.
Bu maddenin yürürlüğe girdiği tarihte mecburî hizmet karşılığı 
okutulmakta olan öğrenciler, mezuniyetlerinden veya memuriyete 
atanmalarından sonra kurumlarından mecburî hizmet yükümlülüğünün 
kaldırılmasını talep edebilirler. Bu takdirde başka hiçbir işleme gerek 
kalmaksızın, mecburî hizmet yükümlülüğü ve tazminat borçları 
(1.1.1995 tarihinden önce mecburî hizmet yükümlüğünü ihlal edenlerin 
borçları dahil) ortadan kalkar.
Yurt dışında okutulanlar ile Türk Silahlı Kuvvetleri ve Emniyet Genel 
Müdürlüğü tarafından okutulanlara hakkında bu madde hükmü 
uygulanmaz.”
BAŞKAN – Madde üzerinde gruplar adına söz isteyen?.. 
DSP Grubu adına Sayın Uluğbay. (RP ve DYP sıralarından gürültüler)
Efendim, doğal hakları arkadaşlarımızın; rica ediyorum...
Sonra, Sayın Uluğbay kanuna katkıda bulunuyor arkadaşlar. 
MUSTAFA DEDEOĞLU (Muğla) – Eksik kalmasın...
BAŞKAN – Buyurun Sayın Uluğbay. (DSP sıralarından alkışlar)
Sayın Uluğbay, süreniz 10 dakika efendim.
DSP GRUBU ADINA HİKMET ULUĞBAY (Ankara) – Teşekkürler 
Sayın Başkan.
Değerli üyeler, yurtiçinde okuttuğumuz öğrencilerin üzerinden mecburî 
hizmet ve tazminat yükümlülüğünü kaldıran...
Efendim, geçen sefer 10 dakikamı kullanmadım. Fikrimin bittiği yerde 
nokta koymasını biliyorum. Bunu da, bana sizler öğretecek değilsiniz.
VELİ ANDAÇ DURAK (Adana) – Hocam, gerçekten bizi 
aydınlattığınıza inanıyor musunuz?!
BAŞKAN – Canım, müdahale etmeyin... Rica ediyorum... Allah, Allah...
Sayın Durak, rica ediyorum...
VELİ ANDAÇ DURAK (Adana) – Kendisi müdahale ediyor bana.
BAŞKAN – Efendim, müdahale etmeyin.
HİKMET ULUĞBAY (Devamla) – Ama, siz laf attınız...
Bu saatten sonra, dikkatlerinizin dağılmış olması, uykunuzun gelmesi 
nedeniyle algılama yetenekleriniz azaldıysa, o benim günahım değil. 
(DSP sıralarından alkışlar)
BAŞKAN – Tabiî efendim... 
Ayakta gezen sayın milletvekilleri, lütfen, oturur musunuz efendim.
HİKMET ULUĞBAY (Devamla) – Ancak, bu güzel düzenlemeyi 
yaparken, beraberinde, bir hususu daha düzenlememiz lazım. Bugün, 
Türkiye Cumhuriyetinin resmî istatistiklerine göre, kentsel işsizliğimizin 
yüzde 35’i, lise ve üniversite mezunlarının işsizliğinden kaynaklanıyor. 
Bir taraftan, Yüce Meclis üniversiteler açıyor, meslek liseleri açıyor; 
diğer taraftan, buralardan mezun olan insanlarımız işsiz kalıyor. O 
zaman, bu doğru politikaları uygularken, yani, insanımızın eğitimine 
katkı yaparken, bir başka yerde bir yanlış yapıyoruz. 
Bakın, 1988 yılından bu yana, Türkiye’nin izlediği kur politikaları 
sonucunda, imalat sanayii yatırımlarında emek yoğundan sermaye 
yoğuna bir kayış vardır. Devlet Planlama Teşkilatının yayımladığı 
istatistikî verilere bakarsanız, 1988 yılında, özel kesim imalat 
sanayiinde istihdam endeksi yüzde 135 iken, 1996 yılının birinci 
çeyreğinde, bu, yüzde 100’e kadar inmiştir. Aynı dönemde, özel kesim 
imalat sanayiinin üretim endeksi yüzde 40 kadar artmıştır. Diğer bir 
deyişle, üretimin yüzde 45 arttığı yerde, yedi yıl içerisinde, Türkiye’de 
istihdam, özel imalat sanayiinde yüzde 35 azalmıştır. Bunun sonucu 
nedir? Eğitilmiş insan gücümüze iş alanı yaratamıyoruz; 
yaratamadığımız için, o zaman, bunu düzenlemekle sorunu 
çözmüyoruz; bunun yanında bir şey daha yapmamız lazım. Bunun için 
yapmamız gereken şey, özel sektörün de yatırımını özendirecek, 
devletin de yatırımını teşvik edecek kararlar almamız lazım. 
1980’lerde devlet bütçesinin yüzde 17’siyle 22’si arasındaki bölümü 
yatırımlara gidiyordu, 1995 yılı bütçesinden yatırımlara ayırdığımız 
bölüm yüzde 5,5’tir; dörtte birine inmiştir. 
İş olanağı yaratmıyoruz, ondan sonra, gençlerimize diploma veriyoruz. 
Bir insan cahil olduğu vakit veya ilkokul mezunu olup da iş bulamadığı 
vakit “annem babam beni eğitseydi, ben iş sahibi olabilirdim” diyor; 
ama, ortaokul, lise ve üniversiteyi bitirip de iş sahibi olamıyorsa, artık, 
annesine babasına günah bulmuyor, topluma günah buluyor; “sistem 
bana iş yaratmıyor, sistem beni aç bırakıyor” diyor. Ondan sonra, biz, 
kalkıp, bu Meclis kürsüsünden “anarşi vardır, kentsel anarşi vardır, 
güneydoğuda sorun vardır” diyoruz. Sorunun tohumlarını, bu kanunları 
ve kamu kaynaklarını doğru kullanamamak suretiyle bizler atıyoruz ve 
bunlar, bu kürsüde dile geldiği vakit de, oyalama, engelleme... Noksan iş 
yapıyoruz beyler...
KAHRAMAN EMMİOĞLU (Gaziantep) – İş yapmalıyız hoca... İş 
yapmalıyız... Zamanında, ağır sanayie “hayır” dediniz.
BAŞKAN – Efendim, rica ediyorum...
Sayın Hocam; anlattıklarınızın maddeyle ilgisi yok, biraz daha... Yani, 
burada, mecburî hizmetle ilgili bir hüküm getirilmiş, bununla ilgili 
aydınlatıcı bilgi verirseniz memnun olurum efendim.
HİKMET ULUĞBAY (Devamla) – Mecburî hizmeti kaldırıyorsunuz; 
kaldırdıktan sonra, bu insanlar, devletin açtığı ve şu ana kadar... Ki, 
buralarda neler var? Maliye meslek okulları var, diğer okullar var... Ve 
bunlar çalışmayacaklar.
BAŞKAN – Var da; işte, personel fazlası da var bunlar da. O bakımdan, 
devlet zorunlu kamu hizmetine almıyor bunu. Yani, mecburî hizmeti 
getirirseniz... 
Neyse... Buyurun efendim.
HİKMET ULUĞBAY (Devamla) – Var da Sayın Başkan, biraz evvel 
bir şey söyledim, birleşik kaplar teorisi her yerde geçerlidir. Siz, 
insanlara eğitim olanağını veriyorsunuz, bu eğitim olanağını verirken 
de en ucuzunu veriyorsunuz. En çok açtığımız üniversite nedir? Sosyal 
bilimler. Üniversite öğrencilerinin yüzde 55’i sosyal bilimler okuyor; 
devlet dairesi işe almıyor, belediye işe almıyor, il özel idaresi işe 
almıyor ve başka yerde iş olanağı yok. Bugün, üniversite mezunu 
olanların kaçta kaçı kendi alanında çalışıyor?
Biz, bu düzenlemeleri yapıyoruz; yaraya merhem sürüyoruz, yarayı 
tedavi edecek, hastalığı önleyecek hiçbir şey yapmıyoruz -bunun altını 
çiziyorum- ve sorun çözdük diyoruz. Sorun çözdük diyorsanız, o zaman, 
Türkiye’nin sorunları, niye günden güne büyüyor? Hepinizi, bunun 
üzerinde düşünmeye davet ediyor, saygılar sunuyorum. (DSP 
sıralarından alkışlar) 
BAŞKAN – Teşekkür ederim Sayın Uluğbay. 
Gruplar adına başka söz isteyen?.. Yok. 
Şahısları adına Sayın İsmail Yılmaz...
İSMAİL YILMAZ (İzmir) – Söz istemiyorum Sayın Başkan. 
BAŞKAN – Sayın Yakup Budak...
YAKUP BUDAK (Adana) – Söz istemiyorum Sayın Başkan. 
BAŞKAN – Sayın Suat Pamukçu... 
SUAT PAMUKÇU (Bayburt) – İstemiyorum. 
BAŞKAN – Madde üzerindeki konuşmalar bitmiştir. 
Yalnız, herhalde bu maddeden sonra da artık Meclisi tatil etmemiz 
lazım. 
SALİH KAPUSUZ (Kayseri) – Sayın Başkan, arkadaşlarla konsensüs 
sağladık; bu kanun tasarısını bitirinceye kadar çalışmalara devam 
edeceğiz. 
FİKRET KARABEKMEZ (Malatya) – Önergeleri geri çekiyoruz Sayın 
Başkan. 
BAŞKAN – Bu maddeyle ilgili olarak verilen önergeleri geri alıyorlar. 
Bu durumda madde üzerinde önerge de kalmıyor. 
Ek madde 35’i oylarınıza sunuyorum: Kabul edenler... Kabul 
etmeyenler... Ek madde 35 kabul edilmiştir. 
Çerçeve madde 2’yi ek maddelerle birlikte oylarınıza sunuyorum: Kabul 
edenler... Kabul etmeyenler... Çerçeve madde 2, ek maddeleriyle birlikte 
kabul edilmiştir. 
O zaman, artık tabiî bürokrat arkadaşlarımız da... Yarın, belki 
Danışma Kurulu da toplantıya çağrılacak... 
SALİH KAPUSUZ (Kayseri) – Sayın Başkan, bu tasarının bitirilmesi  
konusunda arkadaşlarla konsensüs sağladık.  
SAFFET ARIKAN BEDÜK (Ankara) – Sayın Başkan, bu tasarının 
bitirilmesi hususunda arkadaşlarla anlaştık. 
BAŞKAN – Peki efendim, teşekkür ederim. 
O zaman 3 üncü maddeyi okutuyorum efendim. 
MADDE 3. – 16.8.1961 Tarih ve 351 Sayılı Yüksek Öğrenim Kredi ve 
Yurtlar Kurumu Kanununun 16 ncı maddesi madde başlığı ile birlikte 
aşağıdaki şekilde değiştirilmiştir.
Kredi Borcunun Tespiti ve Ödenmesi ile Kredi Teminatı
MADDE 16. – Yüksek Öğrenim Kredi ve Yurtlar Kurumundan, öğrenim 
kredisi alan öğrencilerin borcu, öğrenim kredilerinin verildiği tarihten 
öğrenim süresi bitimine kadar geçen sürede veya herhangi bir sebeple 
kredisinin kesildiği tarihe kadar öğrenim kredisi olarak verilen 
miktarlara, Devlet İstatistik Enstitüsünün toptan eşya fiyat endeksindeki 
artışlar uygulanarak hesaplanacak miktarın ilave edilmesi suretiyle tespit 
edilir.
Öğrenci, borcunu, öğrenim gördüğü öğretim kurumunun normal öğrenim 
süresinin bitiminden itibaren iki yıl (öğrencinin lisansüstü eğitim 
yapması halinde dört yıl) sonra başlamak üzere, kredi aldığı sürenin 
yarısı kadar sürede ve üçer aylık dönemler halinde Kuruma ödemek 
zorundadır.
Ancak, sağlık sebepleri dışında kendi isteği ile öğretim kurumunu 
bırakan veya herhangi bir sebeple öğretim kurumundan çıkarılan  
öğrenciler öğretim kurumu ile ilişiğinin kesildiği tarihten itibaren bir yıl 
sonra başlamak üzere ve bir yıl içinde borçlarını öder.
Endeks uygulamasına, kredi borçlarının geri ödenmesine ve 
taksitlendirilmesine ilişkin esas ve usulleri belirlemeye, öğrencilerin 
borçlarından birinci fıkraya göre hesaplanan endeks artışından ilave 
edilen miktarın % 50’sine kadar indirim yapmaya Kurum Yönetim 
Kurulu yetkilidir.
İndirim uygulandıktan sonra öğrencilerin ödeyecekleri bakiye kredi 
borcu; öğrencilerin eğitim süresince Kurumdan aldığı toplam kredi 
miktarının 3 katını geçemez.
Öğrencinin tabi olacağı mükellefiyetler öğrencilerden alınacak taahhüt 
senedinde ayrıca belirtilir. Düzenlenen taahhüt senetlerinde krediyi 
alacak öğrencinin, öğrencinin reşit olmaması halinde ise öğrenci ile 
birlikte veli veya vasisinin borçlu sıfatıyla imzası yeterli olup, ayrıca 
kefil aranmaz.
Öğrencilere kredi verilmesi ve gerektiğinde kredinin kesilmesi ile ilgili 
hususlar yönetmeliklerle düzenlenir.
Kamu kurumları ve özel kurumlarda görev alanların borç taksitleri bu 
kurumlarca ilgililere ödenecek aylıklardan kesilerek Kuruma yatırılır.
Maddî ve hukukî nedenlerle takibinde yarar bulunmayan ve yılları bütçe 
kanunlarında gösterilen miktarları aşmayan kredi borçları terkin edilir.
BAŞKAN – Madde üzerinde söz isteyen?..
Cumhuriyet Halk Partisi Grubu adına, Sayın Algan Hacaloğlu, buyurun 
efendim.
Sayın Hacaloğlu, süreniz 10 dakika efendim.
VELİ ANDAÇ DURAK (Adana) – Sayın Hacaloğlu, neden böyle 
yaptınız?
BAŞKAN – Efendim, müdahale etmeyelim.
Buyurun Sayın Hacaloğlu.
CHP GRUBU ADINA ALGAN HACALOĞLU (İstanbul) – Sayın 
Başkan, değerli arkadaşlarım; saat 05.00. Meclis saat 05.00’lerde çok 
çalışmıştır; ama, şu aşamada bütçenin açıklarını kapatmak ile kaynak 
yaratmaya ilişkin bir yasa paketi çerçevesinde düşünürken, önümüze bu 
madde ile getirilmiş olan konuyu, suskun geçiştirmek mümkün değil. 
Sorunlarla yüklü, sorunlarla kuşatılmış Türkiye’de, kaynakları kıt 
Türkiye’de, eğer, kaynak aktarılması gereken bir alan varsa, eğer, 
yatırım yapılması gereken bir alan varsa, o da gençlerimiz olmalıdır. 
Burada, öğrenim kredisinin koşullarına ilişkin yeni bir düzenleme var. 
Bu düzenleme, esasında, 1996 bütçesi ile gündeme geldi. Geçen yıl 
itibariyle, ülkemizin her yöresinden gelen, geçim sorunlarıyla karşı 
karşıya bulunan, öğrenim kredisi ihtiyacı içinde olan yetenekli 
gençlerimize, verebildiğimiz öğrenim kredisi miktarı öğrenci başına 
ayda1,5 milyon TL idi. Eğer, bir öğrenci hergün, 1 ekmek, 150 gram 
beyaz peynir, 250 gram üzüm yese, bütün gün sadece bunları yese, 
günlük yiyecek gideri 100 bin liradır; aylık gideri ise 3 milyon liradır. 
Bizim ise, bugüne değin, üniversite öğrencisine, kıydığımız, 
ayırabildiğimiz kaynak, öğrenci başına 1,5 milyondur. Bu parayı 2 
milyona çıkarsanız, 2,5-3 milyona çıkarsanız ne olur, neye yeter?! 
Şimdi, durum böyleyken, yani, hayvan besiciliğine 20 trilyon lira kaynak 
ayırırken, her alana hesapsız kitapsız birçok kaynakları aktarırken, 
öğrencilerimize ayırabildiğimiz kaynakların miktarı bunun çok çok 
altında. Hayvancılığımıza, yani, hayvanlarımızın beslenmesi için 
yüzde 20 faizle kredi sağlarken, önümüze getirilen bu tasarıyla, 
öğrencilerimizin beslenmesi için verdiğimiz krediye uyguladığımız faiz 
oranı yüzde 80, yüzde 90. Biz, milletvekilleri olarak Ziraat Bankasından 
yüzde 50 faizle kredi alabiliyoruz; ama, üniversite öğrencilerine toptan 
eşya fiyat endeksi üzerinden kredi verelim diyoruz.
Burada bir çarpıklık var, gerçekten bir çarpıklık var. Yani, gecenin bu 
saatinde, herkesin paylaştığını bildiğim duyguları ifade ediyorum; ama, 
zapta geçmesi için ifade ediyorum. Bunlar konuşulmadan bu maddenin 
buradan kabul edilerek geçmesinin, hepimizin ayıbı olacağını 
düşünüyorum. 
Daha evvel, 1996 yılı bütçesiyle getirilen değişiklikten evvel, 
öğrencilere verilen kredilerden faiz alınmaz, ancak, öğrenciye, ödeme 
sırasında yüzde 3’ü geçmemek şartıyla masraf kesilirdi. Tasarının bu 
maddesi, Anayasa Mahkemesinin uygulamasını durdurduğu 1996 bütçe 
maddesini ikame eden bir madde; ama, ondan beter bir madde. Daha 
evvel kredilerin geri ödenmesinde, kredinin kullanıldığı dönemin iki 
misli bir süre içinde geri ödenmesi öngörülüyordu; şimdi, kredinin 
kullanıldığı dönemin yarısı kadar bir süre içinde; yani, öğrenim 
bittikten iki yıl sonra, kredi geri ödenecek. Esasında, bu tasarı Plan ve 
Bütçe Komisyonuna getirildiğinde, okuldan mezun olduktan bir yıl sonra 
geri ödenmesi öngörülmekteydi. Yani, talebe mezun olacak, daha 
askerliğini bitirmeden kredisini geri ödemesini istiyorsunuz. Oysa, 
Türkiye’nin koşullarında üniversite mezunu gençlerimizin ne kadarının 
askerlik bittikten ne kadar sonra iş bulabildiğini hepimiz çok iyi 
biliyoruz.
Değerli arkadaşlarım, öğrenim kredisinin beher öğrenciye verilen 
miktarı yetersiz, öğrenci kredilerine uygulanan faizler, ülkede fırsat 
eşitliğini gözetmeyen, sosyal devlet anlayışını gözetmeyen düzeylerde. 
Yani, ben bu saatte Sayın Refah Partisi milletvekillerinin bu faizci 
anlayışı nasıl içlerine sindirdiklerini sormak istemiyorum. (RP 
sıralarından “sor, sor” sesleri) Onların da kabul ettiklerini 
zannetmiyorum; ama, bir kere önlerine gelmiş, Hükümet ortağı 
durumundalar, elleri... Yani, ne kadar zor koşulda olduklarını fark 
ediyorum; ama, bu böyle gitmez. Bunun hesabını veremezsiniz kendi 
çocuklarınıza. Anadolu’nun her bir yöresinde fırsat eşitliğinin, gelir 
dağılımının son derece bozuk olduğu bir ortamda, iki gün sonra kendi 
kentlerinize geri döndüğünüz zaman, etrafınızda olacak olan 
gençlerinize bu hesabı veremeyeceksiniz.
Evet değerli arkadaşlarım, kesiyorum. Eğer bu ülkede, şu anda, iki 
alana, doğrudan doğruya özendirmek amacıyla, teşvik amacıyla bir 
kaynak aktarılacaksa, bunlardan biri araştırmaya olmalıdır. 
Araştırmaya olabildiğince kaynak, nakdî destek olarak aktarılmalıdır. 
İkinci alan ise, üniversitede okuyan gençlerimize olmalıdır; onlara da 
olabildiğince kaynak aktarmalıyız. 
Bırakalım, birkaç trilyon, 10 trilyon, 20 trilyon, 30 trilyon verelim, 
karşılığını alırız. Üniversitede okuyan, okumak isteyen gençlerimize 
bu fırsatı tanıyalım. Ancak, böylelikle belki, ülkemizde, eğitimde fırsat 
eşitsizliğini bir ölçüde aşabilir, bir ölçüde belki sosyal devlet 
anlayışının gereklerini uygulamaya geçirebiliriz. Bu iki koşul, biliniz 
ki, ülkemizde, içbarışın da vazgeçilmez temel koşullarıdır.
Saygılarımı sunuyorum. (CHP sıralarından alkışlar) 
BAŞKAN – Teşekkür ederim Sayın Hacaloğlu.
Başka söz isteyen?.. Yok.
Maddeyle ilgili bir önerge var; okutuyorum efendim...
GÖKHAN ÇAPOĞLU (Ankara) – Sayın Başkan, önergeyi geri alıyoruz.
BAŞKAN – Siz de geri mi alıyorsunuz?
GÖKHAN ÇAPOĞLU (Ankara) – Evet efendim.
BAŞKAN – Peki efendim. 
Önerge geri verilmiştir.
3 üncü maddeyi oylarınıza sunuyorum: Kabul edenler... Etmeyenler...    
3 üncü madde kabul edilmiştir.
4 üncü maddeyi okutuyorum efendim: 
MADDE 4. – 4.11.1981 tarih ve 2547 sayılı Kanunun Ek 18 inci 
maddesinin ikinci fkırası aşağıdaki şekilde değiştirilmiştir.
“Yapılacak Yardım : Devlet yardımının miktarı katma bütçeli Devlet 
Yükseköğretim Kurumlarına o yıl tahsis edilen toplam bütçe 
ödeneklerinin örgün öğrenci sayısına bölünmesi ile elde edilen miktarın 
ilgili vakıf yükseköğretim kurumunda okuyan öğrenci sayısıyla 
çarpılmasıyla bulunacak meblağın yarısını geçemez. Bu şekilde 
bulunacak miktar İstanbul, Ankara ve İzmir illeri dışında kurulacak 
yükseköğretim kurumlarına bu illerdekilere nazaran iki katı fen, 
mühendislik, mimarlık ve tıp dalları için de diğer dallara nazaran iki 
katı olacak şekilde bölüştürülür. Vakıf üniversiteleri merkezleri 
dışındaki illerde kurdukları yükseköğretim kurumları için yapılacak 
yardımın hesabında merkez dışındaki ilgili il esas alınır.
BAŞKAN – Madde üzerinde söz isteyen?.. Yok.
Madde üzerinde bir önerge vardır.
Sayın Bedük, siz, bu önergeyi geri alıyor musunuz?
SAFFET ARIKAN BEDÜK (Ankara) – Hayır efendim...
BAŞKAN – Önergeyi okutuyorum:
Türkiye Büyük Millet Meclisi Başkanlığına
Görüşülmekte olan 86 sıra sayılı tasarının 4 üncü maddesinin 
aşağıdaki şekilde değiştirilmesini arz ve teklif ederiz.
	Yusuf Bahadır	Ahmet Bilge	İsmet Attila
	Trabzon	Ankara	Afyon
	Ferit Bora	Şamil Ayrım	Salih Kapusuz
	Diyarbakır	Iğdır	Kayseri
	Saffet Arıkan Bedük	Necmettin Aydın
	Ankara	Zonguldak
Madde 4.- 4.11. 1981 tarih ve 2547 sayılı Kanunun ek 18 inci 
maddesinin ikinci fıkrası aşağıdaki şekilde değiştirilmiştir.
“Yapılacak Yardım: Devlet yardımının miktarı katma bütçeli devlet 
yükseköğretim kurumlarına o yıl tahsis edilen toplam bütçe 
ödeneklerinin örgün öğrenci sayısına bölünmes ile elde edilen miktarın 
ilgili vakıf yükseköğretim kurumunda okuyan öğrenci sayısıyla 
çarpılmasıyla bulunacak meblağın yarısını geçemez. Vakıf 
üniversiteleri merkezleri dışındaki illerde yükseköğretim kurumları 
kurabilirler.”
BAŞKAN – Bu kadar mı?
SAFFET ARIKAN BEDÜK (Ankara) – Evet, bu kadar.
BAŞKAN – Yani, madde bu hale mi geliyor?
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Evet Sayın Başkanım.
BAŞKAN – Komisyon katılıyor mu?
PLAN VE BÜTÇE KOMİSYONU BAŞKANI İ. ERTAN YÜLEK 
(Adana) – Katılıyoruz.
BAŞKAN – Hükümet?..
DEVLET BAKANI BEKİR AKSOY (Çorum) – Katılıyoruz.
BAŞKAN – Komisyon ve Hükümet, önergeye katılıyor.
Önergeyi oylarınıza sunuyorum: Kabul edenler... Kabul etmeyenler... 
Kabul edilmiştir.
4 üncü maddeyi, kabul edilen bu önerge doğrultusunda oylarınıza 
sunuyorum: Kabul edenler... Kabul etmeyenler... 4 üncü madde kabul 
edilmiştir.
5 inci maddeyi okutuyorum:
Yürürlükten Kaldırılan Hükümler
MADDE 5. – a) 29.8.1977 tarih ve 2108 sayılı Muhtar Ödenek ve 
Sosyal Güvenlik Yasasının 2 nci maddesi,
b) 4.11.1981 tarih ve 2547 sayılı Yüksek Öğretim Kanununun 50 nci 
maddesinin (c) bendi, 
c) 23.5.1928 tarih ve 1322 sayılı Kununların ve Nizamnamelerin Sureti 
Neşir ve İlanı ve Meriyet Tarihi Hakkında Kanunun 7 nci maddesi,
d) 9.11.1983 tarih ve 2946 sayılı Kamu Konutları Kanununun 6 ncı 
maddesi,
e) 16.8.1961 tarih ve 351 sayılı Yüksek Öğretim Kredi ve Yurtlar 
Kurumu Kanununun 15 ve 18 inci maddeleri,
f) Kanun ve kanun hükmünde kararnamelerin, 1 inci madde ile 1050 
sayılı Kanuna eklenen Ek 8 inci maddeye aykırı hükümleri,
g) 11.11.1986 tarihli ve 3320 sayılı Memurlar ve İşçiler ile Bunların 
Emeklilerine Konut Edindirme Yardımı Yapılması Hakkında Kanunun 
3 üncü Maddesi,
Yürürlükten kaldırılmıştır.
BAŞKAN – Madde üzerinde söz isteyen?.. Yok.
Madde üzerinde önerge yok.
Maddeyi oylarınıza sunuyorum: Kabul edenler... Etmeyenler... 5 inci 
madde kabul edilmiştir.
Geçici madde 1’i okutuyorum:
GEÇİCİ MADDE 1. – Bu Kanunun 1 inci maddesi ile 1050 sayılı 
Muhasebe–i Umumiye Kanununa eklenen ek 11 inci madde gereğince; 
baraj, liman, havalimanı, enerji santralı, tesis gibi taşınmaz mal ve sair 
varlıkları kullanan kamu kurum ve kuruluşların gayri safi 
hâsılatlarından, bu kullanıma karşılık olmak üzere 1996 Malî Yılında 
hangi kurum ve kuruluşlardan ne oranda pay alınacağının tespitine 
Maliye Bakanı yetkilidir.

BAŞKAN – Madde üzerinde söz isteyen?.. Yok.
Önerge yok.
Geçici madde 1’i oylarınıza sunuyorum: Kabul edenler... Etmeyenler... 
Geçici 1 inci madde kabul edilmiştir.
6 ncı maddeyi okutuyorum:
MADDE 6. – Bu Kanunun;
a) 1 inci maddesi ile 1050 sayılı Kanuna eklenen ek 8 ve 9 uncu 
maddeler,
b) 2 nci maddesi ile 657 sayılı Devlet Memurları Kanununa eklenen ek 
35 inci madde,
c) 3 üncü maddesi ile 5 inci maddesinin (a) ve (e) fıkraları,
hükümleri 19.7.1996 tarihinden,
d) Diğer hükümleri yayımı tarihinden,
Geçerli olmak üzere yürürlüğe girer.
BAŞKAN – Madde üzerinde söz isteyen?.. Yok.
Maddeyle ilgili bir önerge var; okutuyorum...
MUSTAFA CUMHUR ERSÜMER (Çanakkale) – Geri çekiyoruz.
BAŞKAN – Peki efendim.
Maddeyi oylarınıza sunuyorum: Kabul edenler... Etmeyenler... 6 ncı 
madde kabul edilmiştir.
7 nci maddeyi okutuyorum:
MADDE 7. – Bu Kanun hükümlerini Bakanlar Kurulu yürütür.
BAŞKAN – Madde üzerinde söz isteyen? Yok.
Maddeyi oylarınıza sunuyorum: Kabul edenler... Etmeyenler... Kabul 
edilmiştir. 
Tasarının tümü açık oylamaya tabidir. 
Açık oylamanın kupaların sıralar arasında dolaştırılmak suretiyle 
yapılmasını oylarınıza sunuyorum: Kabul edenler... Kabul etmeyenler... 
Kabul edilmiştir.
Kupalar dolaştırılsın.
(Oylar toplandı)
BAŞKAN – Oyunu kullanmayan sayın üye var mı?.. Yok.
Kupalar kaldırılsın.
(Oyların ayırımı yapıldı)
BAŞKAN – Sayın milletvekilleri, Bütçe Kanunlarında Yer Alan Bazı 
Hükümlerin İlgili Kanunlarda Düzenlenmesi Hakkında Kanun 
Tasarısının açık oylamasına 165 sayın üye katılmış; 160 kabul , 5 ret 
oyu kullanılmıştır. Ancak, toplantı yetersayısı kadar oy 
kullanılmadığı için oylama geçerli sayılmayacaktır, oylama 
tekrarlanacaktır.
Sayın milletvekilleri, alınan karar gereğince, kanun tasarı ve tekliflerini 
görüşmek için 1 Ağustos 1996 Perşembe günü, yani bugün, saat 14.00’te 
toplanmak üzere birleşimi kapatıyorum. 
Kapanma saati : 05.06 

X. – SORULAR VE CEVAPLAR
A)  YAZILI SORULAR VE CEVAPLARI
1. – Adana Milletvekili Tuncay Karaytuğ’un, partizanca atamalar yaptığı 
iddiasına ilişkin sorusu ve Sanayi ve Ticaret Bakanı Yalım Erez’in 
yazılı cevabı (7/999)
Türkiye Büyük Millet Meclisi Başkanlığına
Aşağıdaki sorularımın Sanayi ve Ticaret Bakanı Sayın Yalım Erez 
tarafından yazılı olarak cevaplandırılmasını arz ederim.
Saygılarımla.
		Tuncay Karaytuğ
		Adana
Sorular : 
1. Çukurova Pamuk Yerfıstığı ve Yağlı Tohumlar Tarım Satış 
Kooperatifleri Birliği Genel Müdürü Mustafa Gündeşlioğlu ile Birliğin 
Yönetim Kurulu tarafından başarılı çalışmalarından dolayı 
ödüllendirilen Hukuk Müşaviri Ali Rıza Öztürk’ün görevden alınma 
gerekçeleri nedir?
2. Adları çeşitli yolsuzluklara karışmış olan Bülent Örk’ü Teknik 
İşlerden Sorumlu Genel Müdür Yardımcılığına ve çeşitli yolsuzluklar 
nedeniyle yargılanmış bulunan İzzet Arslankurt’un Birliğe bağlı 
Ceyhan Yağ Sanayi Genel Müdürlüğüne açıktan atanmaları hukuken ve 
kamu vicdanı bakımından doğru mudur?
3. Eski Genel Müdür Mustafa Gündeşlioğlu’nun görevden alınmasında 
bu kişinin 5.3.1996 tarihinde Teftkiş Kuruluna hitaben ham bez 
satışlarına ilişkin protokollerin incelenerek Birliğin çıkarlarının 
korunup korunmadığının araştırılmasına ilişkin talimatının bir etkisi 
olmuş mudur?
4. Yine eski Genel Müdür Mustafa Gündeşlioğlu’nun Birliğin 
bünyesinde yapılacak tüm alım satım ihalelerinin basına ve kamuoyuna 
açık olarak yapılmasını sağlamak için 11.3.1996 tarihinde 
Bakanlığınıza bir talebi olmuş mudur? Bu talebin, bu kişinin görevden 
alınmasında etkisi olmuş mudur?
5. Birliklere açıktan ataması yapılan yöneticilerin çoğunun DYP’li 
olması partizanlık yapıldığının kanıtı değil midir?
	T.C.
	Sanayi ve Ticaret Bakanlığı	25.7.1996
	Basın ve Halkla İlişkiler Müşavirliği
	Sayı : B.14.0.BHİ.01-201
	Konu : Yazılı Soru Önergesi
Türkiye Büyük Millet Meclisi Başkanlığına
İlgi : 10.7.1996 tarih ve A.01.0.GNS.0.10.00.02-7/999-2517/6852 sayılı 
yazınız.
Adana Milletvekili Tuncay Karaytuğ’un, Çukobirlik Genel 
Müdürlüğünde partizanca atamalar  yapıldığı iddiasına ilişkin olarak 
tarafımdan cevaplandırılmasını istediği yazılı soru önergesiyle ilgili 
cevabımız ekte takdim edilmiştir.
Bilgilerinizi ve gereğini arz ederim.
		Yalım Erez
		Sanayi ve Ticaret Bakanı
Adana Milletvekili Tuncay Karaytuğ’un Yazılı Sorularına 
Cevaplarımız
Cevap 1. 3168 sayılı Tarım Satış Kooperatifleri ve Birlikleri Kanununa 
tabi olarak faaliyet gösteren Çukobirlik Genel Müdürlüğü soru 
önergesinde ismi geçen yöneticiler zamanında, idarî ve malî yönden 
kuruluşundan bu yanaki en kötü dönemini yaşamıştır.
Üstelik, Bakanlığımızda mevcut bilgi ve belgelere göre, halen 
ülkemizde hizmet gören 16 Birlik içerisinde durumu en kötü olanı 
Çukobirlik Genel Müdürlüğüdür.
Genel Müdür Mustafa Gündeşlioğlu atama ve işe almalardaki 
usulsüzlükleri sebebiyle ve Bakanlık Müfettişlerinin düzenledikleri rapor 
üzerine görevden alınmış olup, adı geçenin bu hususlardaki cezaî 
sorumluluğu araştırılmakta ve diğer konularda da incelemeler devam 
etmektedir.
Diğer taraftan, Danıştay nezdindeki girişimleriyle Çukobirlik Genel 
Müdürlüğünü birikmiş 1,5 Trilyon liralık ve her ay yaklaşık 60 Milyar 
liralık malî yükten kurtardığı için ödüllendirilen Ali Rıza Öztürk’ün 
başarısı olarak ileri sürülen işlem dolayısıyla Danıştayın ilgili 
kararına S.S.K. İdaresinin temyiz yoluna gittiği ve bu İdarenin isteği 
doğrultusunda “yürütmenin durdurulması” kararı verildiği 
anlaşılmaktadır.
Bu itibarla, ortada bir başarıdan söz edilemeyeceği açıktır.
Genel Müdür Mustafa Gündeşlioğlu ve Genel Müdür Yardımcısı Ali 
Rıza Öztürk’ün, yasaların güvencesi altında olmaları ve şayet 
kendilerine bir haksızlık yapıldığını düşünüyorlarsa yasal yollara 
başvurarak haklarını arayabilecekleri ve Bakanlığımızın yargı 
kararlarını saygıyla karşılayıp gereğini yerine getireceğini açıklamak 
durumundayız.
Cevap 2. Çukobirlik Genel Müdür Yardımcılığına atanan Bülent Örk 
ile Ceyhan Yağ Sanayi Genel Müdürlüğüne atanan İzzet Arslankurt’un 
bu görevlere atanmalarına hukuken engel teşkil eden fiillerinin 
Bakanlığımıza bildirilmesi halinde, yasalara uygun önlemler derhal 
alınacaktır.
Cevap 3. Eski Genel Müdür Mustafa Gündeşlioğlu’nun görevden 
alınmasının adı geçenin Birlik Teftiş Kuruluna verdiği 5.3.1996 tarihli 
Talimatla ilgilendirilmesi anlaşılamamıştır.
Cevap 4. Soru önergesinin dördüncü sırasındaki suale de üçüncü soru 
için verdiğimiz cevabı tekrarlamak durumundayız.
Cevap 5. Birliklere açıktan ataması yapılan yöneticilerin çoğunun 
DYP’li olduğu açıklaması gerçeği yansıtmamaktadır.
Yöneticilerin atamasında mümkün olabildiği kadar rasyonel ve objektif 
olmaya çaba gösterilmektedir.
Tüketicinin Korunması Hakkında Kanunun Bazı Maddelerinde 
Değişiklik Yapılmasına Dair Kanun Tasarısının 2 nci maddesine 
verilen oyların sonucu :

Kabul Edilmiştir.
	Üye Sayısı 	:	550
	Kullanılan Oy	:	334
	Kabul Edenler	:	209
	Reddedenler	:	120
	Çekimserler	:	—
	Geçersiz Oylar	:	1
	Oya Katılmayanlar	:	220
	Açık Üyelikler	:	—
	Mükerrer Oylar	:	4

(Kabul Edenler)
ADANA
Cevdet Akçalı 
Sıtkı Cengil
İ. Cevher Cevheri
Veli Andaç Durak
ADIYAMAN
Mahmut Nedim Bilgiç
Ahmet Çelik
Ahmet Doğan 
AFYON 
İsmet Attila
Osman Hazer
Nuri Yabuz
AĞRI 
Cemil Erhan 
M. Ziyattin Tokar
AKSARAY
Nevzat Köse
Murtaza Özkanlı 
AMASYA
Ahmet İyimaya
Cemalettin Lafcı
ANKARA
İlhan Aküzüm 
Saffet Arıkan Bedük
Ahmet Bilge
Hasan Hüseyin Ceylan
Ömer Ekinci   
Ünal Erkan
Mehmet Gölhan 
Ahmet Tekdal
Rıza Ulucak
Ersönmez Yarbay
ANTALYA 
Osman Berberoğlu
Arif Ahmet Denizolgun
Hayri Doğan  
ARTVİN
Hasan Ekinci
AYDIN 
Ali Rıza Gönül
Nahit Menteşe
Muhammet Polat
BALIKESİR
Abdülbaki Ataç
Ahmet Bilgiç
İsmail Özgün 
İlyas Yılmazyıldız 
BATMAN 
Musa Okçu
Faris Özdemir
BAYBURT
Suat Pamukçu
BİLECİK
Bahattin Şeker
BİNGÖL
Hüsamettin Korkutata
Mahmut Sönmez
BİTLİS
Zeki Ergezen 
Abdulhaluk Mutlu
BOLU
Feti Görür
Necmit Hoşver 
Mustafa Yünlüoğlu
BURDUR
Mustafa Çiloğlu 
BURSA
Mehmet Altan Karapaşaoğlu
Cemal Külahlı
Turhan Tayan 
Ertuğrul Yalçınbayır
ÇANAKKALE
Nevfel Şahin
A. Hamdi Üçpınarlar
ÇANKIRI
İsmail Coşar
Ahmet Uyanık
ÇORUM
Bekir Aksoy
Mehmet Aykaç
Zülfikâr Gazi
DENİZLİ
M. Kemal Aykurt
Mehmet Gözlükaya
Haluk Müftüler
Ramazan Yenidede
DİYARBAKIR
Ferit Bora
Yakup Hatipoğlu
EDİRNE
Evren Bulut
ELAZIĞ
Ömer Naimi Barım
Hasan Belhan
Cihan Paçacı 
ERZİNCAN
Tevhit Karakaya 
Naci Terzi
ERZURUM
Zeki Ertugay
Lütfü Esengün
Abdullah Fırat 
İsmail Köse
Ömer Özyılmaz 
Şinasi Yavuz
ESKİŞEHİR
Hanifi Demirkol
GAZİANTEP
Nurettin Aktaş
Kahraman Emmioğlu
Mehmet Bedri İncetahtacı
GİRESUN
Turhan Alçelik
Ergun Özdemir
GÜMÜŞHANE
Lütfi Doğan 
HAKKÂRİ
Mustafa Zeydan
HATAY
Abdulkadir Akgöl
Süleyman Metin Kalkan 
Mehmet Sılay
Ali Uyar
IĞDIR
Şamil Ayrım
ISPARTA
Ömer Bilgin
A. Aykon Doğan
Mustafa Köylü
Halil Yıldız
İÇEL
Fevzi Arıcı
Saffet Benli
Turhan Güven 
İSTANBUL
Yıldırım Aktuna 
Sedat Aloğlu
Tayyar Altıkulaç 
Mukadder Başeğmez 
Süleyman Arif Emre
Hasan Tekin Enerem
Ekrem Erdem
Metin Işık
İsmail Kahraman
Cefi Jozef Kamhi 
Hüseyin Kansu
Hayri Kozakçıoğlu
Göksal Küçükali
Ali Oğuz 
Mehmet Ali Şahin
Osman Yumakoğulları 
Bahattin Yücel
Bahri Zengin
İZMİR
Turhan Arınç 
Hasan Denizkurdu
Sabri Tekir
İsmail Yılmaz 
KAHRAMANMARAŞ 
Hasan Dikici
Ahmet Dökülmez
Mustafa Kamalak
Mehmet Sağlam
KARABÜK
Hayrettin Dilekcan 
KARAMAN
Abdullah Özbey
Zeki Ünal
KARS 
Sabri Güner
Zeki Karabayır
KASTAMONU 
Haluk Yıldız
KAYSERİ 
Osman Çilsal
Ayvaz Gökdemir
Salih Kapusuz 
KIRIKKALE
Kemal Albayrak
Hacı Filiz 
KIRŞEHİR
Ömer Demir
Cafer Güneş
KİLİS
Mustafa Kemal Ateş
KOCAELİ
Osman Pepe
KONYA
Hüseyin Arı
Veysel Candan
Necati Çetinkaya
Necmettin Erbakan
Teoman Rıza Güneri 
Hasan Hüseyin Öz
Lütfi Yalman 
KÜTAHYA
Ahmet Derin
Mehmet Korkmaz
Metin Perli
MALATYA
Yaşar Canbay
Fikret Karabekmez
M. Recai Kutan
MANİSA
Rıza Akçalı
Bülent Arınç 
Yahya Uslu
MARDİN
Fehim Adak
Muzaffer Arıkan
Mahmut Duyan
Hüseyin Yıldız
MUĞLA
İrfettin Akar 
Mustafa Dedeoğlu
Enis Yalım Erez 
MUŞ
Necmettin Dede
Nedim İlci
Erkan Kemaloğlu
NEVŞEHİR
Mehmet Elkatmış
Esat Kıratlıoğlu
NİĞDE
Doğan Baran
Mehmet Salih Katırcıoğlu
Ergun Özkan
ORDU
Hüseyin Olgun Akın 
Mustafa Hasan Öz 
RİZE  
Şevki Yılmaz
SAKARYA
Cevat Ayhan
Nevzat Ercan
SAMSUN
Ahmet Demircan
Nafiz Kurt 
Latif Öztek 
SİİRT
Ahmet Nurettin Aydın
Mehmet Emin Aydın
SİNOP 
Kadir Bozkurt
SIVAS 
Tahsin Irmak 
Temel Karamollaoğlu
ŞANLIURFA
Sedat Edip Bucak
Necmettin Cevheri
İbrahim Halil Çelik  
Zülfükar İzol
Abdülkadir Öncel 
M. Fevzi Şıhanlıoğlu
ŞIRNAK
Mehmet Tatar
TEKİRDAĞ 
Nihan İlgün
Hasan Peker
TOKAT
Abdullah Arslan
Ali Şevki Erek
Bekir Sobacı 
TRABZON
Yusuf Bahadır
Kemalettin Göktaş
Şeref Malkoç  
UŞAK
Hasan Karakaya 
VAN
Maliki Ejder Arvas
Mustafa Bayram 
Fethullah Erbaş
Şaban Şevli
Mahmut Yılbaş
YALOVA
Cevdet Aydın
YOZGAT
İlyas Arslan 
Yusuf Bacanlı
Abdullah Örnek
ZONGULDAK
Ömer Barutçu 
(Reddedenler)
ADANA
Uğur Aksöz
İbrahim Yavuz Bildik
Mehmet Büyükyılmaz
Erol Çevikçe
Tuncay Karaytuğ
Arif Sezer
AKSARAY
Sadi Somuncuoğlu
AMASYA
Aslan Ali Hatipoğlu
Haydar Oymak
ANKARA
Yılmaz Ateş
Gökhan Çapoğlu
Eşref Erdem
Halis Uluç Gürkan
M. Seyfi Oktay
Önder Sav
Aydın Tümen
ANTALYA
Bekir Kumbul
Yusuf Öztop
ARDAHAN
İsmet Atalay
ARTVİN
Metin Arifağaoğlu
AYDIN
M. Fatih Atay
BALIKESİR
Mustafa Güven Karahan
İ. Önder Kırlı
Hüsnü Sıvalıoğlu
BARTIN
Zeki Çakan
Cafer Tufan Yazıcıoğlu
BOLU
Mustafa Karslıoğlu
BURDUR
Yusuf Ekinci
Kâzım Üstüner
BURSA
Yüksel Aksu
Hayati Korkmaz
Yahya Şimşek
ÇANAKKALE
Hikmet Aydın
Mustafa Cumhur Ersümer
Ahmet Küçük
DENİZLİ
Hilmi Develi
DİYARBAKIR
Sebgetullah Seydaoğlu
EDİRNE
Mustafa İlimen
ERZİNCAN
Mustafa Kul
Mustafa Yıldız
ESKİŞEHİR
Necati Albay
Mustafa Balcılar
Mahmut Erdir
GAZİANTEP
Ali Ilıksoy
Mustafa R. Taşar
Ünal Yaşar
Mustafa Yılmaz
HATAY
Fuat Çay
Ali Günay
Levent Mıstıkoğlu
Atila Sav
İÇEL
Abdülbaki Gökçel
D. Fikri Sağlar
Mustafa İstemihan Talay
İSTANBUL
Bülent Akarcalı
Ziya Aktaş
Refik Aras
Mehmet Aydın
Bülent Ecevit
Algan Hacaloğlu
Ercan Karakaş
Ahmet Güryüz Ketenci
Osman Kılıç
Emin Kul
Altan Öymen
H. Hüsamettin Özkan
Ahmet Tan
Bülent Tanla
Zekeriya Temizel
İZMİR
Veli Aksoy
İ. Kaya Erdem
Sabri Ergül
Şükrü Sina Gürel
Ahmet Piriştina
KAHRAMANMARAŞ
Ali Doğan
Ali Şahin
KARABÜK
Erol Karan
KARAMAN
Fikret Ünlü
KARS
Y. Selahattin Beyribey
Çetin Bilgir
KASTAMONU
Murat Başesgioğlu
Hadi Dilekçi
KAYSERİ
İsmail Cem
KIRIKKALE
Recep Mızrak
KIRŞEHİR
Mehmet Ali Altın
KOCAELİ
Halil Çalık
Hayrettin Uzun
Bekir Yurdagül
KONYA
Ahmet Alkan
Abdullah Turan Bilge
Mehmet Keçeciler
MALATYA
Miraç Akdoğan
Metin Emiroğlu
Ayhan Fırat
MANİSA
Hasan Gülay
Sümer Oral
Cihan Yazar
Erdoğan Yetenç
MARDİN
Ömer Ertaş
MUĞLA
Zeki Çakıroğlu
Fikret Uzunhasan
NEVŞEHİR
Abdülkadir Baş
ORDU
İhsan Çabuk
Şükrü Yürür
SAKARYA
Teoman Akgür
SAMSUN
Ayhan Gürel
Biltekin Özdemir
SİNOP
Metin Bostancıoğlu
Yaşar Topçu
SIVAS
Mahmut Işık
ŞIRNAK
Mehmet Salih Yıldırım
TEKİRDAĞ
Fevzi Aytekin 
Bayram Fırat Dayanıklı
TOKAT
Şahin Ulusoy
TRABZON
İbrahim Çebi
Hikmet Sami Türk
TUNCELİ
Orhan Veli Yıldırım
UŞAK
Mehmet Yaşar Ünal
ZONGULDAK
Hasan Gemici
Mümtaz Soysal
(Geçersiz Oy)



ADIYAMAN
Celal Topkan






(Oya Katılmayanlar)
ADANA
İmren Aykut
M. Ali Bilici
Yakup Budak
M. Halit Dağlı (B.)
Orhan Kavuncu
Mustafa Küpeli
İbrahim Ertan Yülek
ADIYAMAN
Mahmut Bozkurt
AFYON
Sait Açba
H. İbrahim Özsoy
Yaman Törüner
Kubilay Uygun
AĞRI
M. Sıddık Altay
Yaşar Eryılmaz
Celal Esin
AKSARAY
Mehmet Altınsoy (B.)
ANKARA
Nejat Arseven
Cemil Çiçek
Ali Dinçer
Mehmet Ekici
Agah Oktay Güner
Şaban Karataş
İrfan Köksalan
Mehmet Sağdıç
Yücel Seçkiner (İ. A.)
İlker Tuncay
Hikmet Uluğbay
ANTALYA
Deniz Baykal
Emre Gönensay
İbrahim Gürdal
Sami Küçükbaşkan
Metin Şahin
ARDAHAN
Saffet Kaya
ARTVİN
Süleyman Hatinoğlu
AYDIN
Cengiz Altınkaya
Sema Pişkinsüt
İsmet Sezgin
Yoksel Yalova 
BALIKESİR
Safa Giray
Tamer Kanber
BARTIN
Köksal Toptan
BATMAN
Alaattin Sever Aydın
Ataullah Hamidi
BAYBURT
Ülkü Güney
BİLECİK
Şerif Çim
BİNGÖL
Kazım Ataoğlu
BİTLİS
Edip Safder Gaydalı
Kâmran İnan
BOLU
Avni Akyol
Abbas İnceayan
BURSA
Ali Rahmi Beyreli
Abdülkadir Cenkçiler
Cavit Çağlar
İlhan Kesici
Feridun Pehlivan
Ali Osman Sönmez
İbrahim Yazıcı
ÇANKIRI
Mete Bülgün
ÇORUM
Hasan Çağlayan
Yasin Hatipoğlu (Bşk. V.)
Ali Haydar Şahin
DENİZLİ
Adnan Keskin
Hasan Korkmazcan (Bşk. V.)
DİYARBAKIR
Abdülkadir Aksu
Muzaffer Arslan
M. Salim Ensarioğlu (B.)
Sacit Günbey (B.)
Seyyit Haşim Haşimi
Ömer Vehbi Hatipoğlu
Salih Sümer
EDİRNE
Ümran Akkan
Erdal Kesebir
ELAZIĞ
Mehmet Ağar (B.)
Ahmet Cemil Tunç (B.)
ERZURUM
Necati Güllülü
Aslan Polat
ESKİŞEHİR
Demir Berberoğlu
İbrahim Yaşar Dedelek
GAZİANTEP
Mehmet Batallı
Hikmet Çetin
GİRESUN
Burhan Kara
Yavzu Köymen
Rasim Zaimoğlu
GÜMÜŞHANE
Mahmut Oltan Sungurlu
HAKKÂRİ
Naim Geylani
HATAY
Nihat Matkap
Hüseyin Yayla
IĞDIR
Adil Aşırım
ISPARTA
Erkan Mumcu
İÇEL
Oya Araslı
Mehmet Emin Aydınbaş
Halil Cin
Ali Er
Ayfer Yılmaz (B.)
Rüştü Kâzım Yücelen
İSTANBUL
Meral Akşener
Ahat Andican
Azmi Ateş
Mustafa Baş
Ali Coşkun
Nami Çağan
Tansu Çiller (B.)
Gürcan Dağdaş (B.)
Hüsnü Doğan
Halit Dumankaya
Mehmet Fuat Fırat
Yılmaz Karakoyunlu
M. Cavit Kavak
Mehmet Tahir Köse
Aydın Menderes
Necdet Menzir
Mehmet Moğultay
Yusuf Namoğlu
Korkut Özal
Ali Talip Özdemir
Yusuf Pamuk
Mehmet Cevdet Selvi
Mehmet Sevigen
Güneş Taner
Erdoğan Toprak
Ali Topuz
Şadan Tuzcu
Namık Kemal Zeybek (B.)
İZMİR
Ali Rıza Bodur
Işın Çelebi
Aydın Güven Gürkan
Gencay Gürün
Birgen Keleş
Mehmet Köstepen
Atilla Mutman
Metin Öney
Rüşdü Saracoglu
Işılay Saygın (B.)
Rıfat Serdaroğlu
Ufuk Söylemez (B.)
Sühat Tanık
Hakan Tartan
Zerrin Yeniceli
KAHRAMANMARAŞ
Esat Bütün
Avni Doğan
KARABÜK
Şinasi Altıner
KASTAMONU
Fethi Acar
Nurhan Tekinel
KAYSERİ
Memduh Büyükkılıç
Abdullah Gül (B.)
Nurettin Kaldırımcı
Recep Kırış
İbrahim Yılmaz
KIRIKKALE
Mikail Korkmaz
KIRKLARELİ
İrfan Gürpınar
A. Sezal Özbek
Cemal Özbilen
Necdet Tekin
KİLİS
Doğan Güneş
KOCAELİ
Bülent Atasayan
Necati Çelik (B.)
İsmail Kalkandelen
Şevket Kazan (B.)
Onur Kumbaracıbaşı
KONYA
Nezir Büyükcengiz
Remzi Çetin
Abdullah Gencer
Ali Günaydın
Mustafa Ünaldı
Mehmet Ali Yavuz
KÜTAHYA
Mustafa Kalemli (Başkan)
Emin Karaa
İsmail Karakuyu
MALATYA
Oğuzhan Asiltürk
MANİSA
Abdullah Akarsu
Tevfik Diker
Ayseli Göksoy
Ekrem Pakdemirli
MARDİN
Süleyman Çelebi
MUĞLA
Lale Aytaman
MUŞ
Sabahattin Yıldız
NİĞDE
Akın Gönen
ORDU
Mustafa Bahri Kibar
Müjdat Koç
Nabi Poyraz
Refaiddin Şahin
RİZE
Avni Kabaoğlu
Ahmet Kabil
Ahmet Mesut Yılmaz
SAKARYA
Nezir Aydın
Ertuğrul Eryılmaz
Ahmet Neidim
Ersin Taranoğlu
SAMSUN
Cemal Alişan
İrfan Demiralp
Yalçın Gürtan
Murat Karayalçın
Musa Uzunkaya
Adem Yıldız
SİİRT
Nizamettin Sevgili
SIVAS
Musa Demirci (B.)
Abdullatif Şener (B.)
Nevzat Yanmaz
Muhsin Yazıcıoğlu
ŞANLIURFA
Seyit Eyyüpoğlu
Eyüp Cenap Gülpınar
Ahmet Karavar
ŞIRNAK
Bayar Ökten
TEKİRDAĞ
Enis Sülün
TOKAT
Hanefi Çelik
Metin Gürdere
Ahmet Fevzi İnceöz
TRABZON
Eyüp Aşık
Ali Kemal Başaran
İsmail İlhan Sungur
TUNCELİ
Kamer Genç (Bşk. V.)
UŞAK
Yıladırım Aktürk
VAN
Şerif Bedirhanoğlu
YALOVA
Yaşar Okuyan
YOZGAT
Kazım Arslan
Lutfullah Kayalar
İsmail Durak Ünlü
ZONGULDAK
Veysel Atasoy
Necmettin Aydın
Tahsin Boray Baycık
(Mükerrer Oylar)
ANKARA
M. Seyfi Oktay


İÇEL
Fevzi Arıcı


ŞANLIURFA
M. Fevzi Şihanlıoğlu
TEKİRDAĞ
Hasan Peker
26.5.1927 Tarih ve 1050 Sayılı, 14.7.1965 Tarih ve 657 Sayılı, 
16.8.1961 Tarih ve 351 Sayılı, 29.8.1977 Tarih ve 2108 Sayılı, 
4.11.1981 Tarih ve 2547 Sayılı, 23.5.1928 Tarih ve 1322 Sayılı, 
9.11.1983 Tarih ve 2946 Sayılı ve 11.11.1986 Tarih ve 3320 Sayılı 
Kanunların Bazı Hükümlerinde Değişiklik Yapılması ve Bazı 
Hükümlerin Yürürlükten Kaldırılmasına Dair Kanun Tasarısının 
Çerçeve 1 inci Maddesine Bağlı Ek Madde 11’e verilen oyların sonucu :

Kabul Edilmiştir.
	Üye Sayısı 	:	550
	Kullanılan Oy	:	240
	Kabul Edenler	:	206
	Reddedenler	:	32
	Çekimserler	:	—
	Geçersiz Oylar	:	—
	Oya Katılmayanlar	:	312
	Açık Üyelikler	:	—
	Mükerrer Oylar	:	12
(Kabul Edenler)
ADANA
Cevdet Akçalı 
Yakup Budak
Sıtkı Cengil
İ. Cevher Cevheri
Veli Andaç Durak
İbrahim Ertan Yülek
ADIYAMAN
Mahmut Nedim Bilgiç
Ahmet Çelik
Ahmet Doğan 
AFYON 
Sait Açba
İsmet Attila
Osman Hazer
Yaman Törüner
Nuri Yabuz
AĞRI 
Cemil Erhan 
Celal Ersin 
AKSARAY
Mehmet Altınsoy
Murtaza Özkanlı 
AMASYA
Ahmet İyimaya
Cemalettin Lafcı
ANKARA
İlhan Aküzüm 
Saffet Arıkan Bedük
Ahmet Bilge 
Ömer Ekinci   
Ünal Erkan
Mehmet Gölhan
Şaban Karataş 
Ahmet Tekdal
Rıza Ulucak
Ersönmez Yarbay
ANTALYA 
Osman Berberoğlu
Arif Ahmet Denizolgun
Hayri Doğan  
ARDAHAN
Saffet Kaya
ARTVİN
Hasan Ekinci
AYDIN 
Ali Rıza Gönül
Nahit Menteşe
Muhammet Polat
BALIKESİR
Abdülbaki Ataç 
İsmail Özgün 
İlyas Yılmazyıldız 
BATMAN 
Alaettin  Sever Aydın
Musa Okçu
Faris Özdemir
BAYBURT
Suat Pamukçu 
BİNGÖL
Kazım Ataoğlu
Hüsamettin Korkutata 
BİTLİS
Zeki Ergezen  
BOLU
Feti Görür
Necmit Hoşver 
Mustafa Yünlüoğlu
BURDUR
Mustafa Çiloğlu 
BURSA
Mehmet Altan Karapaşaoğlu
Cemal Külahlı
Ali Osmaan Sönmez 
Ertuğrul Yalçınbayır
ÇANAKKALE
Nevfel Şahin
A. Hamdi Üçpınarlar
ÇANKIRI 
Ahmet Uyanık
ÇORUM
Bekir Aksoy
Mehmet Aykaç 
Yasin Hatiboğlu
DENİZLİ 
Mehmet Gözlükaya
Haluk Müftüler
Ramazan Yenidede
DİYARBAKIR
Ferit Bora
Ömer Vehbi Hatipoğlu
Yakup Hatipoğlu
EDİRNE
Evren Bulut
ELAZIĞ
Mehmet Ağar
Ömer Naimi Barım
Hasan Belhan
Cihan Paçacı 
Ahmet Cemil Tunç
ERZİNCAN
Tevhit Karakaya 
Naci Terzi
ERZURUM 
Lütfü Esengün
Abdullah Fırat 
İsmail Köse
Ömer Özyılmaz 
Aslan Polat
Şinasi Yavuz
ESKİŞEHİR
Hanifi Demirkol
GAZİANTEP 
Kahraman Emmioğlu
Mehmet Bedri İncetahtacı
HAKKÂRİ
Mustafa Zeydan
HATAY
Abdulkadir Akgöl
Ali Uyar 
IĞDIR
Şamil Ayrım
ISPARTA 
A. Aykon Doğan
Mustafa Köylü
Halil Yıldız
İÇEL
Mehmet Emin Aydınbaş
Saffet Benli
Turhan Güven 
Ayfer Yılmaz
İSTANBUL 
Sedat Aloğlu
Tayyar Altıkulaç 
Azmi Ateş
Mukadder Başeğmez 
Süleyman Arif Emre 
Ekrem Erdem
Mehmet Fuat Fırat
Metin Işık 
Cefi Jozef Kamhi 
Hüseyin Kansu 
Göksal Küçükali
Ali Oğuz 
Mehmet Ali Şahin
Osman Yumakoğulları  
Bahri Zengin
İZMİR
Turhan Arınç 
Hasan Denizkurdu
Ufuk Söylemez
İsmail Yılmaz 
KAHRAMANMARAŞ 
Hasan Dikici
Avni Doğan
Ahmet Dökülmez
Mustafa Kamalak 
KARABÜK
Hayrettin Dilekcan 
KARAMAN
Abdullah Özbey
Zeki Ünal
KARS 
Sabri Güner 
KASTAMONU 
Fethi Acar
Nurhan Tekinel
Haluk Yıldız
KAYSERİ 
Memduh Büyükkılıç
Osman Çilsal
Ayvaz Gökdemir
Nurettin Kaldırımcı
Salih Kapusuz 
KIRIKKALE
Kemal Albayrak
Hacı Filiz 
Mikail Korkmaz
KIRŞEHİR
Ömer Demir
Cafer Güneş
KİLİS
Mustafa Kemal Ateş
KOCAELİ
İsmail Kalkandelen
Osman Pepe
KONYA
Hüseyin Arı
Veysel Candan
Remzi Çetin
Necati Çetinkaya
Abdullah Gencer
Ali Günaydın 
Teoman Rıza Güneri 
Hasan Hüseyin Öz
Mustafa Ünaldı
Lütfi Yalman 
Mehmet Ali Yavuz
KÜTAHYA
Ahmet Derin
İsmail Karakuyu
Metin Perli
MALATYA
Yaşar Canbay
Fikret Karabekmez 
MANİSA
Rıza Akçalı 
MARDİN
Fehim Adak 
Mahmut Duyan
Hüseyin Yıldız
MUĞLA 
Mustafa Dedeoğlu
Enis Yalım Erez 
MUŞ 
Nedim İlci
Erkan Kemaloğlu
Sabahattin Yıldız
NEVŞEHİR
Mehmet Elkatmış 
NİĞDE
Mehmet Salih Katırcıoğlu 
ORDU
Hüseyin Olgun Akın 
Mustafa Hasan Öz  
SAKARYA
Nezir Aydın 
Nevzat Ercan
Ertuğrul Eryılmaz
SAMSUN
Ahmet Demircan 
Latif Öztek 
Musa Uzunkaya
SİİRT
Ahmet Nurettin Aydın
Mehmet Emin Aydın
SİNOP 
Kadir Bozkurt
SIVAS 
Tahsin Irmak 
Temel Karamollaoğlu
Abdullatif Şener
ŞANLIURFA 
Necmettin Cevheri 
Zülfükar İzol
Abdülkadir Öncel 
M. Fevzi Şıhanlıoğlu
ŞIRNAK
Mehmet Tatar
TEKİRDAĞ 
Nihan İlgün
Hasan Peker
TOKAT
Abdullah Arslan
Ali Şevki Erek
Ahmet Fevzi İnceöz
Bekir Sobacı 
TRABZON
Yusuf Bahadır 
Şeref Malkoç  
İsmail İlnan Sungur
UŞAK
Hasan Karakaya 
VAN
Maliki Ejder Arvas
Mustafa Bayram 
Fethullah Erbaş
Şaban Şevli 
YALOVA
Cevdet Aydın
YOZGAT
İlyas Arslan 
Kazım Arslan
Yusuf Bacanlı
Abdullah Örnek
ZONGULDAK
Necmettin Aydın
Ömer Barutçu 
(Reddedenler)
ADANA 
Arif Sezer 
ANKARA 
Gökhan Çapoğlu
Agah Oktay Güner 
Halis Uluç Gürkan 
Önder Sav
Hikmet Uluğbay 
AYDIN
M. Fatih Atay 
BURSA 
Hayati Korkmaz
Yahya Şimşek
ÇANAKKALE 
Mustafa Cumhur Ersümer 
ESKİŞEHİR
Necati Albay 
GAZİANTEP 
Ünal Yaşar    
İSTANBUL
Bülent Akarcalı 
Mehmet Aydın 
Algan Hacaloğlu 
H. Hüsamettin Özkan
Ahmet Tan
Bülent Tanla
Zekeriya Temizel
İZMİR
Veli Aksoy
Ali Rıza Bodur 
Şükrü Sina Gürel
Ahmet Piriştina 
KARS 
Çetin Bilgir
KASTAMONU
Murat Başesgioğlu
Hadi Dilekçi 
KOCAELİ 
Bekir Yurdagül 
MANİSA 
Cihan Yazar 
MARDİN
Ömer Ertaş 
SAKARYA
Teoman Akgür 
SİNOP
Metin Bostancıoğlu  
TEKİRDAĞ
Bayram Fırat Dayanıklı 
ZONGULDAK 
Mümtaz Soysal 

(Oya Katılmayanlar)
ADANA
Uğur Aksöz
İmren Aykut
İbrahim Yavuz Bildik
M. Ali Bilici
Mehhmet Büyükyılmaz
Erol Çevikçe
M. Halit Dağlı (B.)
Tuncay Karaytuğ
Orhan Kavuncu
Mustafa Küpeli
ADIYAMAN
Mahmut Bozkurt
Celal Topkan
AFYON 
H. İbrahim Özsoy 
Kubilay Uygun
AĞRI
M. Sıddık Altay
Yaşar Eryılmaz
M. Ziyattin Tokar (B.)
AKSARAY
Nevzat Köse
Sadi Somuncuoğlu
AMASYA
Aslan Ali Hatipoğlu
Haydar Oymak
ANKARA
Nejat Arseven
Yılmaz Ateş
Hasan Hüseyin Ceylan
Cemil Çiçek
Ali Dinçer
Mehmet Ekici
Eşref Erdem 
İrfan Köksalan
M. Seyfi Oktay
Mehmet Sağdıç
Yücel Seçkiner (İ. A.)
İlker Tuncay
Aydın Tümen
ANTALYA
Deniz Baykal
Emre Gönensay
İbrahim Gürdal
Bekir Kumbul
Sami Küçükbaşkan
Yusuf Öztop
Metin Şahin
ARDAHAN
İsmet Atalay
ARTVİN
Metin Arifağaoğlu
Süleyman Hatinoğlu
AYDIN
Cengiz Altınkaya
Sema Pişkinsüt
İsmet Sezgin
Yoksel Yalova 
BALIKESİR
Ahmet Bilgiç
Safa Giray
Tamer Kanber
Mustafa Güven Karahan
İ. Önder Kırlı (İ. A.)
Hüsnü Sıvalıoğlu
BARTIN
Zeki Çakan
Köksal Toptan
Cafet Tufan Yazıcıoğlu
BATMAN 
Ataullah Hamidi
BAYBURT
Ülkü Güney
BİLECİK
Şerif Çim
Bahattin Şeker (B.)
BİNGÖL
Mahmut Sönmez
BİTLİS
Edip Safder Gaydalı
Kâmran İnan
Abdulhaluk Mutlu
BOLU
Avni Akyol
Abbas İnceayan
Mustafa Karslıoğlu
BURDUR
Yusuf Ekinci
Kâzım Üstüner
BURSA
Yüksel Aksu
Ali Rahmi Beyreli
Abdülkadir Cenkçiler
Cavit Çağlar
İlhan Kesici
Feridun Pehlivan
Turhan Tayan (B.) 
İbrahim Yazıcı
ÇANAKKALE
Hikmet Aydın
Ahmet Küçük
ÇANKIRI
Mete Bülgün
İsmail Coşar
ÇORUM
Hasan Çağlayan
Zülfikâr Gazi 
Ali Haydar Şahin
DENİZLİ
M. Kemal Akyurt
Hilmi Develi
Adnan Keskin
Hasan Korkmazcan (Bşk. V.)
DİYARBAKIR
Abdülkadir Aksu
Muzaffer Arslan
M. Salim Ensarioğlu (B.)
Sacit Günbey (B.)
Seyyit Haşim Haşimi
Sebgetullah Seydaoğlu 
Salih Sümer
EDİRNE
Ümran Akkan
Mustafa İlimen
Erdal Kesebir 
ERZİNCAN
Mustafa Kul
Mustafa Yıldız
ERZURUM
Zeki Ertugay
Necati Güllülü
ESKİŞEHİR
Mustafa Balcılar
Demir Berberoğlu
İbrahim Yaşar Dedelek
Mahmut Erdir
GAZİANTEP
Nurettin Aktaş
Mehmet Batallı
Hikmet Çetin
Ali Ilıksoy
Mustafa R. Taşar
Mustafa Yılmaz (İ. A.)
GİRESUN
Turhan Alçelik
Burhan Kara
Yavzu Köymen
Ergun Özdemir
Rasim Zaimoğlu
GÜMÜŞHANE
Lütfün Doğan
Mahmut Oltan Sungurlu
HAKKÂRİ
Naim Geylani
HATAY
Fuat Çay
Ali Günay
Süleyman Metin Kalkan
Nihat Matkap
Levent Mıstıkoğlu
Atila Sav
Mehmet Sılay
Hüseyin Yayla
IĞDIR
Adil Aşırım
ISPARTA
Ömer Bilgin
Erkan Mumcu
İÇEL
Oya Araslı
Fevzi Arıcı 
Halil Cin
Ali Er
Abdülbaki Gökçel  
D. Fikri Sağlar
Mustafa İstemihan Talay
Rüştü Kâzım Yücelen
İSTANBUL
Meral Akşener
Ziya Aktaş
Yıldırım Aktuna (B.)
Ahat Andican
Refik Aras 
Mustafa Baş
Ali Coşkun
Nami Çağan
Tansu Çiller (B.)
Gürcan Dağdaş (B.)
Hüsnü Doğan
Halit Dumankaya
Bülent Ecevit
Hasan Tekin Enerem
İsmail Kahraman
Ercan Karakaş 
Yılmaz Karakoyunlu
M. Cavit Kavak
Ahmet Güryüz Ketenci
Osman Kılıç
Hayri Kozakçıoğlu
Mehmet Tahir Köse
Emin Kul
Aydın Menderes
Necdet Menzir
Mehmet Moğultay
Yusuf Namoğlu
Altan Öymen
Korkut Özal
Ali Talip Özdemir
Yusuf Pamuk
Mehmet Cevdet Selvi
Mehmet Sevigen
Güneş Taner
Bülent Tanla
Erdoğan Toprak
Ali Topuz
Şadan Tuzcu
Bahattin Yücel
Namık Kemal Zeybek (B.)
İZMİR 
Işın Çelebi
İ. Kaya Erdem
Sabri Ergül
Aydın Güven Gürkan
Gencay Gürün
Birgen Keleş
Mehmet Köstepen
Atilla Mutman
Metin Öney
Rüşdü Saracoglu
Işılay Saygın (B.)
Rıfat Serdaroğlu 
Süha Tanık
Hakan Tartan
Sabri Tekir (B.)
Zerrin Yeniceli
KAHRAMANMARAŞ
Esat Bütün
Avni Doğan
Mehmet Sağlam (B.)
Ali Şahin
KARABÜK
Şinasi Altıner
Erol Karan
KARAMAN
Fikret Ünlü
KARS
Y. Selahattin Beyribey
Zeki Karabayır 
KAYSERİ
İsmail Cem 
Abdullah Gül (B.) 
Recep Kırış
İbrahim Yılmaz
KIRIKKALE
Recep Mızrak
KIRKLARELİ
İrfan Gürpınar
A. Sezal Özbek
Cemal Özbilen
Necdet Tekin
KIRŞEHİR
Mehmet Ali Altın
KİLİS
Doğan Güneş
KOCAELİ
Bülent Atasayan
Hali Çalık
Necati Çelik (B.) 
Şevket Kazan (B.)
Onur Kumbaracıbaşı
Hayrettin Uzun
KONYA
Ahmet Alkan
Abdullah Turan Bilge
Nezir Büyükcengiz
Necmettin Erbakan (Başbakan)
Mehmet Keçeciler
KÜTAHYA
Mustafa Kalemli (Başkan)
Emin Karaa
Mehmet Korkmaz
MALATYA
Miraç Akdoğan
Oğuzhan Asiltürk
Metin Emiroğlu
Ayhan Fırat
M. Recai Kutan (B.)
MANİSA
Abdullah Akarsu
Bülent Arınç
Tevfik Diker
Ayseli Göksoy
Hasan Gülay
Sümer Oral
Ekrem Pakdemirli
Yahya Uslu
Erdoğan Yetenç
MARDİN
Muzaffer Arıkan
Süleyman Çelebi
MUĞLA
İrfettin Akar
Lale Aytaman
Zeki Çakıroğlu
Fikret Uzunhasan
MUŞ
Necmettin Dede
NEVŞEHİR
Abdülkadir Baş
Esat Kıratlıoğlu
NİĞDE
Doğan Baran
Akın Gönen
Ergun Özkan
ORDU
İhsan Çabuk
Mustafa Bahri Kibar
Müjdat Koç
Nabi Poyraz
Refaiddin Şahin
Şükrü Yürür
RİZE
Avni Kabaoğlu
Ahmet Kabil
Ahmet Mesut Yılmaz
Şevki Yılmaz
SAKARYA
Cevat Ayhan (B.) 
Ahmet Neidim
Ersin Taranoğlu
SAMSUN
Cemal Alişan
İrfan Demiralp
Ayhan Gürel
Yalçın Gürtan
Murat Karayalçın
Nafiz Kurt (B.)
Biltekin Özdemir 
Adem Yıldız
SİİRT
Nizamettin Sevgili
SİNOP
Yaşar Topçu
SIVAS
Musa Demirci (B.)
Mahmut Işık 
Nevzat Yanmaz
Muhsin Yazıcıoğlu
ŞANLIURFA
Sedat Edip Bucak
İbrahim Halil Çelik (İ. A.)
Seyit Eyyüpoğlu
Eyüp Cenap Gülpınar
Ahmet Karavar
ŞIRNAK
Bayar Ökten
Mehmet Salih Yıldırım
TEKİRDAĞ
Fevzi  Aytekin
Enis Sülün
TOKAT
Hanefi Çelik
Metin Gürdere
Şahin Ulusoy
TRABZON
Eyüp Aşık
Ali Kemal Başaran
İbrahim Çebi
Kemalettin Göktaş
Hikmet Sami Türk
TUNCELİ
Kamer Genç (Bşk. V.)
Orhan Veli Yıldırım
UŞAK
Yıldırım Aktürk
Mehmet Yaşar Ünal
VAN
Şerif Bedirhanoğlu
Mahmut Yılbaş
YALOVA
Yaşar Okuyan
YOZGAT 
Lutfullah Kayalar
İsmail Durak Ünlü
ZONGULDAK
Veysel Atasoy 
Tahsin Boray Baycık
Hasan Gemici
(Mükerrer Oylar)
ANKARA
Ahmet Tekdal
ARTVİN
Hasan Ekinci
AYDIN
Nahit Menteşe
BOLU
Necmi Hoşver
İZMİR
Turan Arınç
KAHRAMANMARAŞ
Mustafa Kamalak
KONYA
Mehmet Ali Yavzu
MUĞLA
Mustafa Dedeoğlu
Enis Yalım Erez
VAN
Mustafa Bayram
Şaban Sevli
YALOVA
Cevdet Aydın
26.5.1927 Tarih ve 1050 Sayılı, 14.7.1965 Tarih ve 657 Sayılı, 
16.8.1961 Tarih ve 351 Sayılı, 29.8.1977 Tarih ve 2108 Sayılı, 
4.11.1981 Tarih ve 2547 Sayılı, 23.5.1928 Tarih ve 1322 Sayılı, 
9.11.1983 Tarih ve 2946 Sayılı ve 11.11.1986 Tarih ve 3320 Sayılı 
Kanunların Bazı Hükümlerinde Değişiklik Yapılması ve Bazı 
Hükümlerinin Yürürlükten Kaldırılmasına Dair Kanun Tasarısına 
verilen oyların sonucu :

	Üye Sayısı	:	550	
	Kullanılan Oy	:	165
	Kabul Edenler	:	160	Çoğunluk yoktur.
	Reddedenler	:	5
	Çekinserler	:	—
	Geçersiz Oylar	:	—
	Oya Katılmayanlar	:	385
	Açık Üyelikler	:	—
	Mükerrer Oylar	:	3

(Kabul Edenler)
ADANA
Cevdet Akçalı
Yakup Budak
Sıtkı Cengil
İ. Cevher Cevheri
İbrahim Ertan Yülek
ADIYAMAN
Mahmut Nedim Bilgiç
Ahmet Çelik
Ahmet Doğan
AFYON
Sait Açba
İsmet Attila
Osman Hazer
AKSARAY
Murtaza Özkanlı
AMASYA
Ahmet İyimaya
Cemalettin Lafcı
ANKARA
İlhan Aküzüm
Saffet Arıkan Bedük
Ömer Ekinci
Ünal Erkan
Mehmet Gölhan
Şaban Karataş
Ahmet Tekdal
Rıza Ulucak
ARDAHAN
Saffet Kaya
ARTVİN
Hasan Ekinci
AYDIN
Ali Rıza Gönül
Nahit Menteşe
Muhammet Polat
BALIKESİR
Abdülbaki Ataç
İsmail Özgün
İlyas Yılmazyıldız
BATMAN
Musa Okçu
Faris Özdemir
BAYBURT
Suat Pamukçu
BİTLİS
Zeki Ergezen
BOLU
Feti Görür
Necmi Hoşver
Mustafa Yünlüoğlu
BURDUR
Mustafa Çiloğlu
BURSA
Mehmet Altan Karapaşaoğlu
Cemal Külahlı
Ali Osman Sönmez
Ertuğrul Yalçınbayır
ÇORUM
Bekir Aksoy
Mehmet Aykaç
Zülfikâr Gazi
DENİZLİ
M. Kemal Aykurt
Mehmet Gözlükaya
Ramazan Yenidede
DİYARBAKIR
Seyyit Haşim Haşimi
ELAZIĞ
Ömer Naimi Barım
Hasan Belhan
ERZİNCAN
Tevhit Karakaya
Naci Terzi
ERZURUM
Lütfü Esengün
Abdulilah Fırat
İsmail Köse
Ömer Özyılmaz
Aslan Polat
Şinasi Yavuz
ESKİŞEHİR
Hanifi Demirkol
GAZİANTEP
Nurettin Aktaş
Kahraman Emmioğlu
Mehmet Bedri İncetahtacı
GİRESUN
Turhan Alçelik
HAKKÂRİ
Mustafa Zeydan
IĞDIR
Şamil Ayrım
ISPARTA
A. Aykon Doğan
Mustafa Köylü
İÇEL
Mehmet Emin Aydınbaş
Saffet Benli
Turhan Güven
Ayfer Yılmaz
İSTANBUL
Sedat Aloğlu
Taykar Altıkulaç
Azmi Ateş
Mukadder Başeğmez
Süleyman Arif Emre
Ekrem Erdem
Mehmet Fuat Fırat
Metin Işık
İsmail Kahraman
Hüseyin Kansu
Ali Oğuz
Mehmet Ali Şahin
Osman Yumakoğulları
Bahattin Yücel
İZMİR
Turhan Arınç
KAHRAMANMARAŞ
Hasan Dikici
Mustafa Kamalak
KARABÜK
Hayrettin Dilekcan
KARAMAN
Abdullah Özbey
Zeki Ünal
KASTAMONU
Fethi Acar
KAYSERİ
Memduh Büyükkılıç
Osman Çilsal
Nurettin Kaldırımcı
Salih Kapusuz
KIRIKKALE
Kemal Albayrak
Mikail Korkmaz
KIRŞEHİR
Cafer Güneş
KİLİS
Mustafa Kemal Ateş
KOCAELİ
İsmail Kalkandelen
KONYA
Hüseyin Arı
Veysel Candan
Teoman Rıza Güneri
Hasan Hüseyin Öz
Mustafa Ünaldı
Lütfi Yalman
Mehmet Ali Yavuz
KÜTAHYA
Ahmet Derin
İsmail Karakuyu
Metin Perli
MALATYA
Yaşar Canbay
Fikret Karabekmez
MANİSA
Rıza Akçalı
MARDİN
Fehim Adak
Mahmut Duyan
Hüseyin Yıldız
MUĞLA
Mustafa Dedeoğlu
Enis Yalım Erez
MUŞ
Nedim İlci
Erkan Kemaloğlu
Sabahattin Yıldız
NİĞDE
Mehmet Salih Katırcıoğlu
ORDU
Hüseyin Olgun Akın
Mustafa Hasan Öz
SAKARYA
Nezir Aydın
Ertuğrul Eryılmaz
SAMSUN
Ahmet Demircan
Latif Öztek
Musa Uzunkaya
SİİRT
Ahmet Nurettin Aydın
Mehmet Emin Aydın
SIVAS
Temel Karamollaoğlu
Abdullatif Şener
ŞANLIURFA
Sedat Edip Bucak
Necmettin Cevheri
Zülfükar İzol
Ahmet Karavar
Abdülkadir Öncel
M. Fevzi Şıhanlıoğlu
ŞIRNAK
Mehmet Tatar
TEKİRDAĞ
Nihan İlgün
Hasan Peker
TOKAT
Abdullah Arslan
Ali Şevki Erek
Ahmet Fevzi İnceöz
Bekir Sobacı
TRABZON
Yusuf Bahadır
İsmail İlhan Sungur
UŞAK
Hasan Karakaya
VAN
Maliki Ejder Arvas
Mustafa Bayram
Fethullah Erbaş
Şaban Şevli
YALOVA
Cevdet Aydın
YOZGAT
İlyas Arslan
Yusuf Bacanlı
Abdullah Örnek
ZONGULDAK
Necmettin Aydın

ÇANAKKALE
Mustafa Cumhur Ersümer
GAZİANTEP
(Reddedenler)
Ünal Yaşar
İSTANBUL
Algan Hacaloğlu

KASTAMONU
Murat Başesgioğlu
MARDİN
Ömer Ertaş
(Oya Katılmayanlar)
ADANA
Uğur Aksöz
İmren Aykut
İbrahim Yavuz Bildik
M. Ali Bilici
Mehmet Büyükyılmaz
Erol Çevikçe
M. Halit Dağlı (B.)
Veli andaç Durak (İ.A.)
Tuncay Karaytuğ
Orhan Kavuncu
Mustafa Küpeli
Arif Sezer
ADIYAMAN
Mahmut Bozkurt
Celal Topkan
AFYON
H. İbrahim Özsoy
Yaman Törüner
Kubilay Uygun
Nuri Yabuz
AĞRI
M. Sıddık Altay
Cemil Erhan
Yaşar Eryılmaz
Celal Esin
M. Ziyaattin Tokar (B.)
AKSARAY
Mehmet Altınsoy (B.)
Nevzat Köse
Sadi Somuncuoğlu
AMASYA
Aslan Ali Hatipoğlu
Haydar Oymak
ANKARA
Nejat Arseven
Yılmaz Ateş
Ahmet Bilge
Hasan Hüseyin Ceylan
Gökhan Çapoğlu
Cemil Çiçek
Ali Dinçer
Mehmet Ekici
Eşref Erdem
Agah Oktay Güner
Halis Uluç Gürkan (Bşk. V.)
İrfan Köksalan
M. Seyfi Oktay
Mehmet Sağdıç
Önder Sav
Yücel Seçkiner (İ. A.)
İlker Tuncay
Aydın Tümen
Hikmet Uluğbay
Ersönmez Yarbay
ANTALYA
Deniz Baykal
Osman Berberoğlu
Arif Ahmet Denizolgun
Hayri Doğan
Emre Gönensay
İbrahim Gürdal
Bekir Kumbul
Sami Küçükbaşkan
Yusuf Öztop
Metin Şahin
ARDAHAN
İsmet Atalay
ARTVİN
Metin Arifağaoğlu
Süleyman Hatinoğlu
AYDIN
Cengiz Altınkaya
M. Fatih Atay
Sema Pişkinsüt
İsmet Sezgin
Yüksel Yalova
BALIKESİR
Ahmet Bilgiç
Safa Giray
Tamer Kanber
Mustafa Güven Karahan
İ. Önder Kırlı (İ. A.)
Hüsnü Sıvalıoğlu
BARTIN
Zeki Çakan
Köksal Toptan
Cafer Tufan Yazıcıoğlu
BATMAN
Alaattin Sever Aydın
Ataullah Hamidi
BAYBURT
Ülkü Güney
BİLECİK
Şerif Çim
Bahattin Şeker (B.)
BİNGÖL
Kazım Ataoğlu
Hüsamettin Korkutata
Mahmut Sönmez
BİTLİS
Edip Safder Gaydalı
Kâmran İnan
Abdulhaluk Mutlu
BOLU
Avni Akyol
Abbas İnceayan
Mustafa Karslıoğlu
BURDUR
Yusuf Ekinci
Kâzım Üstüner
BURSA
Yüksel Aksu
Ali Rahmi Beyreli
Abdülkadir Cenkçiler
Cavit Çağlar
İlhan Kesici
Hayati Korkmaz
Feridun Pehlivan
Yahya Şimşek
Turhan Tayan (B.)
İbrahim Yazıcı
ÇANAKKALE
Hikmet Aydın
Ahmet Küçük
Nevfel Şahin
A. Hamdi Üçpınarlar
ÇANKIRI
Mete Bülgün
İsmail Coşar
Ahmet Uyanık
ÇORUM
Hasan Çağlayan
Yasin Hatiboğlu (Bşk. V.)
Ali Haydar Şahin
DENİZLİ
Hilmi Develi
Adnan Keskin
Hasan Korkmazcan (Bşk. V.)
Haluk Müftüler
DİYARBAKIR
Abdülkadir Aksu
Muzaffer Arslan
Ferit Bora
M. Salim Ensarioğlu (B.)
Sacit Günbey (B.)
Ömer Vehbi Hatipoğlu
Yakup Hatipoğlu
Sebgetullah Seydaoğlu
Salih Sümer
EDİRNE
Ümran Akkan
Evren Bulut
Mustafa İlimen
Erdal Kesebir
ELAZIĞ
Mehmet Ağar (B.)
Cihan Paçacı
Ahmet Cemil Tunç (B.)
ERZİNCAN
Mustafa Kul
Mustafa Yıldız
ERZURUM
Zeki Ertugay
Necati Güllülü
ESKİŞEHİR
Necati Albay
Mustafa Balcılar
Demir Berberoğlu
İbrahim Yaşar Dedelek
Mahmut Erdir
GAZİANTEP
Mehmet Batallı
Hikmet Çetin
Ali Ilıksoy
Mustafa R. Taşar
Mustafa Yılmaz (İ. A.)
GİRESUN
Burhan Kara
Yavuz Köymen
Ergun Özdemir
Rasim Zaimoğlu
GÜMAŞHANE
Lütfi Doğan
Mahmut Oltan Sungurlu
HAKKÂRİ
Naim Geylani
HATAY
Abdulkadir Akgöl
Fuat Çay
Ali Günay
Süleyman Metin Kalkan
Nihat Matkap
Levent Mıstıkoğlu
Atila Sav
Mehmet Sılay
Ali Uyar
Hüseyin Yayla
IĞDIR
Adil Aşırım
ISPARTA
Ömer Bilgin
Erkan Mumcu
Halil Yıldız
İÇEL
Oya Araslı
Fevzi Arıcı
Halil Cin
Ali Er
Abdulbaki Gökçel
D. Fikri Sağlar
Mustafa İstemihan Talay
Rüştü Kâzım Yücelen
İSTANBUL
Bülent Akarcalı
Meral Akşener
Ziya Aktaş
Yıldırım Aktuna (B.)
Ahat Andican
Refik Aras
Mehmet Aydın
Mustafa Baş
Ali Coşkun
Nami Çağan
Tansu Çiller (B.)
Gürcan Dağdaş (B.)
Hüsnü Doğan
Halit Dumankaya
Bülent Ecevit
Hasan Tekin Enerem
Cefi Jozef Kamhi
Ercan Karakaş
Yılmaz Karakoyunlu
M. Cavit Kavak
Ahmet Güryüz Ketenci
Osman Kılıç
Hayri Kozakcıoğlu
Mehmet Tahir Köse
Emin Kul
Göksal Küçükali
Aydın Menderes
Necdet Menzir
Mehmet Moğultay
Yusuf Namoğlu
Altan Öymen
Korkut Özal
Ali Talip Özdemir
H. Hüsamettin Özkan
Yusuf Pamuk
Mehmet Cevdet Selvi
Mehmet Sevigen
Ahmet Tan
Güneş Taner
Bülent Tanla
Zekeriya Temizel
Erdoğan Toprak
Ali Topuz
Şadan Tuzcu
Bahri Zengin
Namık Kemal Zeybek (B.)
İZMİR
Veli Aksoy
Ali Rıza Bodur
Işın Çelebi
Hasan Denizkurdu
İ. Kaya Erdem
Sabri Ergül
Şükrü Sina Gürel
Aydın Güven Gürkan
Gencay Gürün
Birgen Keleş
Mehmet Köstepen
Atilla Mutman
Metin Öney
Ahmet Piriştina
Rüşdü Saracoglu
Işılay Saygın (B.)
Rıfat Serdaroğlu
Ufuk Söylemez (B.)
Süha Tanık
Hakan Tartan
Sabri Tekir (B.)
Zerrin Yeniceli
İsmail Yılmaz
KAHRAMANMARAŞ
Esat Bütün
Ali Doğan
Avni Doğan
Ahmet Dökülmez
Mehmet Sağlam (B.)
Ali Şahin
KARABÜK
Şinasi Altıner
Erol Karan
KARAMAN
Fikret Ünlü
KARS
Y. Selahattin Beyribey
Çetin Bilgir
Sabri Güner
Zeki Karabayır
KASTAMONU
Hadi Dilekçi
Nurhan Tekinel
Haluk Yıldız
KAYSERİ
İsmail Cem
Ayvaz Gökdemir
Abdullah Gül (B.)
Recep Kırış
İbrahim Yılmaz
KIRIKKALE
Hacı Filiz
Recep Mızrak
KIRKLARELİ
İrfan Gürpınar
A. Sezal Özbek
Cemal Özbilen
Necdet Tekin
KIRŞEHİR
Mehmet Ali Altın
Ömer Demir
KİLİS
Doğan Güreş
KOCAELİ
Bülent Atasayan
Halil Çalık
Necati Çelik (B.)
Şevket Kazan (B.)
Onur Kumbaracıbaşı
Osman Pepe
Hayrettin Uzun
Bekir Yurdagül
KONYA
Ahmet Alkan
Abdullah Turan Bilge
Nezir Büyükcengiz
Remzi Çetin
Necati Çetinkaya
Necmettin Erbakan (Başbakan)
Abdullah Gencer
Ali Günaydın
Mehmet Keçeciler
KÜTAHYA
Mustafa Kalemli (Başkan)
Emin Karaa
Mehmet Korkmaz
MALATYA
Miraç Akdoğan
Oğuzhan Asiltürk
Metin Emmioğlu
Ayhan Fırat
M. Recai Kutan (B.)
MANİSA
Abdullah Akarsu
Bülent Arınç
Tevfik Diker
Ayseli Göksoy
Hasan Gülay
Sümer Oral
Ekrem Pakdemirli
Yahya Uslu
Cihan Yazar
Erdoğan Yetenç
MARDİN
Muzaffer Arıkan
Süleyman Çelebi
MUĞLA
İrfettin Akar
Lale Aytaman
Zeki Çakıroğlu
Fikret Uzunhasan
MUŞ
Necmettin Dede
NEVŞEHİR
Abdülkadir Baş
Mehmet Elkatmış
Esat Kıratlıoğlu
NİĞDE
Doğan Baran
Akın Gönen
Ergun Özkan
ORDU
İhsan Çabuk
Mustafa Bahri Kibar
Müjdat Koç
Nabi Poyraz
Refaiddin Şahin
Şükrü Yürür
RİZE
Avni Kabaoğlu
Ahmet Kabil
Ahmet Mesut Yılmaz
Şevki Yılmaz
SAKARYA
Teoman Akgür
Cevat Ayhan (B.)
Nevzat Ercan (B.)
Ahmet Neidim
Ersin Taranoğlu
SAMSUN
Cemal Alişan
İrfan Demiralp
Ayhan Gürel
Yalçın Gürtan
Murat Karayalçın
Nafiz Kurt (B.)
Biltekin Özdemir
Adem Yıldız
SİİRT
Nizamettin Sevgili
SİNOP
Metin Bostancıoğlu
Kadir Bozkurt
Yaşar Topçu
SIVAS
Musa Demirci (B.)
Tahsin Irmak
Mahmut Işık
Nevzat Yanmaz
Muhsin Yazıcıoğlu
ŞANLIURFA
İbrahim Halil Çelik (İ.A.)
Seyit Eyyüpoğlu
Eyüp Cenap Gülpınar
ŞIRNAK
Bayar Ökten
Mehmet Salih Yıldırım
TEKİRDAĞ
Fevzi Aytekin
Bayram Fırat Dayanıklı
Enis Sülün
TOKAT
Hanefi Çelik
Metin Gürdere
Şahin Ulusoy
TRABZON
Eyüp Aşık
Ali Kemal Başaran
İbrahim Çebi
Kemalettin Göktaş
Şeref Malkoç
Hikmet Sami Türk
TUNCELİ
Kamer Genç (Bşk. V.)
Orhan Veli Yıldırım
UŞAK
Yıldırım Aktürk
Mehmet Yaşar Ünal
VAN
Şerif Bedirhanoğlu
Mahmut Yılbaş
YALOVA
Yaşar Okuyan
YOZGAT
Kazım Arslan
Lütfullah Kayalar
İsmail Durak Ünlü
ZONGULDAK
Veysel Atasoy
Ömer Barutçu (B.)
Tahsin Boray Baycık
Hasan Gemici
Mümtaz Soysal

KONYA
Mehmet Ali Yavuz
(Mükerrer Oylar)
ŞANLIURFA
Necmettin Cevheri

VAN
Şaban Şevli



TUTANAĞIN SONUDUR.




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












