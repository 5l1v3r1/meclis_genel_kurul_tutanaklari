



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 99’uncu
Birleşim
 6
Haziran 2014 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Manisa Milletvekili Sakine Öz ve 24
milletvekilinin, Gediz havzasındaki kirliliğin nedenlerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/966)
2.- Antalya Milletvekili Yıldıray Sapan ve 20
milletvekilinin, Konya-Antalya il sınır çizgisinin değiştirilmesi sonucunda oluşabilecek
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/967)
3.- Kars Milletvekili Mülkiye Birtane ve 22
milletvekilinin, Turgut Özal’ın ölümü üzerindeki iddiaların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/968)
V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru’nun; Ardahan
Milletvekili Ensar Öğüt’ün; İstanbul Milletvekili Erdoğan Toprak’ın; İstanbul
Milletvekili Sebahat Tuncel’in; Bursa Milletvekili Sena Kaleli’nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan’ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu’nun; İstanbul Milletvekili Mahmut Tanal’ın; İstanbul
Milletvekili Sebahat Tuncel’in; İstanbul Milletvekili Mahmut Tanal’ın; Bursa
Milletvekili Aykan Erdemir’in; İstanbul Milletvekili Mahmut Tanal’ın; Ankara
Milletvekili Levent Gök’ün; Barış ve Demokrasi Partisi Grup Başkanvekili Bingöl
Milletvekili İdris Baluken’in; İstanbul Milletvekili Mustafa Sezgin
Tanrıkulu’nun; Van Milletvekili Aysel Tuğluk’un; İstanbul Milletvekili Bülent
Turan ve Ankara Milletvekili Cevdet Erdöl ile 69 Milletvekilinin; Tokat
Milletvekili Reşat Doğru ve 2 Milletvekilinin; İstanbul Milletvekili Mahmut
Tanal’ın; Malatya Milletvekili Veli Ağbaba’nın; Milliyetçi Hareket Partisi Grup
Başkanvekili Kayseri Milletvekili Yusuf Halaçoğlu’nun; Gaziantep Milletvekili
Mehmet Şeker’in; Kırıkkale Milletvekili Ramazan Can ve İstanbul Milletvekili
Bülent Turan ile 1 Milletvekilinin Benzer Mahiyetteki Kanun Teklifleri ile
Kadın Erkek Fırsat Eşitliği Komisyonu ile Adalet Komisyonu Raporları (1/918,
2/14, 2/25, 2/67, 2/214, 2/218, 2/335, 2/542, 2/571, 2/577, 2/876, 2/960,
2/1060, 2/1087, 2/1369, 2/1648, 2/1675, 2/1830, 2/1864, 2/1883, 2/1941, 2/1973,
2/1982, 2/2115, 2/2149) (S. Sayısı: 592)
VI.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun çalışma gün ve
saatlerinin yeniden düzenlenmesine ve 10 Haziran 2014 Salı günkü birleşiminde
sözlü sorular dâhil diğer denetim konularının görüşülmeyerek gündemin “Kanun Tasarı
ve Teklifleri ile Komisyonlardan Gelen Diğer İşler” kısmında yer alan işlerin
görüşülmesine ilişkin önerisi
VII.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu'nun,
2002-2014 yılları arasında şahsının ve ailesinin mal varlığındaki değişime
ilişkin sorusu ve Gençlik ve Spor Bakanı Akif Çağatay Kılıç'ın cevabı (7/41688)
2.- İstanbul Milletvekili Kadir Gökmen Öğüt'ün,
PASSOLİG Kart uygulamasından kaynaklanan sorunlara ilişkin sorusu ve Gençlik ve
Spor Bakanı Akif Çağatay Kılıç'ın cevabı (7/42606)
3.- İstanbul Milletvekili Celal Dinçer'in, tahıl
üretimindeki azalmaya,
- Uşak Milletvekili Dilek Akagün Yılmaz'ın, çiftçilerin
don ve kuraklıktan kaynaklanan zararlarına ve çiftçilere yönelik desteklere,
- Tekirdağ Milletvekili Emre Köprülü'nün, süt üretimine
ve Avrupa Birliği tarafından süt kotasının kaldırılacak olmasına,
- Kütahya Milletvekili Alim Işık'ın, görev yeri
değiştirilen veya haklarında soruşturma açılan kamu personeline,
Bakanlığa bağlı kurum ve kuruluşların harcamalarının
seçim dönemleri öncesinde artış gösterdiği iddialarına,
Seçim dönemleri öncesinde taşeron şirketler
aracılığıyla işçi alımlarının artış gösterdiği iddialarına,
- Ankara Milletvekili Aylin Nazlıaka'nın, 2011-2014
yılları arasında şube müdürü ve üzerindeki yönetici personel hakkında açılan
davalara,
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/43077), (7/43078), (7/43079), (7/43080),
(7/43081), (7/43082), (7/43083) 
4.- Mersin Milletvekili Ali Rıza Öztürk'ün, otomotiv
sektöründen alınan vergilere ilişkin sorusu ve Maliye Bakanı Mehmet Şimşek’in
cevabı (7/43136)
5.- Kütahya Milletvekili Alim Işık'ın, 2011-2014
döneminde temsil ve ağırlama ödeneğinden yapılan harcamalara ilişkin sorusu ve
Ekonomi Bakanı Nihat Zeybekci'nin cevabı (7/43290)
6.- Ordu Milletvekili İdris Yıldız'ın, sınır illerinde
görülen Afrika hastalığı vakalarına ve yayılmasını engellemek için yapılan
çalışmalara,
- Mersin Milletvekili Ali Öz'ün, Ar-Ge faaliyetlerine,
- Kütahya Milletvekili Alim Işık'ın, 2011-2014
döneminde temsil ve ağırlama ödeneğinden yapılan harcamalara,
Giriş sınavlarında usulsüzlük yapıldığı gerekçesiyle
bazı kamu personeline ait dosyaların incelemeye alındığı iddiasına,
- İstanbul Milletvekili D. Ali Torlak'ın, su ürünleri
mühendislerinin sorunlarına,
Balıkçılık teknolojisi mühendislerinin sorunlarına,
- Ankara Milletvekili İzzet Çetin'in, Türkiye Tarımsal
Kuraklıkla Mücadele Stratejisi ve Eylem Planı kapsamında yapılan ve yapılacak
olan çalışmalara,
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/43298), (7/43299), (7/43300), (7/43301),
(7/43302), (7/43303), (7/43304)
7.- İstanbul Milletvekili Celal Adan'ın, Bakanlık
tarafından gerçekleştirilen ihalelere ilişkin sorusu ve Orman ve Su İşleri Bakanı
Veysel Eroğlu’nun cevabı (7/43709)
6 Haziran 2014 Cuma 
BİRİNCİ OTURUM
Açılma Saati: 14.00
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Bayram
ÖZÇELİK (Burdur)
----- 0 -----
BAŞKAN – Türkiye Büyük Millet
Meclisinin 99’uncu Birleşimini açıyorum.
Toplantı yeter sayısı vardır.
Gündeme geçiyoruz.
Başkanlığın Genel Kurula
sunuşları vardır.
Meclis araştırması açılmasına
ilişkin üç önerge vardır, okutuyorum:
IV.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Manisa Milletvekili Sakine Öz ve 24
milletvekilinin, Gediz havzasındaki kirliliğin nedenlerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/966)

Türkiye Büyük Millet Meclisi Başkanlığına
Gerekçesini ekte sunduğumuz,
Gediz havzasındaki kirliliğin araştırılması, sorunların tespit edilmesi ve
alınacak önlemlerin belirlenmesi için Anayasa’mızın 98, TBMM İçtüzüğü’nün 104
ve 105’inci maddeleri gereğince bir Meclis araştırma komisyonu kurulmasını arz
ve talep ederiz.
1) Sakine Öz (Manisa)
2) Özgür Özel  (Manisa)
3) Hülya Güven  (İzmir)
4) Mehmet Hilal
Kaplan  (Kocaeli)
5) Veli Ağbaba  (Malatya)
6) Haluk
Eyidoğan  (İstanbul)
7) Emre Köprülü  (Tekirdağ)
8) Recep Gürkan (Edirne)
9) Musa Çam  (İzmir)
10) Rahmi Aşkın
Türeli  (İzmir)
11) Ramis Topal  (Amasya)
12) Selahattin
Karaahmetoğlu  (Giresun)
13) Haluk Ahmet
Gümüş  (Balıkesir)
14) Celal Dinçer
 (İstanbul)
15) Mehmet S.
Kesimoğlu  (Kırklareli)
16) Namık
Havutça  (Balıkesir)
17) Ali Serindağ
 (Gaziantep)
18) Mehmet Ali
Susam  (İzmir)
19) İlhan
Demiröz  (Bursa)
20) Hurşit Güneş
 (Kocaeli)
21) Osman Aydın  (Aydın)
22) Ayşe Nedret
Akova  (Balıkesir)
23) Gürkut Acar  (Antalya)
24) Ramazan
Kerim Özkan  (Burdur)
25) Ahmet İhsan
Kalkavan  (Samsun)
Gerekçe: 
Gediz havzasında
yaklaşık 800 bin civarında vatandaşımız yaşamakta ve bu havzada 10 binlerce
insan tarımsal faaliyette bulunmaktadır.
Gediz Ovası, hem
ülkemizin hem de dünyanın en verimli topraklarından birine sahiptir. Bu topraklarda
Türkiye ekonomisi için önem taşıyan endüstri bitkileri yetişmektedir. Başta
üzüm olmak üzere pamuk, mısır Gediz Ovası’nda ekonomik olarak üretilmektedir.
Ayrıca, Gediz havzası içerisinde kiraz ve çilek olmak üzere meyvecilik de
önemli yer tutmaktadır.
Bu kadar verimli
toprakların korunup gelecek nesillere aktarılması çok büyük önem arz
etmektedir. Gediz Nehri ve Gediz Ovası’nı da içine alan Gediz havzası, bugün
bir kirlilik tehdidi altındadır. Havza içinde yer alan sanayi tesisleri,
organize sanayi bölgelerinin atıkları havza için büyük tehdit oluşturmaktadır.
Havza içerisinde
nehre yakın bölgelerde kurulmuş olan organize sanayi bölgelerinin ve sanayi
tesislerinin havzaya verdiği zarar ciddi boyutlardadır. Başta dericilik ve
tekstil sektörünün kimyasal atıkları Gediz Nehri’ne karışarak nehri önemli
ölçüde kirletmektedir. Nehirden alınan örnekler üzerinde yapılan analizlerde
ağır metal değerleri, olması gerekenin kat kat üzerinde çıkmaktadır. Kemalpaşa
Organize Sanayi artıkları da Nif Çayı’na karışmak suretiyle kirliliğe neden
olmaktadır.
Bölgede kurulu
fabrikaların arıtma tesislerinin yetersizliği, havzanın kirliliğiyle de kolayca
anlaşılabilecek durumdadır.
Ayrıca, havza
üzerinde bulunan yerleşim yerlerindeki evsel atıklar ve atık sularını boşaltan yerleşim
yerleri de havzayı kirletmektedir. Bazı belediyelerimiz mevzuat yüzünden,
bazısı kaynak yetersizliğinden katı atık ayrıştırma tesislerinin ve atık su
arıtma tesislerinin yapımına başlayamamış veya bitirememiştir.
Ayrıca, maden
arama ve çıkarma faaliyetleri ve il genelindeki kum ocaklarının çevreye
verdikleri tahribatın giderilmesine yönelik çalışmalar yapılması gerekmektedir.

Çevre ve Orman
Bakanı Sayın Veysel Eroğlu daha önce “Gediz Nehri’nde 31 Aralık 2012 tarihinde
saat 17.00’de balık tutacağım.” diyerek nehrin temiz hâle getirileceğini
söylemiştir. Ancak, Eroğlu Haziran 2012’deki Manisa ziyaretinde aynı sorunun
çözülmesi için tarih vermekten kaçınmıştır. 
Manisa Çevre ve
Şehircilik İl Müdürü Mustafa Yılmaz da 5 Haziran 2012 tarihinde Dünya Çevre
Günü’yle ilgili düzenlenen törende şunları söylemiştir: “Manisa, gelişmişlik
düzeyi bakımından en iyi iller arasında ama çevre konusunda maalesef, üzülerek
söylüyorum, sınıfta kaldı. Daha bir katı atık depolama alanımız yok. Vahşi
depolamaya devam ediyoruz. Arıtma tesislerimizi hâlâ faaliyete geçirmiş
değiliz. Bunlar olmaz. Bunlar bize yakışmayan şeyler. Ben şahsen bir idareci
olarak vicdan azabı duyuyorum. Ama biz elimizden geleni yapacağız."
Yukarıda
değinilen demeçler ve tespitlerden de anlaşılacağı gibi, Gediz havzası için
tehlike çanları çalmaktadır. Bir an önce gerekli tespitlerin yapılması ve
önlemlerin alınması gerekmektedir.
Anayasa’ya
göre vatandaşlarımızın sağlıklı bir çevrede yaşayabilmesi için idarenin gerekli
tedbirleri alması gerekir.
Bu çerçevede, Gediz havzasında
oluşan kirliliğin nedenlerini belirlemek, alınacak önlemleri araştırmak için
TBMM İçtüzüğü’nün 104 ve 105’inci maddeleri gereğince bir Meclis araştırma
komisyonu kurulmasını arz ve talep ederiz.
2.- Antalya Milletvekili Yıldıray Sapan ve 20
milletvekilinin, Konya-Antalya il sınır çizgisinin değiştirilmesi sonucunda
oluşabilecek sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/967)

Türkiye Büyük Millet Meclisi Başkanlığına
Konya-Antalya il sınır çizgisinin
değiştirilmesi sonucunda oluşabilecek sıkıntıların nedenlerinin ve sonuçlarının
araştırılması amacıyla Anayasa’nın 98'inci, TBMM İçtüzüğü’nün 104 ve 105'inci
maddeleri uyarınca Meclis araştırması açılmasını saygılarımızla arz ederiz.
1)
Yıldıray Sapan (Antalya)
2)
Ali Rıza Öztürk (Mersin)
3)
Turgut Dibek  (Kırklareli)
4)
Mehmet Ali Susam (İzmir)
5)
Arif Bulut  (Antalya)
6)
Mahmut Tanal  (İstanbul)
7)
Sinan Aydın Aygün  (Ankara)
8)
Ömer Süha Aldan  (Muğla)
9)
Hasan Akgöl  (Hatay)
10)
Ferit Mevlüt Aslanoğlu  (İstanbul)
11)
Kadir Gökmen Öğüt  (İstanbul)
12)
Uğur Bayraktutan  (Artvin)
13)
Mustafa Serdar Soydan (Çanakkale)
14)
Sedef Küçük (İstanbul)
15)
Ramazan Kerim Özkan (Burdur)
16)
Ramis Topal  (Amasya)
17)
Musa Çam (İzmir)
18)
Ali Sarıbaş (Çanakkale)
19)
Fatma Nur Serter (İstanbul)
20)
İlhan Demiröz (Bursa)
21) Mustafa Moroğlu (İzmir)
Gerekçe:
Antalya'nın kuzey sınırındaki
ilçesi olan İbradı'da bulunan “Gembos- Dereağzı mevki” Selçuklu ve Osmanlıdan
bu yana Antalya sınırları içerisindedir. 1941, 1987 ve 2000 tarihlerinde
yapılan çeşitli çalışmalar sonrasında da ilgili arazinin Antalya sınırları
içinde olduğu net bir şekilde belirtilmiştir. 2005 yılında Beyşehir Tapu
Kadastro Mahkemesinde açılan bir dava sonucunda mahkeme, bu bölge Antalya'nın
mülküdür, şeklinde tescillemiştir. En son, Antalya İl Özel İdare Kurulunun
22/05/2007 tarihli ve 153.02/1450 karar sayılı iki il arası sınıra ilişkin
tespit tutanağında "Koyuneriği, Ortabademhanı, Eriklibucağı, Dereağzı ve
Üçkuyular’dan geçen hat, Pınarbaşı Belediyesi ve İbradı ilçesi arasında sınır
olarak tespit edilip, tartışmaya son nokta konmuştur.”
5442 sayılı İl
İdaresi Kanunu'nun 2'nci maddesinin "d" bendinde " Kaza
kurulmasında ve kaldırılmasında, bir kazanın başka bir vilayete bağlanmasında
ve merkezinin belirtilmesinde, sınırların değiştirilmesinde ilgili vilayetler
idare heyetleriyle umumi meclislerinin mütalaaları alınır." denilmektedir.
Antalya Valiliğine bağlı İl İdare Kurulu da ilgili arazinin Antalya sınırları
içinde olduğunu 06/06/1996 tarihindeki kararında belirtmiştir. Yukarıda geçen
tüm tespitlere rağmen ilgili mütalaaya uyulmadan tamamen siyasi bir kararla,
Cumhurbaşkanı Abdullah Gül, Başbakan Recep Tayyip Erdoğan ve İçişleri Bakanı İdris
Naim Şahin imzalı üçlü kararnameyle Resmî Gazete'de bir sınır tespit kararı
yayımlanarak Antalya'nın kuzey sınırı bu bölgede yaklaşık 13 kilometre
daraltılmıştır.
Bunun nedeni
araştırıldığında ise Antalya sınırında olmasına rağmen Antalya İl Özel İdaresinden
işletme ruhsatı alamayan 4 taş ocağının bu bölgede faaliyet gösterdiğini, aynı
taş ocakları için Konya İl Özel İdaresinden işletme ruhsatı çıkarıldığı
anlaşılmıştır. Antalya İl Özel İdaresi Maden ve Taş Ocaklarını İnceleme
Komisyonu bu gayrihukuki durumu araştırmak için bölgeye bir heyet gönderdiğinde
ise ilgili taş ocaklarının sahipleri tarafından yollara büyük taş ve kayalardan
setler konularak heyetin bölgeye ulaşması engellenmiştir. İlgili üçlü
kararnamenin, bu olaylardan sadece yirmi gün sonra Resmî Gazete'de yayınlanarak
yürürlüğe girmesi ise düşündürücüdür.
Bu taş
ocaklarının yanında Altınbeşik Kültür, Turizm Koruma ve Geliştirme Merkezi
bulunmaktadır. Aynı bölgede 5 milyar yıl önce oluştuğu tahmin edilen ve yine
1990'lı yıllarda millî park ilan edilen, dünyanın bilinen ikinci büyük yer altı
gölünü içinde barındıran, eşi benzeri bulunmayan bir endemik örtüye sahip olan
"Altınbeşik Millî Parkı", bu ruhsatsız taş ve mermer ocakları
vasıtasıyla bitirilmek istenmektedir. Bir ya da birkaç şahıs veya şirketin
maddi çıkar ve hırsları uğruna önemli varlıklarımız yok edilmek istenmektedir.
Yukarıda
belirtilen gerekçelerle, Konya-Antalya il sınır çizgisinin değiştirilmesi
sonucu oluşabilecek sıkıntıların nedenlerinin ve sonuçlarının araştırılması ve
alınacak tedbirlerin yüce Meclisimizce tespiti amacıyla bir Meclis araştırması
açılması yerinde olacaktır.
3.- Kars Milletvekili Mülkiye Birtane ve 22
milletvekilinin, Turgut Özal’ın ölümü üzerindeki iddiaların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/968)

Türkiye Büyük Millet Meclisi Başkanlığına
Türkiye'nin
8’inci ve ilk sivil Cumhurbaşkanı, önemli siyaset adamı merhum Turgut Özal'ın
Devlet Denetleme Kurulu tarafından da şüpheli bulunan ölümünün üzerindeki sır
perdesinin kaldırılarak, suikasta kurban gittiği yönündeki iddiaların üzerine
gidilmesi, ölümünün gerçek nedeninin bulunması ve sorumluların açığa
çıkarılması için Anayasa'nın 98'inci, TBMM İçtüzüğü'nün 104 ve 105’inci
maddeleri uyarınca Meclis araştırması açılmasını arz ve teklif ederiz.
1) Mülkiye Birtane (Kars)
2) Pervin Buldan (Iğdır)
3) Hasip Kaplan (Şırnak)
4) Sırrı Sakık (Muş)
5) Murat Bozlak (Adana)
6) Halil Aksoy (Ağrı)
7) Ayla Akat Ata (Batman)
8) İdris Baluken (Bingöl)
9) Hüsamettin Zenderlioğlu (Bitlis)
10) Emine Ayna (Diyarbakır)
11) Nursel Aydoğan (Diyarbakır)
12) Altan Tan (Diyarbakır)
13) Adil Zozani (Hakkâri)
14) Esat Canan (Hakkâri)
15) Sırrı Süreyya Önder (İstanbul)
16) Sebahat Tuncel (İstanbul)
17) Erol Dora (Mardin)
18) Ertuğrul Kürkcü (Mersin)
19) Demir Çelik (Muş)
20) İbrahim Binici (Şanlıurfa)
21) Nazmi Gür (Van)
22) Özdal Üçer (Van)
23) Leyla Zana (Diyarbakır)
Gerekçe:
Türkiye Cumhuriyeti tarihi boyunca
Kürt sorununa demokratik kıstaslar çerçevesinde çözüm arayan her girişim
antidemokratik biçimde engellendi. Sorunun demokrasi sorunu olduğunu dile
getiren birçok devlet adamı ve siyasetçi kuşkulu bir şekilde hayatını kaybetti.
Bu kuşkulu ölümlerden en sarsıcısı ise 8’inci Cumhurbaşkanıyken hayatını
kaybeden merhum Turgut Özal'ın ölümü olmuştur. 45’inci ve 46’ncı Hükûmetin
Başbakanlığını yapan devlet adamı merhum Turgut Özal, Türkiye'nin geleceği ve
demokratikleşmesi açısından önemli kararlar almış ve bu kararları istikrarlı
bir şekilde hayata geçirme aşamasında günümüz siyasetçilerine örnek teşkil
edecek bir cesaret ortaya koymuştu. Ancak görevi süresince açık ya da dolaylı
tehditlere maruz kalmış ve 17 Nisan 1993 yılında arkasında birçok soru işareti
bırakan ölümüyle aramızdan ayrılmıştı. Turgut Özal'ın kuşkulu ölümü Kürt
sorununda barışçıl ve demokratik yöntemlerle çözüme yaklaşıldığı bir dönemde
gerçekleşmişti.
Aynı dönemde Gazeteci Yazar Uğur
Mumcu cinayeti, Orgeneral Eşref Bitlis'in uçak kazasında ölmesi, Binbaşı Cem
Ersever suikastı yaşanmıştı. Tarihî bir süreci heba eden bu şüpheli ölümlere
Kürt sorununda "Federasyonu da tartışabiliriz." diyen ve görevi
başında iken hayatını kaybeden merhum Turgut Özal'ın derin şüpheler uyandıran
ölümü eklenmişti. Bu ölüm Kürt sorununu en yakıcı hâliyle günümüze havale
etmekle kalmamış, aynı zamanda kanlı bir sürecin de başlangıcı olmuştur. Ölümün
açık bir suikast olduğu ailesi başta olmak üzere birçok aydın ve siyasetçi
tarafından dile getirilmiş olsa da devlet yetkilileri şüphelerin üzerine
gitmedi, gidemedi.
Ancak Devlet Denetleme Kurulu
tarafından yapılan araştırma sonucunda hazırlanan raporla, dün basına yansıdığı
üzere Turgut Özal'ın ölümünün şüpheli olduğu belirtilerek, otopsi yapılmaması,
hastalık sırasında müdahale şekli ve daha birçok hususa vurgu yapılarak ölüm
nedeninin bugüne kadar bilinmezliğini koruduğu belirtilmiş. Bu rapor Turgut
Özal'ın ölümünün üzerindeki sır perdesinin kaldırılması için önemli bir fırsat
doğurmuştur.
Merhum Özal'ın
aldığı açık tehditlerden en barizi, Başbakanlığı döneminde 18 Haziran 1988 tarihinde
gerçekleşen suikast girişimi olmuştu. Suikastı gerçekleştiren şahsın
kontrgerilla olduğu ortaya çıkmış, olayın arkasında ise Ergenekon terör örgütü
olduğuna ilişkin güçlü iddialar ileri sürülmüştü.
Merhum Özal,
Başbakanlığı döneminde varılan aşama itibarıyla kangrenleşen Kürt sorununun
sadece güvenlik politikalarıyla çözülemeyeceğini anlamış ve bu konudaki
niyetini medya ve siyaset çevresinden olan yakın dostlarıyla paylaşmıştı. Kürt
sorununun çözümüne yönelik “sorunu tüm aktörleriyle ortaklaşan” bir çaba
içerisine girmiştir.
Kürt sorununun
barışçıl yöntemlerle çözülebileceğini, savaşın ancak bu şekilde bitebileceğini
mülakatlarda dile getiren Turgut Özal, barış için ilk adım olarak
operasyonların durması yönünde ciddi kararlar alacağını belirtmişti. Bu sözler
üzerine PKK 17 Mart 1993'te ateşkes ilan etmişti. PKK'nin ateşkes kararından
sonra merhum Özal "On yıldır ilk defa rahat kafayla uyudum." diyerek
ateşkese yüklediği anlamı ifade etmişti. 
Turgut Özal'ın
eşi Semra Özal bütün ısrarlara rağmen otopsi yapılmadığını, ABD'de incelenen
saç telinde zehirlendiğine ilişkin bulgulara rastlandığını ileri sürmüş, oğlu
Ahmet Özal da tetkik sonuçlarının kendileri ile paylaşılmadığı yönünde
ifadelerde bulunmuştu. Benzer hususlar Devlet Denetleme Kurulu raporunda da
vurgulanmış, otopsi ve/veya köşk yerleşkesinde delil tespiti benzeri işlemlerin
yapılmamış olması üzerinde durulmuştur.
Devlet Denetleme
Kurulunun raporu ve bütün iddialar göz önünde bulundurulduğunda, 8’inci
Cumhurbaşkanı merhum Turgut Özal'ın ölüm nedeninin ortaya çıkarılması ve
kamuoyuyla paylaşılması için Meclis araştırma komisyonu kurulmasını uygun
görmekteyiz.
BAŞKAN –
Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır. 
Alınan karar
gereğince, özel gündemde yer alan işleri görüşmüyor ve gündemin “Kanun Tasarı
ve Teklifleri İle Komisyonlardan Gelen Diğer İşler” kısmına geçiyoruz.
1'inci sırada
yer alan, Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Anayasa Komisyonu Raporu'nun görüşmelerine kaldığımız
yerden devam edeceğiz.
V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)

BAŞKAN - Komisyon?
Yok.
Ertelenmiştir.
2'nci sırada yer
alan, Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu Raporlarının görüşmelerine kaldığımız yerden devam edeceğiz.
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)

BAŞKAN -
Komisyon? Yok.
Ertelenmiştir.
3'üncü sırada
yer alan, Türk Ceza Kanunu ile Bazı Kanunlarda Değişiklik Yapılmasına Dair
Kanun Tasarısı ile Tokat Milletvekili Reşat Doğru'nun; Ardahan Milletvekili
Ensar Öğüt'ün; İstanbul Milletvekili Erdoğan Toprak'ın; İstanbul Milletvekili
Sebahat Tuncel'in; Bursa Milletvekili Sena Kaleli'nin; Gaziantep Milletvekili
Mehmet Şeker ve 7 Milletvekilinin; Antalya Milletvekili Yıldıray Sapan'ın;
Eskişehir Milletvekili Kazım Kurt ve İstanbul Milletvekili Mustafa Sezgin
Tanrıkulu'nun; İstanbul Milletvekili Mahmut Tanal'ın; İstanbul Milletvekili
Sebahat Tuncel'in; İstanbul Milletvekili Mahmut Tanal'ın; Bursa Milletvekili
Aykan Erdemir'in; İstanbul Milletvekili Mahmut Tanal'ın; Ankara Milletvekili
Levent Gök'ün; Barış ve Demokrasi Partisi Grup Başkanvekili Bingöl Milletvekili
İdris Baluken'in; İstanbul Milletvekili Mustafa Sezgin Tanrıkulu'nun; Van
Milletvekili Aysel Tuğluk'un; İstanbul Milletvekili Bülent Turan ve Ankara
Milletvekili Cevdet Erdöl ile 69 Milletvekilinin; Tokat Milletvekili Reşat
Doğru ve 2 Milletvekilinin; İstanbul Milletvekili Mahmut Tanal'ın; Malatya
Milletvekili Veli Ağbaba'nın; Milliyetçi Hareket Partisi Grup Başkanvekili
Kayseri Milletvekili Yusuf Halaçoğlu'nun; Gaziantep Milletvekili Mehmet
Şeker'in; Kırıkkale Milletvekili Ramazan Can ve İstanbul Milletvekili Bülent
Turan ile 1 Milletvekilinin Benzer Mahiyetteki Kanun Teklifleri ile Kadın Erkek
Fırsat Eşitliği Komisyonu ile Adalet Komisyonu Raporlarının görüşmelerine
kaldığımız yerden devam edeceğiz.
3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru’nun; Ardahan
Milletvekili Ensar Öğüt’ün; İstanbul Milletvekili Erdoğan Toprak’ın; İstanbul
Milletvekili Sebahat Tuncel’in; Bursa Milletvekili Sena Kaleli’nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan’ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu’nun; İstanbul Milletvekili Mahmut Tanal’ın; İstanbul
Milletvekili Sebahat Tuncel’in; İstanbul Milletvekili Mahmut Tanal’ın; Bursa
Milletvekili Aykan Erdemir’in; İstanbul Milletvekili Mahmut Tanal’ın; Ankara
Milletvekili Levent Gök’ün; Barış ve Demokrasi Partisi Grup Başkanvekili Bingöl
Milletvekili İdris Baluken’in; İstanbul Milletvekili Mustafa Sezgin
Tanrıkulu’nun; Van Milletvekili Aysel Tuğluk’un; İstanbul Milletvekili Bülent
Turan ve Ankara Milletvekili Cevdet Erdöl ile 69 Milletvekilinin; Tokat Milletvekili
Reşat Doğru ve 2 Milletvekilinin; İstanbul Milletvekili Mahmut Tanal’ın;
Malatya Milletvekili Veli Ağbaba’nın; Milliyetçi Hareket Partisi Grup
Başkanvekili Kayseri Milletvekili Yusuf Halaçoğlu’nun; Gaziantep Milletvekili
Mehmet Şeker’in; Kırıkkale Milletvekili Ramazan Can ve İstanbul Milletvekili
Bülent Turan ile 1 Milletvekilinin Benzer Mahiyetteki Kanun Teklifleri ile
Kadın Erkek Fırsat Eşitliği Komisyonu ile Adalet Komisyonu Raporları (1/918,
2/14, 2/25, 2/67, 2/214, 2/218, 2/335, 2/542, 2/571, 2/577, 2/876, 2/960,
2/1060, 2/1087, 2/1369, 2/1648, 2/1675, 2/1830, 2/1864, 2/1883, 2/1941, 2/1973,
2/1982, 2/2115, 2/2149) (S. Sayısı: 592) (x)

BAŞKAN -
Komisyon ve Hükûmet? Yerinde.
Dünkü birleşimde
İç Tüzük’ün 91’inci maddesine göre temel kanun olarak görüşülen tasarının
birinci bölümde yer alan 13’üncü maddesi üzerindeki -ilk önerge- İzmir
Milletvekili Rıza Türmen ve arkadaşlarının önergesinin oylama işleminde
kalınmıştı.
Şimdi,
Komisyonun ve Hükûmetin katılmadığı önergeyi hatırlatmak için okutup oylarınıza
sunacağım.
Önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının 13. Maddesi ile değiştirilen 2576 sayılı
Yasanın ek 1. Maddesinin 1. Fıkrasında yer alan "bin Türk Lirası"
ibaresinin "bin beş yüz Türk Lirası" ibaresi ile değiştirilmesini arz
ve teklif ederiz.
Rıza Türmen (İzmir) ve arkadaşları
S. NEVZAT
KORKMAZ (Isparta) – Karar yeter sayısı...
BAŞKAN – Karar
yeter sayısı arayacağım.
Önergeyi
oylarınıza sunuyorum: Kabul edenler... Kabul etmeyenler... Karar yeter sayısı
yoktur.
Birleşime on
dakika ara veriyorum.
Kapanma Saati: 14.17

İKİNCİ OTURUM
Açılma Saati: 14.29
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Bayram
ÖZÇELİK (Burdur)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 99’uncu Birleşiminin İkinci
Oturumunu açıyorum.
13’üncü madde
üzerinde İzmir Milletvekili Rıza Türmen ve arkadaşlarının önergesinin
oylanmasında karar yeter sayısı bulunamamıştı. Şimdi önergeyi tekrar oylarınıza
sunacağım ve karar yeter sayısı arayacağım. 
Kabul edenler…
Kabul etmeyenler… Sayın milletvekilleri, karar yeter sayısı yoktur.
Birleşime on
dakika ara veriyorum.
Kapanma Saati: 14.30
ÜÇÜNCÜ OTURUM
Açılma Saati: 14.41
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Bayram
ÖZÇELİK (Burdur)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 99’uncu Birleşiminin Üçüncü
Oturumunu açıyorum.
13’üncü madde
üzerinde İzmir Milletvekili Rıza Türmen ve arkadaşlarının önergesinin
oylanmasında iki defa karar yeter sayısı bulunamamıştı.
Şimdi önergeyi
tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Karar yeter sayısı vardır, önerge kabul edilmemiştir.
592 sıra sayılı
Kanun Tasarısı’nın görüşmelerine devam edeceğiz. 
Komisyon ve
Hükûmet yerinde.
Diğer önergeyi
okutuyorum: 
Türkiye Büyük Millet Meclisi Başkanlığı’na
Görüşülmekte
olan 592 sıra sayılı kanun tasarısının 13 üncü maddesinde yer alan “ibaresi”
ifadesinin “ifadesi” şeklinde değiştirilmesini arz ve teklif ederiz. 
Pervin Buldan (Iğdır) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkanım.
BAŞKAN – Hükûmet
katılıyor mu?
ORMAN VE SU İŞLERİ
BAKANI VEYSEL EROĞLU (Afyonkarahisar) – Katılmıyoruz. 
BAŞKAN – Evet,
önerge üzerinde söz isteyen Erol Dora, Mardin Milletvekili.
Buyurun Sayın
Dora. (HDP sıralarından alkışlar) 
EROL DORA
(Mardin) – Sayın Başkan, değerli milletvekilleri; 592 sıra sayılı Türk Ceza
Kanunu ile Bazı Kanunlarda Değişiklik Yapılmasına Dair Kanun Tasarısı’nın
13’üncü maddesi üzerine söz almış bulunuyorum. Genel Kurulu saygıyla
selamlıyorum.
Değerli
milletvekilleri, “Türk Ceza Kanunu’nda değişiklik kanun tasarısı” adı altında
Genel Kurulda görüşülen bu torba yasa kapsamında, enerji sektörünün
özelleştirilmesiyle kâr güdüsünün halka, çiftçilere ve tarıma ne gibi zararlar
verdiğine, özellikle kendi seçim bölgem olan Mardin’de son günlerde çiftçileri
çileden çıkaran uygulamalar üzerinden değinmek istiyorum.
Değerli
milletvekilleri, kısaca DEDAŞ olarak adlandırılan Dicle Elektrik Dağıtım
Şirketinin yurttaşlarımızı mağdur eden bazı uygulamaları basına yansımış,
ayrıca yurttaşlarımızdan da tarafıma yoğun bir biçimde şikâyet telefonları ve
mektupları iletilmiştir. Son günlerde Dicle Elektrik Dağıtım Anonim Şirketinin
elektrik dağıtımı yaptığı Diyarbakır, Batman, Şanlıurfa, Mardin, Siirt ve
Şırnak’ta altyapı yatırımlarına gerekli bütçeyi ayırmayarak bu illerimizde,
özellikle vekili olduğum Mardin ilinde sürekli elektrik kesintileri
yaşanmaktadır. Esnafımız elektrik kesintilerinden kaynaklı iş yapamamakta,
çiftçilerimiz tarlalarını sulayamamaktadırlar. Vatandaşın beyaz eşyaları
kesintilerden dolayı kullanılamaz hâle gelmektedir.
Değerli milletvekilleri,
Hükûmet, vatandaşı canından bezdiren bu duruma karşı yaptırım uygulamak yerine
çiftçimizin mağduriyetini pekiştirecek uygulamalara zemin hazırlamaktadır.
Mardin’de, DEDAŞ’ın haksız olarak kendilerine çıkardığı elektrik borçları
yüzünden Bakanlar Kurulu kararıyla tarım destekleme primlerine el konulmasına
çiftçilerimiz tepki göstermişlerdir. Aynı zamanda, dün Mardin’de büyük bir
kitle tarafından Diyarbakır-Mardin yolu kesilmiştir ve uzun bir bekleyişten
sonra çiftçilerimiz ile güvenlik güçleri karşı karşıya gelmiş, birçok
gerginlikler ve huzursuzluklar yaşanmış ve 1 çiftçimiz de gözaltına alınmıştır.

İşte, gördüğünüz
gibi Mardin-Diyarbakır yolu hemen hemen gün boyunca kapalı kalmıştır. Aynı
zamanda, bu işle hiç ilgisi olmayan normal vatandaşlarımız da mağdur bir duruma
gelmişlerdir. 
Çiftçilerimiz
mazot, gübre ve zirai ilaç fiyatlarının yüksek oluşundan ötürü oldukça zor
durumdalar. Bu yılın kurak geçmesi ve bankalara olan kredi borçları ekonomik
olarak çiftçilerin yükünü artırmıştır. 
Mardin, Urfa,
Siirt, Batman, Şırnak ve Diyarbakır illerimizin tarımsal üretimdeki paylarını
göz önünde bulundurduğumuzda ülke ekonomisine oldukça yüksek meblağlarda
yansıyan zararlar meydana gelmektedir. Yine, DEDAŞ tarafından kaçak tahakkuku
düzenlenirken kaçak ve usulsüz elektrik kullanımına dair usul ve esaslara
riayet edilmediği görülmektedir. 
Değerli
milletvekilleri, bu durumlar ayrıca dava konusu olmuştur. Mahkemeler bu
davaları çiftçiler lehine karara bağlamaktadır. Dava konusu olan bir dosyada
kesilen fatura tutarı 68 bin TL iken bilirkişinin aynı fatura için “Ancak 2.400
TL olmalıdır.” şeklinde tespitiyle DEDAŞ haksız bulunmuştur. Anlaşılan odur ki
DEDAŞ yetkilileri fatura ve kaçak tutanaklarını olay mahalline gitmeden tanzim
etmektedirler. Dava dosyalarındaki bilirkişi tespitleri bu durumu doğrular
niteliktedir. Ayrıca trafoların kurulu gücünün tam kapasite çalıştığı
varsayılarak kaçak tahakkuku düzenlenmekte ve gerçek harcamanın çok üstünde bir
tüketim tespit edilerek fahiş borç faturaları tahakkuk edilmeye
çalışılmaktadır. 
DEDAŞ’ın haksız
uygulamaları karşısında bizim parti olarak vatandaşlarımızın yanında olduğumuzu
ifade etmek istiyorum. DEDAŞ lehine aldığınız kararı tekrar gözden geçirerek
kim ne kadar enerji tüketmişse o kadar bedel ödemesini sağlayacak düzenlemeyi
hayata geçirmenizi bekliyoruz. Aksi takdirde tarım politikalarımızın bölgede
iflas etmesini hızlandırmış ve yeni bir işsizler ordusunu yaratmış olacaksınız.
Değerli
milletvekilleri, buradan bir kez daha çiftçilerimizin yanında olduğumuzu,
onların her türlü demokratik tepkilerini desteklediğimizi ve yaşadıkları sorun
çözülene kadar konunun takipçisi olacağımızı belirtiyor, bu anlamda bütün
siyasi partilerimizi ve kamuoyunu duyarlı olmaya çağırıyor, tekrar Genel Kurulu
saygıyla selamlıyorum. 
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler…
III.- YOKLAMA
(CHP
sıralarından bir grup milletvekili ayağa kalktı) 
ALİ RIZA ÖZTÜRK
(Mersin) – Toplantı yeter sayısı…
BAŞKAN – Yoklama
talebi var, yerine getireceğim. 
Sayın Öztürk,
Sayın Serindağ, Sayın Nazlıaka, Sayın Dibek, Sayın Tayan, Sayın Acar, Sayın
Demiröz, Sayın Kart, Sayın Küçük, Sayın Akar, Sayın Kaleli, Sayın Akova, Sayın
Serter, Sayın Şeker, Sayın Değirmendereli, Sayın Özkan, Sayın Şafak, Sayın
Genç, Sayın Kaptan, Sayın Aldan.
Evet, üç dakika
süre veriyorum. 
(Elektronik
cihazla yoklama yapıldı)
BAŞKAN – Sayın
milletvekilleri, toplantı yeter sayısı yoktur. 
Birleşime on beş
dakika ara veriyorum. 
Kapanma Saati: 14.52
DÖRDÜNCÜ OTURUM
Açılma Saati: 15.07
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Bayram ÖZÇELİK (Burdur)
-----0-----
BAŞKAN – Sayın
milletvekilleri, Türkiye Büyük Millet Meclisinin 99’uncu Birleşiminin Dördüncü
Oturumunu açıyorum. 
III.- YOKLAMA

BAŞKAN – 13’üncü
madde üzerinde Mardin Milletvekili Erol Dora ve arkadaşlarının verdiği
önergenin oylamasından önce istem üzerine yapılan yoklamada toplantı yeter
sayısı bulunamamıştı. 
Şimdi yoklama
işlemini tekrar yapacağım. 
Yoklama için üç
dakika süre veriyorum. 
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır.
V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru’nun; Ardahan
Milletvekili Ensar Öğüt’ün; İstanbul Milletvekili Erdoğan Toprak’ın; İstanbul
Milletvekili Sebahat Tuncel’in; Bursa Milletvekili Sena Kaleli’nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan’ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu’nun; İstanbul Milletvekili Mahmut Tanal’ın; İstanbul
Milletvekili Sebahat Tuncel’in; İstanbul Milletvekili Mahmut Tanal’ın; Bursa
Milletvekili Aykan Erdemir’in; İstanbul Milletvekili Mahmut Tanal’ın; Ankara
Milletvekili Levent Gök’ün; Barış ve Demokrasi Partisi Grup Başkanvekili Bingöl
Milletvekili İdris Baluken’in; İstanbul Milletvekili Mustafa Sezgin
Tanrıkulu’nun; Van Milletvekili Aysel Tuğluk’un; İstanbul Milletvekili Bülent
Turan ve Ankara Milletvekili Cevdet Erdöl ile 69 Milletvekilinin; Tokat
Milletvekili Reşat Doğru ve 2 Milletvekilinin; İstanbul Milletvekili Mahmut
Tanal’ın; Malatya Milletvekili Veli Ağbaba’nın; Milliyetçi Hareket Partisi Grup
Başkanvekili Kayseri Milletvekili Yusuf Halaçoğlu’nun; Gaziantep Milletvekili
Mehmet Şeker’in; Kırıkkale Milletvekili Ramazan Can ve İstanbul Milletvekili
Bülent Turan ile 1 Milletvekilinin Benzer Mahiyetteki Kanun Teklifleri ile
Kadın Erkek Fırsat Eşitliği Komisyonu ile Adalet Komisyonu Raporları (1/918,
2/14, 2/25, 2/67, 2/214, 2/218, 2/335, 2/542, 2/571, 2/577, 2/876, 2/960,
2/1060, 2/1087, 2/1369, 2/1648, 2/1675, 2/1830, 2/1864, 2/1883, 2/1941, 2/1973,
2/1982, 2/2115, 2/2149) (S. Sayısı: 592) (Devam)

BAŞKAN - Şimdi
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
592 sıra sayılı
Kanun Tasarısı’nın görüşmelerine devam edeceğiz.
Komisyon ve
Hükûmet yerinde.
14’üncü madde
üzerinde üç adet önerge vardır.
Okutuyorum:
Türkiye Büyük Millet Meclisi Başkanlığına
Görüşülmekte
olan 592 Sıra sayılı Kanun Tasarısının 14. Maddesinin 1. Fıkrasında yer alan
"üç ay" ibaresinin "altı ay" ibaresi ile değiştirilmesini
arz ve teklif ederiz.
 Turgut Dibek Ali
Rıza Öztürk Ömer Süha Aldan
 Kırklareli Mersin Muğla
 Dilek Akagün Yılmaz Aylin
Nazlıaka Haydar Akar
 Uşak Ankara Kocaeli
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının 14 üncü maddesinin 2 inci fıkrasının 2
inci ve 4 üncü bentlerinde de yer alan "itibariyle" ibarelerinin
"itibarıyla" şeklinde değiştirilmesini arz ve teklif ederiz.
 Pervin Buldan İdris
Baluken Adil Zozani
 Iğdır Bingöl Hakkâri

 Erol Dora Faysal
Sarıyıldız Selma Irmak
 Mardin Şırnak Şırnak
BAŞKAN
– Şimdi okutacağım önerge Anayasa’ya aykırılık önergesidir.
Türkiye Büyük Millet Meclisi
Başkanlığına
Görüşülmekte
olan 592 Sıra Sayılı Kanun Tasarısının 14. Maddesinin Anayasa’ya aykırı olması
sebebiyle Tasarı metninden çıkarılmasını arz ve teklif ederiz.
 Faruk Bal Yusuf
Halaçoğlu Murat Başesgioğlu
 Konya Kayseri İstanbul
 Mesut Dedeoğlu Ali
Halaman Ali Öz
 Kahramanmaraş Adana Mersin
 Emin Çınar Seyfettin
Yılmaz Reşat Doğru
 Kastamonu Adana Tokat
 Bülent Belen
 Tekirdağ
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmamaktadır Sayın Başkanım.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN
– Evet, önerge üzerinde söz isteyen Seyfettin Yılmaz, Adana Milletvekili.
Buyurun
Sayın Yılmaz.
SEYFETTİN
YILMAZ (Adana) – Sayın Başkan, değerli milletvekilleri; Türk Ceza Kanunu ile
Bazı Kanunlarda Değişiklik Yapılmasına Dair Kanun Tasarısı üzerinde 14’üncü
maddeyle ilgili verdiğimiz önerge hakkında söz almış bulunuyorum. Yüce
heyetinizi saygıyla selamlıyorum.
Konuşmama
başlamadan önce başta seçim bölgem olmak üzere Türkiye'nin çeşitli yerlerinde
sel felaketinden etkilenen tüm vatandaşlarımıza geçmiş olsun diyorum.
Devletimizin de bir an önce buralara çözüm bulmasında, yardımcı olmasında fayda
olduğunu düşünüyorum.
Değerli
milletvekilleri, demokrasi, hukuk ile siyaset arasındaki dengeye dayalı bir
sistemdir. Demokrasinin özü ve güvencesi hukuk bilinci ve yargı
bağımsızlığıdır. İnsanların hoşnut olmadıklarını eleştirebilme ve haklarını
arayabilme özgürlüğü hem demokrasinin teminatı altındadır hem de onun
temelidir. Demokratik bir sistemde devlet işlerini yürütmeye talip olanlarda
hem hukuk hem de siyaset bilincinin gelişmiş olması gerekir. “Yolsuzluk varsa
gelin bana söyleyin.” diyen, yolsuzluk iddialarını yargıyı aradan çıkartarak
sandığa taşımak isteyen bir Başbakanda hukuk bilinci olmadığı gibi siyaset
bilinci de yok demektir. Ayakkabı kutusu ile tır dorsesi arasına sıkıştığında
karar mercisi olarak sandığı işaret eden Başbakan bilmelidir ki seçmen ile
yargı birbirlerinin yerine ikame edilebilecek unsurlar değildir. Halkın yüzde
51’i vergi vermemek veya işine gelmeyen kanunlara uymamak isterse Başbakan buna
ne diyecektir? 
Demokraside her
kurum denetime ve her denetim de halka açık olmalıdır. Bu açıdan bakıldığında
AKP iktidarının Sayıştay raporlarını Türkiye Büyük Millet Meclisinden
kaçırması, yolsuzluklardan da yolsuzluk soruşturmalarının engellenmesinden de
az vahim değildir. Belli ki birbirlerinden bağımsız da değilmiş. 
Demokrasiye
yönelik tehdidin en genel ifadesi yargının bağımsız olmamasıdır. Bu tehdidi
sadece cemaate bağlılık olarak görenler çözümü de yargıyı kendilerine bağlamakta
bulur, bağımsız kılmakta değil. Başbakanın gözünde tehdit, yargının cemaate
bağlı olması değildir, buna zaten kendisi göz yummuştur; onun açısından tehdit,
cemaat üzerinden kendisine bağlı olmamasıdır. Böyle bir zihniyetin, bırakın
ileri demokrasiden falan söz etmesini, herhangi bir demokratik sistemde devlet
işlerini yürütebilecek liyakatte olması mümkün değildir. On iki yıldan uzun
zamandır süren iktidarları boyunca AKP zihniyetinin Türkiye’yi getirdiği
noktada, kendi partilerinden seçilmiş olan Türkiye Büyük Millet Meclisi Başkanı
bile “Mahkemelerin bağımsızlığını düzenleyen Anayasa’nın 138’inci maddesi bu
memlekette ölmüştür.” diyor. Bunun sorumluluğunu cemaatin sırtına atıp
kurtulmak kolay mıdır? Ancak yolsuzlukları ortaya saçılınca bunu söylemek akıllarına
gelmiştir. Sevdikleri tabirle “zamanlaması manidar” değil midir? 
Başbakan gitti,
taa Uzak Asya’dan haykırdı “Yargının vatana ihanetten başka derdi yok.” diye.
Düşünebiliyor musunuz, bir ülkenin Başbakanı, o ülkenin yargısı için “vatan
haini” bile dedi, diyebildi. Evet, Sayın Başbakan, senin bakan çocuklarının
yatak odalarındaki para kasalarıysa vatan, senin genel müdürlerinin ayakkabı
kutularındaki 4,5 milyon dolarsa vatan, senin bakanlarının kollarındaki 700 bin
liralık saatlerse vatan, Urla’da, Bodrum’da villalarsa vatan, yine milyon
dolarları sıfırlamaksa vatan, yargı vatan hainidir ve vatan haini olmalıdır.
Bir Başbakan
neden bağımsız yargıyı tehdit olarak görür de kendine bağlamak ister? Neden onu
vatana ihanetle suçlar da ancak kendine bağlamakla ihanetin son bulacağını
düşünür? Başbakan ideolojik gerekçelerle bile böyle bir adımı göze almamışken
yolsuzluk soruşturmalarından kurtulmak için böyle bir işe girişiyor, böylece
neyin ustası olduğunu da göstermiş oluyor. Evet, 17 Aralık, Tayyip Erdoğan’ın
neyin ustası olduğunu anladığımız tarihtir. Bundan böyle onun ustalık eserini
görmek isteyenler devlet yapısında neden olduğu tahribata ve yakın çevresinin
gömüldüğü yolsuzluklara bakacaktır. 
Şimdi, 17
Aralıktaki ABD-İsrail komplosunu hemen yakalayıp ortaya çıkaran zekâ
sahiplerine sormak istiyorum: MİT 18 Nisanda Başbakanın masasına “Bakanlarının
Rıza Sarraf’la olan yolsuzluk ilişkileri aleyhinde kullanılabilir, dikkatli
ol.” diye bir rapor koyuyor ki ayrı bir skandaldır, o zaman komplo yok. Bir ay
sonra Başbakan ABD’ye gidiyor. Başta yandaş medya olmak üzere bütün iktidar
çevreleri “Obama Başbakana çok değer veriyor, onu Blair House’de ağırladı”
falan diye hava atıyorlar. ABD komplosu yok. Ne hikmetse, hiçbir şey
değişmediği hâlde 17 Aralıkta ayakkabı kutuları ve bakan çocuklarının para
kasaları ortalığa saçılınca “ABD-İsrail komplosu” diyorlar. (MHP sıralarından
alkışlar) 
BAŞKAN – Evet,
teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığı’na
Görüşülmekte
olan 592 sıra sayılı kanun tasarısının 14’üncü maddesinin 2 inci fıkrasının 2
inci ve 4 üncü bentlerinde yer alan “itibariyle” ibarelerinin “itibarıyla”
şeklinde değiştirilmesini arz ve teklif ederiz.
Adil Zozani (Hakkâri) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılınmıyor Sayın Başkan. 
BAŞKAN –
Hükûmet? 
ADALET BAKANI
BEKİR BOZDAĞ (Yozgat) – Katılmıyoruz. 
BAŞKAN – Önerge
üzerinde söz isteyen Adil Zozani, Hakkâri Milletvekili. 
Buyurun Sayın
Zozani. 
ADİL ZOZANİ
(Hakkâri) – Teşekkür ederim Sayın Başkan. 
14’üncü maddeye
ilişkin verdiğimiz önerge üzerinde söz aldım, hepinizi saygıyla selamlıyorum. 
Şimdi, Meclisi
bu tarz palyatif yasal düzenlemelerle meşgul etmek âdeta Meclisi rutin dışı
çalıştırmak anlamına gelir ve öyle görünüyor ki mevcut hâliyle eğer atmosfer,
Meclis atmosferi bu şekilde devam eder ve bu şekilde giderse biz bu yasama
yılını bu yasaya ilişkin olarak tartışmalarla geçireceğiz ve yeni bir
düzenlemenin Meclis gündemine gelme şansı yok. AKP’nin kendisinde zaten rehavet
başlamış, artık 326’nın toplamı 185 edemiyor, yarı oranında düşmüş, küçülmüş
AKP. Bunun sebepleri üzerinde durmak lazım. Niye bu durumdayız? Niye Meclis
çalışamıyor? Mecliste görevli milletvekilleri, görevi yasa yapmak olan
milletvekilleri neden Meclis çalışmalarına bu kadar kayıtsız kalıyorlar?
Zannederim başta AKP’nin grup yönetiminin üzerinde düşünmesi, sorgulaması
gereken bir durumdur bu. Şimdi, işin aslı bu. 
Bu tarz
yasalarla, tırnak içinde “reform” adı altında buraya getirilen gündemlerle
Meclisi meşgul etmek yerine bu ülkenin ihtiyacı olan yasaları Türkiye'nin
gündemine getirseniz, Meclisin gündemine getirseniz burada sürekli oturan 550
milletvekili bulursunuz. Ancak, bunu yapmadığınız için, Türkiye'nin temel
sorunlarına cevap verecek yasal düzenlemeleri Meclisin gündemine taşımadığınız
için problemle karşı karşıyayız. Bir isteksizlik durumu söz konusu çünkü herkes
şunu biliyor ki: Bir yıl sonra, pekâlâ, bugün yaptığımız yasal düzenlemeleri
bir yıl sonra tekrar burada “Ya, orada bir virgülde yanlışlık yapmıştık,
yeniden düzeltelim.” deme noktasına geliniyor. Her birimiz kendi
komisyonlarımızda defalarca bu durumla karşı karşıya kaldık. 
Şimdi, hiç
kimsenin konuşmadığı ama 10 Ağustos itibarıyla Türkiye'nin gündemine gelecek
bir kaos vardır. Cumhurbaşkanının halk tarafından seçilecek olması, 10 Ağustos
itibarıyla Türkiye'de çifte hiyerarşi gerçekliğini önümüze koyacaktır. Mevcut yasalara
göre Cumhurbaşkanını halk seçip burada Hükûmet, Başbakan Cumhurbaşkanının
yetkilerini mevcut Anayasa çerçevesinde tutma ve bugüne kadar alışagelmiş
düzeni devam ettirme şansına sahip değildir. Valiniz bir ama valiye talimat
veren iki. İkili bir mekanizmanız olacak. Vali bu durumda Cumhurbaşkanının
talimatını mı dinleyecek yoksa Başbakanın ya da Hükûmetin ilgili bakanın
verdiği talimatı mı dinleyecek? 10 Ağustostan itibaren siz bunu yaşamaya
başlayacaksınız. Bu gerçeklik ortada dururken böylesi bir yasal düzenlemeyi,
daha doğrusu herkesin sözünü verdiği yeni anayasayı Türkiye'nin gündemine
getirmemiş olmak, tartışmamış olmak ve Türkiye’yi yeni bir anayasaya
kavuşturmamış olmak en ciddi sorunlarından bir tanesidir. Alın size 10
Ağustostan itibaren Türkiye'de çifte hiyerarşi sistemiyle yüz yüze
kalacaksınız. O dönem ne yapacaksınız? Bir yılı nasıl idare edeceksiniz?
2015’ten itibaren… Herkes, önümüzdeki dönemde, yazdan itibaren yeni anayasa
sözünü tekrar kamuoyuna vermeye başlayacak, tüm partiler bunu yapacak; siz de
yapacaksınız, muhalefet de yapacak. Ancak, bunu 2015 sonbaharından önce
gündemleştirme şansınız da yok. Bu arada kalan dönemde Türkiye’deki çifte
hiyerarşi sistemini nasıl idare edeceksiniz? Emanetçi Başbakanla bunu idare
edeceğinizi düşünüyorsanız bu ülkenin artık 1990’ların, 1980’lerin, 1970’lerin
ülkesi ve halkı olmadığını bilmeniz gerekiyor. Böyle bir gerçeklikle yüz yüze
kalacağız, bunu size hatırlatmak istedim. 
Teşekkür
ediyorum.
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 Sıra sayılı Kanun Tasarısının 14. Maddesinin 1. Fıkrasında yer alan
"üç ay" ibaresinin "altı ay" ibaresi ile değiştirilmesini
arz ve teklif ederiz.
Aylin Nazlıaka (Ankara) ve
arkadaşları
BAŞKAN –
Komisyon önergeye katılıyor mu? 
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkanım. 
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde söz isteyen Aylin Nazlıaka, Ankara Milletvekili. 
Buyurun Sayın
Nazlıaka. (CHP sıralarından alkışlar)
AYLİN NAZLIAKA
(Ankara) – Sayın Başkan, değerli milletvekilleri; gene, burada, bir torba kanun
üzerinde görüşüyoruz. Tabii, şu bir gerçek değerli milletvekilleri: Yasa
çıkarmak teknik bir iştir ama hiç şüphesiz yasaların bir de ruhu vardır. O ruh
nereden kazandırılır? Yaşanmışlıklar üzerinden kazandırılır, gerçek hayat
hikâyeleri üzerinden kazandırılır. İşte, bu nedenle de yasa çıkarılmadan önce
ve yasanın çıkarılma süreci içerisinde mutlaka olayın paydaşları da sürecin
içerisine dâhil edilmek durumundadır yani sivil toplum örgütleri bu sürecin
içerisinde olmak durumundadır. Ama bir kez daha görüyoruz ki bir torba kanun,
sivil toplum örgütlerinin çok kısıtlı bir katılımıyla, üstelik de on dakika
gibi sınırlı konuşma süreleriyle, çok sınırlı görüş bildirilerek çıkartılıyor.
Üstelik de cinsel suçlar gibi toplumun genelini ilgilendiren bir konuda psikologlar,
pedagoglar, sosyologlar, antropologlar, her biri âdeta yok kabul edilip onların
görüşleri göz ardı ediliyor; kadın dernekleri, çocuk dernekleri göz ardı
ediliyor. İşte, böyle bir süreçten geçerken bu yasa ne kadar sağlıklı olacak?
Üstelik de 104 maddelik olan bu yasada bir kez bile kadının adı geçmiyor, bir
kez daha kadın yok sayılıyor. 
Ama değerli
milletvekilleri, çocuklarla ilgili bir yasa çıkarmak artık bir zorunluluk
olmuştu sizler için de. Çünkü artık gazetelere baktığınızda, kadına yönelik şiddet
haberlerinin yanında çocuk haklarına yönelik her türlü ihlaller de gazete
manşetlerinde yer almaya başlamıştı. Yani Türkiye bir yandan kadın hakları ve
insan hakları konusunda gerilerken tabii ki çocuk haklarında da çocuklarımız da
bundan nasibini almıştı. İşte bu nedenledir ki, bugün ülkemizde 30 binin
üzerinde kayıp çocuğumuz var, 2 bin civarındaki çocuğumuz cezaevinde, gene 2
binin üzerinde çocuk sokakta yaşıyor, 100 binden fazla çocuk uyuşturucu madde
bağımlısı konumunda, 1 milyonun üzerinde çocuğumuz işçi konumunda. Bakın,
çalışan her 20 kişiden 1’i çocuk yaşta istihdam ediliyor. Sadece geçen yıl 59
çocuğumuz yaşamını iş kazasında kaybetti, 633 çocuğumuz önlenebilir kazalar
nedeniyle yaşamını yitirdi. 
İşte Türkiye’de
bütün bunlar olurken çocuk evliliklerini masumane bulan bir zihniyet var. Bütün
bunlar olurken tacizcilere, tecavüzcülere, istismarcılara karşı çığlık atmayı
öneren ve devlet olma sorumluluğunu üzerinden velilere ve çocuklara yükleyen
bir zihniyet var. İşte bu nedenle böyle bir yasanın elbette çıkması gerekiyordu
ama biz isterdik ki, gerçek yaşam hikâyeleri üzerinden de bu yasa kurgulansın
ve bu yasanın bir ruhu olsun. 
Bakın, şu konuda samimi olalım:
Kimse suç işleyeceği zaman gidip Türk Ceza Kanunu’nda bu suçun cezası on yıldan
yirmi yıla çıktı, o zaman bu suçu işlemeyeyim demez yani kimse TCK’ya bakarak
suç işleyip işlemeyeceğine karar vermez. Elbette ki cezaların artırımı
önemlidir ama biz diyoruz ki: Öncelikle önleyici tedbirleri artırmalıyız. Bu
suçlara sebep olan sosyal, ekonomik, kültürel nedenler nelerdir, gelin önce
bunları araştıralım, önce bu suçları önlemeye çalışalım, ondan sonra da tabii
ki suçluları cezalandıralım. 
Bakın, bu neye benziyor biliyor
musunuz? Bir evde yangın çıkıyor, siz yangın çıktıktan sonra yangın çıkaran kişinin
cezalandırılması ya da itfaiye aracının zamanında oraya gelip gelmediğini
sorguluyorsunuz. Elbette suçlunun cezalandırılması önemli, elbette itfaiye
aracının, itfaiyecilerin zamanında müdahalesi önemli ama hiç şüphesiz o
suçlunun o suçu yapmasını gerekçelendiren nedenlerin ortaya çıkarılması çok çok
kritik bir mevzu. 
Onun için, her şeyden önce
önleyici tedbirleri artırırken kadın ve erkeğin birlikte sosyalleşmesini
engelleyen, zorlaştıran faktörlerin de ortadan kaldırılması lazım.
Bakın, bugün, biz, Meclis Başkan
Vekilimizin bile karma eğitime karşı olduğunu duyduk kendi ağzından. Gene
AKP’nin bazı milletvekillerinin karma eğitime karşı olduğunu duyduk kendi
ağızlarından. İşte bunlardır ki toplumsal cinsiyet eşitsizliğini ve bu suçları
artırmaktadır. 
Onun için, ben diyorum ki değerli
milletvekilleri: Ne ruhunuzu satın ne de yasaların bir ruhu olduğu gerçekliğini
yasayı çıkarmadan önce göz ardı edin. 
Hepinize saygılar sunuyorum. (CHP
sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum:
Kabul edenler… Kabul etmeyenler… Madde kabul edilmiştir.
15’inci madde üzerinde üç adet
önerge vardır, okutuyorum:
Türkiye Büyük Millet Meclisi Başkanlığına
Görüşülmekte olan 592 sıra sayılı
kanun tasarısının 15 inci maddesinde yer alan “ilgisine göre istinaf ya da
temyiz yoluna” ibaresinin “itiraz, istinaf ya da temyiz yoluna” şeklinde
değiştirilmesini arz ve teklif ederiz.
 Pervin Buldan  İdris
Baluken  Adil Zozani
 Iğdır  Bingöl
 Hakkâri 
 Selma Irmak  Faysal
Sarıyıldız  Erol Dora
 Şırnak  Şırnak
 Mardin
Türkiye Büyük Millet Meclisi Başkanlığına
Görüşülmekte olan 592 Sıra sayılı
Kanun Tasarısının 15.Maddesiyle değiştirilen 2577 sayılı Kanunun 15. Maddesinin
dördüncü fıkrasında yer alan “ilgisine göre” ifadesinden önce gelmek üzere
“kararın düzeltilmesi,” ibaresinin eklenmesini arz ve teklif ederiz.
 Turgut Dibek  Ali
Rıza Öztürk  Ömer Süha Aldan 
 Kırklareli  Mersin
 Muğla
 Dilek Akagün Yılmaz  Haydar
Akar
 Gürkut Acar 
 Uşak  Kocaeli  Antalya

BAŞKAN – Şimdi
okutacağım önerge Anayasa’ya aykırılık önergesi.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 15. Maddesinin Anayasa’ya aykırı olması
sebebiyle Tasarı metninden çıkarılmasını arz ve teklif ederiz.
 Faruk Bal Ali
Halaman Ali Öz
 Konya Adana Mersin
 Yusuf Halaçoğlu Murat
Başesgioğlu Emin Çınar
 Kayseri İstanbul Kastamonu
 Seyfettin Yılmaz Mesut
Dedeoğlu Reşat Doğru
 Adana Kahramanmaraş Tokat
 Ruhsar Demirel Bülent
Belen
 Eskişehir Tekirdağ
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Komisyon iştirak etmiyor Sayın Başkan.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde söz isteyen Ali Halaman, Adana Milletvekili.
Buyurun Sayın
Halaman. (MHP sıralarından alkışlar)
ALİ HALAMAN
(Adana) – Sayın Başkanım, değerli milletvekilleri; 592 sıra sayılı Kanun
Tasarısı 104 madde olup üç bölüm hâlinde getirilmiştir. Birinci bölüm 15’inci
maddede vermiş olduğumuz önerge hakkında söz aldım. Hepinizi saygıyla, sevgiyle
selamlarım.
Bu kanun
tasarısı, muhteva olarak, muhalefet milletvekillerinin vermiş olduğu kanun
tekliflerini bir araya getirip, onların söylediklerini de yapıyormuş gibi
gösterip, iktidarın kendi söylediklerini yaptırmak amacıyla yani Yargıtayda,
Danıştayda, bölge idare mahkemelerinde değişiklik yapıp “Ben bunların yükünü
azaltacağım, istinaf mahkemeleri kurup bunlara da tayin yapacağım, terfi yapacağım;
dün, bizim siyasetimize emek veren, beraber olduğumuz ama bugün aramızda maddi,
manevi problem çıkan paralel yapıyla -moda tabir- uğraşıp, onlara diz
çöktüreceğim, onların inlerine gireceğim, yaptıklarını dizinden, gözünden
getireceğim.” deme kanun tasarısıdır.
Bir de son
zamanlarda büyük ümit, umut gibi gözüken büyükşehirler bu Mecliste çok istekli,
arzulu kuruldu. Kurulmasının sebebi, yani istikbalde… Bugün Türkiye'nin hemen
hemen her tarafında gözüken, birçok yerinde İstiklal Marşı’nın okunmadığı,
Andımız’ın okunmadığı, karakolların boşaltıldığı, karakolların yıkıldığı,
jandarmanın geri çekildiği, bölücülüğün had safhaya vardığı, Kâzım
Karabekirlere, Atatürklere laf söylendiği bir Meclisin içerisinde “Kanun
yapıyorum.” diyerek neyin inşasını yapıp… Dolayısıyla, bu memleketin, bu
milletin her şeyine tabi olan, bu memleketin ekonomik değerlerine, örf,
âdetlerine saygılı olan, kendini Türk milletinden hisseden yerlerin adliye
binasını kapatıyorsun. Diğer yerlerdeki adliye binalarını kapatıyorsun da
Saimbeyli’nin adliye binasını niye kapatıyorsun? Yani burada terör mü var?
Burada Atatürk’e küfreden mi var, Kâzım Karabekir’i aşağı alan mı var? 
Dolayısıyla, bu
memlekette devleti meydana getiren, vali olarak kabul ettiğin, doktor olarak
kabul ettiğin, hâkim, savcı olarak kabul ettiğin, hemşire, tapu memuru; bunlar
olmadan devlet olmaz. Devletin varlık sebebi valinin olmasından, kaymakamın
olmasından, doktorun olmasından, hâkimin olmasından, savcının olmasından
kaynaklanır. Bunların olmadığı yerde devlet mi olur, millet mi olur, halk mı
olur? Dolayısıyla, bu mahkemeler, yani kurulan, yani gösterip gösterip, işte,
“Muhalefet partisi milletvekillerinin verdiği teklifleri de yerine
getireceğiz…” 
“Bu memlekette
uyuşturucuyu engellemek istiyorum.” diyorsun, bundan önceki kanunlar elini mi
tuttu senin uyuşturucuyu önlemen için? Bunun için, ben bu kanunu çok uygun
bulmadığımı söylemekle beraber, üniversitelerde, yüksekokullarda, yani grup
grup, küme küme çıkıp -üniversite imtihanı değil, ders- “Derslere hangi çocuk
girecek, hangi çocuk girmeyecek?” diyerek… Fiilî, illegal yapılanmaları
engelleyecek kanunlar yok mu bu memlekette?
Dolayısıyla, ben bu kanunu menfi
buluyor, en kısa zamanda siyasi iktidardan, dün hangi sebeple kapattığı belli
olmayan Saimbeyli Adliyesinin açılmasını bekliyor, hepinize saygı, sevgilerimi
sunuyorum. (MHP sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 592 Sıra sayılı
Kanun Tasarısının 15.Maddesiyle değiştirilen 2577 sayılı Kanunun 15. Maddesinin
dördüncü fıkrasında yer alan “ilgisine göre” ifadesinden önce gelmek üzere
“kararın düzeltilmesi,” ibaresinin eklenmesini arz ve teklif ederiz.
Gürkut Acar (Antalya) ve
arkadaşları
BAŞKAN – Komisyon önergeye
katılıyor mu? 
ADALET KOMİSYONU BAŞKANI AHMET
İYİMAYA (Ankara) – Katılmıyoruz Sayın Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat)
– Katılmıyoruz.
BAŞKAN – Önerge üzerinde söz
isteyen Gürkut Acar, Antalya Milletvekili.
Buyurun Sayın Acar. (CHP
sıralarından alkışlar) 
GÜRKUT ACAR (Antalya) – Sayın
Başkan, değerli milletvekilleri; 592 sıra sayılı torba yargı paketinin 15’inci
maddesi üzerinde söz aldım. Yüce Meclisi saygıyla selamlıyorum. 
Değerli arkadaşlarım, Adalet ve
Kalkınma Partisi her zaman yaptığı gibi bazı konuları bahane ederek yine
yargıyı altüst etme çabası içindedir. “Çocukları koruyacağız, cinsel
istismardan arındıracağız.” kılıfı altında Danıştayı baypas etmektedir bu
kanun. Yargıtay keyfe göre yeniden şekillendirilmektedir. “İvedi yargılama”
kılıfı altında yargıya “ÇED işlerine karışma, özelleştirme işlerine sakın
karışma, rant işlerine karışma; yargı, sen buralardan elini çek.” mesajı
verilmektedir.
Şimdi, sayın AKP’li milletvekili
arkadaşlarım, kendinize göre bir yargı yaptınız, bütün bürokratları Yargıtaya
getirdiniz, bir yargı oluşturdunuz ama yetmedi, şimdi öz yargınızı yapmaya
çalışıyorsunuz. Bunun hukukta yeri yoktur. “Olağanüstü durumlar var.”
denilerek, “kumpas” denilerek hukuk yaparsanız, iktidara göre hukuk, Başbakana
göre hukuk, yandaşa göre hukuk yaparsanız orada hukuk da olmaz, adalet de olmaz
değerli arkadaşlarım. Nitekim Türkiye bir hukuksuzluğun içinde boğulmaktadır,
bunun baş sorumlusu da Adalet ve Kalkınma Partisi olarak sizsiniz ve Sayın
Başbakanın bizzat kendisidir. Mahkeme kararı uygulanmasın diye kanun çıkarılan
bir ülkede hukuk devleti işlemez değerli arkadaşlarım, o ülkede hukuk
işlemediği gibi Türkiye’de de işlemez ve de işlemiyor. Değerli arkadaşlarım,
bunları söylerken zevkle söylemiyorum. Ben bir hukukçuyum, otuz dokuz sene
fiilen avukatlık yapmış bir hukukçuyum. Değerli arkadaşlarım, hukukun ne
olduğunu anlayan bir insanım. Hukuksuz hiçbir iktidar hiçbir yere varmamıştır.
Hukuksuz bir ülke olmaz. Yanlış yapıyorsunuz, yanlış gidiyorsunuz. 
Şimdi, burada 4
eski bakan hakkında yolsuzluk, rüşvet, resmî belgede sahtecilik gibi suçlarla
komisyon kurulması için verilen önergeler görüşüldü. Ne dedi sayın AKP’liler?
Ne yazdınız başına? Şöyle yazdınız: “Hukuk devleti, hukuk güvenliğini sağlayan,
Anayasa’ya aykırı durum ve tutumlardan kaçınan, Anayasa ve yasalarla kendini
bağlı sayan, yargı denetimine açık olan devlettir.” Bunu yazdınız; ne kadar
güzel, ne kadar doğru. Hukuk devletini yerle bir ediyorsunuz, mahkeme
kararlarını baypas ediyorsunuz ve bunun için kanun çıkartıyorsunuz, Danıştay,
Anayasa Mahkemesi kararlarını yok sayıyorsunuz, havaalanı kararlarını, Atatürk
Orman Çiftliğiyle ilgili mahkeme kararlarını ayaklar altına alıyorsunuz ve
paspas yapıyorsunuz bu mahkeme kararlarını, sonra 4 bakanın yolsuzluk
suçlamalarıyla ilgili kalkıyorsunuz, “hukuk devleti” diyorsunuz. Yani bunun
neresi doğru? Sizin için olduğu zaman hukuk devleti olacak ama mahkemeler aksi
yönde karar verdiği zaman “O zaman hukuk devleti çok önemli değil.”
diyeceksiniz. Bu ne perhiz bu ne lahana turşusu? Akıllara zarar bir hukuk
anlayışıdır. Böyle gidemezsiniz değerli arkadaşlarım, bir yere varamazsınız.
Bakınız,
yıllarca unuttuğunuz, aklınızın ucuna bile gelmeyen hukuk devletini yolsuzluk
soruşturması gelince hemen hatırladınız. Yani bu nasıl bir olaydır anlamak
mümkün değil. Değerli arkadaşlar, bakın, Sayın Başbakan ikide bir de şöyle
diyor: “Gerilimin tarafı olmayız.” Yani, Patagonya’da yaşıyor olsak bunda bir
tuhaflık görmeyiz ama Türkiye'de yaşıyoruz ve gerilimi kimin yarattığını da
biliyoruz. Sokağa her çıkana “darbeci”, “komplocu”, “ajan” diyeceksin, yaşamını
yitirmiş çocukları, gençleri, ailelerini yandaşlara yuhalatacaksın, yurttaşları
a’dan z’ye dövdüreceksin, “Başörtülü bacıma saldırdılar, camiye girdiler.”
diyerek yurttaşları tahrik edeceksin, sonra “Gerilimin tarafı olmayacağız.”
diyeceksiniz ki buna sadece “Pes!” denir. 
Değerli
arkadaşlarım, Sayın Başbakan diyor ki: “Demokrasi sadece sandıktır.” Peki, sana
oy vermeyenlerin iradesi ne olacak, onların hakları ne olacak, onların
talepleri ne olacak? Bizi seçen, buraya gönderen iradenin bir önemi yok mu?
Değerli
arkadaşlarım, bu kanun Türkiye'de hukuk devletini ortadan kaldıracak
nitelikler taşımaktadır; bu, yargıyı allak bullak edecektir. Bu kanunun birçok
maddesi Anayasa'ya aykırıdır. Bu kanunla ayakta kalmanız mümkün değildir.
Özelleştirmeler konusunda mahkeme kararlarını dinlemediniz, bu anayasal suçtur
ve bugün yargıya tayin ettirdiğiniz yargıçlar sizi mahkûm edecektir.
Hepinize
saygılar sunuyorum. (CHP sıralarından alkışlar)
ALİ RIZA ÖZTÜRK
(Mersin) – Karar yeter sayısı…
BAŞKAN –
Teşekkür ediyorum.
Önergeyi
oylarına sunacağım, karar yeter sayısı arayacağım.
Kabul edenler…
Kabul etmeyenler… Karar yeter sayısı yoktur. 
Birleşime beş
dakika ara veriyorum.
Kapanma Saati: 15.41
BEŞİNCİ OTURUM
Açılma Saati: 15.49
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Bayram ÖZÇELİK (Burdur)
-----0-----
BAŞKAN – Sayın
milletvekilleri, Türkiye Büyük Millet Meclisinin 99’uncu Birleşiminin Beşinci
Oturumunu açıyorum. 
15’inci madde
üzerinde Antalya Milletvekili Gürkut Acar ve arkadaşlarının önergesinin
oylanmasında karar yeter sayısı bulunamamıştı. 
Şimdi önergeyi tekrar oylarınıza
sunacağım ve karar yeter sayısı arayacağım.
Kabul edenler… Kabul etmeyenler…
Karar yeter sayısı vardır, önerge kabul edilmemiştir. 
592 sıra sayılı Kanun
Tasarısı’nın görüşmelerine devam edeceğiz. 
Komisyon ve Hükûmet yerinde. 
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının 15 inci maddesinde yer alan “ilgisine
göre istinaf ya da temyiz yoluna” ibaresinin “itiraz, istinaf ya da temyiz
yoluna” şeklinde değiştirilmesini arz ve teklif ederiz.
Erol Dora (Mardin) ve arkadaşları
 BAŞKAN –
Komisyon önergeye katılıyor mu? 
ADALET KOMİSYONU BAŞKANI AHMET
İYİMAYA (Ankara) –Katılmıyoruz Sayın Başkan. 
BAŞKAN – Hükûmet katılıyor mu? 
ADALET BAKANI BEKİZ BOZDAĞ
(Yozgat) – Katılmıyoruz. 
BAŞKAN – Evet, önerge üzerinde
söz isteyen Erol Dora, Mardin Milletvekili. 
Buyurun Sayın Dora. 
EROL DORA (Mardin) – Sayın
Başkan, değerli milletvekilleri; 15’inci madde üzerinde vermiş olduğumuz önerge
üzerine söz almış bulunuyorum. Genel Kurulu saygıyla selamlıyorum. 
Bugün çıkan birçok konuşmacı
torba kanunlardan bahsetti. O açıdan, tarihî süreç içerisinde torba kanunların
geçirmiş olduğu süreci değerlendirme ihtiyacı duymuş bulunmaktayım. 
Değerli milletvekilleri, ilk
elden söylenebilecek olan şudur ki: Torba kanun fantezisi, bırakalım çağdaş
evrensel hukuk ilkelerini, bundan iki bin yıl önce, Roma’da, MÖ 98 yılında
kabul edilmiş olan kanunlarda “konu birliği olması” ilkesine dahi aykırıdır. 
Türkiye Büyük Millet Meclisinde
kabul edilen torba kanunların birçok farklı kanun ve kanun hükmünde kararnamede
eklemeler ve değişiklikler yapabildiği göz önüne alınacak olursa, torba
kanunların sebep olduğu çok çeşitli sakıncalarının bulunduğunu görebileceğiz.
Bunlar arasında “kanunlaştırma yöntemi çerçevesinde açık bir hukuk yaratma”
ilkesinin ihlal edilmesi zikredilebilir çünkü belli bir sistematiği olmayan
torba kanunların değiştirdiği kanunları takip etmek uygulamacılar açısından çok
büyük güçlük yaratmaktadır. Torba kanunları takip etmeyi güçlendirdiği ölçüde,
kanunların bilinebilirliğine ve sonuçlarının öngörülebilirliğine de engel
teşkil etmektedir. Ayrıca, torba kanunlar sistematik olmadığı için yorum
ihtiyacı doğduğunda sistematik yorum yapma olanağı da bulunmamaktadır. 
Sayın Başkan,
değerli milletvekilleri; torba kanun, sivil toplumun yasama sürecini etkin
kullanımını engelleyen bir kanunlaştırma sürecinde yapılmaktadır. Bu
sakıncaları yanında, torba kanun, yasa yapım sürecinin yöntemsel ilkelerinden
olan müzakere sürecini de saf dışı bırakmakta, Parlamentoda komisyon ve Genel
Kurul aşamaları tamamen biçimsel formaliteler hâline indirgenmektedir. Çok
farklı konularda düzenlemeler içermesine rağmen torba kanunların yasama
sürecine büyük önemi olan ihtisas komisyonlarını da âdeta saf dışı bıraktığı
görülmektedir. Komisyon aşamasında torba kanunlara çok fazla sayıda yeni madde
eklendiği görülmektedir. Böylece yasama süreci bütünüyle sürprizlere açık hâle
getirilmektedir. 
Sayın Başkan,
değerli milletvekilleri; kanun koyma yetkisinin ve bu yetkinin kullanımı sonucu
ortaya çıkan kanunun neyi amaçlaması gerektiği de siyaset felsefesi
çerçevesinde ele alınan temel bir konudur. “Kanun neyi amaçlamalıdır?” sorusuna
bizim vereceğimiz ilk yanıt, bir kanun her şeyden önce adaleti sağlamalıdır
biçimindedir. Roma’da milattan önce 98’de torba kanun yapmak yasaklanmış,
Amerika’da 34 eyalette, torba kanun, konunun tekliği ilkesi gereğince
yasaklanarak anayasal bir ilke olarak kabul edilmiştir. 
Değerli
milletvekilleri, çoğunlukla Adalet Bakanlığının kapsamına giren düzenlemeleri
içeren bir tasarı üzerinde konuşuyorken değinmek istediğim çok önemli bir konu
var. Önümüzdeki haftalarda öğretim kademesinden mezun olacak yüz binlerce
çocuğumuz, temel eğitimden orta eğitime geçiş sınavlarından aldıkları puanların
ağırlıklı etkisiyle çeşitli düzeylerde liselere kayıt yaptırmaya hak
kazanacaklardır. Ancak, ilki geçtiğimiz 2013 yılının Kasım ayında ve ikincisi
de 2014 yılının Nisan ayında gerçekleştirilen bu sınavda, azınlık okullarında
okuyan öğrenciler ile din kültürü ve ahlak bilgisi dersinden muaf olan
öğrencilere yönelik büyük bir skandal niteliğinde haksızlıklar yapılmış ve
puanları eksik hesaplanmıştır. Yerleştirme puanı nasıl hesaplanacak?
Ortaöğretime yerleştirmede, öğrencinin 6’ncı, 7’nci ve 8’inci sınıf yıl sonu
başarı puanlarının aritmetik ortalamasının yüzde 30’u ile 8’inci sınıf
ağırlıklandırılmış merkezî sınav puanının yüzde 70’inin toplamı yerleştirmeye
esas puanı oluşturacaktır. 
Sayın Başkan,
değerli milletvekilleri; yani azınlık okulunda okuyan öğrencilerimiz ve devlet
okullarında okuyup da din derslerinden muaf olan öğrencilerimiz din
derslerinden muaf olmalarına karşın, kendilerine 0 puan verilmiştir ve bu
şekilde bir değerlendirme sonucu okullara yerleştirileceklerdir. Bu
mağduriyetten dolayı, belki birçok çocuğumuz istediği okula giremeyecektir. 
Şimdi, biz,
Türkiye'nin laik, demokratik bir hukuk devleti olduğunu söylüyoruz. Öncelikle
defalarca Millî Eğitim Bakanıyla görüşmüş olmama rağmen, buna bir çözüm
üretilemedi “Haklısınız.” dedi. O açıdan, buradan Sayın Başbakana sesleniyorum:
Bu çocuklar bu ülkenin çocuklarıdır, vatandaşlarıdır; farklı bir dinden
oldukları için onların mağduriyetlerini sağlamaya yönelik bir müfredatın
uygulanamayacağını belirtmek istiyoruz. 
Ayrıca, din
özgürlüğü Birleşmiş Milletler İnsan Hakları Sözleşmesi çerçevesinde güvenceye
alınmıştır. Buradan Sayın Adalet Bakanımıza da sesleniyorum.
(Mikrofon otomatik cihaz tarafından kapatıldı)
EROL DORA
(Devamla) - Öncelikle grup başkan vekillerine de sesleniyorum: Bu anlamda
gereken duyarlılığı göstermenizi temenni ediyor, tekrar hepinizi saygıyla
selamlıyorum. (HDP sıralarından alkışlar)
ALİ RIZA ÖZTÜRK
(Mersin) – Karar yeter sayısı… 
BAŞKAN –
Önergeyi oylarınıza sunacağım, karar yeter sayısı arayacağım. 
Kabul edenler…
Kabul etmeyenler… (AK PARTİ sıralarından “Var, var” sesleri, CHP sıralarından
“Yok, yok.” sesleri) 
MUSTAFA ELİTAŞ
(Kayseri) – Sayın Başkan, var. Güldal Hanım’a sorarsan var!
BAŞKAN - Sayın
milletvekilleri, karar yeter sayısı var da biz mi inkâr ettik; yok. (CHP
sıralarından alkışlar)
Beş dakika ara
veriyorum. 
Kapanma Saati: 15.56
 ALTINCI
OTURUM
 Açılma
Saati: 16.03
 BAŞKAN:
Başkan Vekili Sadık YAKUT
KÂTİP ÜYELER:
Muharrem IŞIK (Erzincan), Bayram ÖZÇELİK (Burdur)
 -----0-----
BAŞKAN – Sayın
milletvekilleri, Türkiye Büyük Millet Meclisinin 99’uncu Birleşiminin Altıncı
Oturumunu açıyorum.
15’inci madde
üzerinde Mardin Milletvekili Erol Dora ve arkadaşlarının önergesinin
oylanmasında karar yeter sayısı bulunamamıştı. Şimdi önergeyi tekrar oylarınıza
sunacağım ve karar yeter arayacağım.
Kabul edenler...
Kabul etmeyenler... 
Kâtip Üyeler
arasında anlaşmazlık var, elektronik cihazla oylama yapacağız.
İki dakika süre
veriyorum.
(Elektronik
cihazla oylama yapıldı)
BAŞKAN – Sayın
milletvekilleri, karar yeter sayısı vardır, önerge kabul edilmemiştir.
592 sıra sayılı
Kanun Tasarısı’nın görüşmelerine devam edeceğiz.
Komisyon ve
Hükûmet yerinde.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
16’ncı madde
üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının 16. Maddesinin aşağıdaki gibi
değiştirilmesini arz ve teklif ederiz.
“Madde 16 – 2577
sayılı Kanunun 17’nci maddesi aşağıdaki şekilde değiştirilmiştir.”
“Madde 17 – 1.
Danıştay ile idare ve vergi mahkemelerinde açılan iptal ve otuzbin Türk
Lirasını aşan tam yargı davaları ile tarh edilen vergi, resim ve harçlarla
benzeri mali yükümler ve bunların zam ve cezaları toplamı yirmibeşbin Türk
Lirasını aşan vergi davalarında, taraflardan birinin isteği üzerine duruşma
yapılır.
2. Temyiz ve
istinaflarda duruşma yapılması tarafların istemine ve Danıştay veya ilgili
bölge idare mahkemesi kararına bağlıdır.
3. Duruşma
talebi, dava dilekçesi ile cevap ve savunmalarda yapılabilir.”
 Turgut Dibek Ali
Rıza Öztürk Ömer Suha Aldan
 Kırklareli Mersin Muğla
 Sedef Küçük Dilek
Akagün Yılmaz Haydar Akar
 İstanbul Uşak Kocaeli
BAŞKAN – Şimdi
okutacağım önerge Anayasa’ya aykırılık önergesidir.
Türkiye Büyük Millet Meclisi Başkanlığına
Görüşülmekte olan 592 Sıra Sayılı
Kanun Tasarısının 16. Maddesinin Anayasa’ya aykırı olması sebebiyle Tasarı
metninden çıkarılmasını arz ve teklif ederiz.
 Faruk Bal Ali
Halaman Ali Öz
 Konya Adana Mersin
 Yusuf Halaçoğlu Emin
Çınar Murat Başesgioğlu
 Kayseri Kastamonu İstanbul
 Seyfettin Yılmaz Mesut
Dedeoğlu Reşat Doğru
 Adana Kahramanmaraş Tokat
 Bülent Belen Ruhsar
Demirel
 Tekirdağ Eskişehir 
BAŞKAN –
Komisyon önergeye katılıyor mu?
ADALET
KOMİSYONU SÖZCÜSÜ MURAT GÖKTÜRK (Nevşehir) – Katılmıyoruz Sayın Başkanım.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde söz isteyen Yusuf Halaçoğlu, Kayseri Milletvekili.
Buyurun Sayın
Halaçoğlu. (MHP sıralarından alkışlar)
YUSUF HALAÇOĞLU
(Kayseri) – Teşekkür ederim Sayın Başkanım.
Değerli
milletvekilleri, dün istinaf mahkemelerinin Osmanlı döneminde nasıl vücut
bulduğunu anlatmaya başlamıştım, yarım kalmıştı.
Yani,
Tanzimat’tan önce Osmanlı Devleti’nde istinaf mahkemesi adıyla bir mahkeme yok
ancak onun görevini yerine getiren bir yürürlük söz konusu. Yani, normal
kadıların gördüğü davalarda eğer bir problem söz konusu edilir ve inanç doğru
olmazsa Divan-ı Hümayuna başvurulabiliyor. Divan-ı Hümayunda mevcut olan
kadıaskerler -Anadolu ve Rumeli kadıaskerleri var, en yüksek hâkimler bunlar-
aracılığıyla dava tekrar gözden geçiriliyor, kabul edilirse kesinleşiyor, eğer
kabul edilmezse yeniden ya aynı mahkemeye veya diğer başka bir mahkemede
görülmek üzere dava gönderiliyor. 
Ayrıca, Osmanlı
Devleti’nde normal kadılığın yani mahkemenin dışında bir de kadıaskerlerin yine
sadrazamın ikindi divanı ve diğer konaklarında yaptıkları mahkemeler var,
davalar var. Bunlarla da istinaf mahkemeleri tarzında bir yürürlük var. 
Ancak, istinaf
mahkemelerinin Osmanlı Devleti’nde asıl ortaya çıkışı 5 Haziran 1879’dur;
Fransız istinaf mahkemeleri örnek alınarak, bundan yararlanılarak, 1879 yılında
Mehâkim-i Nizâmiye Teşkilâtı Kanunu Muvakkat’la yürürlük kazanmıştır. İstinaf
mahkemeleri Osmanlı Devleti’ndeki bidayet mahkemeleri ile Divân-ı Ahkâm-ı
Adliyenin yani Yargıtayın arasında bir orta mahkeme olarak bugünkü düşünüldüğü
gibi bir mahkeme tarzındadır. 
İstinaf ne
demektir, her şeyden önce bunu dile getirmek istiyorum. Yani istinafın kaç kişi
anlamını biliyor bilmem ama sözlükte “bir işe yeniden başlamak” anlamına
gelmektedir istinaf ama hukuk dilinde “verilen bir kararın maddi ve hukuki
açıdan yeniden incelenmesi” anlamına gelmektedir. Yani, bu anlayış açısından
bakacak olursak, üst mahkemenin istinafın yerini alması olmaz yani Yargıtayın
istinaf mahkemesi şeklinde düşünülmesi mümkün değildir. 
İstinaf, son
kararın, itirazda olduğu gibi hukuki ve maddi olan sebeplerle kaldırılarak
yeniden bir son karar verilebilmesi için açılan kanun yolu davası ve bu dava
üzerinde yapılan mahkeme olarak adlandırılır. Yani, sulh hukuk veya ceza
mahkemelerinde görülen davaların bir üst mahkeme olarak istinafta yeniden
görülmesi, davanın tekrarlanması veya yeniden eski mahkemeye gönderilmesi
görevini yerine getirir. Böyle bir anlamda düşündüğümüz zaman, istinaf mahkemelerinin
aslında Yargıtayın bugün yürüttüğü görevi yeniden yürütecek bir mahkeme hâline
geldiğini görmekteyiz. Yani, Yargıtaya gelen dava sayısı, bir yıl içerisinde
söz gelimi 10 binse aynı dava yani 10 bin dosya bu sefer istinaf mahkemesine
gelecektir. Aslında değişen bir şey olmayacak; bu defa, hatta bürokrasiyi de
biraz daha artırmış olacaksınız. Yani Yargıtay aldığı davaları ne kadar
yürütebiliyor bugünkü anlamda düşünürseniz? Yani, yaklaşık herhâlde her bir
dava için -bu dairelere göre değişiyor ama- üç buçuk dakikaya kadar da düşüyor
hatta bir dava dosyası süresi. Şimdi, böyle düşünecek olursanız, istinaf
mahkemesine gelecek bütün dosyalar Yargıtayda olduğu gibi yeniden elden
geçirilecek. Sadece, siz “Yargıtayı rahatlatacağız.” diyorsunuz ama Yargıtayın
yürüttüğü davada nasıl davalar uzuyorsa, istinaf mahkemesinde de aynı şekilde
uzayacak. Yani, bir kısmı kendisinde görülecek üstelik, bir kısmı da eski
mahkemesine tekrardan gönderilebilecek ve bir kısmı da usul yönünden
incelenmek üzere Yargıtaya gönderilecek. Yani, bürokrasiyi artırmaktan öte
hiçbir işe yaramayan bir mahkeme şeklini ortaya koyuyorsunuz.
Sayın Bakan
herhâlde bu konuda bilgi verir ama bu kesinlikle böyle olacak, çünkü aynı şey
Osmanlı Devleti zamanında da olmuştu. Zaten yararlarından söz ettiğinizde, bu
konuda istinaf mahkemelerinin Yargıtayın yükünü azaltacağını belirtmek
suretiyle yapıyorsunuz ama Yargıtayın yükünü azaltırken siz, Yargıtayın
yüklendiği dosyaları bu sefer istinaf mahkemelerine yükleyeceksiniz ve istinaf
mahkemelerine atayacağınız savcı ve hâkimlerin sayısı daha fazla olacak.
Göreceksiniz ki bu bir çözüm olmayacaktır. İstinaf mahkemeleri de zaten bu
sebeple 1879’da kuruldu, 1924 yılında, Anayasası’yla birlikte kaldırıldı;
sebebi de buydu, kaldırılma sebebi. Dolayısıyla -bundan sonraki konuşmamda
devam ederim- bu bir çözüm olmayacaktır. Çözümü de söyleyeceğim.
Saygılar
sunuyorum. (MHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının 16. Maddesinin aşağıdaki gibi
değiştirilmesini arz ve teklif ederiz.
“Madde 16 – 2577
sayılı Kanunun 17’nci maddesi aşağıdaki şekilde değiştirilmiştir.”
“Madde 17 – 1.
Danıştay ile idare ve vergi mahkemelerinde açılan iptal ve otuzbin Türk
Lirasını aşan tam yargı davaları ile tarh edilen vergi, resim ve harçlarla
benzeri mali yükümler ve bunların zam ve cezaları toplamı yirmibeşbin Türk
Lirasını aşan vergi davalarında, taraflardan birinin isteği üzerine duruşma
yapılır.
2. Temyiz ve
istinaflarda duruşma yapılması tarafların istemine ve Danıştay veya ilgili
bölge idare mahkemesi kararına bağlıdır.
3. Duruşma
talebi, dava dilekçesi ile cevap ve savunmalarda yapılabilir.”
Sedef Küçük (İstanbul) ve arkadaşları
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım. 
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde söz isteyen Sedef Küçük, İstanbul Milletvekili. 
Buyurun Sayın
Küçük. (CHP ve MHP sıralarından alkışlar)
SEDEF KÜÇÜK
(İstanbul) – Sayın Başkan, değerli milletvekilleri; 592 sıra sayılı Kanun
Tasarısı’nın 16’ncı maddesi üzerine söz almış bulunmaktayım. Yüce heyetinizi
saygıyla selamlıyorum.
Değerli
milletvekilleri, ocak ayında 27, şubat ayında 15, mart ayında 24, nisan ayında
25. Ayları ve bu rakamları art arda sıralamak mümkün. Bu rakamlar, eşleri,
babaları, ağabeyleri, sevgilileri tarafından 2014 yılı içinde öldürülen
kadınlar. Şimdi birer rakam olarak bahsettiklerimiz birer insan, gencecik
yaşlarında yaşamdan koparılmış birer kadın ve her birinin bir ismi var. Mesela
birinin adı Remziye; Bağcılar’da kocası tarafından sopayla dövülerek öldürüldü
ve kocası savunmasında “Her zaman nasıl dövüyorsam yine öyle dövdüm.” dedi.
Mesela birinin adı Mübarek; kocası ikinci doğumunda yine kız çocuk dünyaya
getirdi diye Mübarek’i elektrik vererek öldürdü. Başka birinin adı Asiye.
Asiye, Kayseri’de kocası tarafından 19 bıçak darbesiyle öldürüldü, henüz 23
yaşındaydı ve şiddet gördüğü gerekçesiyle 14 kez polise şikâyette bulunmuştu. 
Bütün bunlar
birer rakam veya birer isim değil, bunlar yaşam, bunlar bu ülkede kadınların
nasıl bıçak sırtında yaşadığının birer kanıtı. Bu ülkede kadınlar, perde
yeterince kapalı değil diye, telefon meşgul çaldı diye, çay iyi demlenmedi diye
veya Facebook’ta hesap açtı diye ama en önemlisi “Dayak cennetten çıkmadır.”
zihniyeti yüzünden, “Kadının sırtından sopayı, karnından sıpayı eksik
etmeyeceksin.” zihniyeti yüzünden şiddet görüyorlar ve öldürülüyorlar. Kadına
şiddeti meşrulaştıran bu zihniyeti lanetlememiz gerekirken bu zihniyeti
savunanlar var. Daha önce de bu kürsüden ifade etmiştim; kadına şiddet, hiçbir
siyasi, hiçbir dinî, hiçbir kültürel gerekçeyle haklı gösterilemeyecek bir
insan hakları ihlalidir. 
Değerli
milletvekilleri, Albert Camus “Bir ülkeyi tanımak istiyorsanız o ülkede
insanların hayatlarını nasıl kaybettiklerine bakın.” demiş. Ben ülkemdeki
kadınların hayatlarını nasıl kaybettiklerine baktığımda hepimiz adına derin bir
acı ve utanç duyuyorum, her kadın cinayetinde vicdanım sızlıyor, insanım diyen
herkesin de vicdanının sızladığına inanıyorum ama şunu da biliyorum ki benim ya
da sizlerin vicdanları sızlıyor diye bu cinayetler durmuyor. Bizler, burada, bu
çatı altında, bu cinayetleri durduracak önlemleri almak için varız,
çıkardığımız kanunların uygulamasını takip etmek için varız ve hepimiz iyi
biliyoruz ki kanun çıkarmak tek başına yeterli değil, asıl olan uygulama. 
Bakıyorsunuz, bu
ülkede hâlâ “Namusum için öldürdüm.” diyene ceza indirimi isteyen savcılar ve
bu kararın altına imza atan hâkimler var, binbir güçlükle çıkarılan koruma
kararlarını görev olarak algılamayan polisler var, kadının gördüğü şiddeti
meşrulaştırmaya çalışan din görevlileri var ve bunlar istisnai anlayışlar
değil. Toplumumuzun bu konuda çok ciddi bir zihniyet sorunu var. Kadınları
görmezden gelen, ikinci sınıf algılayan çarpık bir zihniyet 21’inci yüzyıl
Türkiyesi’nde maalesef hâlâ mevcut. Bu zihniyeti besleyen ne olursa olsun, kim
olursa olsun, hepimizin karşı durması gerekir. Bu, kanun çıkarmak kadar önemli
bir görevdir.
Değerli milletvekilleri,
mevzuattaki eksiklikler ve uygulamalardaki hatalar nedeniyle her ay yaklaşık 20
kadınımızı böylesi anlamsız ve kör bir şiddete kurban veriyoruz. Ya bu gerçekle
baş edemediğimizi kabul edeceğiz ya da her gün giden canlarımız için gözyaşı
dökeceğiz ya da alınması gereken tüm önlemleri eksiksiz alacağız ve caydırıcı
cezalar başta olmak üzere kanunları tereddütsüz uygulayacağız. 
Almadığımız her önlemin bedelinin
bir kadının canı olduğunun altını çiziyor, sizleri saygıyla selamlıyorum. (CHP
sıralarından alkışlar)
III.- YOKLAMA

(CHP
sıralarından bir grup milletvekili ayağa kalktı)
ALİ
RIZA ÖZTÜRK (Mersin) – Yoklama yapılmasını istiyoruz.
BAŞKAN
– Yoklama talebiniz var.
Önergeyi oylarınıza sunacağım,
yoklama talebi var, onu yerine getireceğim. 
Sayın Altay, Sayın Öztürk, Sayın
Dibek, Sayın Özcan, Sayın Özkan, Sayın Canalioğlu, Sayın Düzgün, Sayın Küçük,
Sayın Acar, Sayın Kaleli, Sayın Danışoğlu, Sayın Gök, Sayın Özkes, Sayın
Haberal, Sayın Öner, Sayın Batum, Sayın Cihaner, Sayın Serindağ, Sayın Serter,
Sayın Aldan.
Üç dakika süre veriyorum.
(Elektronik cihazla yoklama
yapıldı)
BAŞKAN – Sayın milletvekilleri,
toplantı yeter sayısı vardır.
V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru’nun; Ardahan
Milletvekili Ensar Öğüt’ün; İstanbul Milletvekili Erdoğan Toprak’ın; İstanbul
Milletvekili Sebahat Tuncel’in; Bursa Milletvekili Sena Kaleli’nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan’ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu’nun; İstanbul Milletvekili Mahmut Tanal’ın; İstanbul
Milletvekili Sebahat Tuncel’in; İstanbul Milletvekili Mahmut Tanal’ın; Bursa
Milletvekili Aykan Erdemir’in; İstanbul Milletvekili Mahmut Tanal’ın; Ankara
Milletvekili Levent Gök’ün; Barış ve Demokrasi Partisi Grup Başkanvekili Bingöl
Milletvekili İdris Baluken’in; İstanbul Milletvekili Mustafa Sezgin
Tanrıkulu’nun; Van Milletvekili Aysel Tuğluk’un; İstanbul Milletvekili Bülent
Turan ve Ankara Milletvekili Cevdet Erdöl ile 69 Milletvekilinin; Tokat
Milletvekili Reşat Doğru ve 2 Milletvekilinin; İstanbul Milletvekili Mahmut
Tanal’ın; Malatya Milletvekili Veli Ağbaba’nın; Milliyetçi Hareket Partisi Grup
Başkanvekili Kayseri Milletvekili Yusuf Halaçoğlu’nun; Gaziantep Milletvekili
Mehmet Şeker’in; Kırıkkale Milletvekili Ramazan Can ve İstanbul Milletvekili
Bülent Turan ile 1 Milletvekilinin Benzer Mahiyetteki Kanun Teklifleri ile
Kadın Erkek Fırsat Eşitliği Komisyonu ile Adalet Komisyonu Raporları (1/918,
2/14, 2/25, 2/67, 2/214, 2/218, 2/335, 2/542, 2/571, 2/577, 2/876, 2/960,
2/1060, 2/1087, 2/1369, 2/1648, 2/1675, 2/1830, 2/1864, 2/1883, 2/1941, 2/1973,
2/1982, 2/2115, 2/2149) (S. Sayısı: 592) (Devam)

BAŞKAN – Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
17’nci madde üzerinde üç adet önerge
vardır, okutuyorum:
Türkiye
Büyük Millet Meclisi Başkanlığına
Görüşülmekte olan 592 sıra sayılı
kanun tasarısının 17 nci maddesinde yer alan “ile” ibaresinin yerine “,”
işaretinin eklenmesini arz ve teklif ederiz.
 Pervin Buldan İdris
Baluken Adil Zozani
 Iğdır Bingöl Hakkâri
 Selma Irmak Faysal
Sarıyıldız Erol Dora
 Şırnak Şırnak Mardin
Türkiye
Büyük Millet Meclisi Başkanlığına
Görüşülmekte olan 592 sıra sayılı
Kanun Tasarısının 17. Maddesinin 1. Fıkrasında bulunan “bakmakta” ifadesinin
“bakmakla yükümlü” ibaresi ile değiştirilmesini arz ve teklif ederiz.
 Turgut Dibek Ali
Rıza Öztürk Ömer Süha Aldan
 Kırklareli Mersin Muğla
 Dilek
Akagün Yılmaz Haydar Akar Sena
Kaleli
 Uşak Kocaeli Bursa
BAŞKAN – Şimdi okutacağım önerge
Anayasa’ya aykırılık önergesidir.
Türkiye
Büyük Millet Meclisi Başkanlığına
Görüşülmekte olan 592 Sıra Sayılı
Kanun Tasarısının 17. Maddesinin Anayasa’ya aykırı olması sebebiyle Tasarı
metninden çıkarılmasını arz ve teklif ederiz.
 Faruk Bal Ali
Halaman Ali Öz
 Konya Adana Mersin
 Yusuf Halaçoğlu Murat
Başesgioğlu Emin Çınar
 Kayseri İstanbul Kastamonu
 Seyfettin Yılmaz Reşat
Doğru Mesut Dedeoğlu
 Adana Tokat Kahramanmaraş
 Ruhsar Demirel Bülent
Belen
 Eskişehir Tekirdağ
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET
İYİMAYA (Ankara) - Katılınmamaktadır Sayın Başkan. 
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz.
BAŞKAN – Önerge üzerinde
söz isteyen Yusuf Halaçoğlu, Kayseri Milletvekili.
Buyurun Sayın
Halaçoğlu. 
YUSUF HALAÇOĞLU
(Kayseri) – Teşekkür ederim Sayın Başkanım. 
Değerli
milletvekilleri, şimdi, çözüm yollarından söz edeceğimi söylemiştim ancak şunu
ifade edeyim: Aslında, istinaf mahkemeleriyle ilgili çeşitli zamanlarda birçok…
Yani, 1924 yılında Türkiye Cumhuriyeti'nin kuruluşundan sonra kaldırılmıştı.
Tekrardan kurulup kurulmaması, işe hangi ölçüde yarayıp yaramayacağı konusunda
çeşitli tartışmalar meydana geldi. Nitekim, bunların sonrasında 1978 yılında da
Profesör Feridun Yenisey tarafından bu konuda bir doktora tezi hazırlandı.
Bilmiyorum kaç kişinin haberi vardır ama bu doktora tezinde Yenisey Almanya’da
1971’de başlayan ve 1975 yılında tartışmaya açılan Kanun Yollarında Reform
Tasarısı’nın görüşünü benimsemiş, genişletilmiş temyiz yolunu önermiştir. Bu
önemli önerinin temelinde, bugünkü sisteme uygunluk yanında, yeni bina, araç
gereç ve hâkim, savcı tasarrufu yatmaktadır. Yani, burada, aslında gerçekten
böyle bir tasarruf olur mu olmaz mı? Yani siz Yargıtaya ne kadar hâkim, savcı
atıyorsunuz, ne kadar bina, araç gereci var, bunun yerine istinaf mahkemesi
kurduğunuzda yeni ne kadar savcı, hâkim, araç ve gerece ihtiyaç duyacaksınız?
Eskisinden fazla olacağı kesin. Dolayısıyla, böyle bir uygunluk yolunun söz
konusu olması mümkün değil. 
Ama, mesela,
istinaf mahkemelerinin kurulmaması konusunda, bunun gerekmediği konusunda
birtakım görüşler ileri sürülmüştür. Bunlardan bir tanesi: İstinafın Orta
Çağlarda, hukuki değil, siyasi gayelerle kurulmuş olduğu ifade edilmektedir. 
İkincisi:
“İstinaf hukuki değil de tarihî ve siyasi zaruretlerle kabul edilebilir. Böyle
bir zaruret Türkiye için söz konusu değildir. Demokratik ve otokratik ülkelerde
istinafın var olduğu doğrudur. İstinaf, Batı’da köklü bir teşkilat olduğundan
kaldırılması çok zordur. Aslında temayül istinafın kaldırılması yönündedir.” 
Üçüncüsü:
“İstinaf mahkemesi bidayet mahkemesi için iyi bir denetim sayılabilirse de
nasıl olsa bir daha incelenecek diye davanın ihmali de mümkün olabilir.”
Dördüncüsü: “Uyuşmazlığın 2 defa
çözümlenmesi verilecek kararın daha objektif, daha kolektif olmasını sağlar. Bu
doğrudur. Ancak istinafı kabul eden çoğu ülkede, mesela Almanya’da hafif suçlar
ve davalar için -ki Türkiye’de de yoktur- istinaf yolu, ağır suçlar ve davalar
için sadece temyiz yolu kabul edilmektedir. Jürili mahkemelerde ise verilen son
kararlara karşı genellikle istinaf yolu yoktur. Fransa’da ağır ceza
mahkemelerinden verilen karara karşı sadece temyiz yolu vardır.”
Beşincisi: “Yargıtayın işinin
azaltılması gerekir ki bu da doğrudur. Ama, bunun başka yolları da vardır.
Yargıtay kararlarının hâkim ve savcılara mutlaka ulaştırılması hatalı karar
verilmesini önler. Kaldı ki istinafın kabulü hâlinde de bazı son kararlara
karşı yine de temyiz yolu olacaktır.” 
Altıncısı:
“İkinci derece mahkemelerin teminat olduğu doğrudur ama birinci derece
mahkemeler toplu ve teminatlı hâle getirilerek de bu sağlanabilir.”
Aslında, işte,
çözüm yolu, istinafla değil, sulh hukuk veya ceza hukuk mahkemelerinin yani
Osmanlıdaki “bidayet mahkemesi” dediğimiz mahkemelerin doğru bir biçimde karar
verecek hâle getirilmesine bağlıdır. Yani, siz ilk mahkemeleri güvenilir
mahkemeler hâline getirmediğiniz takdirde hiçbir şeyi çözmeniz mümkün değildir.
İstinafa aynı dava dosyaları gidecek, ha Yargıtaya gitmiş, orada günlerce,
aylarca, yıllarca beklemiş ha istinafta aynısı olmuş. Yani, nasıl baş
edeceksiniz? Dolayısıyla, bu konuda ilk mahkemeler olan mahkemelerin doğru
çalışabilmesini veya güvenilir, adil hüküm vermesini sağlayacak tedbirler
almanız lazım. 
Bununla ilgili
ben bir iki örnek ve yol göstermek istiyorum. Yani, bu mahkemeleri nasıl daha
güvenilir hâle getireceğiz? Çünkü davalar genelde hâkimin kendi vicdanı ile
yasama organının çıkardığı kanunlar çerçevesinde yapıldığına göre, öyleyse bu
konuda hâkimlere de destek verecek bir yol izlemek gerekir diye düşünüyorum.
Onunla ilgili bilgiyi bundan sonra vereceğim. 
Hepinize
teşekkürler ediyorum. (MHP sıralarından alkışlar) 
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının 17. Maddesinin 1. Fıkrasında bulunan
“bakmakta” ifadesinin “bakmakla yükümlü” ibaresi ile değiştirilmesini arz ve
teklif ederiz.
Sena Kaleli (Bursa) ve arkadaşları
BAŞKAN - Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) - Katılmıyoruz Başkanım.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde söz isteyen Sena Kaleli Bursa Milletvekili.
Buyurun Sayın
Kaleli. (CHP sıralarından alkışlar) 
SENA KALELİ
(Bursa) – Sayın Başkan, değerli milletvekilleri; görüşülmekte olan 592 sıra
sayılı Tasarı’nın 17’nci maddesiyle ilgili vermiş olduğumuz önerge üzerine söz
almış bulunuyorum. Yüce heyetinizi saygıyla selamlıyorum.
Değerli
milletvekilleri “İnsanı yaşat ki devlet yaşasın.” demiş yüz yıllar öncesinden
Şeyh Edebali, insana ve doğaya karşı sorumluluklarımızı hatırlatmış. Şimdi ise
“Aileni ve maiyetini yaşat ki saltanatın yaşasın.” devrindeyiz. Bizlerse “Aklın
yolu birdir.” diyerek gördüğümüz eksiklikleri önergelerle, yazılı-sözlü
sorularla, tekliflerle gündeme getirerek insana, doğaya ve devlete karşı
sorumluluğumuzu yerine getirmeye çalışıyor ve yaşatmaya çalışıyoruz. 
Yaptığımız işin
ne kadar doğru olduğu -acı da olsa- Soma’yla birlikte bir kez daha yüzümüze
çarpıldı ancak yaşananlardan hiç ders çıkaramadığımız da ortadadır. Ne yazık ki
dikkate alınmadığımızı sadece bizler değil artık, sokaklar da biliyor; baskı ve
şiddete karşı doğal ve yasal tepkilerini ortaya koyuyorlar.
Bugün görüşmekte
olduğumuz tasarının birçok maddesinde yer alan çocuk ölümleri ve cinsel
tacizler konusunda 2011 yılında, 6 maddelik bir kanun teklifi vermişim, aradan
üç buçuk yıl geçti. Başka arkadaşlarım da aynı konularda, benzer konularda
teklifler vermişler. Sorun belli, konu acil, felaket göz göre göre “Geliyorum.”
diyor, akla gelen başa geliyor, başa gelen çekiliyor ama maalesef, aklımız hâlâ
başımıza gelmiyor. 
Geçenlerde,
Dikmen Kapısı’nda toplanmış olan Kadın Cinayetlerini Durduracağız Platformu
haklı olarak “Kadın cinayetleriyle ilgili ağırlaştırılmış düzenleme tasarıda
neden yok?” diye haykırıyordu. Ben de buradan soruyorum: Sayın Bakan, daha kaç
kadın ölmeli ki kadın cinayetleriyle ilgili yaptırımlar ağırlaştırılsın? Benzer
şekilde, iş kazaları ve meslek hastalıklarına her yıl binin üzerinde kurban
veren ülkemizde harekete geçilmesi, denetimlerin artırılması, sorumlu
davranılması için kaç kişinin öldürülmesi, kaç kadının, kaç çocuğun, kaç
işçinin hayatına son verilmesi gerekiyor? 
Değerli
milletvekilleri, CHP Kadın ve Çocuk Hakları İzleme ve İnceleme Komisyonu olarak
çeşitli tarihlerde cezaevlerini ziyaret ettik. Üzülerek söylüyorum ki
ülkemizde, çocuklar için cezaevleri ıslah mekânı olmaktan çıkmış, işkence
mekânları hâline gelmiştir. Dışarıdaki çarklar açısından -ölmeyi isteyen bu
çocuklar, aileleri de ziyaret edemediği için cezaevi şartlarında- tahliye
edildikten sonra suç işlemeye devam ediyorlar. En büyük sıkıntı ise daha suç
işleyip işlemedikleri belli olmayan çocukların tutuklu olarak ağır koşullarda
yaşamak zorunda bırakılmalarıdır. Çocuklar hızlı yargılanmalı, yargılanmaları
farklı olmalı, yaş gruplarına ve suç gruplarına göre ayrılmalıdırlar. Suç
işlemelerine zemin hazırlayan koşulların, ekonomik ve sosyal şartların
düzeltilmesi gerekiyor. Caydırıcılık açısından suça uygulanacak yaptırımlar
konusunda bilgilendirme ve kamuoyunun oluşturulması da şarttır. Asıl
değerlerimiz ve kaynaklarımızın yaratılan insan ve bahşedilen doğa olduğu
bilinciyle hareket edersek bu kadar zayiat ve tahribat yaşamayız. Yaradan’a
karşı görevlerimizi sadece nüskle değil salih amelle yerine getirebilir, gerçek
vizyonumuzu ortaya koyabiliriz. İnsanı ve doğayı teferruattan ibaret görüp
sürdürülebilir ranta tahakküm eden anlayışın bizi insani sorumluluklardan
uzaklaştırıp her alanda şiddete yaklaştırdığı gerçeğiyle önergemizin kabulünü
diliyor, yüce heyete saygılar sunuyorum.
Teşekkür ederim.
(CHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer önergeyi
okutuyorum:
Türkiye
Büyük Millet Meclisi Başkanlığına
Görüşülmekte olan 592 sıra sayılı
kanun tasarısının 17 nci maddesinde yer alan “ile” ibaresinin yerine “,”
işaretinin eklenmesini arz ve teklif ederiz.
İdris Baluken (Bingöl) ve arkadaşları
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET
İYİMAYA (Ankara) – Katılmıyoruz Sayın Başkan. 
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz.
BAŞKAN – Önerge
üzerinde söz isteyen İdris Baluken, Bingöl Milletvekili.
Buyurun Sayın
Baluken.
İDRİS BALUKEN
(Bingöl) – Teşekkür ediyorum Sayın Başkan.
Sayın Başkan,
değerli milletvekilleri; hepinizi saygıyla selamlıyorum.
İki gündür bu
yargı paketini görüşüyoruz. Şunu ifade etmek istiyorum: Sürekli gelen yargı
paketleri durumuyla bu Meclis gündemini meşgul ediyoruz. Bu şunu gösteriyor:
Adalet sisteminde, hukuk sisteminde bir sorun olduğunu sizler de
düşünüyorsunuz, öyle bir teşhis koymuşsunuz ama maalesef, tedaviye yönelik
ciddi, radikal kararları alacak gerçek bir reformu buraya getiremiyorsunuz.
Yani, adalet sistemini bir ameliyat masasına yatırmışsınız ama ha bire yanlış
ameliyat yapıyorsunuz, yanlış ameliyat yaptıkça da maalesef, hem çekilen
acıları hem de ortaya çıkan komplikasyonları artırıyorsunuz. Bunu yapmak
yerine, köklü bir reform sistemi, tüm adalet ve hukuk sistemini ele alacak
köklü bir değişikliği gündeminize alsanız bu Meclis ciddi bir mesai harcar,
ciddi bir düzenlemeyi ortaya koyar ve belki de tarihe imza atacak yeni bir
hukuk sisteminin temellerini atar. Bu konuda referanslar da bellidir,
ortadadır. Artık bizi de bağlayan, tüm çağdaş, demokratik hukuk ülkelerini
bağlayan uluslararası sözleşmeler, uluslararası normlar vardır. Yani, Avrupa İnsan
Hakları Mahkemesi içtihatları, İnsan Hakları Evrensel Bildirgesi, çocuk
haklarıyla ilgili uluslararası sözleşmeler; bütün bunlardan yola çıkarak adalet
sisteminde köklü bir değişiklik yapmanız durumunda, biz inanıyoruz ki
Türkiye'nin demokratik bir hukuk devleti olması doğrultusunda bu Meclis tarihî
bir çalışmaya imza atmış olacak. Bunu yapmadığınız için, Avrupa İnsan Hakları
Mahkemesinde Rusya’dan sonra en fazla cezalandırılan ülke pozisyonundayız.
Yani, bunun anlamı şudur: Rusya’dan sonra en kötü hukuk sistemine sahip olan
2’nci ülke konumundayız. Bu ayıbı ortadan kaldırmak gerekiyor. Bununla ilgili
bir düzenleme olmadığı için, bir denetleme olmadığı için, bizim mahkeme
heyetlerimiz de hiçbir şekilde uluslararası hukukun gerekçelerini, gereklerini
takip etme gereği bile duymuyorlar. Onların verdiği hatalı kararlardan dolayı,
her yıl, bizim vergilerimizle hazineye aktarılan bütçeden milyonlarca euroluk
tazminat davalarını ödemek zorunda kalıyoruz. Bakın, sadece şu bile
yapılabilir: Bu hatalı kararı veren mahkeme heyetlerini bu tazminatlarla ilgili
bir yaptırım altına koysak, bu bile başlı başına belirli noktalarda keyfî hukuk
uygulamalarının önüne geçer. Ama maalesef, bugüne kadar, ne bu çok başlı yargı
sistemini ortadan kaldırdık ne de bu yargı sistemini uluslararası hukuk
standartlarına uygun hâle getirmeyle ilgili bir çalışmayı bu Meclis gündemine
getirdik. Bugün, adli yargı, idari yargı, askerî yargı yani böyle çok başlı bir
yargı sistemi ve her birinin içerisinde de neredeyse boğulma aşamasına gelmiş sorunlar
yumağıyla karşı karşıyayız. 
Biz bunu ne için
önemsiyoruz? Bunu şunun için önemsiyoruz: Bir an önce bu düzenlemeler yapılacak
ki, bir an önce bu antidemokratik uygulamalar devreden çıkarılacak ki, işte
Terörle Mücadele Kanunu’ndan tutalım da Türk Ceza Kanunu’nun antidemokratik
maddelerine kadar bir an önce bu ayıklama yapılacak ki, biz, gerçek demokratik,
sivil, özgürlükçü bir anayasayı tartışabilelim. Bakın, bu Meclis bir Anayasa
Uzlaşma Komisyonu kurdu, temel olarak 5 maddede bu ülkenin bütün sorunlarını
çözecek bir perspektifi açığa çıkarabilirdi ama bu 5 maddede bile uzlaşılmaz
bir tablo önümüze geldi. Neydi bu 5 madde? Birincisi, bir kere 76 milyonun
tamamının kendini içinde göreceği bir vatandaşlık tanımı. İkincisi, herkesin
inanç özgürlüğünü güvence altına alan bir sözleşme. Üçüncüsü, her farklılığı,
her dili, her kültürü bir zenginlik olarak görecek anayasal sözleşmeleri hayata
geçirmek. Dördüncüsü, yetkiyi Ankara’dan alıp yerele vermek. Beşincisi, temel
hak ve hürriyetler konusu. Bu beş temel konuda bile biz uluslararası
sözleşmeleri önümüze alıp bir düzenleme yapmış olsaydık, bugün belki de bir
darbe anayasasını bu ülkenin gündeminden çıkarmış olurduk. 
O nedenle, biz
Hükûmeti ve iktidar partisi grubunu temel bir adalet ve hukuk reformuna tekrar
davet ediyoruz.
Genel Kurulu
saygıyla selamlarım.
III.- YOKLAMA

(CHP sıralarından bir grup milletvekili ayağa kalktı)
ALİ RIZA ÖZTÜRK
(Mersin) – Yoklama istiyoruz Sayın Başkan.
BAŞKAN – Evet,
önergeyi oylarınıza sunacağım, yoklama talebi var; yerine getireceğim.
Sayın Öztürk,
Sayın Dibek, Sayın Özkan, Sayın Canalioğlu, Sayın Toptaş, Sayın Küçük, Sayın
Acar, Sayın Kaleli, Sayın Danışoğlu, Sayın Genç, Sayın Batum, Sayın Serter,
Sayın Serindağ, Sayın Haberal, Sayın Aygün, Sayın Çetin, Sayın Cihaner, Sayın Aldan,
Sayın Bayraktutan ve Sayın Öner.
Üç dakika süre
veriyorum. 
(Elektronik
cihazla yoklama yapıldı)
ALİ RIZA ÖZTÜRK
(Mersin) – Bitti, bitti… Sayın Bakanım, bitti…
RECEP ÖZEL
(Isparta) – Orada ya! Orada işte! Siz de buradasınız ama.
ALİ RIZA ÖZTÜRK
(Mersin) – Bitti, bitti… Olmaz, bitti bak…
RECEP ÖZEL
(Isparta) – Sayın Başkanım, burada olup da…
ALİ RIZA ÖZTÜRK
(Mersin) – Olmaz o. Bitti o…
Sayın Bakanım,
süre dolduktan sonra verdiniz. Hayır efendim, o olmaz; süre dolduktan sonra
verildi.
BAŞKAN – Sayın
milletvekilleri, toplantı yeter sayısı vardır.
V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru’nun; Ardahan
Milletvekili Ensar Öğüt’ün; İstanbul Milletvekili Erdoğan Toprak’ın; İstanbul
Milletvekili Sebahat Tuncel’in; Bursa Milletvekili Sena Kaleli’nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan’ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu’nun; İstanbul Milletvekili Mahmut Tanal’ın; İstanbul
Milletvekili Sebahat Tuncel’in; İstanbul Milletvekili Mahmut Tanal’ın; Bursa
Milletvekili Aykan Erdemir’in; İstanbul Milletvekili Mahmut Tanal’ın; Ankara
Milletvekili Levent Gök’ün; Barış ve Demokrasi Partisi Grup Başkanvekili Bingöl
Milletvekili İdris Baluken’in; İstanbul Milletvekili Mustafa Sezgin
Tanrıkulu’nun; Van Milletvekili Aysel Tuğluk’un; İstanbul Milletvekili Bülent
Turan ve Ankara Milletvekili Cevdet Erdöl ile 69 Milletvekilinin; Tokat
Milletvekili Reşat Doğru ve 2 Milletvekilinin; İstanbul Milletvekili Mahmut
Tanal’ın; Malatya Milletvekili Veli Ağbaba’nın; Milliyetçi Hareket Partisi Grup
Başkanvekili Kayseri Milletvekili Yusuf Halaçoğlu’nun; Gaziantep Milletvekili
Mehmet Şeker’in; Kırıkkale Milletvekili Ramazan Can ve İstanbul Milletvekili
Bülent Turan ile 1 Milletvekilinin Benzer Mahiyetteki Kanun Teklifleri ile
Kadın Erkek Fırsat Eşitliği Komisyonu ile Adalet Komisyonu Raporları (1/918,
2/14, 2/25, 2/67, 2/214, 2/218, 2/335, 2/542, 2/571, 2/577, 2/876, 2/960,
2/1060, 2/1087, 2/1369, 2/1648, 2/1675, 2/1830, 2/1864, 2/1883, 2/1941, 2/1973,
2/1982, 2/2115, 2/2149) (S. Sayısı: 592) (Devam)

BAŞKAN –Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
ALİ RIZA ÖZTÜRK
(Mersin) – Sayın Başkanım, o isimler burada mı değil mi, niye okumuyoruz?
BÜLENT TURAN
(İstanbul) – Gözlüğünü taksın Sayın Başkanım! Adam burada on dakikadan beri.
BAŞKAN –
Efendim, okuyalım.
Sayın
Milletvekilinin burada olduğunu…
ALİ RIZA ÖZTÜRK
(Mersin) – Hayır, ben okunmasını talep ettim ama.
BAŞKAN – Hayır,
kontrol ediyor burada. Lütfen…
ALİ RIZA ÖZTÜRK
(Mersin) – Hayır… Olur mu canım!
BÜLENT TURAN
(İstanbul) – Hiç yakışmıyor bunlar, hiç!
BAŞKAN – Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
18’inci madde
üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının 18. Maddesinin kanun metninden
çıkarılmasını arz ve teklif ederiz.
 Turgut Dibek Ali
Rıza Öztürk Ömer Süha Aldan
 Kırklareli Mersin Muğla
 Dilek Akagün Yılmaz Haydar
Akar
 Uşak Kocaeli
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının 18 inci maddesinin tasarı metninden
çıkarılmasını arz ve teklif ederiz.
 Pervin Buldan İdris
Baluken Adil Zozani
 Iğdır Bingöl Hakkâri
 Selma Irmak Faysal
Sarıyıldız Erol Dora
 Şırnak Şırnak Mardin
 Hasip Kaplan
 Şırnak
BAŞKAN – Şimdi
okutacağım önerge Anayasa’ya aykırılık önergesidir.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 18. Maddesinin Anayasa’ya aykırı olması
sebebiyle Tasarı metninden çıkarılmasını arz ve teklif ederiz.
 Bülent Belen Yusuf
Halaçoğlu Ruhsar Demirel
 Tekirdağ Kayseri Eskişehir
 Reşat Doğru Emin
Çınar Mesut Dedeoğlu
 Tokat Kastamonu Kahramanmaraş
 Seyfettin Yılmaz Ali
Halaman Ali Öz
 Adana Adana Mersin
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Önergeye katılmıyoruz Sayın Başkan.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde söz isteyen Yusuf Halaçoğlu, Kayseri Milletvekili.
Buyurun Sayın
Halaçoğlu.
YUSUF HALAÇOĞLU
(Kayseri) – Teşekkür ederim Sayın Başkanım. 
Sayın
milletvekilleri, şimdi çözümle ilgili konuşacağımı söylemiştim. Yani aslında,
herkes biliyor Yargıtaya gidecek dosyaların tümünün istinaf mahkemelerine gideceğini
çünkü siz, ilk mahkemeleri -sulh hukuk, ceza hukuk- düzene sokmadığınız
takdirde yani halka adil bir karar verildiği güvenini vermedikten sonra, her
dosyanın bu bölgeye, temyiz mahkemelerine gideceği kesindir. Dolayısıyla,
burada önleyici tedbiriniz nedir? Burada herhangi bir bilgi yok. Yani
Yargıtayın işini hafifletelim derken istinaf mahkemelerini araya sokuyorsunuz.
Araya soktuğunuz istinaf mahkemeleri Yargıtaydaki davalarla aynı görevi yerine
getirecek ve o dosyalar hakkında karar verecek, hatta, Yargıtay tabii ki
duruşmalı birtakım mahkemeleri gerçekleştiriyor, duruşmalar yapıyor ama istinaf
mahkemeleri bunun çok daha ilerisini yapacak veya geriye gönderecek. 
Şimdi,
dolayısıyla istinaf mahkemelerinin Yargıtayın iş yükünü bir şekilde azaltacağı
kesin ama aynı iş yükünü -Yargıtayın yüklendiği iş yükünü- istinaf mahkemeleri
yüklenecek. Hiç değişen bir şey olmayacak, üstelik de bürokrasiyi
artıracaksınız yani bir bölümdeki davalardan sonra, istinaf mahkemesinde
davalar görüldükten sonra, bir kısmını da siz Yargıtaya göndereceksiniz ve işi
daha da artıracaksınız.
Şimdi, burada,
öyleyse, çözümün istinaf mahkemeleri olmadığı kesin. Öyleyse ne yapacağız? Siz
ilk mahkemeleri düzenli bir hâle sokacaksınız. Bunun için iki tane yol var; bir
tanesi şu: Fransa’da ve Avrupa’da olduğu gibi, mahkemelerin öncesinde… Mamafih,
şimdi savcılar belli bir ölçüde yapıyor ama orada, Fransa’da çok daha farklı;
bir davanın kabul edilebilmesi için ciddi bir araştırma yapan kurumları var. Bu
araştırma kurumları gibi, davayı önceden araştırıp dava açılıp açılmayacağına
karar vermek suretiyle mahkemelere intikal eden dosyaları azaltabilirsiniz.
Mesela, şöyle bir şey oluyor, diyor ki bir kişi: “İşte, şu sana ait değildir.”
Ama, elde belge var, her şey var; buna rağmen mahkemeye intikal ediyor mesele
ve dava görüşülüyor, dava iki sene sürüyor. Böyle bir şey Fransa’da olmuyor.
Önceden karar veriliyor, o dava, mahkeme açılmıyor; bu, birinci yol. Bununla
ilgili bir daire geliştirilebilir, usul geliştirilebilir ve bu şekilde… Zaten var
olan şey, Fransa’da var, yeniden öğrenmeye gerek yok.
İkinci konu,
bence biraz daha önemli ve bize ait bir konu olabilir. Ben tarihçi olarak
söylüyorum, hukukçu değilim ama hukukla ilgili yazdığım -hoca da bilir-
kitaplarımda şeyler var. Şimdi, bu nedir? Belki hiç rastlamadınız, hukuk
fakültesinde okuyan insanlar da bunu hiç duymadılar ama bir husus var: Osmanlı
mahkemelerinde yani şeri mahkemelerde -ki “şeriye sicilleri” dediğimiz onların
kayıtları vardır elimizde, belki dikkatini kimsenin çekmemiştir belki de
hukukçularımız Osmanlıca bilmediği için inceleyememişlerdir- bir husus var:
Bütün ilamlarda, mahkeme kararlarının altında, normalde kadının veya davalı ve
davacının dışında, ayrı bir imza görürsünüz, mühür görürsünüz. Bu “şuhudül hâl”
adı altında yer alır yani o bölgenin eşrafından, güvenilir insanlarından oluşan
bir jüri vardır mahkemelerimizde. Bu jüri, mahkemenin doğru işleyip
işlemediğini denetler yani Batı’da olduğu gibi karar mercisi değildir.
Mahkemenin doğru işlediğini, hukuka uygun işleyip işlemediğini, davalı ve
davacının sorgulamasının doğru yapılıp yapılmadığını ve doğru bir şekilde
savunmanın yapılmasına izin verilip verilmediğini denetler ve mahkemenin doğru
olduğuna dair altına imza atar; buna, Osmanlılarda “şuhudül hâl” denir yani mahkemenin
şahitleridir, mahkemenin doğru işlediğinin şahitleridir. Bugün, böyle bir
sistemi getirdiğiniz takdirde otokontrol sistemini de getirmiş olursunuz. Bunu
hem geliştirebilirsiniz, modern hâle de getirebilirsiniz hem hâkimlerin ve
savcıların sicillerine de doğrudan etki edeceği için, hâkim ve savcılar da
mahkemeyi doğru yürütmekle mükellef olarak kendilerini görürler. Size bir çözüm
önerisi. İstinaf mahkemeleri çözüm değil arkadaşlar. Tekrar ediyorum,
göreceksiniz, Yargıtayın çok daha ilerisinde, hukukta tıkanmalar meydana
getirecektir. 
Hepinize
saygılar sunuyorum. (MHP sıralarından alkışlar) 
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sayın
milletvekilleri, şimdi okutacağım iki önerge aynı mahiyette bulunduğundan,
önergeleri birlikte işleme alacağım, talepleri hâlinde önerge sahiplerine ayrı
ayrı söz vereceğim. 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının 18 inci maddesinin tasarı metninden
çıkarılmasını arz ve teklif ederiz.
Pervin Buldan  İdris
Baluken  Adil Zozani
 Iğdır Bingöl 
Hakkâri
Selma Irmak Faysal
Sarıyıldız  Erol Dora
 Şırnak Şırnak 
Mardin
Hasip Kaplan 
 Şırnak
Aynı mahiyetteki
diğer önergenin imza sahipleri: 
Turgut Dibek Ali
Rıza Öztürk  Ömer Süha Aldan
 Kırklareli Mersin 
Muğla
Dilek Akagün Yılmaz 
Haydar Akar
 Uşak 
Kocaeli
BAŞKAN – Aynı
mahiyetteki önergelere Sayın Komisyon katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkan. 
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz. 
BAŞKAN – Aynı
mahiyetteki önergeler üzerinde söz isteyen Hasip Kaplan, Şırnak Milletvekili. 
Buyurun Sayın Kaplan.

HASİP KAPLAN
(Şırnak) – Arkadaşlar, Hükûmetin acelesi var; ivedi bir yargılama istiyor,
dünyada, evrensel hukukta, sözleşmelerde, Strasbourg’ta, Lahey’de, hiçbir yerde
olmayan bir ivedi yargılama istiyor. Hem de nasıl? İhalede acele;
kamulaştırmada, özelleştirmede, turizmi teşvikte, kentsel dönüşümde… Hem de
nerede? Maden sektöründe ÇED raporlarını ihlal ederek, yok sayarak; afet
riskinde, kentsel dönüşümde, Türkiye’de 1 trilyon dolarlık bütçe oluşturacak
olaylarda hızlı, acele, acele, acele bir yargılama istiyor! Ne bu telaş, ne bu
sevda, anlamadık! Gündemi yurttaşın başka, halkın başka, Hükûmetin başka;
istiyor ki afet riski altındaki dönüşümde de acele olsun, her şey acele olsun.
Beyler, kabak bile iki ayda yetişmez, siz bir ayda adaleti yetiştirmeye
çalışıyorsunuz. 
Arkadaşlar, dava
açma süresini kısıtla, savunma süresini kısıtla, tebliğ süresini kısıtla,
hâkimlerin temyiz süresini kısıtla, her şeyi kısıtla, sonra Avrupa İnsan
Hakları Sözleşmesi’ni yok say, adil yargılamayı yok say, tarafsız mahkemeyi
yok say, savunma hakkının kutsallığını yok say, savunma hakkını ortadan kaldır,
bütün bunların üstüne, yetmiyormuş gibi, acele et! Paşaya kelle mi
götürüyorsunuz, neyin acelesini yapıyorsunuz? Neden Pozantı’da çocuklara
tecavüz edilirken acele etmediniz? Neden Roboski’de 34 tane çocuğun üstüne F-16
uçakları bomba indirirken yargılamada acele etmiyorsunuz? Neden basın özgürlüğü
davalarında acele etmiyorsunuz? Neden Gezi’de katledilen gençlerin davalarında,
yaşam hakkında acele etmiyorsunuz? Neden ÖYM’de, olağanüstü mahkemelerde, KCK
davalarında, benzer davalarda, hepsinde acele etmiyorsunuz? Neden faili meçhul
davalarında acele etmiyorsunuz, hepsini zaman aşımına uğratıyorsunuz? Neden
kadın cinayetlerindeki davalarda acele etmiyorsunuz? Neden çocukların
satılmasında acele etmiyorsunuz? Neden fuhuşla mücadelede acele etmiyorsunuz?
Neden kumarda acele etmiyorsunuz? Bu aceleniz ne sizin? Acele duygunuz ne?
Acele gündeminiz ne? Adaletinizin acelesi paraya mı gömülmüş? Para mı dininiz
imanınız, her şeyiniz para mı? Bu ülkenin adaleti sadece para mı, ekonomi mi,
paradan başka bir şey yok mu? Eve dönüşte, adalette, barışta, çözümde, her
şeyde niye acele etmiyorsunuz? Basın özgürlüğünde, insan haklarında, hukukta,
demokraside, güzelim insanlarımın, güzelim memleketimin Hasankeyf’i sular
altında kalırken, Rize’nin dereleri, Artvin’in dereleri, bütün bunlar giderken,
Soma’da, Şırnak’ta insanlarımız maden göçüklerinde ölürken neden adalet acele
etmez, neden adaletiniz acele etmez? Adaletiniz neden sadece ihalede, neden
sadece rantta, neden sadece çıkarda, neden sadece menfaatte acele eder söyler
misiniz? Bu aceleniz neden?
İSRAFİL KIŞLA
(Artvin) – Bağırma ya!
HASİP KAPLAN
(Devamla) – Siz bu kafayla, hukuku kendi kafanıza göre götürüp mahkemelerde
kendi kafanıza göre şekillendireceğinizi mi sanıyorsunuz? Siz bu devir, bu
devran böyle devam edecek mi zannediyorsunuz? Yazıklar olsun size! İçinizdeki
hukukçulara yazıklar olsun! Üç gün, savunma hakkını avukata tanıyan bu
düzenlemeye ses çıkarmayan AK PARTİ’li hukukçulara bin defa yazıklar olsun! 
FATİH ŞAHİN –
(Ankara) – Sana da yazıklar olsun!
HASİP KAPLAN
(Devamla) – Nasıl bir şey bu? Üç günde tebligat, bir ayda karar… Bir ayda kabak
yetiştirebilir misiniz? Var mı içinizde ziraat mühendisi bir ayda kabak
yetiştirecek? Bu ülkede bir ayda adalet yetiştireceksiniz değil mi? 
HAKAN ÇAVUŞOĞLU
(Bursa) – Kabaktan kabağa değişir, bir ayda da yetişir!
HASİP KAPLAN
(Devamla) – Kabakla sizin anlayışınız çok iyi uyuşuyor! 
HAKAN ÇAVUŞOĞLU
(Bursa) – Bize saygınız yoksa kürsüye saygınız olsun. Kabakla yargılamanın ne
alakası var?
HASİP KAPLAN
(Devamla) – Cacık bile yapabilirsiniz bir ayda değil mi? Para, para, para… Para
her şeyi yapar değil mi? Para vicdan yapmaz, para insanlık yapmaz, para adalet
yapmaz, para sizi kötü yola sevk eder. Acele eden ecele gider. Acele eden acele
gider.(AK PARTİ sıralarından gürültüler)
(Mikrofon
otomatik cihaz tarafından kapatıldı)
HASİP KAPLAN
(Devamla) – İnsan hakları yaşamında maalesef, kötü durumdasınız. Gündeminiz
ayrı, gündemimiz ayrı. (HDP sıralarından alkışlar) 
BAŞKAN –
Teşekkür ediyorum.
Aynı mahiyetteki
önergeler üzerinde söz isteyen Turgut Dibek, Kırklareli Milletvekili.
Buyurun Sayın
Dibek. (CHP sıralarından alkışlar)
TURGUT DİBEK
(Kırklareli) – Sayın Başkan, değerli arkadaşlar; madde çok önemli bir madde,
ben her ne kadar Sayın Kaplan’ın hararetiyle konuşmayacaksam da bu madde çok
önemli bir madde.
Ben birinci
bölüm üzerinde konuşurken de belirtmiştim, bu tasarı içerisine giren özel,
nokta düzenlemeler var, onlardan bir tanesidir bu ivedi yargılama usulü, bu
tasarının içerisine özel olarak konulmuştur. Şimdi, bizim Anayasa’mızın bir
125’inci maddesi var, ben oradan başlamak istiyorum.
Şimdi,
Anayasa’mızın 125’inci maddesi çok net bir şekilde “İdarenin her tür eylem ve
işlemi yargı denetimine açıktır.” diyor. Şimdi, bunu esas aldığımızda, bu
düzenleme bize şunu getiriyor: “İdarenin, bakanlıkların, kurumların bazı işlem
ve eylemleri yargı denetimine kapalıdır.” demek belki tam doğru değil ama çok
daha az açıktır. Bu düzenleme çok net bir şekilde Anayasa’ya aykırı, onunla
ilgili kısımları da belirteceğim ama vatandaşlarımızın anlaması lazım.
 Sayın Kaplan
biraz tabii hararetle anlattığı için belki arada atlanmış olan konular
olabilir. Bu düzenlemeyle ne amaçlanıyor, neler olacak ona da bir iki cümleyle
gireceğim ama ne yapılmak isteniyor, hangi işlemler ve eylemler yargıdan niçin
kaçırılacak, yargının uygulamalarından niçin uzaklaştırılacak, şöyle bir kısaca
değinmek istiyorum. 
Bakın 6 tane
başlık var. Bu başlıklar, baktığımız zaman, aslında, bu son 17 Aralık, 25
Aralık yolsuzluk operasyonlarının içerisinde konuşulan konuları da kapsıyor. Bu
başlıklar, Türkiye’deki en önemli rantın, sermayenin döndüğü başlıklar. Bir
defa, ihaleden yasaklama kararları hariç tüm ihale işlemleri yani devletin,
kurumların tüm ihale işlemleri ivedi yargılama usulüne tabi olacak; acele
kamulaştırma işlemleri, Özelleştirme Yüksek Kurulu kararları, yapılan tüm
özelleştirmeler bu usule tabi olacak; kentsel dönüşüme ilişkin Bakanlar Kurulu
kararları… Başlangıçta olmayan 2 tane konuyu daha sonra ilave etmiş arkadaşlar;
bunlar Turizmi Teşvik Kanunu uyarınca yapılan satış, tahsisler, kiralama
işlemleri ve -eski bakan burada, onun bölümünü de ilgilendiren, onun
bakanlığını ilgilendiren- bu ÇED kararlarına yönelik işlemler. Bu 6 başlık
-bunları vatandaşlarımız daha iyi anlasın diye- aslında nelerdi? İhalelerin
hepsi var; o termik santraller, nükleer santraller, HES’ler, şehir hastaneleri,
onun dışında üçüncü havaalanı, kamulaştırmalar, tüm bu işlemlerin her biri,
değerli arkadaşlar, bu yargılama usullerine tabi olacak. Ne olacak? Sayın Bakan
geçen gün diyor ki: “Ya, bunlara dava açılacak.” Arkadaşlar, ÇED dosyaları -ben
de girdim ÇED format toplantılarına- şöyle benim boyumca dosyalar için
diyeceksiniz ki: “Bir ay içerisinde dava açın.” Nereden, nasıl o davayı
inceleyecek, o davayı açacak o kişi? Davayı açtıktan sonra on beş gün cevap
süresi, dosya tamamlanacak. Mahkemeye diyorsunuz ki: “Bir ay içerisinde bu
davayı bitireceksin.” Daha sonra, temyiz aşamasında da “İki ay içerisinde bu
davayı sonuçlandıracaksın.” Nereye? Danıştaya. Baktığımız zaman, açılıştan
itibaren tüm o sürelerin sonuna kadar altı ay. Altı ayda bu davalar sona erecek
değerli arkadaşlar. 
Şimdi, bununla ilgili olarak
yürütmenin durdurulması kararlarına itiraz yok. Efendim, İdari Yargılama Usulü
Kanunu’nun 11’inci maddesi var, dava dışı bir yol öngörüyor: Üst makamlara
başvurma yani ilgililer idarenin üst makamına başvurarak da bu konuları
çözebilir. “Hayır.” diyor, dava dışında hiçbir yol bırakmıyorsunuz, “Davaya
git.” diyorsunuz. Şimdi, o süreler içerisinde aslında söylenen şu: “Sizin
davayla falan da bu işleri çözmeniz mümkün değil yani yargı yoluna da
gitmeyin.” diyorsunuz. 
Bakın, Anayasa’mızın 125’inci
maddesini belirteyim, 10’uncu maddesini belirteyim çünkü süre kısa olduğu için.
Anayasa’mızın 10’uncu maddesi “Herkes kanun önünde eşittir.” diyor. Onun uzun
bir düzenlemesi var ama son fıkrası da ne diyor? “Devlet organları ve idare
makamları bütün işlemlerinde kanun önünde eşitlik ilkesine uygun olarak hareket
etmek zorundadırlar.” diyor. Bizim Anayasa’mızın bir 36’ncı maddesi var, hak
arama hürriyetini düzenliyor. Onu da okuyayım kısaca: “Herkes, meşru vasıta ve
yollardan faydalanmak suretiyle yargı mercileri önünde davacı ve davalı olarak
iddia ve savunma ile adil yargılanma hakkına sahiptir.” diyor. Aynı şeyi, imza
attığımız uluslararası sözleşmeler içerisinde Avrupa İnsan Hakları
Sözleşmesi’nin 6’ncı maddesinin ilgili fıkraları da diyor. Bu düzenlemeyle adil
yargılanma diye bir şeyden bahsetmek mümkün değil arkadaşlar, göstermelik bir
yargılama var. “Silahların eşitliği prensibi” denilen bir olay var yani davacı
ve davalı eşit silahlarla bu Anayasa’nın 36’ncı maddesindeki haklarını
arayacak. Nasıl arayacak? On beş gün içerisinde, o sürelerde itirazlarını
yapamayacak, bir ay içerisinde, o deliller nasıl toplanacak? Bu düzenleme çok
açık bir şekilde Anayasa’ya aykırı. 
Geliş nedeni de belli, Başbakanın
talimatıdır. “Bu davalarla ilgili ben yargı falan istemiyorum, bunları bir an
evvel bitireceksiniz.” diyor. Göstermelik bir yöntemle, insanlara “Haklarınız
var, yargıya da başvurabilirsiniz.” düşüncesiyle bu düzenlemeyi yapıyorlar.
(Mikrofon
otomatik cihaz tarafından kapatıldı) 
TURGUT DİBEK (Devamla) - Bu
düzenleme Anayasa Mahkemesinden dönecektir. HSYK’yla ilgili yaptığınız o
düzenlemede de dedik, Komisyonda da belirtmiştik; aynı düzenlemeler, bu da
öyle. Bu belirttiğim maddeler, 125, 10 ve 36’dan bu düzenleme dönecek. O yüzden
sizleri uyarıyorum ve bu maddenin tasarı metninden çıkması gerekir diyorum. 
Saygılarımla. (CHP sıralarından
alkışlar) 
BAŞKAN – Teşekkür ediyorum. 
Aynı mahiyetteki önergeleri
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın milletvekilleri,
birleşime on dakika ara veriyorum. 
Kapanma Saati: 17.06
 YEDİNCİ
OTURUM
 Açılma
Saati: 17.21
 BAŞKAN:
Başkan Vekili Sadık YAKUT
KÂTİP ÜYELER:
Muharrem IŞIK (Erzincan), Bayram ÖZÇELİK (Burdur)
 -----0-----
BAŞKAN – Sayın
milletvekilleri, Türkiye Büyük Millet Meclisinin 99’uncu Birleşiminin Yedinci
Oturumunu açıyorum.
592 sıra sayılı
Kanun Tasarısı’nın görüşmelerine devam edeceğiz. 
Komisyon ve
Hükûmet yerinde.
19’uncu madde
üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının 19. Maddesinin 8. Fıkrasının madde
metninden çıkarılmasını arz ve teklif ederiz.
 Turgut Dibek Ali
Rıza Öztürk Ömer Süha Aldan
 Kırklareli Mersin Muğla
 Dilek Akagün Yılmaz Haydar
Akar Uşak Kocaeli 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının 19 uncu maddesinin 1 inci fıkrasının son
cümlesinde yer alan "kararlar kesin olup bunlara karşı istinaf yoluna başvurulamaz."
ibaresinin "kararlara karşı itiraz yolu açık olup bu kararlara karşı
doğrudan istinaf yoluna başvurulamaz." şeklinde değiştirilmesini ve madde
metnin 8 inci fıkrasının tasarı metninden çıkarılmasını arz ve teklif ederiz. 
 Pervin Buldan İdris
Baluken Adil Zozani
 Iğdır Bingöl Hakkâri

 Erol Dora Faysal
Sarıyıldız Selma Irmak
 Mardin Şırnak Şırnak
BAŞKAN – Şimdi
okutacağım önerge Anayasa’ya aykırılık önergesidir. 
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 19. Maddesinin Anayasa’ya aykırı olması
sebebiyle Tasarı metninden çıkarılmasını arz ve teklif ederiz.
 Faruk Bal Ali
Halaman Ali Öz
 Konya Adana Mersin
 Yusuf Halaçoğlu Emin
Çınar Murat Başesgioğlu
 Kayseri Kastamonu İstanbul
 Seyfettin Yılmaz  Reşat
Doğru Mesut Dedeoğlu
 Adana Tokat Kahramanmaraş
 Bülent Belen Ruhsar
Demirel  S. Nevzat Korkmaz
 Tekirdağ Eskişehir Isparta
BAŞKAN – Komisyon önergeye
katılıyor mu?
ADALET KOMİSYONU BAŞKANI AHMET
İYİMAYA (Ankara) – Katılmıyorum Sayın Başkan.
BAŞKAN – Hükûmet katılıyor mu?
SAĞLIK BAKANI MEHMET MÜEZZİNOĞLU
(Edirne) – Katılamıyoruz Sayın Başkan.
BAŞKAN – Önerge üzerinde söz
isteyen Süleyman Nevzat Korkmaz, Isparta Milletvekili. 
Buyurun Sayın Korkmaz.
S. NEVZAT KORKMAZ (Isparta) –
Sayın Başkan, sayın milletvekilleri; yüce heyetinizi saygıyla selamlıyorum. 
AKP’nin son birkaç yıldır yasama
öncelikleri iki noktaya yoğunlaşmış durumda. 17 ve 25 Aralık yolsuzluk
hadiselerinden sonra da bu davalara AKP sabah akşam eğilmeye başladı. 
Nedir bu iki önceliği? Bir,
kendisini koruma ve siyasal hedeflerine hizmet etmesi için yargıya gerekirse
her türlü baskıyı yaparak hâkim olma yani yargıyı zapturapt altına alma. 
İki: Sözde çözüm sürecinin kanuni
altyapısını hazırlama. Bu alanda çalışan meşru ya da gayrimeşru tüm güçlere
hukuki güvenceler sağlama. 
Yargıyı kontrol etme maksadıyla
çalıyı da arkadan dolaşarak Anayasa’yı kalbura çeviren, “hukuk devleti”
anlayışını, yargının bağımsızlık ve hâkimlik teminatını ayaklar altına alan ve
HSYK’da Adalet Bakanının yetkilerini artıran düzenlemeler yapıldı. 
Başbakan ve Hükûmetin salvo
atışları, hatta tehdit ve hakaretleriyle bu dönüşüme siyasi destek sağlamak
maksadıyla milyonlar manipüle edildi, yargı sindirildi. 
HSYK Kanunu, ulusal ve
uluslararası tüm ihtarlara rağmen kavga dövüşle yasalaştırıldı. Anayasa
Mahkemesinden döneceği belli olan bu yasa, Anayasa Mahkemesi kararlarının
geriye yürüyemeyeceği prensibinin istismarıyla AKP’nin bu kadrolaşmasına hizmet
etmek için çıkarıldı. Bu, açıkça ve taammüden bağımsız mahkemelere “Benim
emrimdesin.” mesajıydı. 
Danıştay Kanunu
değiştirildi. Danıştaya bir gecede 51 yeni üye atandı. Yargıtay Kanunu’nda
değişiklikler yapıldı. 160 hâkim atandı yine bir gecede Yargıtay üyesi olarak.
MİT Kanunu değiştirildi. Daha birçok düzenleme, AKP ve Başbakanı koruma ve
kollama yasaları olarak Meclisten geçirildi. Hukuk, üstünlerin hukuku hâline
geldi, siyasal iktidarın devamlılığını temin etmek üzere dolgu malzemesi
yapıldı. 
Öte yandan,
PKK’yla girdiği müzakerede AKP, Başbakanı ve bakanlarını, MİT Müsteşarını ve
diğer tüm yetkilileri; bu arada, bu sürece destek veren sivil, üniformalı,
herkesi koruma altına alma maksadıyla yasalar çıkarıldı. Bu yasaların devletin
bütünlüğü, milletin birliği ve cumhuriyetin kuruluş felsefesiyle çelişip
çelişmemesine bakılmaksızın sadece kanun dışılığa kaymış kişilerin kurtarılması
hedeflendi. Terörle Mücadele Kanunu’nun 6’ncı maddesiyle oynanarak terör
örgütünün propaganda yapabilmesi şartları kolaylaştırıldı. TCK’nın 215’inci
maddesinde yapılan değişiklikle suç ve suçluyu övme hususuna yeni tanımlar
getirilerek PKK elebaşısı ve örgütün militanları hakkında methiyeler
düzülmesine imkân tanındı. Bu imkândan devletin valisi bile faydalandı değerli
milletvekilleri, bebek katiline saygılarını sunan ilk vali olarak reziller listesinin
1’inci sırasına yazıldı. TCK’nın 220’nci maddesinin (6)’ncı fıkrası örgüt adına
suç işlemeye yeni bir bakış açısı kazandırdı. Ülkemizin bir bölgesi, artık,
kanunsuzlukların, ihanetlerin, dağ kanunlarının egemen olduğu bir bölge hâline
geldi. (8)’inci fıkradaki örgüt propagandası tanımı değiştirildi. CMUK
değiştirildi ve ana dilde savunma hakkı getirildi. Bu konuda, ne mevzuatta ne
de uygulamada hiçbir sorun olmamasına rağmen, KCK ve PKK sanıklarının
mahkemelerde işlediği suçlar legalize edildi. Daha neler neler… Ve bütün bunlar
“Özgürleşiyoruz, demokratikleşiyoruz.” yalanıyla birlikte ellerindeki kitle
iletişim araçları da kullanılarak kitlelere servis edildi.
Değerli
milletvekilleri, görüldüğü gibi, yargı kararlarının daha adil, daha hızlı, daha
ucuz ve ulaşımı daha kolay olmasını temin etme amacıyla açılmıyor bu yargı
paketleri. İlk dördünden bu sonucun alınmadığı ortada. Buradan da iyi bir
sonuç alınmayacağı yine aşikâr, niyet kötü, akıbet kötü çünkü. Hep günlük kısır
çekişmelere endeksli ve birilerini yargıdan kurtarma maksadıyla yapılıyor.
Beşinci paket de böyle. Vatandaşın adalete ulaşmasını temin etmeyecek, daha da
karıştıracak, işleri daha da uzatacak. Şimdiden “Altıncı paket ne zaman gelir?”
diye beklemeye başladık. 
Allah adaletle
hükmeden yönetimleri bu ülkeye bir an önce nasip etsin diyor, yüce milleti
saygıyla selamlıyorum. (MHP ve CHP sıralarından alkışlar) 
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının 19 uncu maddesinin 1 inci fıkrasının son
cümlesinde yer alan "kararlar kesin olup bunlara karşı istinaf yoluna
başvurulamaz." ibaresinin "kararlara karşı itiraz yolu açık olup bu
kararlara karşı doğrudan istinaf yoluna başvurulamaz." şeklinde
değiştirilmesini ve madde metnin 8 inci fıkrasının tasarı metninden
çıkarılmasını arz ve teklif ederiz. 
Pervin Buldan (Iğdır) ve
arkadaşları
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN – Hükûmet
katılıyor mu?
SAĞLIK BAKANI
MEHMET MÜEZZİNOĞLU (Edirne) – Katılmıyoruz Sayın Başkan.
BAŞKAN – Önerge
üzerinde söz isteyen Adil Zozani, Hakkâri Milletvekili.
Buyurun Sayın
Zozani. 
ADİL ZOZANİ
(Hakkâri) – Teşekkür ederim Sayın Başkan.
Biraz önce de
ifade ettiğimiz gibi, bir yerde eksiklik varsa düzeltmeye çalışırsınız,
düzeltmelere de elbette ki katkı sunarız, katkı sunmaya çalışırız en azından. Yapılmış
her kanunun hiçbir eksiği olmaksızın, eksiksiz yapılabileceği yönünde bir
kanaat içerisinde de olmadım, nihayetinde insanlar yapıyor. Eğer geçmişte bir
yanlışlık varsa bugün onun düzeltilmesi gerekir. Önergemiz de biraz da buna
dönüktür, umut ediyorum ki kabul edilir. Ancak, benim esas üzerinde durmaya
çalıştığım konu bu değil. 
Bakın,
Türkiye'nin acil sorunlarına ihtiyaç olacak yasal düzenlemelerin bir an önce
Meclis gündemine getirilmesi gereklidir diyoruz. Bu talebimizi her defasında
yeniliyoruz. Evet, müzakere çerçeve yasası bu önceliklerden bir tanesidir, bir
an önce bu Meclisin gündemine getirilmesi gereken bir yasadır. Önerimizi
verdik, kanun teklifimizi verdik ve bunun gündeme alınmasını talep ediyoruz,
arzu ediyoruz. Aynı şekilde, antidemokratik yasaların ayıklanmasını sağlayacak
düzenlemelerin de bir an önce bu Meclisin gündemine gelmesi gerekir, bunu da
ifade ediyoruz. Ancak, Hükûmet bunların tamamından uzak duruyor. Kendisine
dönük, biraz da kendisini kurtarmaya dönük yasal düzenlemelerin içerisine
giriyor, böyle bir çabanın içerisinde görünüyor; doğrusu bu da kamuoyunda bir
karşılık bulmuyor. Kamuoyunda karşılık bulmadığı gibi Parlamentoda da bunun bir
karşılığı yok artık. Kerhen, biraz da mecburiyetten bir el kaldırma-el indirme
fasılları yaşanıyor Parlamentoda çünkü herkes biliyor ki Parlamentonun acil
ihtiyaçları bunlar değil. 
Bakın, biraz
önceki konuşmamda da işaret ettim: Önümüzdeki dönem Türkiye bir kaosla karşı
karşıyadır. Dikey erk paylaşımı sistemine göre örgütlenmiş bir devlet mekanizmamız
var ve 10 Ağustostan itibaren bu dikey erk paylaşımı çifte hiyerarşiye
dönüşüyor. Bu çifte hiyerarşi durumu Türkiye’nin önündeki en büyük kaostur.
Bunun için acil bir anayasal düzenlemenin yapılması gereklidir, elzemdir
diyoruz. 
Doksan yıl boyunca
Türkiye’ye uydurmaya çalışılan bu kılıf, bu elbise uymadı. Altı yüz yıllık
devlet geleneğini bir tarafa koyup yirmi, otuz yılda yeni bir gelenek, yeni bir
toplumsal sistem ve idari sistem uygulaması içerisinde olundu ve kabul etmek
gerekir ki artık bu sistem bu şekilde yürümüyor. Oturup yeni baştan, Türkiye’ye
uyacak, Türkiye toplumunun, Türkiye’de yaşayan halkların kabul edeceği bir
sisteme evrilmek gerektiğini ifade ediyoruz; verdiğimiz yasa teklifleri de bu
çerçevededir. Ademimerkeziyetçiliğe yani desantralizasyona geçişin elzem olduğu
gerçekliğini her defasında burada ifade ediyoruz ancak hâlâ tek erk paylaşımına
dayalı sistemde ısrar etmek, aslında sistemin çürümüşlüğüne de biraz daha katkı
sunar. 
Geride
bıraktığımız altmış yıl içerisinde, bütün dünyada huzur içerisinde yaşayan
ülkeler, toplumlar, erk paylaşımını tabana yayan toplumlardır. Daha açık ifade
ediyoruz, modern özerklik yöntemlerinin, sisteminin uygulandığı toplumlar,
geride bıraktığımız altmış yılda huzur içerisinde yaşadılar. 1921’den bu yana
Finlandiya’da uygulanıyor modern özerklik uygulaması, daha birçok ülkede
uygulanıyor. 20 ülkede, 60 bölgede bu sistem uygulanıyor ve bu bölgelerin, bu
ülkelerin hiçbirinde bizim yaşadığımız gibi, Çin’de yaşandığı gibi, dünyanın
başka yerinde yaşandığı gibi çatışmalar yok. O zaman aklın yolu birdir, eğer bu
elbise bu topluma uymuyorsa artık ısrarla bu elbiseyi tekrar bu topluma
giydirme alışkanlığından vazgeçip yeni bir sistem tartışmasını burada yapmamız
gerekiyor.
Teşekkür
ediyorum. (HDP sıralarından alkışlar)
KAMER GENÇ
(Tunceli) – Karar yeter sayısı…
BAŞKAN –
Teşekkür ediyorum.
Önergeyi
oylarınıza sunacağım, karar yeter sayısı arayacağım.
Kabul edenler…
Kabul etmeyenler… Karar yeter sayısı yoktur.
Birleşime beş
dakika ara veriyorum.
Kapanma Saati: 17.34
SEKİZİNCİ OTURUM
Açılma Saati: 17.45
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Bayram ÖZÇELİK (Burdur)
-----0-----
BAŞKAN – Sayın
milletvekilleri, Türkiye Büyük Millet Meclisinin 99’uncu Birleşiminin Sekizinci
Oturumunu açıyorum. 
19’uncu madde
üzerinde Hakkâri Milletvekili Adil Zozani ve arkadaşlarının önergesinin
oylanmasında karar yeter sayısı bulunamamıştı. 
Şimdi önergeyi
tekrar oylarınıza sunacağım ve karar yeter sayısı arayacağım. 
Kabul edenler…
Kabul etmeyenler… Karar yeter sayısı vardır ve önerge kabul edilmemiştir.
592 sıra sayılı
Kanun Tasarısı’nın görüşmelerine devam edeceğiz.
Komisyon ve
Hükûmet yerinde.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 Sıra sayılı Kanun Tasarısının 19. Maddesinin 8. Fıkrasının madde
metninden çıkarılmasını arz ve teklif ederiz.
Ali
Rıza Öztürk (Mersin) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN – Hükûmet
katılıyor mu?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkan. 
BAŞKAN – Önerge
üzerinde söz isteyen Ali Rıza Öztürk, Mersin Milletvekili. 
Buyurun Sayın
Öztürk. (CHP sıralarından alkışlar) 
ALİ RIZA ÖZTÜRK (Mersin)
– Sayın Başkan, değerli milletvekilleri; bundan önce, yargının hızlandırılması
ya da demokratikleşme ya da başka adlarla pek çok paket getirildi. Artık, o
sayıları ben de unuttum, sanıyorum sizler de unuttunuz. Ama, bu paketlerin
hiçbiri ne yargının sorunlarını çözdü ne de siyasal iktidarın derdine derman
oldu çünkü siyasal iktidarın evde yaptığı hesap çarşıya uymuyor; evde bir hesap
yapıyor, bir çıkmaza giriyor, sorunları çözmek için Parlamentodaki çoğunluğuna
dayanarak arkasını önünü düşünmeden bir yasa çıkartıyor fakat o yasayla
sorunları çözemeyince bir iki ay sonra tekrar bir yasa meydana getiriyor. 
Bugün yargının
hızlandırılmaktan daha önemli olan sorunu, adil doyumun sağlanmaması ve yargıya
güvenin sağlanmayacak bir şekilde yargısal faaliyetlerin sürdürülmesidir. Ama,
bu iktidarın son zamanlarında karşılaştığımız bir başka sorunu ise Hükûmet ile
Hükümetin “paralel yapı” olarak adlandırdığı Fethullah Gülen cemaati arasındaki
kavgadır. Bu kavgada hukuk zemin yapılmaktadır, bu kavga aslında yargı
üzerinden yapılmaktadır; böylelikle hem yargı yaralanmakta hem hukuk
zedelenmektedir.
Aslında, hem Hükûmetin hem de
“paralel yapı” olarak adlandırılan Fethullah Gülen cemaatinin vatandaş için
daha adil, daha yaşanabilir bir Türkiye, bir ülke kurmak gibi bir sevdalarının,
bir düşüncelerinin olmadığı çok açıktır. Ben bu kürsüde müteaddit defalar
söyledim; her iki grubun temel amacı iktidarı paylaşmaktır, Hükûmet gücünü,
devlet gücünü artık ele geçirmektir, bu ayan beyan ortaya çıkmıştır. 
Değerli milletvekilleri, işte, bu
yargı paketi de böyle bir çatışmanın, böyle bir kavganın sonucu olarak
getirilmiştir. Buradaki ana temanın, ana esasın, Hükûmetin bu paketi
getirmesindeki temel amacın, aslında, yargıda 2010 Anayasa referandumundan
sonra kendilerinin sandıkları hâkim ve savcıların kendilerinden olmadıklarını
anlamış olmaları üzerine, şimdi, hem Yargıtayda hem de Danıştayda o “paralel
yapı” dedikleri cemaati tasfiye etmek olduğunda hiç mi hiç kuşku yoktur değerli
arkadaşlarım.
Nitekim
getirilen Danıştay Yasası’na baktığımızda, aslında, bu Danıştay Yasası’yla
ilgili idari yargılamadaki sorunları çözmek için Adalet Bakanlığında sekiz yıl
önce bir bilim kurulu oluşturulmuş. Bu bilim kurulunda çeşitli kurum ve
kuruluşlardan gelen temsilcilerin katkılarıyla oluşan taslağın tamamı
getirilmiyor, oradan istinaf kısmı alınıyor, buraya getiriliyor ve istinaflarda
şimdi küçük bir Danıştay yaratılıyor. Danıştaydaki “paralel yapı” dediğimiz
yapının elemanları tasfiye edilecek ya, onun için istinaflarda bir Danıştay
yaratılıyor. “Acaba oradaki dengeyi bu tarafa kaydırabilir miyiz?” Yani bütün
hesap, Danıştaydaki dengeyi değiştirme hesabı. 
Zaten bu
iktidarın ben milletvekili olduğumdan bu yana yaptığı tek bir şey var;
aritmetik hesaplarına ya da böyle denge hesaplarına dayanarak, Parlamentodaki
çoğunluğa da güvenerek sürekli aritmetiksel olarak dengelerle oynamak.
Değerli
arkadaşlarım, aslında tabiatta denge izafi bir kavramdır. Mutlak olan şey
dengesizliktir. Nadia Comaneci vardı biliyorsunuz; denge aletinde yürüyordu, o
bile en sonunda düşmek zorunda kaldı. Bu siyasi iktidar böyle denge hesapları
yaparken aslında kendisi de denge aletinden düşecek, bunun farkında değil.
Böyle ivedi yargılama getiriyor ama ivedi yargılama yoluyla verilen kararlar
istinaftan istisna tutuluyor. Yani siyasal iktidar şimdi yine bu yargının
yapısını beğenmedi, kendisine göre yeni bir yargı oluşturmaya çalışıyor.
(Mikrofon
otomatik cihaz tarafından kapatıldı) 
ALİ RIZA ÖZTÜRK
(Devamla) – Bundan da yarın bir gün döner, başka bir yapı oluşturmaya çalışır
ama buna ömrü yetmeyecek.
Saygılar
sunarım. (CHP sıralarından alkışlar)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
20’nci madde
üzerinde üç adet önerge vardır, okutuyorum:
 Türkiye
Büyük Millet Meclisi Başkanlığı’na 
Görüşülmekte
olan 592 sıra sayılı kanun tasarısının 20 inci maddesinin 2’ nci fıkrasının ilk
cümlesinde yer alan “Danıştayda” ibaresinin “Danıştaya” şeklinde
değiştirilmesini arz ve teklif ederiz.
 
 Pervin Buldan İdris
Baluken Adil Zozani
 Iğdır Bingöl Hakkâri

 Selma Irmak Faysal
Sarıyıldız Erol Dora
 Şırnak Şırnak Mardin
 Hasip
Kaplan
 Şırnak
 Türkiye
Büyük Millet Meclisi Başkanlığına
Görüşülmekte
olan 592 Sıra sayılı Kanun Tasarısının 20. Maddesine aşağıdaki “n” fıkrasının
eklenmesini arz ve teklif ederiz.
n) Hidroelektrik
Santrali ruhsatlarıyla ile ilgili davalar.

 Turgut Dibek Ali
Rıza Öztürk Ömer Süha Aldan
 Kırklareli Mersin Muğla
 Dilek Akagün Yılmaz Haydar
Akar
 Uşak Kocaeli
BAŞKAN – Şimdi
okutacağım önerge Anayasa’ya aykırılık önergesidir.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 20. Maddesinin Anayasa’ya aykırı olması
sebebiyle Tasarı metninden çıkarılmasını arz ve teklif ederiz.
 Yusuf Halaçoğlu Murat
Başesgioğlu Mesut Dedeoğlu
 Kayseri İstanbul Kahramanmaraş
 Ali Halaman Ali
Öz Emin Çınar
 Adana Mersin Kastamonu
 Seyfettin Yılmaz Bülent
Belen Ruhsar Demirel
 Adana Tekirdağ Eskişehir
 Cemalettin Şimşek Faruk
Bal Reşat Doğru
 Samsun Konya Tokat
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Anayasa’ya aykırı bir cihet
görülmediğinden Komisyon önergeye katılmamaktadır.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz.
BAŞKAN
– Önerge üzerinde söz isteyen Cemalettin Şimşek, Samsun Milletvekili. 
Buyurun
Sayın Şimşek. (MHP sıralarından alkışlar)
CEMALETTİN
ŞİMŞEK (Samsun) – Sayın Başkan, değerli milletvekilleri; görüşülmekte olan 592
sıra sayılı Kanun Tasarısı’nın 20’nci maddesi üzerinde verdiğimiz değişiklik
önergesi üzerine söz aldım. Bu vesileyle hepinizi saygılarımla selamlarım.
Değerli
milletvekilleri, adalet ve hakkaniyet duygusu, bilinen insanlık tarihi kadar
eskidir. İnsanlar tarih boyunca hep adaleti ve hakkaniyeti aramışlardır. Bugün
geldiğimiz noktada da güvenilir devlet, adaletli devlet, insan haklarına
saygılı devlet ön plana çıkmaktadır. Vatandaşları arasında güven ve adaleti
sağlamak da devletin, demokratik devletin en temel görevidir. Onun için bir
ülkede demokratik kurum ve kurallar ne kadar sağlıklı işlerse, ne kadar
adaletli olursa o ülke insanlarının devlete olan güveni de o kadar artar. Bir
ülkede adalete olan güven sarsılırsa o ülkede kaos ve kargaşa var demektir.
Değerli
milletvekilleri, maalesef, bizim ülkemizde adalete olan güven, dolayısıyla
devlete olan güven gün geçtikçe azalmakta ve sarsılmaktadır. Mahkeme kararları
ve mahkemelere müdahale edilmesi hemen her gün televizyonlarda
tartışılmaktadır. Ülkemiz, temel hak ve hürriyetler konusunda, basın
özgürlüğünde ve adalette her gün sözde örnek aldığımız devletler tarafından
eleştirilmekte ve ülkemizi bu bakımdan dünyanın en geri kalmış ülkeleriyle
emsal göstermektedirler. Bütün bunların karşısında Başbakan, bunu “bizi
çekemeyenler”, “Türkiye ne zaman bir şeyler yapacak olsa, ileriye gidecek olsa
bunun önüne geçmek” olarak izah etmeye çalışıyor ancak bunun mümkün olmadığını
buradan ifade etmek isterim.
Değerli milletvekilleri, maalesef
ülkemizde adalete güven sarsılmış ve her geçen gün de azalmaktadır. Türkiye’de
yargıya güven artık dip seviyelere vurmuş ve yüzde 27 seviyelerine inmiştir.
Sayın Başbakan, tüm demokratik kurum ve kuralları aldığı çoğunluk oyuna
dayanarak yok sayıyor, yaptığı her icraatı bununla izah etmeye çalışıyor.
Değerli milletvekilleri, son
seçimlerde Adalet ve Kalkınma Partisinin aldığı oy oranı yüzde 43’tür ve Sayın
Başbakan demokratik kurum ve kuralları buna dayanarak çiğnemeyi kendisine hak
sayıyor, hukuku çiğnemeyi kendine hak görüyor. Ancak, buradan Sayın Başbakana
ifade etmek isterim ki kendisinin de diktatör olarak ilan ettiği Beşar Esad,
son seçimlerde Suriye’de yüzde 89 oy almıştır. Ayrıca, bu oy oranı,
uluslararası gözlemciler tarafından şeffaf ve meşru olarak kabul edilmektedir.
Şimdi buradan ben Sayın Başbakana
soruyorum: Beşar Esad, diktatör mü değil mi? Yaptıklarını demokrasiyle izah
etmek mümkün mü? Yani alınan çoğunluk oyuyla demokrasinin bütün kurallarını,
bütün kurumlarını kendi himayesi altına almayı kendine hak görebilir mi? Artık
bu soruları buradan sormazsak ayıp olur. Önümüze gelen bu yargı paketleri
milletimizin bir ihtiyacından mı kaynaklanıyor, yoksa birilerine özel, onları
koruyup kollamak için mi yapılıyor ya da bir yerlere sözleri yerine getirmek
için mi kullanılmaktadır? “Bu kadarı da olmaz.” dedirten bu işlerden artık
vazgeçmelisiniz.
Değerli AKP milletvekilleri, bu
gelen yasa metinlerini hiç okudunuz mu? Bu yasalarda sizin bir iradeniz var mı;
eğer yoksa, kendinizi aşağılanmış hissediyor musunuz? Yoksa siz burada bir
noter görevi mi görüyorsunuz? 
Değerli milletvekilleri,
tasarının 20’nci maddesi, istinaf mahkemelerinin kararlarına karşı Danıştayda
temyizi düzenlemektedir. 
İstinaf
mahkemeleri, Yargıtay ve Danıştayın iş yükünün azaltılması, adil yargılanmanın
temini, yargının hızlandırılması gibi gerekçelerle kurulmak istenmektedir. Bu
gerekçelerin hiçbiri, dışarıda, tasarıda yazılı istinaf mahkemelerinin
kurulmasıyla ortadan kalkmayacaktır. Esasen, eyalet sistemini benimsemiş siyasi
rejimlerde çok hukuklu olarak uygulanan istinaf mahkemeleri, AKP’nin başkanlık
sistemiyle gündeme getireceği idari taksimatın öncüsü olarak tasarıda yer
almaktadır. 
Tasarı, üniter
devlet yapısı, millet bütünlüğü, hukuk devleti, yargı bağımsızlığı, hâkim
teminatı, eşitlik ve adil yargılanma ilkelerine aykırıdır. 
(Mikrofon
otomatik cihaz tarafından kapatıldı)
CEMALETTİN
ŞİMŞEK (Devamla) - Bu sebeple, tasarının 20’nci maddesinin tasarı metninden
çıkarılmasını talep ediyor, bu önergemize desteğinizi bekliyoruz. 
Bu vesileyle,
tekrar hepinize saygılar sunarım. (MHP sıralarından alkışlar) 
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
 Türkiye
Büyük Millet Meclisi Başkanlığına
Görüşülmekte
olan 592 Sıra sayılı Kanun Tasarısının 20. Maddesine aşağıdaki “n” fıkrasının
eklenmesini arz ve teklif ederiz.
n) Hidroelektrik
Santrali ruhsatlarıyla ile ilgili davalar.
Turgut Dibek (Kırklareli) ve arkadaşları
BAŞKAN – Komisyon
önergeye katılıyor mu? 
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkanım. 
BAŞKAN – Hükûmet
katılıyor mu? 
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN – Önerge
üzerinde söz isteyen Ali Rıza Öztürk, Mersin Milletvekili. 
Buyurun Sayın
Öztürk. (CHP sıralarından alkışlar)
ALİ RIZA ÖZTÜRK
(Mersin) – Sayın Başkan, değerli milletvekilleri; hepinizi saygıyla
selamlıyorum. 
Demin de
söyledim, bu paketin temel amacı, hem Danıştayda hem Yargıtayda bu Hükûmet
tarafından 2010 Anayasa referandumundan sonra kurulan dengenin, yapının
beğenilmeyerek yeniden kurulmaya çalışılmasıdır, hedef budur. O nedenle
Danıştaydaki ve Yargıtaydaki yapılar düzenlenmeye çalışılıyor. 
Örneğin, bugün,
Danıştay Genel Sekreterinin değiştirilememesi, Hükûmet tarafından çok
istenilmesine rağmen değiştirilememesi nedeniyle orada bir yasa düzenlemesi
yoluna gidiliyor. Danıştaydaki kimi yargıçlardan memnun olunmaması o konuda
Hükûmet açısından tedbir alınması zorunluluğunu doğuruyor ama tabii, bu,
Hükûmete ne kadar faydalı olacak, onu da hep beraber önümüzdeki günlerde
göreceğiz. Çünkü, siz bu ülkede bağımsız ve tarafsız yargıyı oluşturmazsanız,
herkes için eşit davranabilecek hâkimlere sırtınızı dayamazsanız olacağı şey
budur.
Değerli
milletvekilleri, bu, idari yargı kısmında asıl amacın istinaf mahkemelerinin
kurulması olduğunu demin de söylemiştim. Burada yargılama usulünde de bazı
değişiklikler yapılmaktadır. Burada ilk derece mahkemelerinde verilen
kararlarda miktar esas alınarak şimdiye kadar olmayan bir kanun yoluna
kapalılık esası getirilmiştir. Bundan önceki mevcut sistemde, aslında, konu ve
miktar yönünden bakılmaksızın hepsine temyiz yolu var iken, kanun yolu açıkken
burada bir kapalılık vardır kimi kararlara. Yine, bu kararlara karşı istinaf
yoluna da gidilemiyor. Bu, ivedi yargılama usulüyle verilen kararlar
kesinleşmiş sayılıyor.
20’nci maddede
aslında hangi kararlar için temyiz yoluna gidilebileceği 14 madde hâlinde
sınırlı olarak sayılmıştır, bunun dışında kalan kararlar için gidilemiyor.
İşte, 100 bin Türk lirasından büyük olan vergi davaları, tam yargı davaları,
idari işlemlere yol açan davalar bakımından ve bunun gibi 14 madde hâlinde
sınırlı olarak sayılmış.
Değerli
milletvekilleri, istinafta verilen kararlara karşı miktar ve konu itibarıyla
sınırlama getirilerek temyiz yolu açılmış. Bütün bunlar şunu gösteriyor:
Bugünkü sistem ters yüz ediliyor, yani ayakları yukarıya, başı aşağıya
dikiliyor. Sanıyorum, önümüzdeki günlerde tekrar, bu sisteme başka bir çare
uydurmaya çalışırlar. Yine de, bir de burada, bölge idare mahkemelerinin
kuruluşu, sayıları ve kurulacağı yerlerin Adalet Bakanı tarafından tayin
edileceği hükme bağlanmıştır. Ben şahsen, bunun Anayasa’ya aykırı olduğunu
düşünüyorum. Aslında, buradaki bölge idare mahkemelerinin sayılarının ve
kurulacağı yerlerin kanunla belirlenmemiş olmasının Anayasa’mızın 142’nci
maddesi karşısında sorun teşkil edeceğini düşünüyorum, çünkü mahkemelerin nasıl
kurulacağı, ne şekilde kurulacağı ve sayılarının Adalet Bakanına bırakılmaması
gerektiğini düşünüyorum.
Yine, bir
düzenleme var bu idari yargıda; istekleri hâlinde Danıştay başkan, daire
başkanları ve üyelerinin bölge idare mahkemesi başkanlıklarına veya daire
başkanlıklarına atanabilecekleri hükmü getirilmiştir. Aslında, işte, bu hükmün
getirilmiş olması, benim demin söylediğim, ana temanın istinaflarda küçük bir
Danıştay oluşturmak olduğunu ve Danıştaydaki dengeyi Hükûmet lehine değiştirmek
olduğunu somut olarak göstermektedir. Aslında, böyle bir sistem, Fransız idari
istinaf mahkemelerindeki uygulamaya benzer öngörülmüş olmakla birlikte,
bildiğim kadarıyla, Fransız sisteminde bu hak yalnızca Danıştay üyelerine ve
idari istinaf mahkemelerinin başkanlarına, atanmak için tanınmış bulunmaktadır.
Ben böyle olduğunu biliyorum, yanlışım varsa düzeltsinler. Bir Danıştay daire
başkanının bölge idare mahkemesi başkanlığına, hele hele bölge idare mahkemesi
daire başkanlığına niçin atanmak isteyeceğini anlamam mümkün değildir, normal
bir insan zekâsı için de anlaşılabilir değildir.
Teşekkür
ediyorum. (CHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığı’na
Görüşülmekte olan
592 sıra sayılı kanun tasarısının 20 inci maddesinin 2 inci fıkrasının ilk
cümlesinde yer alan “Danıştayda” ibaresinin “Danıştaya” şeklinde
değiştirilmesini arz ve teklif ederiz.
Hasip Kaplan (Şırnak) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkanım.
BAŞKAN – Hükûmet
katılıyor mu?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN – Önerge
üzerinde söz isteyen Hasip Kaplan, Şırnak Milletvekili.
Buyurun Sayın
Kaplan. (HDP sıralarından alkışlar)
HASİP KAPLAN
(Şırnak) – Şu kanunu, şu torbayı o kadar ivedi yapmışsınız ki, öyle birbirine
karıştırmışsınız ki, görev ve yetkileri öyle birbirine karıştırmışsınız ki…
Yani bir şeyi doğru dürüst yapmayı niye denemiyorsunuz, hakikaten şaşırıyorum. 
Bakın, demin
ivedi ve acele işlerinizi saydık. Buraya bir hüküm koymuşsunuz: “Danıştaya
gider, istinaf mahkemesine gitmez ivedi işler.” Sonra, geliyor, diyorsunuz ki:
“İstinaf mahkemeleri 100 bin liranın altındaki alacak değeri olan davalara
bakar.” Mademki 100 binin üstündekiler Danıştaya gidecek, bu ivedi işleri niye
Danıştaya gönderirsiniz de istinaf mahkemesine gitmez? Peki, Danıştayda ivedi
iştir, acele iştir, gidecek ya sizin işiniz çok acele, bu maddeler “Danıştayın
göreceği davalar” bölümünde niye yok? Yok. Peki, bir şey daha sorayım: Bu
ivedi, acele işlerle ilgili, Danıştay, 18’inci maddede diyor ki: “İki ayda
kesin karar verir.” Peki, Danıştayda görülecek davalar konusunda ne karar
verilir? Şimdi, burada aynı şeyler var; özelleştirme var, turizmi teşvik var,
Çevre Kanunu var, maden var, bunlar ivedi. Geliyorsunuz Danıştayın bakacağı
davalara: Tabiat Varlıklarını Koruma Komisyonu, kültür komisyonları. Peki,
bunlar çevre değil mi, bunlar madenle ilgili değil mi? Madenler, taş ocakları,
orman, jeotermal kaynak ve diğer mineral; peki, bunlar Danıştayda da o ivedi
işlerin içinde niye yok?
Arkadaşlar, bir
şey söyleyeyim mi ben size: Avrupa İnsan Hakları Sözleşmesi’ndeki adil
yargılanma hakkını, itiraz yollarını, mağduriyet konusundaki bütün kuralları,
Meclisin aldığı kararları, Anayasa’nın 90’ıncı maddesini, Anayasa’nın 90’ıncı
maddesindeki uluslararası sözleşmelerin kanun hükmünde olduğu hükmünü, bütün
bunları ihlal ediyorsunuz. Şu an Anayasa’yı ihlal eden bir torbadan
bahsediyoruz. Bu torbanın içinde Danıştaya gidecek davaları saymışsınız, dört
beş kalem. Peki, kanun hükmünde kararnameler gitmeyecek mi? İnsan hakları
ihlalleriyle ilgili alınan kararlar gitmeyecek mi? Güvenlik güçlerinin aldığı
kararlar gitmeyecek mi? Kamu ombudsmanlık kurumu dava açmak isterse yarın,
açamayacak mı? İnsan Hakları Kurulu isterse bir konuda gidemeyecek mi? Yani
idare bu kadar keyfî, bu kadar sorumsuz… Herkes istediği zaman İstanbul’a,
Taksim Meydanı’na 50 bin tane polis yığıp… Bu kararların hiçbirinin idari
olarak yargısal denetimi olmayacak mı? Yanlış yapıyorsunuz arkadaşlar. Hayatın
her alanına sirayet eden torba kanun gibi bu düzenlemede yanlış yapıyorsunuz.
Ha, “Bu yanlış zamanla düzelir…” Düzelmez arkadaşlar. Siz siyaseten adalete ve
yargıya bakış felsefenizi değiştireceksiniz.
Uluslararası
Ceza Mahkemesi insan hakları konusunda insanlığa karşı işlenen suçlara ve savaş
suçlarına bakar. Niye Hükûmet imzalamıyor, çıksın burada açıklasın.
Uluslararası Ceza Mahkemesini niye imzalamıyorsunuz? Yine, çok açık olarak
burada ifade ediyorum size: Çerçeve sözleşmesini niye imzalamıyorsunuz? Medeni
ve Siyasi Haklar Sözleşmesi’ne niye çekince koyuyorsunuz? Mademki çocukları çok
seviyorsunuz, Çocuk Hakları Sözleşmesi’ne niye çekince koyuyorsunuz? Evrensel
bir değer olan Çocuk Hakları Sözleşmesi Meclise geliyor, Medeni ve Siyasi
Haklar Sözleşmesi Meclise geliyor, ekonomik ve sosyal sözleşmeler Meclise
geliyor, çekince koyuyorsunuz, çekinceli imzalıyorsunuz. Çekinceli, arızalı
memleket havası yaratıyorsunuz. Türkiye niye bu kadar korkuyor? Türkiye,
insanından niye korkuyor? Çocukların kendi kimlik ve kültürlerini, kendi doğal
yaşamlarını yaşamaları kadar, bundan daha doğal bir şey olabilir mi? Niye
bundan korkuyorsunuz? Kendi dilini, kendi kültürünü birinin geliştirmesinden
daha doğal ne var, insanlar arasında eşitliği yaratmaktan daha doğal ne var?
Burada adalet duygusu, paradan önce imanda ve vicdanda gelişir arkadaşlar,
cüzdanda gelişmez. Cüzdanda adaletin yeşerdiğini gören var mı? Hangi dünyada,
hangi ülkede cüzdanda adalet yetişmiş? Copta da yetişmez, TOMA’da da yetişmez,
tankta da yetişmez, gazda da yetişmez. Hoşgörüde, demokraside hukuka inancın
bilincini anaokulundan itibaren öğrettiğiniz çocuklarınıza öğreterek,
özümseterek bu hayata geçebilir. 
Adalet ve
Kalkınma Partisini adalete davet ediyoruz. Hadi gelin, biraz da adaleti kendi
adınızdan dolayı hayata geçirin diyoruz, saygılar sunuyoruz. (HDP ve CHP
sıralarından alkışlar)
BAŞKAN –
Teşekkür ediyorum. 
Önergeyi
oylarınıza sunacağım.
III.- YOKLAMA

(CHP
sıralarından bir grup milletvekili ayağa kalktı)
ENGİN ALTAY
(Sinop) – Yoklama talep ediyoruz.
BAŞKAN – Yoklama
talebi var, yerine getireceğim.
Sayın Altay,
Sayın Öztürk, Sayın Canalioğlu, Sayın Batum, Sayın Özkan, Sayın Acar, Sayın
Kart, Sayın Genç, Sayın Özcan, Sayın Haberal, Sayın Bayraktutan, Sayın Aldan,
Sayın Danışoğlu, Sayın Kaleli, Sayın Düzgün, Sayın Türmen, Sayın Aygün, Sayın
Öz, Sayın Küçük ve Sayın Cihaner.
Evet, dört
dakika süre veriyorum.
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır. 
V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru’nun; Ardahan
Milletvekili Ensar Öğüt’ün; İstanbul Milletvekili Erdoğan Toprak’ın; İstanbul
Milletvekili Sebahat Tuncel’in; Bursa Milletvekili Sena Kaleli’nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan’ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu’nun; İstanbul Milletvekili Mahmut Tanal’ın; İstanbul
Milletvekili Sebahat Tuncel’in; İstanbul Milletvekili Mahmut Tanal’ın; Bursa
Milletvekili Aykan Erdemir’in; İstanbul Milletvekili Mahmut Tanal’ın; Ankara
Milletvekili Levent Gök’ün; Barış ve Demokrasi Partisi Grup Başkanvekili Bingöl
Milletvekili İdris Baluken’in; İstanbul Milletvekili Mustafa Sezgin
Tanrıkulu’nun; Van Milletvekili Aysel Tuğluk’un; İstanbul Milletvekili Bülent
Turan ve Ankara Milletvekili Cevdet Erdöl ile 69 Milletvekilinin; Tokat
Milletvekili Reşat Doğru ve 2 Milletvekilinin; İstanbul Milletvekili Mahmut
Tanal’ın; Malatya Milletvekili Veli Ağbaba’nın; Milliyetçi Hareket Partisi Grup
Başkanvekili Kayseri Milletvekili Yusuf Halaçoğlu’nun; Gaziantep Milletvekili
Mehmet Şeker’in; Kırıkkale Milletvekili Ramazan Can ve İstanbul Milletvekili
Bülent Turan ile 1 Milletvekilinin Benzer Mahiyetteki Kanun Teklifleri ile Kadın
Erkek Fırsat Eşitliği Komisyonu ile Adalet Komisyonu Raporları (1/918, 2/14,
2/25, 2/67, 2/214, 2/218, 2/335, 2/542, 2/571, 2/577, 2/876, 2/960, 2/1060,
2/1087, 2/1369, 2/1648, 2/1675, 2/1830, 2/1864, 2/1883, 2/1941, 2/1973, 2/1982,
2/2115, 2/2149) (S. Sayısı: 592) (Devam)

BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir. 
21’inci madde üzerinde üç adet önerge
vardır, okutuyorum: 
Türkiye Büyük
Millet Meclisi Başkanlığı’na
Görüşülmekte olan 592 sıra sayılı kanun
tasarısının 21 inci maddesinin 2 inci fıkrasında yer alan “verilirken”
ibaresinden sonra gelmek üzere “bu iş için” ibaresinin eklenmesini arz ve
teklif ederiz. 
Pervin
Buldan İdris Baluken Selma
Irmak

Iğdır Bingöl Şırnak
Adil
Zozani Faysal Sarıyıldız Erol
Dora

Hakkâri  Şırnak Mardin
Türkiye Büyük
Millet Meclisi Başkanlığına
Görüşülmekte olan 592 Sıra sayılı Kanun
Tasarısının 21. Maddesinde yer alan “2577 sayılı Kanunun 48 inci maddesini
ikinci fıkrasında yer alan ‘mahkemece’ ibareleri ‘bölge idare mahkemesince’
şeklinde; üçüncü fıkrasında yer alan ‘mahkemeye’ ibaresi ‘bölge idare
mahkemesine’, ‘mahkeme’ ibaresi ‘bölge idare mahkemesi’” ibaresinden sonra gelmek
üzere “ve ‘otuz’ ibaresi ‘onbeş’ şeklinde” ibaresinin eklenmesini arz ve teklif
ederiz. 
 Turgut
Dibek Mehmet Volkan Canalioğlu Ali
Rıza Öztürk
 Kırklareli Trabzon Mersin
 Ömer
Süha Aldan Dilek Akagün Yılmaz Haydar
Akar
 Muğla Uşak Kocaeli
BAŞKAN – Şimdi okunacak önerge,
Anayasa’ya aykırılık önergesidir.
Türkiye Büyük
Millet Meclisi Başkanlığına
Görüşülmekte olan 592 Sıra sayılı Kanun
Tasarısının 21. Maddesinin Anayasa’ya aykırı olması sebebiyle tasarı metninden
çıkarılmasını arz ve teklif ederiz.
 Faruk Bal Ali
Halaman Bülent Belen
Konya Adana 
Tekirdağ
Ali Öz Yusuf
Halaçoğlu Murat Başesgioğlu
Mersin Kayseri 
İstanbul
Mesut
Dedeoğlu Emin Çınar Seyfettin Yılmaz
 Kahramanmaraş Kastamonu 
Adana
Ruhsar Demirel Reşat
Doğru
Eskişehir Tokat

BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkan.
BAŞKAN – Hükûmet
katılıyor mu?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkan. 
BAŞKAN – Önerge üzerinde
söz isteyen Süleyman Nevzat Korkmaz, Isparta Milletvekili. 
Buyurun Sayın
Korkmaz.
S. NEVZAT
KORKMAZ (Isparta) – Sayın Başkan, sayın milletvekilleri; hepinizi saygıyla
selamlıyorum.
Bir devleti
ayakta tutan en önemli güç adalettir; ne top ne tüfek ne fert başına millî
gelirin yüksekliği ne de ağır silahlarla donatılmış kalabalık ordular. Eğer
vatandaşlarında devletin, o devleti yönetenlerin adil olmadığı hususunda bir
kanaat var ise saydığımız tüm kıymetlerin bir değeri olmaz. Osmanlıyı ayakta tutan
güç, tam altı yüz sene, işte, adalettir.
Tebaa, sultana
ve devleti yönetenlere karşı kadılara başvurabilmiş ve hakkını da alabilmiştir.
Komisyon olarak, İç Tüzük Uzlaşma Komisyonu olarak İspanya Parlamentosuna
ziyaretimiz esnasında değerli milletvekilleri, bizi kabul ettikleri salonda
Kanuni Sultan Süleyman’ın portresinin duvarda asılı olduğunu görünce sebebini
sual ettiğimiz zaman aldığımız cevap gerçekten, farklı partilerden olmamıza
rağmen hepimizin hoşuna gitmişti. Sanırım, bu cevaptan sizler de hoşlanacaksınız.
Aynen şöyle demişlerdi değerli milletvekilleri: “Cihana hükmeden bir padişahın,
hiçbir mecburiyeti olmadığı hâlde kendisini de bağlayacak kanunlar çıkarması,
hele hele o dönem düşünüldüğünde çok büyük bir olaydır. Bir parlamentonun
duvarına en çok onun resmi yakışır.” Amerika Birleşik Devletleri’nin
Senatosunda da Genel Kuruluna asılmış, hukuka, demokrasiye hizmet etmiş 40
kadar bilim adamı, siyaset adamı ve hukukçunun resmi vardı ve yine bunlardan
birisi Kanuni Sultan Süleyman’ın resmiydi.
Değerli
milletvekilleri, defalarca dile getirdik, tüm parlamentolarda resmi olan
atalarımızın, dedelerimizin anısını Türk Parlamentosunda yaşatamıyoruz. Bir
köşe ayrılsa, kanunnameleriyle birlikte Fatih’in, Kanuni’nin, Kanuni gibi
devlet adamlarının; Cevdet Paşa, Dursun Bey, Ebussuud Efendi, İbni Kemal, Koçi
Bey, Kâtip Çelebi gibi gerçekten, serbest düşünceye, hukuka hizmet etmiş
idareci ve düşünürlerin resimleri asılsa ve yine hukuka katkılarını gelecek
nesillere bu şekilde aktarsak ve bunu el birliğiyle yapsak kötü mu olur değerli
arkadaşlar? Bu konudaki sorumluluğun Meclis Başkanlığımızda olduğunu bir kez
daha hatırlatmak istiyorum. Tüm Genel Kurulu da bu hususta hassas olmaya davet
ediyorum.
Tabii, bu
hususta hassasiyet belirtebilmek için Meclisin çoğunluğunu oluşturan AKP’nin de
hukuk karnesine bir bakmak lazım. Eğer, işine geldiği kadarıyla demokrat ve
keyfi yettiğince adil olursa -ki bugüne kadar maalesef çizdiği tablo budur-
böyle bir hassasiyeti, hukuka saygıyı beklemek mümkün olur mu? Başbakanın yüksek
yargıya göstermiş olduğu saygısızlık, hâkim, savcıya karşı sarf ettiği
hakikaten her vicdan sahibinin yüreğini kanatacak ağır sözler ortadadır.
Kendisini yargıya talimat verme konumunda gören, “Hâkim, savcının talimatlarını
yerine getirmeyin.” diyen, 17 ve 25 Aralık yolsuzluk dosyalarında istediği gibi
-maalesef- kalem oynatan zihniyetten galiba çok şey bekliyoruz.
AKP’nin bizatihi
kendisi hukuk için risktir değerli milletvekilleri, tehdittir. Getirilen yargı
paketlerinin numarası ne olursa olsun sadece AKP’nin ve Başbakanın günlük
ihtiyaçlarına hizmet edecektir. Yargıya sunacağı en küçük olumlu bir katkı,
efendim, yargıda iyileştirme sağlayacağı en küçük bir düzenleme
bulunmamaktadır. Milletin zamanını çalmayın değerli milletvekilleri. Kanuni
gibi kendinizi de bağlayacak hukukun mevcudiyetini istiyor musunuz, istemiyor
musunuz? Aslında tüm mesele budur. 
Yüce Meclisi saygıyla selamlıyorum.
(MHP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının 21. Maddesinde yer alan “2577 sayılı
Kanunun 48 inci maddesini ikinci fıkrasında yer alan ‘mahkemece’ ibareleri
‘bölge idare mahkemesince’ şeklinde; üçüncü fıkrasında yer alan ‘mahkemeye’
ibaresi ‘bölge idare mahkemesine’, ‘mahkeme’ ibaresi ‘bölge idare mahkemesi’”
ibaresinden sonra gelmek üzere “ve ‘otuz’ ibaresi ‘onbeş’ şeklinde” ibaresinin
eklenmesini arz ve teklif ederiz.
Mehmet Volkan Canalioğlu (Trabzon) ve arkadaşları 
BAŞKAN – Komisyon önergeye katılıyor
mu? 
ADALET KOMİSYONU SÖZCÜSÜ MUSTAFA
KEMAL ŞERBETÇİOĞLU (Bursa) – Katılmıyoruz Başkanım.
BAŞKAN – Hükûmet katılıyor mu?
ORMAN VE SU İŞLERİ BAKANI VEYSEL
EROĞLU (Afyonkarahisar) – Katılmıyoruz Başkanım.
BAŞKAN – Önerge üzerinde söz isteyen
Volkan Canalioğlu, Trabzon Milletvekili.
Buyurun Sayın Canalioğlu.(CHP
sıralarından alkışlar)
MEHMET VOLKAN CANALİOĞLU (Trabzon) –
Teşekkürler Sayın Başkan.
Sayın Başkan, değerli
milletvekilleri; 592 sıra sayılı Türk Ceza Kanunu ile Bazı Kanunlarda
Değişiklik Yapılmasına Dair Kanun Tasarısı’nı görüşüyoruz. 
Şimdi, tasarı görüşülüyor ama burada
AKP milletvekili arkadaşlarımız yeterli sayıda bulunmuyor. Yoklama istiyoruz, kulisten
koşarak buraya geliyor. Bu neye benziyor arkadaşlar, biliyor musunuz? Şimdi,
Karadenizli suçlu olarak avukatıyla mahkeme önüne geliyor, hâkim karşısına
çıkıyor. Hâkim soruyor...
MEHMET ÖNTÜRK (Hatay) – Temel mi?
MEHMET VOLKAN CANALİOĞLU (Devamla) –
…Karadenizli Temel’e soruyor: “Evladım, bu suçu sen mi işledin?” “Ben işledim.”
“Bunu yaptın mı?” “Yaptım.” “Ettin mi?” “Ettim.” Suçunu kabul ediyor. Son
olarak diyor ki: “Peki, söyleyeceğin bir şey var mı?” “Hâkim bey, şu yandaki
avukatım da bir şey söylesin.” diyor. “Evladım, sen her şeyi kabul ettin, o ne
söyleyecek?” diyor. “Ben de onu merak ediyorum hâkim bey.” diyor. 
Ya, arkadaşlar, insan bir merak etmez
mi? Yani bu muhalefet milletvekilleri ne diyorlar? Bu kanun üzerinde önergeler
veriyorlar. Bu verilen önergeler ne kadar doğru, ne kadar şey, bir
faydalanalım. Ona göre Sayın Bakanımız, Sayın Komisyon bununla ilgili
önergeleri dikkate alır mı diye hiç merak eden yok.
O nedenle, bu konuda çıkan kanunların
alelacele getirildiği… Bir an önce bitsin, şu kanunlar geçsin; biz de “Kabul
edenler… Etmeyenler…” diyelim ve buradan çabucak gidelim, çoluk çocuğumuza veya
seçim bölgemize gidelim, çalışalım düşüncesi hâkim. 
Sevgili
arkadaşlar, herkes yönetmeyi sever ama yönetenler adaletli olmalıdır, hukuka
sahip çıkmalıdır; gücün hukuku değil, hukukun gücü olmalıdır. Ama ne yazık ki,
geçtiğimiz süreçte bunun böyle olmadığını görüyoruz.
Bakın, şimdi
Sayın Adalet Bakanımız burada, Komisyon burada. Ya, öyle bir hâle gelmiş ki
ülke… Trabzon’u ele alalım; Trabzon’da Beşikdüzü ilçemizde cezaevi yapılsın
diye vatandaşlar bekliyor. Ya, cezaevi yapılmasını vatandaş ister mi? Elbette
ki istemez. Ama öyle bir duruma geldik ki, burada bir cezaevi yapılırsa burada
istihdam yaratılır, çevreye ekonomik katkı olur; tutukluların, hükümlülerin
yakınları gelir, burada konaklar, yer, içer ve ekonomik yönden bir hareket
gelir düşüncesi hâkim. Oysa, cezaevini kim ister, cezaevinin olmasını kim
ister? Olması için de adaletli yönetimlerin olmasını ve insanları ekonomik
yönden güçlendirmesi gerektiğini ister. 
Şimdi, biz Sayın
Bakanımıza sorduk, sağ olsun cevap da verdi, dedik ki: “Trabzon ilimizde 2002
yılında toplam 57.932 icra dosyası varken bu rakam 12/7/2013 itibarıyla
113.939’a yükseldi ve 1 icra dairesi varken 3 icra dairesine çıktı. Bunlarla
ilgili bir çalışma yapıldı mı? Niye insanlar icralık oluyorlar? Vatandaşlar,
esnaf niye mağdur?” 
Bakın, yediemin
garajlarını duydunuz mı arkadaşlar, yediemin garajı vardır. Nedir biliyor
musunuz? Hacizli arabaların alınıp yediemin olarak teslim edildiği yerlerdir.
Trabzon’da araçları koyacak yerimiz yok, her taraf doldu, yedieminlik yer
kalmadı. El insaf diyoruz. Bunlarla ilgili herhangi bir şey yok. Şimdi,
Beşikdüzü’ndeki durum, konum bu. 
Bir de Sayın
Bakan, Hâkimler ve Savcılar Yüksek Kurulunun bir kararı vardı, 15/6/2012
tarihli 347 sayılı Kararı’yla, iş gücüne dayalı olarak, iş gücü düşük olan
adliyelerin kapatılması istenmişti ve bunların kapatılması yapılmıştı. Ancak,
baktığımız zaman, Trabzon’da önce 7 ilçede kapatılma kararı alınmış, sonra çok
doğru bir kararla Araklı, Çaykara ve Tonya adliyelerinin kapatılma
kaldırılmıştı. Ancak, burada Şalpazarı ve Beşikdüzü adliyeleri kapatıldı. Bu
ilçeler bizim en büyük olan ilçelerimizdir ve Şalpazarı ilçesi iç tarafta
kalır, onların sahile gelmesi zaman alır. İnsan bir sabıka kaydı alacak, sahile
iniyor. Ya, bu adamın parası yok pulu yok, araba parası verecek, orada bir
simit, çay içecek, cebindeki parayı verecek. Bunları niye kaldırıyorsunuz? O
zaman bu neydi biliyor musunuz arkadaşlar? Bu 2 ilçeden Şalpazarı MHP’nin
belediyesiydi ve Beşikdüzü de CHP’nin belediyesiydi. O zaman böyle düşündüler.
Şimdi ne oldu? Bunların hepsi AKP’ye geçti. Peki, yani o andaki siyaset ile
ileriye dönük siyaseti niye bir tutuyoruz? Bugün bir başka partinin oluyor, bir
diğeri başka bir partiye geçebiliyor. 
Bir de burada söylemek istiyorum,
orman muhafaza memurları, bunlar diyorlar ki: “Ya, biz görev sürecinde silah
taşıyoruz ama görevden sonra silah taşıma ruhsatımız süreli olmuyor ve harç
paralarımız yüksek.” Muhtarlarımız da bunu söylüyor. Bunu da dikkate almak
lazım. Muhtarlar yerel yönetimlerin önemli unsurlarıysa bunların da bu silah
taşıma ruhsatının harçlarının yeniden değerlendirilmesi noktasında
katkılarınızı bekliyoruz diyorum, yüce Meclisi saygıyla selamlıyorum.
Teşekkür ediyorum. (CHP
sıralarından alkışlar) 
BAŞKAN – Teşekkür ediyorum.
ALİ RIZA ÖZTÜRK (Mersin) – Karar
yeter sayısı…
BAŞKAN - Önergeyi oylarınıza
sunacağım, karar yeter sayısı arayacağım.
Kabul edenler... Kabul
etmeyenler... Karar yeter sayısı yoktur.
Birleşime beş dakika ara
veriyorum.
Kapanma Saati:
18.26
DOKUZUNCU OTURUM
Açılma Saati: 18.39
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Bayram
ÖZÇELİK (Burdur)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 99’uncu Birleşiminin Dokuzuncu
Oturumunu açıyorum.
21’inci madde
üzerinde Trabzon Milletvekili Mehmet Volkan Canalioğlu ve arkadaşlarının
önergesinin oylanmasında karar yeter sayısı bulunamamıştı.
Şimdi önergeyi
tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Karar yeter sayısı vardır, önerge kabul edilmemiştir.
592 sıra sayılı
Kanun Tasarısı’nın görüşmelerine devam edeceğiz. 
Komisyon ve
Hükûmet yerinde.
Diğer önergeyi
okutuyorum: 
Türkiye Büyük Millet Meclisi Başkanlığı’na
Görüşülmekte
olan 592 sıra sayılı kanun tasarısının 21 inci maddesinin 2 inci fıkrasında yer
alan “verilirken” ibaresinden sonra gelmek üzere “bu iş için” ibaresinin
eklenmesini arz ve teklif ederiz. 
İdris Baluken (Bingöl) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN – Hükûmet
katılıyor mu?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN –
Gerekçeyi okutuyorum:
Gerekçe:
Yapılan
değişiklikle mevcut anlatım bozukluğunun giderilmesi ve maddenin anlaşılır
kılınması amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi oylarınıza
sunuyorum: Kabul edenler… Kabul etmeyenler… Madde kabul edilmiştir.
22’nci madde
üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının 22 inci maddesinin 2 inci fıkrasının
4’üncü bendinde yer alan “ısrar” ibaresinden sonra gelmek üzere “kararları”
ibaresinin eklenmesini arz ve teklif ederiz.
 Pervin Buldan İdris
Baluken Adil Zozani
 Iğdır Bingöl Hakkâri
 Selma Irmak Faysal
Sarıyıldız Erol Dora
 Şırnak Şırnak Mardin
Türkiye Büyük Millet Meclisi Başkanlığına
Görüşülmekte
olan 592 Sıra sayılı Kanun Tasarısının 22. Maddesinin 2. Fıkrasının c bendinin
aşağıdaki şekilde değiştirilmesini arz ve teklif ederiz.
“c) Usul
hükümlerine uyulmamış olunması”
 Turgut Dibek Ali
Rıza Öztürk Ömer Süha Aldan
 Kırklareli Mersin Muğla
 Dilek Akagün Yılmaz Haydar
Akar Uğur Bayraktutan
 Uşak Kocaeli Artvin
BAŞKAN – Şimdi
okunacak önerge Anayasa’ya aykırılık önergesidir.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 22. Maddesinin Anayasa’ya aykırı olması
sebebiyle Tasarı metninden çıkarılmasını arz ve teklif ederiz.
 Bülent Belen Yusuf
Halaçoğlu Ruhsar Demirel
 Tekirdağ Kayseri Eskişehir
 Reşat Doğru Emin
Çınar Mesut Dedeoğlu
 Tokat Kastamonu Kahramanmaraş
 Seyfettin Yılmaz Ali
Halaman Ali Öz
 Adana Adana Mersin
 Faruk Bal Murat
Başesgioğlu Lütfü Türkkan
 Konya İstanbul Kocaeli

 BAŞKAN – Komisyon önergeye katılıyor
mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN – Hükûmet
katılıyor mu?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN – Evet,
önerge üzerinde söz isteyen Lütfü Türkkan, Kocaeli Milletvekili.
Buyurun Sayın
Türkkan.
LÜTFÜ TÜRKKAN
(Kocaeli) – Sayın Başkan, değerli milletvekilleri; görüşmekte olduğumuz Türk
Ceza Kanunu’ndaki değişikliklerle ilgili yasaya atfen bir hatırlatmada bulunmak
istiyorum.
Geçtiğimiz hafta
İspanya Anayasa Mahkemesi Hâkimi Enrique Lopez görevinden istifa etmiş. Sebebi
şu: Motosikletiyle kırmızı ışıkta geçmiş. Başında da kask yok, bir de üstüne,
alkollüymüş. Olaydan sonra, istifasından sonra da açıklama yapıyor, diyor ki:
“Benim bu olayda savunabileceğim, kendimi savunabileceğim hiçbir şey yok.” Çok
erdemli, çok doğru bir davranış biçimi, gerçekten takdir edilmesi gereken bir
davranış biçimi. Peki, Türkiye’de böyle bir şey düşünebilir miyiz? Asla ve
kata. Aynı hâkimlere Adalet Bakanı telefonla, telefon açıp talimat veriyor. Bir
zamanlar “tak-şak paşa” vardı ya, bir Doğan Güreş Paşa, hâkimler de olmuş birer
“tak-şak paşa.” Bakan emir veriyor, hâkim yerine getiriyor. Ortaya çıkıyor,
konuşma “tape”leri yayınlanıyor, hâkimden tık yok. Şimdi o hâkimlere bu Enrique
Lopez’yi bir defa daha hatırlatıyorum. Görevlerinden istifa için çok güzel bir
örnek bu, iyi bir erdemli olma örneği. Erdemlilerse kendilerinin de bu yolu
izlemelerini tavsiye ediyorum.
Hukukla alakalı
da birkaç şeyden daha bahsetmek istiyorum size. Türkiye’de hukukun tecelli
etmesi için, 17-25 Aralıkta kamuoyuna düşen hadiseleri araştırmak için Meclis
soruşturma komisyonları kurduk, kurulmasına karar verdik ama hâlâ kuramadık.
Niye? Zira, Adalet ve Kalkınma Partisi henüz bu Komisyona üye bildirmedi.
Sebebi, Cumhurbaşkanlığı seçiminden önce bunun toplumda tartışılmasının önüne
geçmek. Yani hukuka inanıyor musunuz, inanmıyor musunuz? Hukuka inanıyorsanız
bu Soruşturma Komisyonuna neden bir milletvekili önermiyorsunuz? Amaç,
Cumhurbaşkanlığı seçiminden sonraya sarkıtmak, Türkiye’de “yolsuzluk
operasyonu” dediğimiz bu meseleyi gündemden uzak tutmak. Bu ne kadar geçerli,
Cumhurbaşkanlığı seçiminde göreceksiniz.
Bakın,
Türkiye’de hukuksuzluk diz boyu. Türk Ceza Kanunu’na getireceğiniz birtakım
değişikliklerle hukuksuzluğun bu diz boyuluğunu önlemeniz mümkün olmayacak. 
Diyarbakır’da 6,
7 ve 10 yaşlarında 3 kardeş, 3 polis memuru tarafından defalarca, yıllarca
şiddet ve cinsel istismara uğradıkları gerekçesiyle şikâyette bulunuyorlar.
Çocukların ifadelerine, günlüklerden elde edilen bilgilere rağmen söz konusu
polisler herhangi bir ifade vermeden dahi takipsizlikle sonuçlanıyor bu konu.
Bakın, bir şey söyleyeceğim: 6, 7, 10 yaşında 3 tane çocuk yıllarca tacize
uğruyor, yıllarca çeşitli şekilde fiilî tacize uğruyorlar; polisler ifade dahi
vermiyorlar. Hukuksuzluğun içerisinde siz Türk Ceza Kanunu’nda istediğiniz
kadar değişiklik yapın, eğer bu polislerin oradaki hâkimler tarafından ifadesi
dahi alınmaya gerek duyulmuyorsa siz bu kurduğunuz hukuk sisteminde kimseyi
yargılayamazsınız, sizin hukukunuzu kimse tanımaz. Ancak kendinizi koruyan kanunlar
çıkartabilirsiniz, milletin çoluğunu çocuğunu tacizciden, şerefsizlerden,
haysiyetsizlerden koruyacak kanunları yapmak mümkün değil. Böyle bir iş reva
mı? Empati yapalım, kendi çocuklarımız var. Böyle bir istismara muhatap oluyor,
devlet bu konuda sessiz kalıyor. Bu günah hepimize yeterli bence. 
Cinsel
istismarlardan bahsedilmiş bu yasada. Türkiye’de 13-14 yaşında çocuk gelinler
var. Bu, Türkiye’nin gerçeği. Ben merak ediyorum, gerçekten merak ediyorum,
13-14 yaşındaki bir çocuğun evlendirilmesi bir istismar değil midir? 13-14
yaşındaki bir çocuk akil baliğ midir ki kendi evleneceği kişiyi seçebilsin,
akil baliğ midir ki bu çocuk bir adamın karısı olsun? Böyle bir şey mümkün mü,
vicdanlar bunu nasıl mümkün kılabilir? 
Bırakın bu
taciz, çocuk tacizleri kanunlarını, toplumdaki bu alışkanlıkları hoş görmeyi
bırakın, hor görmeye başlayın. 
Teşekkür
ediyorum, hepinize saygılar sunuyorum. (MHP sıralarından alkışlar) 
BAŞKAN –
Teşekkür ediyorum.
Önergeyi
oylarınıza sunuyorum…
ALİ RIZA ÖZTÜRK
(Mersin) – Karar yeter sayısı…
BAŞKAN – Karar
yeter sayısı istiyorsunuz. 
Kabul edenler…
Kabul etmeyenler… Karar yeter sayısı yoktur, birleşime beş dakika ara
veriyorum. 
Kapanma Saati: 18.47
ONUNCU OTURUM
Açılma Saati: 18.52
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Bayram
ÖZÇELİK (Burdur)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 99’uncu Birleşiminin Onuncu
Oturumunu açıyorum.
22’nci madde
üzerinde Kocaeli Milletvekili Lütfü Türkkan ve arkadaşlarının önergesinin
oylanmasında karar yeter sayısı bulunamamıştı.
Şimdi, önergeyi
tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler… 
Evet, Kâtip Üyeler arasında
anlaşmazlık olduğu için elektronik cihazla oylama yapacağım. 
İki dakika süre veriyorum. 
(Elektronik cihazla oylama
yapıldı)
BAŞKAN – Sayın
milletvekilleri, karar yeter sayısı vardır, önerge kabul edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 592 Sıra sayılı Kanun Tasarısının 22. Maddesinin 2. Fıkrasının c bendinin
aşağıdaki şekilde değiştirilmesini arz ve teklif ederiz.
“c) Usul
hükümlerine uyulmamış olunması”
Uğur Bayraktutan (Artvin) ve arkadaşları 
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN – Hükûmet
katılıyor mu? 
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN - Önerge
üzerinde söz isteyen Uğur Bayraktutan, Artvin Milletvekili. 
Buyurun Sayın
Bayraktutan. (CHP sıralarından alkışlar) 
UĞUR BAYRAKTUTAN
(Artvin) – Teşekkür ediyorum Sayın Başkan. 
592 sıra sayılı
Kanun Tasarısı’nın 22’nci maddesi üzerine söz aldım. Yüce heyetinizi saygıyla
selamlıyorum. 
Aslında, Sayın
Bakan, burada olmasaydınız başka bir konuşma yapacaktım ama özellikle
Kamulaştırma Kanunu’na ilişkin daha önce sizinle konuşmuş olduğum bir hususu
burada yüce heyetle de paylaşmak istiyorum Değerli Bakanım. 
Biliyorsunuz,
Artvin, hem Deriner Barajı hem de barajlar kenti, kamulaştırmaların çok yoğun
olarak yapılmış olduğu bir kent. 2001 yılında “Derviş yasaları” olarak tabir
edilen Kamulaştırma Kanunu’nda da ciddi bir değişiklik oldu. İktidar partisi
grubu içerisindeki milletvekili arkadaşlarım da bunu bilirler. Önceki Kamulaştırma
Yasası’nda normal kişi eğer bedeli beğenmediği zaman otuz gün içerisinde o
mevcut bedele karşı bedel artırımı davası açıyordu, arkasından bu bedel
artırımı davasının sonucunda eğer dosya Yargıtaydan geçerse, onanırsa parayı
alıyordu. 
Şimdi, 2002
yılında yapılmış olan Kamulaştırma Kanunu’ndaki değişiklikle bunlar değişti
değerli arkadaşlarım. Şimdi ne oldu, onu anlatmak istiyorum. Şimdi bir takdir
kıymet komisyonu bir yere geliyor -özellikle de sizler bunlarla ilgilendiğiniz
için sizinle bunu paylaşmak istiyorum- diyor ki: “Buranın yeri ne kadar bedel
eder, kaç lira eder?” Diyor ki örneğin: “5 bin lira eder.” Eğer vatandaş
verilen bedeli beğeniyorsa, vatandaş bunu uygun görüyorsa “Tamam, ben bunu
devretmeyi kabul ediyorum.” diyor, gidiyor, tapu dairesinde yeri devrediyor,
mülkiyeti devrediyor, parayı alıyor ama takdir kıymet komisyonunun vermiş
olduğu bedel eğer vatandaşın hoşuna gitmezse o zaman diyorlar ki: “Mahkemeye
git.” Önceden neydi? Vatandaş dava açıyordu. Şimdi, Kamulaştırma Kanunu’nda değişiklik
olduktan sonra vatandaş artık dava açmıyor, devlet dava açıyor. Devlet dava
açtığı zaman ise şöyle bir olay var: Yerinde, örneğin ilk takdir kıymet
komisyonunun yapıldığı anda 10 bin lira değer biçiyorlar. Arkasından bu, davaya
gidiyor, davada eğer buraya 20 bin lira bedel biçiliyorsa, alt mahkeme kararı
verdiği anda, alt mahkemenin kararı anında tescil kararı kesin, mülkiyetin
artırılmasına ilişkin bedel ise temyize tabi. Yani, alt mahkeme kararı verdiği
gün tapu devrediliyor ama tescil kararı kesin olmasına rağmen bedeline ilişkin
problem var. Bunu Artvin milletvekilimizle de paylaştım, aynı düşünceleri
paylaşıyoruz. Ama bedeline ilişkin eğer problem olursa bu sefer Yargıtaya
gidiyor. Yani, şunu demek istiyorum: Takdir kıymet komisyonunun 10 bin liralık
vermiş olduğu bedeli beğenmeyen vatandaş mahkeme sonucunda 20 bin lira olduğu
anda, karar çıktığı anda, Yargıtay beklenmeden vatandaşa bedel ödeniyor. Bu
arada dosya ne yapılıyor? İdare tarafından temyiz edildiği zaman Yargıtay
kararı onarsa problem yok değerli arkadaşlarım ama Yargıtay kararı bozarsa,
eğer “İlk takdir kıymet komisyonunun vermiş olduğu bedel doğru bedeldir. Bu 20
bin lira bedel fahiş bedeldir.” derse 10 bin lirayı geriye iade anlamında
mahkeme karar verirse ondan sonra kıyamet kopuyor değerli milletvekilleri. Şu
anda biz Artvin’de bunu yaşıyoruz. Artvin icra dairelerinde belki 1.000 tane,
belki 1.500 yüz tane trilyonlarla tabir edilen dosyalar var. Bu sefer ne
oluyor? Dosyayı bozduğu zaman Yargıtay, alt mahkemeye karar geliyor, alt mahkeme
mecburen Yargıtayın kararına uyuyor ve Yargıtayın kararına uyunca da ilk takdir
kıymet komisyonu üzerinden bedeli mecburen mahkeme vermek zorunda kalıyor. O
zaman vatandaşa ödemiş olduğu fazla bedel için kalkıyor devlet vatandaşı icraya
veriyor. 
Şimdi sorun şu:
Devlet Su İşleri Genel Müdürlüğü icraya verdiği zaman vatandaştan para
alamıyor. Çünkü ne yapıyor? Vatandaşa ilk bedel ödendiği zaman gidiyor vatandaş
yat alıyor, kat alıyor -yat almıyor gerçi ama- araba alıyor, herhangi şeyler
alıyor yani parasını bir anlamda harcamış oluyor. Bu anlamda buradan doğan
ciddi anlamda sorunlar var Sayın Bakanım. Bunu beklerdim ki bu şekildeki bir
kanun tasarısı içerisinde eğer bir torba -sürekli yargı paketleri geliyor-
Kamulaştırma Kanunu’nda da bu şekilde bir değişiklik mağduriyeti önlerdi diye
düşünüyordum. 
Bakın,
önümüzdeki günlerde, önümüzdeki yıllarda veya aylarda Artvin’de Yusufeli’nde
çok ciddi anlamda bir kamulaştırma yapılacak. Yusufeli komple kaldırılıyor
değerli arkadaşlar. Bunu herhâlde bilmeyen milletvekilimiz yoktur. Eğer burada
da aynı sorunlar yaşanırsa devletle vatandaşın bu yasadan kaynaklanan
sorunlardan dolayı karşı karşıya gelme ihtimali var. Ben bu konuda bir kanun
teklifi verdim ama bundan herhangi bir şekilde nemalanmayalım, başka türlü düşünülmesin
diye iktidar partisi grubundaki arkadaşlara da söyledim, dedim ki: Bunu bir
torba kanun içerisinde Kamulaştırma Kanunu’nda bir düzenleme yapalım.
Vatandaşın yaşayabileceği, devletle vatandaşı karşı karşıya getirebilecek,
özellikle, Yusufeli gibi bir ilçede, komple bir ilçe kamulaştırılıyorken
bunları karşı karşıya getirebilecek olan düzenlemelerden veya sorunları
şimdiden çözelim.
Geçmişle alakalı
da şunu söyleyebilirim: Muhtemelen, önümüzdeki hafta içerisinde torba kanun
içerisinde faizlere ilişkin aflar da gelecektir. Bugün Artvin icra
dairelerinde, Borçka’da, Şavşat’ta, diğer icra dairelerinde vatandaşla devlet
karşı karşıya. Mevcut dosyalar açısından da faize ilişkin aflarda
kamulaştırmadan kaynaklanan icra takiplerindeki anaparaya dokunmadan faizleri
eğer ortadan kaldırırsak sorunu halledebiliriz. Kamulaştırma Kanunu’nda da
ancak şöyle yapabiliriz: Kararlar çıktıktan sonra, alt mahkemedeki bedeli,
vatandaşa ödemeden en yüksek banka faiziyle, Yargıtaydan geçme koşuluyla,
herhangi bir kamu bankasına bloke edersek vatandaşla devleti karşı karşıya
getirmeyiz. Bu sorun, gerçekten, ciddi anlamda, belki burada birçok kişiyi
ilgilendirmiyor ama özellikle, kamulaştırma olan yerlerde çok ciddi bir sorun.
Onu arz etmek istedim.
Teşekkür ederim.
(CHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte
olan 592 sıra sayılı kanun tasarısının 22 inci maddesinin 2 inci fıkrasının 4
üncü bendinde yer alan "ısrar" ibaresinden sonra gelmek üzere
"kararları" ibaresinin eklenmesini arz ve teklif ederiz.
Adil Zozani
(Hakkâri) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Sayın Başkanım.
BAŞKAN – Hükûmet
katılıyor mu?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN – Önerge
üzerinde söz isteyen Pervin Buldan, Iğdır Milletvekili.
Buyurun Sayın
Buldan. (HDP sıralarından alkışlar)
PERVİN BULDAN
(Iğdır) – Teşekkür ederim Sayın Başkan.
Değerli
milletvekilleri, görüşülmekte olan kanun tasarısının 22’nci maddesi üzerine
vermiş olduğumuz değişiklik önergesi adına söz hakkı aldım. Genel Kurulu saygıyla
selamlıyorum.
Dün 7’nci
maddede de bir konuya değinmiştim. 7’nci madde görüşülürken grup adına vermiş
olduğumuz değişiklik önergesinde söz hakkı almıştım ve Musa Çitil’den
bahsetmiştim. Bu Musa Çitil’in şimdiye kadar yaptıkları ve almış olduğu ödülü biraz
anlatmaya çalışmıştım ve bugün şimdi burada bu maddede de Musa Çitil’in taciz
ve tecavüze uğramış 2 kadınla ilgili yaptıklarını sizlerle paylaşmak istiyorum.

Musa Çitil,
Mardin’de Tuğgeneral olarak görev yapar on üç yıl önce, Mardin’in Derik ilçesinde
ve orada 13 köylünün katledilmesiyle ilgili, adı, kamuoyuna yansır. Ama biz,
Musa Çitil’in, sadece 13 köylünün öldürülmesiyle ya da katledilmesiyle ilgili
değil, aynı zamanda 2 tane kadına da cinsel taciz ve tecavüz olayının da bizzat
içerisinde olduğuna dair bilgilere ulaştık. Bunlarla ilgili biraz kısaca
bilgilendirme yapmak isterim. 
Mardin Derik’te
Ş.A. adında bir kadın, gözaltına alınır ve gözaltında tacize ve tecavüze maruz
kalır; sorumlusunun Musa Çitil olduğunu da ifade eder bütün beyanlarında. Yıllarca,
o dönem yüzbaşı olan Musa Çitil hakkında dava açılması için uğraşılır. Ancak,
Türkiye’de dava açılmadan önce, Musa Çitil’le ilgili, Avrupa İnsan Hakları
Mahkemesi, Türkiye’yi, Ş.A.’nın gözaltında yaşadığı cinsel taciz ve tecavüz
nedeniyle mahkûm eder. Bu mahkûmiyet kararının ardından Mardin Ağır Ceza
Mahkemesinde bir dava açılır, ancak mahkeme, Musa Çitil hakkında Avrupa İnsan
Hakları Mahkemesi kararına rağmen beraat kararı verir ve Musa Çitil, yargıçlar
sayesinde kurtulur. Ş.A. ise yaşadığı travma nedeniyle, 2 çocuğuyla, bu ağır
sorumluluk ve acıyla ömür boyu yaşamaya mahkûm edilir. 
Musa Çitil’le
ilgili, aynı zamanda Ş.E. isminde bir kadın ifadelerde bulunur. Ş.E. ismindeki
kadın da “Bu yükü artık taşıyamıyorum, artık konuşmak istiyorum. Ne olur bana
yardım edin.” diyerek bağırır. Ş.E. yaşadıklarını bir gün bir mekânda aynen
şöyle anlatmaktadır ve anlattıkları çok da korkunçtur değerli milletvekilleri:
1993 yılında Mardin Mazıdağı’da Ş.E gözaltına alınmıştır. Askerler, onun bir
gün önce yaşanan çatışmaya katıldığını ve evlerinde bomba bulunduğunu iddia
etmektedirler. Ş.E. suçlamaları reddetmektedir. Başlarında bulunan komutan,
askerlere “Alın bunu mezara götürün.” diye talimat verir. Ş.E. çırılçıplak
soyulur ve bir araba tekerleğinin içine konulup gözleri bağlanır ve araba
tekerleğinin içindeyken kendisine cinsel taciz ve tecavüzde bulunulur. Durumu
çok kötüdür, bayılır. Kendine geldiğinde askıya asılır ve elektrik verilir, bir
kez daha bayılır. Bu arada, işkence odasına “doktor” denilen bir kişi çağırılır.
Doktor, Ş.E.’ye bir iğne yapar, biraz kendine geldiğinde yeniden işkenceye
alınır. Ş.E. bir süre sonra serbest kalır. Serbest bırakılmasından bir süre
sonra da köyleri asker tarafından yakılır ve kendisi göçe zorlanır. Ş.E.
olayında da Musa Çitil, bir kez daha karşımıza çıkar değerli arkadaşlar. 
İşte bundan dolayı Musa Çitil ve
Musa Çitil gibilere eğer biz ceza vermezsek, adalet onu yargılamazsa, hukuk onu
cezalandırmazsa Ş.A. ve Ş.E. gibi kadınlar, bundan sonra da gözaltına
alındıklarında, cezaevine konulduklarında cinsel taciz ve tecavüz olaylarıyla
karşı karşıya kalacaktır diyor, bu konuda Hükûmetin, iktidarın sorumluluğunu
bir kez daha hatırlatıyor, Genel Kurulu saygıyla selamlıyorum. (HDP
sıralarından alkışlar) 
BAŞKAN – Teşekkür ediyorum. 
Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum:
Kabul edenler… Kabul etmeyenler… Madde kabul edilmiştir. 
Sayın milletvekilleri, birleşime
saat 20.00’ye kadar ara veriyorum. 
Kapanma Saati: 19.06 
ON BİRİNCİ OTURUM
Açılma Saati: 20.02
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Bayram
ÖZÇELİK (Burdur)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 99’uncu Birleşiminin On Birinci
Oturumunu açıyorum.
592 sıra sayılı
Kanun Tasarısı’nın görüşmelerine devam edeceğiz.
Komisyon ve
Hükûmet yerinde.
23’üncü madde
üzerinde üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının 23. Maddesinin 1. Fıkrasında bulunan
“yedi gün” ibaresinin “on gün” ibaresi ile değiştirilmesini arz ve teklif
ederiz. 
 Turgut Dibek Ali
Rıza Öztürk Ömer Süha Aldan
 Kırklareli Mersin Muğla
 Dilek Akagün Yılmaz Tanju
Özcan Haydar Akar
 Uşak Bolu Kocaeli
Türkiye Büyük Millet Meclisi Başkanlığı’na
Görüşülmekte
olan 592 sıra sayılı kanun tasarısının 23 üncü maddesinin 2 nci fıkrasının 2
nci bendinde yer alan "tahkik" ibaresinin "soruşturma"
şeklinde değiştirilmesini arz ve teklif ederiz.
 Pervin Buldan İdris
Baluken Selma Irmak
 Iğdır Bitlis Şırnak
 Adil Zozani Faysal
Sarıyıldız Erol Dora
 Hakkâri Şırnak Mardin

BAŞKAN – Şimdi
okutacağım önerge Anayasa’ya aykırılık önergesidir.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 23. Maddesinin Anayasa’ya aykırı olması
sebebiyle Tasarı metninden çıkarılmasını arz ve teklif ederiz.
 Faruk Bal Yusuf
Halaçoğlu Emin Çınar
 Konya Kayseri Kastamonu
 Reşat Doğru Murat
Başesgioğlu Ali Öz
 Tokat İstanbul Mersin
 Ali Halaman Seyfettin
Yılmaz  Bülent Belen
 Adana Adana
 Tekirdağ
 Mesut Dedeoğlu
 Kahramanmaraş
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Sayın
Oral…
SÜMER ORAL
(Manisa) – Gerekçe…
BAŞKAN –
Gerekçeyi okutuyorum:
Gerekçe: 
Bu madde 2577 S.
Kanunun 50. maddesini istinaf mahkemelerine göre uyarlamaktadır.
İstinaf
Mahkemesi Yargıtay ve Danıştay'ın iş yükünün azaltılması, adil yargılamanın
temini, yargının hızlandırılması gibi gerekçeler ile kurulmak istenmektedir.
Bu gerekçelerin
hiçbiri Tasarıda yazılı istinaf mahkemelerinin kurulması ile ortadan
kalkmayacaktır.
Aksine; Tasarı
kanunlaştığı takdirde adli yargıda bin ve idari yargıda beş yüz civarında
birinci sınıf hâkim ve savcı bulunamayacaktır.
İlk derece
mahkemeleri ile Yüksek Mahkemeler arasında üçüncü bir kademe olarak yargılama
süresinin uzamasına ve yargılama masraflarının katlanılamaz ölçüde artmasına
sebep olacaktır.
Delillerin ilk
derece mahkemesinde teksifi, yeni delil ikame edilmesi, delillerin doğrudan
doğruya incelenmesi ilkesi Türk hukukunun tanımadığı yeni sorunlar
yaratacaktır. İstinafın tabiatından kaynaklanan güçlüyü haklıya göre koruyan
(bozma üzerine yargılama), kötü niyeti himaye eden (ceza mahkemesinde
delillerin ilk derece mahkemesinde gizlenerek istinafta sunulması) yapısı hukuk
güvenliği ilkesini zedeleyecektir.
İstinaf
mahkemesi ilk derece mahkemesinin kararını bozduğu takdirde, davayı kendisi
karara bağlayacağından yetki alanı itibariyle devasa bir iş yükü ile karşı
karşıya kalacaktır.
Yetki alanına
giren bölgelerde hukukun farklı uygulanması sonucu doğacak, bu durum içtihat
karışıklığı ve kargaşasını ve devamında da çok hukukluluk kavramını gündeme
getirecektir. Esasen eyalet sistemini benimsemiş siyasi rejimlerde çok hukuklu
olarak uygulanan istinaf mahkemeleri AKP'nin Başkanlık sistemi ile gündeme
getireceği idari taksimatın öncüsü olarak dayatılmaktadır. Diğer taraftan Tasarı;
AKP 2010’da yargıyı siyasallaştırdıktan sonra, 17-25 Aralık soruşturması
sebebiyle Yüksek yargı organlarında tasfiye amacını taşımaktadır.
Osmanlı
İmparatorluğu döneminde 40 yıl uygulanan İstinaf Mahkemeleri Cumhuriyetin ilk
yılında, 1924 tarihinde üniter devlet yapısına geçilmiş olması sebebiyle
kaldırılmıştır.
Tasarı ile
getirilen bu düzenlemenin AİH Sözleşmesine ek 7 no.lu protokolü ile ilgisi
yoktur.
Tasarı, üniter
devlet yapısı, millet bütünlüğü, hukuk devleti, yargı bağımsızlığı, hâkim
teminatı, eşitlik ve adil yargılanma ilkelerine aykırıdır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığı’na
Görüşülmekte
olan 592 sıra sayılı kanun tasarısının 23 üncü maddesinin 2 inci fıkrasının 2
inci bendinde yer alan "tahkik" ibaresinin "soruşturma"
şeklinde değiştirilmesini arz ve teklif ederiz.
Adil Zozani (Hakkâri) ve
arkadaşları
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım. 
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz. 
EROL DORA
(Mardin) – Gerekçe…
BAŞKAN –
Gerekçeyi okutuyorum:
Gerekçe:
Yapılan
değişiklik ile tahkik ibaresi halk tarafından anlaşılır bir ifade olan
"soruşturma" ile değiştirilmiş ve böylece yasa metinlerinin daha
anlaşılır kılınması amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının 23. Maddesinin 1. Fıkrasında bulunan
“yedi gün” ibaresinin “on gün” ibaresi ile değiştirilmesini arz ve teklif
ederiz. 
Tanju Özcan (Bolu) ve
arkadaşları
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım. 
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz. 
BAŞKAN – Önerge
üzerinde söz isteyen Tanju Özcan, Bolu Milletvekili.
Buyurun Sayın
Özcan. (CHP sıralarından alkışlar) 
TANJU ÖZCAN
(Bolu) – Sayın Başkan, değerli milletvekilleri; ben de bu torba yasanın 23’üncü
maddesi üzerinde grubum adına düşüncelerimizi ifade etmek için söz almış
bulunmaktayım. 
Tabii, sözlerime
başlamadan önce, Bolu’da iki gün önce çok elim bir olay meydana geldi, ulusal
basında geniş yer buldu; Bigem Çubukçuoğlu isimli bir genç kardeşimiz, bir kız
kardeşimiz, üniversitede okuyan bir kız kardeşimiz Türkiye’nin en tuhaf
cinayetlerinden bir tanesine kurban gitti. Cinayet tüm yönleriyle
aydınlatılabilmiş değil. Ben Sayın Bakandan da özellikle istirham ediyorum.
Gerçekten Bolu’da büyük bir infial yaratan, Türkiye’de de en azından basına
yansıyan sanık savunmalarına göre, şüpheli savunmalarına göre örneğine az
rastlanan bu olayın tüm yönleriyle aydınlatılması için sizden de özel bir
yardım beklediğimi ifade etmek istiyorum. 
Değerli
milletvekilleri, bu yasayla ilgili, çok sayıda milletvekilimiz söz aldı. Tabii,
özellikle muhalefet partilerine dâhil olan milletvekillerimizin söylediklerinin
önemli bir kısmına ben şahsen katılıyorum ancak üzülerek ben de ifade ediyorum
ki -tıpkı Trabzon Milletvekilimiz gibi- birçok iktidar partisi milletvekilinin,
ben, şu anda ne konuşulduğuna ilişkin çok fazla somut bir düşüncesi olduğunu
görmüyorum. Birçok arkadaşımızın şu çok önemli mevzuat üzerinde henüz bir
düşünce geliştirmiş olmadığını dahi üzülerek ifade ediyorum. 
Tabii, Sayın
Bakan burada oturuyor. Ben, bu torba yasanın bazı düzenlemelerinin niye
getirildiği konusunda gerçekten kuşku duyuyorum. Öyle anlıyorum ki, Sayın
Bakan, özellikle ceza yargısında artık bazı sayın hâkim ve savcılarımızı,
başsavcılarımızı doğrudan arayabilecek kadar kendine yakın hissediyor ama
zannediyorum ki idari yargıda böyle bir durum yok Sayın Bakan, istediğiniz
hâkimi arayıp herhangi bir konuda “Şunu şöyle yap, bunu böyle yap.” deme
noktasında değilsiniz. O yüzden, bu düzenleme, zannediyorum, Sayın Bakana ve
Hükûmetinize idari yargı üzerinde de bir tahakküm kurma yetkisi verilsin diye getiriliyor.

Bu düzenlemenin bana göre de asıl
amacı, idari yargının işlevini azaltmak için yapılmış olan düzenlemeler. Evet
“Danıştayın iş yükü azalacak.” deniyor ama burada asıl amaç Danıştayın iş
yükünü azaltmak mı, yoksa Danıştayı baypas etmek mi, bu konu bence yeterince
tartışılmadı. Amaç burada idari yargının gerçekten hızlı bir şekilde işlemesini
sağlamak mı, yoksa idari yargıyı da Hükûmete bağımlı hâle getirmek mi? Bu mudur
çaba, bu mudur düşünce? Bu sorunun cevabını biz net olarak alabilmiş değiliz.
Değerli milletvekilleri, bu
düzenlemeyle idari yargıdaki bazı işlemlerin hızlanması öngörülmüş. Ama hangi
işlemlerle ilgili, hangi davalarla ilgili böyle bir düzenleme getirilmiş,
bunlara baktığınızda insanın aklına ister istemez şu soru geliyor: Gerçekten
idari yargıda bazı davaları hızlandırmak mı amaç, yoksa bazı yandaş iş adamları
ve müteahhitleri kollamak için mi bu hızlı yargılama sistemi getirilmek
isteniyor? Bu sorunun cevabı da net olarak ortaya çıkmış değil.
Tabii, benim söz aldığım madde
özellikle idari yargıyla ilgili düzenlemeleri ihtiva ettiği için şu hususa da
değinmekte fayda görüyorum: Siz idari yargıyla ilgili bugün iyi niyetli bir
düzenleme yapmıyorsunuz ama velev ki iyi niyetli bir düzenleme olduğunu
varsayalım, sorun aslında şu: Artık, kamuda çalışan -özellikle personelden
bahsediyorum- idari yargıya gitmeye korkar hâle getirilmiş, büyük bir baskı
altında. İdari yargıya giden bir memur, kendisiyle ilgili bir idari işlemin
veya genel bir idari işlemin iptali için yargıya giden bir memur, maalesef,
kamuda çok ciddi baskı görür hâle gelmiş. Bu, AKP’li belediyelerde böyle; özlük
haklarına ilişkin, kendisiyle ilgili bir idari işlemin iptali için yargıya
giderse baskı görüyor. Kamuda, bakanlıklarda çalışan bürokratlarla ilgili de
böyle bir durum söz konusu. Artık insanlar idari yargıya gidemez hâle gelmiş.
Aslında bizim bugün teminat altına almamız gereken, insanların idari yargıya
gidebilme haklarıyla ilgili olmalı. Gerçekten çok vahim. 
Ve ben buradan şunu söylemek
istiyorum: 2015’ten sonra, bu idari yargı, bugün sizin kulunuz gibi çalışan
bazı bürokratlara da lazım olacak, belki size de lazım olacak. O yüzden idari
yargının bağımsızlığını biz çok önemsiyoruz. 
Değişiklik önergemizin kabulünü
istirham ediyorum. (CHP sıralarından alkışlar) 
BAŞKAN – Teşekkür ediyorum. 
III.- YOKLAMA

(CHP sıralarından bir grup
milletvekili ayağa kalktı)
ENGİN ALTAY (Sinop) – Sayın
Başkan, bir yoklama talebimiz var. 
BAŞKAN –
Önergeyi oylarınıza sunacağım, ancak yoklama talebi var. 
Sayın Altay,
Sayın Öztürk, Sayın Dibek, Sayın Özcan, Sayın Canalioğlu, Sayın Serindağ, Sayın
Acar, Sayın Kart, Sayın Kaleli, Sayın Danışoğlu, Sayın Ekinci, Sayın Türmen,
Sayın Küçük, Sayın Öz, Sayın Batum, Sayın Cihaner, Sayın Günaydın, Sayın Aldan,
Sayın Gök ve Sayın Aygün.
Yoklama için
dört dakika süre veriyorum ve yoklamayı başlatıyorum.
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı yoktur.
Birleşime on
dakika ara veriyorum.
Kapanma Saati: 20.17
ON İKİNCİ OTURUM
Açılma Saati: 20.28
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Bayram ÖZÇELİK (Burdur)
-----0-----
BAŞKAN – Sayın
milletvekilleri, Türkiye Büyük Millet Meclisinin 99’uncu Birleşiminin On İkinci
Oturumunu açıyorum. 
III.- YOKLAMA

BAŞKAN - 23’üncü
madde üzerinde Bolu Milletvekili Tanju Özcan ve arkadaşlarının verdiği
önergenin oylanmasından önce istem üzerine yapılan yoklamada toplantı yeter
sayısı bulunamamıştı. 
Şimdi yoklama
işlemini tekrar yapacağım.
Yoklama için üç
dakika süre veriyorum.
(Elektronik
cihazla yoklama yapıldı)
BAŞKAN – Sayın
milletvekilleri, toplantı yeter sayısı vardır.
V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
3.- Türk Ceza Kanunu ile Bazı Kanunlarda Değişiklik Yapılmasına
Dair Kanun Tasarısı ile Tokat Milletvekili Reşat Doğru’nun; Ardahan
Milletvekili Ensar Öğüt’ün; İstanbul Milletvekili Erdoğan Toprak’ın; İstanbul
Milletvekili Sebahat Tuncel’in; Bursa Milletvekili Sena Kaleli’nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan’ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu’nun; İstanbul Milletvekili Mahmut Tanal’ın; İstanbul
Milletvekili Sebahat Tuncel’in; İstanbul Milletvekili Mahmut Tanal’ın; Bursa
Milletvekili Aykan Erdemir’in; İstanbul Milletvekili Mahmut Tanal’ın; Ankara
Milletvekili Levent Gök’ün; Barış ve Demokrasi Partisi Grup Başkanvekili Bingöl
Milletvekili İdris Baluken’in; İstanbul Milletvekili Mustafa Sezgin Tanrıkulu’nun;
Van Milletvekili Aysel Tuğluk’un; İstanbul Milletvekili Bülent Turan ve Ankara
Milletvekili Cevdet Erdöl ile 69 Milletvekilinin; Tokat Milletvekili Reşat
Doğru ve 2 Milletvekilinin; İstanbul Milletvekili Mahmut Tanal’ın; Malatya
Milletvekili Veli Ağbaba’nın; Milliyetçi Hareket Partisi Grup Başkanvekili
Kayseri Milletvekili Yusuf Halaçoğlu’nun; Gaziantep Milletvekili Mehmet
Şeker’in; Kırıkkale Milletvekili Ramazan Can ve İstanbul Milletvekili Bülent
Turan ile 1 Milletvekilinin Benzer Mahiyetteki Kanun Teklifleri ile Kadın Erkek
Fırsat Eşitliği Komisyonu ile Adalet Komisyonu Raporları (1/918, 2/14, 2/25,
2/67, 2/214, 2/218, 2/335, 2/542, 2/571, 2/577, 2/876, 2/960, 2/1060, 2/1087,
2/1369, 2/1648, 2/1675, 2/1830, 2/1864, 2/1883, 2/1941, 2/1973, 2/1982, 2/2115,
2/2149) (S. Sayısı: 592) (Devam)

BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
592 sıra sayılı
Kanun Tasarısı’nın görüşmelerine devam edeceğiz.
Komisyon ve
Hükûmet yerinde.
Şimdi maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
24’üncü madde
üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının 24. Maddesinin aşağıdaki şekilde
değiştirilmesini arz ve teklif ederiz.
“MADDE 24- 2577
sayılı Kanunun 51’inci maddesi başlığı ile birlikte aşağıdaki şekilde
değiştirilmiştir.
Kanun yararına
temyiz
Madde 51 – 1.
İdare ve vergi mahkemeleri ile bölge idare mahkemelerinin kesin olarak verdiği
kararlar ile istinaf veya temyiz incelemesinden geçmeden kesinleşmiş bulunan
kararlardan niteliği bakımından yürürlükteki hukuka aykırı bir sonucu ifade
edenler, ilgili bakanlıkların göstereceği lüzum üzerine veya kendiliğinden
Başsavcı tarafından kanun yararına temyiz olunabilir.
2. Temyiz isteği
yerinde görüldüğü takdirde karar, kanun yararına bozulur. Bu bozma kararı, daha
önce kesinleşmiş olan mahkeme veya Danıştay kararının hukuki sonuçlarını
kaldırmaz.
3. Bozma
kararının bir örneği taraflara ve ilgili bakanlığa gönderilir ve Resmi
Gazete'de yayımlanır."
Turgut Dibek Ali
Rıza Öztürk Ömer Süha Aldan
 Kırklareli Mersin Muğla
Dilek Akagün Yılmaz Atilla
Kart Haydar Akar
 Uşak Konya Kocaeli
Türkiye Büyük Millet Meclisi Başkanlığına
Görüşülmekte olan
592 sıra sayılı kanun tasarısının 24 üncü maddesinin tasarı metninden
çıkarılmasını arz ve teklif ederiz.
Pervin Buldan  İdris
Baluken Adil Zozani
 Iğdır Bingöl Hakkâri
Selma Irmak Faysal
Sarıyıldız Erol Dora
 Şırnak Şırnak Mardin
BAŞKAN – Sayın
milletvekilleri, şimdi okunacak önerge Anayasa'ya aykırılık önergesidir.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 24. Maddesinin Anayasa'ya aykırı olması
sebebiyle Tasarı metninden çıkarılmasını arz ve teklif ederiz.
Faruk Bal Yusuf
Halaçoğlu Murat Başesgioğlu
Konya Kayseri İstanbul
Mesut Dedeoğlu Ali Halaman Ali
Öz
Kahramanmaraş Adana Mersin
Emin Çınar  Seyfettin
Yılmaz Reşat Doğru
Kastamonu Adana Tokat
 Bülent
Belen
  Tekirdağ
BAŞKAN – Komisyon
önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Reşat
Doğru, Tokat Milletvekili, önerge üzerinde söz isteyen. 
Buyurun Sayın
Doğru. (MHP sıralarından alkışlar)
REŞAT DOĞRU
(Tokat) – Teşekkür ederim Sayın Başkanım.
592 sıra sayılı
Kanun Tasarısı üzerinde Milliyetçi Hareket Partisi Grubu olarak vermiş
olduğumuz önergeyle ilgili olarak söz almış bulunuyorum. Yüce Meclisi saygıyla
selamlıyorum. 
Tabii,
çıkartmakta olduğumuz kanun bir torba kanun ve temel kanun olarak
değerlendiriliyor. Son on yılda temel kanunların büyük bir kısmını, maalesef,
değiştirmiş bulunuyoruz. Toplumun değişen ihtiyaçlarına cevap vermek ve toplumsal
barışı sağlamak için yasal değişiklikler elbette yapılması gereken en önemli
şeydir ancak Türk hukuk mevzuatı, maalesef, yamalı bohça hâline getirilmiştir.
Bu da sistemin bütünlüğünü bozmakta, yazboz tahtası hâline getirmektedir. 
Saygıdeğer
milletvekilleri, tabii, toplumda beklenen, çıkartılması gereken birçok kanun
vardır, birçok konu vardır. Tabii, bunların yanında, yasa çıkarmanın yanında,
kanunun takibinin de, uygulanmasının da çok önemli olduğunu ifade etmek
istiyoruz. Ancak, Adalet ve Kalkınma Partisi klasiği olarak, hep gündem
değiştirilmesini veyahut da istenen kanunların hepsinin kendi istekleri
doğrultusunda çıkartılmakta olduğunu da görüyoruz. 
Ancak, şunu
ifade etmek isteriz ki, konulardan bazılarını dile getirmek isterim ki:
Özellikle, son zamanlarda, Tokat ili başta olmak üzere, İç Anadolu’da ve
Türkiye’mizin birçok yerinde -gene dün aldığım bilgiler içerisinde- Kırım Kongo
kanamalı hastalığından insanlar ölmektedir. Tokat’ımızda bu hastalıktan dolayı
8 insan ölmüştür ve iki üç aylık süre içerisinde bu insanlar maalesef
kaybedilmiştir, onlarcası ve yüzlercesi de şu anda Kırım Kongo kanamalı
hastalığı münasebetiyle hastanede tedavi olmaktadır. Biraz önce Sayın Sağlık
Bakanımız buradaydı, tahmin ediyorum ki, inşallah, bizi dinliyordur. 
Bakınız, 32
yaşında bir baba, Fevzi Dursun, bu Kırım Kongo kanamalı hastalığından dolayı
-kene ısırmasıyla- ölmüş ve Yazıbaşı köyüne -Tokat merkezde- defnedilmiştir.
Tabii, aynı durumda olan, Sivas’ta, yine 55 yaşındaki bir hastamız, bir anne,
Kırım Kongo kanamalı hastalığından -kene ısırmasıyla- bu hastalıktan ölmüştür.
Yine, on gün öncesinde, Konya Kulu’da da vücuduna kene yapışmasından dolayı
hastalar hastaneye müracaat etmiş ve şu an tedavi altındadırlar. Yine, ayrıca,
bundan aşağı yukarı on-on beş gün önce, Erzurum’da da 5 sağlık personeli Kırım
Kongo kanamalı hastalığının bulaşması şüphesiyle karantinaya alınmış ve de
tedavi altındadırlar. 
Yani, şunu ifade etmek istiyoruz
ki: Ülkemizin birçok sorunu var. Tabii ki o sorunların hepsinin üzerinden
gelmesi gereken de Adalet ve Kalkınma Partisi iktidarıdır, Hükûmet odur. Ancak,
şu ana kadar baktığımız zaman, 8 insan Tokat ilinde ölüyor ve Türkiye’mizin
birçok yerinde de Kırım Kongo kanamalı hastalığı görülüyorsa bunun süratli bir
şekilde tedavi edilmesi ve buna önlem alınması gerekmektedir ancak
enteresandır, şu ana kadar bir önlem alınmamıştır. Hâlbuki, Tokat başta olmak
üzere -çünkü Tokat ilinde bu çıkmıştır- burada araştırma komisyonları
oluşturulsa, araştırma laboratuvarları oluşturulsa ve dünyanın çeşitli
yerlerindeki uzmanlar veyahut da bilim adamları buraya davet edilerek buradaki
merkez laboratuvarlarında bir çalışma yaptırılabilse herhâlde daha farklı bir
durum ortaya çıkabilir. 
Şu anda birçok hastalığın aşısını
buluyoruz ama neden, onlarca yıldır -yani yaklaşık olarak bu hastalığa 2000
senesinden itibaren rastlıyoruz, on üç seneden beri Türkiye’mizde vardır- yani
on üç yıldan beri insanlar bu hastalığa kene ısırması münasebetiyle
yakalanıyorlar, ölüyorlar? 
Buradan sesleniyorum ki: Sağlık
Bakanlığımızın çok değerli yetkilileri bu hastalıkla ilgili acil önlem mutlaka
almalıdırlar. Yani, bu işte sadece kene ısırdıktan sonra veyahut da keneyle
ilgili birtakım tedbirler değil de, bu hastalığın koruyucu hekimliği noktasında
da çalışma yapılması gerekmektedir. Ancak, gördüğümüz kadarıyla bir aşı
çalışması hâlâ geliştirilememiştir ve dolayısıyla da insanlar bu hastalıktan
ölmektedir. 
Tabii ki bu ceza kanunlarını
çıkartalım, bir sürü kanunlar çıkartalım. Uyuşturucuyla ilgili bazı maddelerin
değiştirildiği kanunları tabii ki biz önemsiyoruz ancak onun yanında, herhâlde
insan hayatı her şeyin üzerindedir ve insan hayatıyla ilgili her türlü konunun
da gündeme getirilmesi gerekmektedir. O mahalde, Tokat’ta başlayıp İç Anadolu
Bölgesi’nin her yerinde eğer böyle bir hastalık görülüyorsa ve insanlar
ölüyorsa bunun sorumluluğu da başta Sağlık Bakanlığının, Hükûmetin olmalıdır ve
sorumluluğunun da idrakinde olarak süratli bir şekilde bu konuyla ilgili çözüm
üretilmelidir diyor, yüce Meclisi saygıyla selamlıyorum. 
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
 Türkiye
Büyük Millet Meclisi Başkanlığı’na
Görüşülmekte
olan 592 sıra sayılı kanun tasarısının 24 üncü maddesinin tasarı metninden
çıkarılmasını arz ve teklif ederiz.
İdris Baluken (Bingöl) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Gerekçe
mi?
İDRİS BALUKEN
(Bingöl) – Gerekçe okunsun.
BAŞKAN –
Gerekçeyi okutuyorum:
Gerekçe:
Kanun tasarısı
ile kanun yararına temyiz edilebilen kararların kapsamı değişmiş, Danıştay'ın
ilk derece mahkemesi olarak vereceği kararlar kanun yararına temyiz edilebilir
kararlar arasından çıkartılmıştır. İvedi yargılama usulünün genellikle merkezi
yargı yeri olan Danıştayın görev ve etkinlik alanı içine giren davalar
bakımından düzenlenmiş olması, ivedi yargılama usulünde temyiz, istinaf gibi
kanun yollarına başvuru sürelerinin kısaltılarak gerçek kişilerin hak arama
yolları ve imkânlarının kısıtlanması ve son olarak Danıştayın ilk derece
mahkemesi olarak vereceği kararlar bakımından kanun yararına temyiz yolunun
kapalı tutulması, idari yargı alanında kişiler aleyhine sistematik bir hukuka
aykırılığın yeni düzenleme ile ortaya çıkacağını göstermektedir. Bu itibarla
Danıştayın ilk derece mahkemesi olarak vermiş olduğu kararlara karşı temyiz
yolunun kapatılmasını öngören bu düzenleme hak kayıplarına, telafisi imkânsız
zararlara yol açabilecek nitelikte olup, bu hüküm tasarı metninden çıkarılmalı
ve mevcut düzenleme korunmalıdır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
 Türkiye
Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının 24. Maddesinin aşağıdaki şekilde
değiştirilmesini arz ve teklif ederiz.
“MADDE 24 – 2577
sayılı Kanunun 51’inci maddesi başlığı ile birlikte aşağıdaki şekilde
değiştirilmiştir.
"Kanun
yararına temyiz 
Madde 51 - 1.
İdare ve vergi mahkemeleri ile bölge idare mahkemelerinin kesin olarak verdiği
kararlar ile istinaf veya temyiz incelemesinden geçmeden kesinleşmiş bulunan
kararlardan niteliği bakımından yürürlükteki hukuka aykırı bir sonucu ifade
edenler, ilgili bakanlıkların göstereceği lüzum üzerine veya kendiliğinden
Başsavcı tarafından kanun yararına temyiz olunabilir.
2.  Temyiz
isteği yerinde görüldüğü takdirde karar, kanun yararına bozulur. Bu bozma
kararı, daha önce kesinleşmiş olan mahkeme veya Danıştay kararının hukuki
sonuçlarını kaldırmaz.
3.  Bozma
kararının bir örneği taraflara ve ilgili bakanlığa gönderilir ve Resmi
Gazete'de yayımlanır."
Atilla Kart (Konya) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN
– Önerge üzerinde söz isteyen Atilla Kart, Konya Milletvekili.
Buyurun
Sayın Kart. (CHP sıralarından alkışlar)
ATİLLA
KART (Konya) – Teşekkür ederim Sayın Başkan.
Sayın
Başkan, değerli milletvekilleri; Genel Kurulu saygıyla selamlıyorum.
Değerli
milletvekilleri, bu tasarıyı değerlendirirken, bu tasarıyı tartışırken
yerindelik, hukuki yerindelik ya da hukuki tutarlılık anlamında bir
değerlendirme yapmanın çok da anlamlı olmadığı düşüncesindeyim. Zira, bu
tasarının kavramlar üzerinden ya da ceza hukuku sistematiği üzerinden
değerlendirmesi yapıldığında, hukuk sistemini iğfal eden, ceza ve hukuk
kavramlarının içini boşaltan bir yaklaşım içinde hazırlandığını görüyoruz.
Bırakın hukuk devleti olmayı, kanun devleti olmayı bile ortadan kaldıran bir
tasarıyla karşı karşıyayız değerli milletvekilleri. 
Bakın,
Adalet ve Kalkınma Partisi iktidarlarında görev yapan Adalet Bakanlarının
tamamının, bu anlamda, bu anlattığım çerçevede, anayasal boyutuyla, yasal
boyutuyla, adli boyutuyla müşterek ve müteselsil anlamda sorumluluklarının
bulunduğunu -bunu kayıtlara ifade etmek adına açıklama gereğini duyuyorum- isim
vererek söylüyorum: Bu süreçte, sırasıyla Sayın Cemil Çiçek, Sayın Mehmet Ali
Şahin, Sayın Sadullah Ergin ve Sayın Bekir Bozdağ; burada yine hakkaniyet adına
ifade etmek gerekir ki Sayın Bekir Bozdağ ile Sayın Mehmet Ali Şahin’in bu
anlamdaki ihlaller konusunda birinci sırayı alma noktasında yarıştıklarını
gözlemliyorum, değerlendiriyorum. Bunu emek adına, bunu hakkaniyet adına,
adalet adına ifade etme gereğini duyuyorum değerli arkadaşlarım. 
Bakın,
değerli milletvekilleri, anayasal kurumların askıya alındığı, anayasal
kurumların işlevini kaybettiği bir dönemi yaşıyoruz. Bu, takdire dayalı olarak
gerçekleştirilen, sübjektif yaklaşımlara dayalı olarak gerçekleştirilen
ihlallerden söz etmiyorum, kurumsal olarak ve hiyerarşik olarak görev ve
yetkinin kötüye kullanılması suretiyle gerçekleştirilen ihlallerden söz
ediyorum. E, herhâlde bu türlü ihlallerin “yasama sorumsuzluğu”, “siyasi
iktidarın takdiri” gibi, kavramlar etrafında ya da bu kavramlar çerçevesinde
değerlendirilmesinin mümkün olmadığını aklıselim sahibi olan, mantık ve izan
sahibi olan herkes ve tarih tespit edecektir ve değerlendirecektir.
Hemen örnek vereyim, yakın tarihe
ilişkin, üç dört yıla ilişkin örnek vereyim: Soruların servis edilmesi. Nerede
servis ediliyor? Yargıçlık sınavında sorular servis ediliyor. Bu servis yapma
olayı sadece bir grubun marifeti değil, bu siyasi iktidarın, siyasi otoritenin
bilgisiyle, talimatıyla gerçekleştiriliyor. Ve bunu herhangi sıradan bir adli
vakayla eş değer tutabilir misiniz? Düşünebiliyor musunuz, yargıç olurken soru
çalan bir mekanizmayı yaratıyorsunuz, böyle bir aygıtı yaratıyorsunuz ve bunu
siyasi iradenin, siyasi iktidarın talimatıyla, himayesiyle
gerçekleştiriyorsunuz!
Bakın, Cargill olaylarını
hatırlamamız gerekiyor. Bir uluslararası şirket geliyor, Bursa’da tarım
arazisinin üstünde şeker pancarı üretimini, o üreticilerin emeklerini yok
ederek, çiftçinin emeklerini yok ederek orada çevreyi tahrif ediyor, çevreyi
talan ediyor ve bu şirket, aradan geçen on yılın sonunda ya da sekiz dokuz
yılın sonunda Türkiye Cumhuriyeti Hükûmetine galip geliyor, daha doğrusu,
Türkiye Cumhuriyeti devletine galip geliyor, yargısını altüst ediyor. Bunları
değerlendirmeniz gerekiyor. O Cargill’lerdir ki devamında neyi yaratıyor?
Cargill’ler Soma’yı yaratıyor, Somaları yaratıyor ve bunların devamında da ne
doğuyor? Bunların devamında 17 Aralıklar doğuyor, 25 Aralıklar doğuyor. 
İşte getirilen
tasarı, aslında bu yönüyle hukuk sistemine karşı ve Türkiye Cumhuriyeti
devletinin anayasal organlarına karşı bir darbe niteliğindedir. Darbeyi Türkiye
Cumhuriyeti Hükûmeti…
(Mikrofon
otomatik cihaz tarafından kapatıldı) 
ATİLLA KART
(Devamla) - …Anayasa’ya karşı ve Türkiye Cumhuriyeti’nin anayasal kurumlarına
karşı gerçekleştirmiştir değerli milletvekilleri. 
Sizleri, bu
noktada, önce Türkiye'nin milletvekili olduğunuzu, daha sonra partilerinizi
temsil ettiğinizi hatırlamaya davet ediyorum ve Genel Kurulu saygıyla
selamlıyorum efendim. (CHP sıralarından alkışlar) 
BAŞKAN –
Teşekkür ediyorum. 
Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
25’inci madde
üzerinde üç adet önerge vardır; okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının 25 inci maddesindeki “yer alan”
ifadesinden sonra “,” işaretinin eklenmesini arz ve teklif ederiz. 
Pervin Buldan İdris
Baluken Adil Zozani
 Iğdır Bingöl 
Hakkâri 
Selma Irmak Faysal
Sarıyıldız Erol Dora
 Şırnak Şırnak Mardin
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının 25. Maddesinin aşağıdaki şekilde
değiştirilmesini arz ve teklif ederiz.
“MADDE 25 – 2577
sayılı kanunun 52 nci maddesi başlığı ile birlikte aşağıdaki şekilde
değiştirilmiştir. 
Temyiz veya
istinaf istemlerinde yürütmenin durdurulması:
Madde 52-1.
Temyiz veya istinaf yoluna başvurulmuş olması, hâkim, mahkeme veya Danıştay
kararlarının yürütülmesini durdurmaz. Ancak, bu kararların teminat karşılığında
yürütülmesinin durdurulmasına temyiz istemini incelemeye yetkili Danıştay dava
dairesi, kurulu veya istinaf başvurusunu incelemeye yetkili bölge idare
mahkemesince karar verilebilir. Davanın reddine ilişkin kararlara karşı temyiz
ya da istinaf yoluna başvurulması halinde, dava konusu işlem hakkında
yürütmenin durdurulması kararı verilebilmesi 27 nci maddede öngörülen koşulun
varlığına bağlıdır.
2. İptal
davalarında teminat istenmez.
3. İdareden ve
adli yardımdan yararlananlardan teminat alınmaz.
4. Kararın
bozulması, kararın yürütülmesini kendiliğinden durdurur.”
 Turgut Dibek Ali
Rıza Öztürk Ömer Süha Aldan
 Kırklareli Mersin Muğla
 Dilek Akagün Yılmaz Haydar
Akar
 Uşak Kocaeli
 Ali Serindağ 
 Gaziantep
BAŞKAN – Sayın
milletvekilleri, şimdi okutacağım önerge Anayasa’ya aykırılık önergesidir.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 25. Maddesinin Anayasa’ya aykırı olması
sebebiyle Tasarı metninden çıkarılmasını arz ve teklif ederiz.
 Faruk Bal Yusuf
Halaçoğlu Ali Halaman
 Konya Kayseri Adana
 Mesut Dedeoğlu Reşat
Doğru Ruhsar Demirel
 Kahramanmaraş Tokat Eskişehir
 Bülent Belen Murat
Başesgioğlu
 Tekirdağ İstanbul
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Sayın Başkanım.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde söz isteyen Faruk Bal, Konya Milletvekili.
Buyurun Sayın
Bal. (MHP sıralarından alkışlar)
FARUK BAL
(Konya) – Sayın Başkan, değerli milletvekilleri; bu maddeyle 2577 sayılı
Kanun’un 49’uncu maddesinde değişiklik yapılarak Danıştayın temyizle ilgili
incelemesi istinaf mahkemesine göre ayarlanarak yeniden düzenlenmektedir.
Böylece, Osmanlıdan bize miras kalmış olan Danıştayın temyiz işlerine bir de
istinaf mahkemelerinden verilecek hükümler eklenmektedir.
Değerli
arkadaşlarım, bu düzenleme, yargının siyasallaştırılması amacıyla özel bir
düzenlemedir. Bu özel düzenlemeyi, aslında 2010 yılında da Adalet ve Kalkınma
Partisi yapmıştı, yargıyı siyasallaştırabilmek amacıyla referanduma kadar giden
bir süreç içerisinde Anayasa değişikliği gerçekleştirmişti. O kadar buna
ihtiyaç duymuştu ki mezarda yatanların dahi çıkarılarak oy kullandırılması ve
on yıllık seçime bedel bir seçim düzeni içerisinde referandumun yapılması beyan
edilmişti! Ve bu kadar önem verilen yargının siyasallaştırılması için, bu kadar
özel bir anlam yüklenen yargının siyasallaştırılması için, Anayasa
referandumunda milletimizin kadına olan saygısı, çocuğa olan sevgisi, engelliye
olan merhameti, şehitlere olan şefkati, başörtüsüne olan hürmet duygusu dahi
suistimal edilerek, Anayasa değişikliği yüzde 58 oranında kabul edilerek bugün
uğraştığınız ve adına “paralel” dediğiniz kitleyle bir yola çıkmıştınız. Aradan
dört yıl geçti. Milliyetçi Hareket Partisi olarak bu dört yıl içerisinde -2010
yılında- ne söylemişsek bugün aynısını söylemek durumunda kalan bir parti
olarak ifade ediyoruz ki dün, 2010 tarihindeki Anayasa referandumuyla kanı nasıl
kanla yıkamışsanız, şimdi de aynı şekilde, kanı kanla yıkamaya teşebbüs
ediyorsunuz. Yargı için, özellikle yüksek yargı organları olan Danıştay,
Yargıtay ve Hâkimler ve Savcılar Yüksek Kurulu için, özel bir anlam yükleyerek
özel değişiklikler yapıyorsunuz. 
Bundan sonra da
bir dört yıl dayanamayacaksınız. Dört yıl sonra bugün getirdiğiniz hükümleri
tekrar değiştirmek durumunda kalacaksınız çünkü aklıselimden saptınız, çünkü
ortak yoldan ve makuliyetten saptınız. Bunun ortak yolu var mı? Var elbet.
Bunun ortak yolu aklın, mantığın, Cenab-ı Allah’ın insanlığa bahşettiği vicdanı
esas alırsak elbette ki var. Bunu daha önce, geçmişte atalarımız yapmış,
başarmış. Kültür ve medeniyetlerin esasını adalet teşkil eder. Adaletin
faziletle beslendiği, ferasetle beslendiği, müsavatla beslendiği, uhuvvetle
beslendiği takdirde, elbette ki kestiği parmağı acıtmayacak kadar mübarek,
elbette ki kestiği parmağı acıtmayacak kadar mukaddes bir anlamı olur. Geçmişte
İstanbul’u fetheden, geçmişte çağ açıp çağ kapatan Fatih Sultan Mehmet Han’ın,
bir gayrimüslim mimarın bir mabedi yaparken yaptığı yanlışın bedeli olarak
kolunu kestirmesinden sonra, Fatih Kadısına -Sarı Kadı olarak tevatür edilir-
Sarı Kadı’ya gider bu gayrimüslim mimar ve Fatih Sultan Mehmet Han’ı şikâyet
eder. Yapılan yargılama sonunda o kadı, Osmanlının ferasetten, faziletten,
müsavattan beslenmiş olan medeniyetinin ortaya koyduğu o adalet duygusuyla
Fatih’in kolunun kesilmesine hükmeder ancak yine, İslam hukukundaki kıyas
hükmüyle birlikte, bu mahkemenin kararından bir tarafa, beriye kalabilir
koskoca Fatih Sultan Mehmet Han. 
Şimdi, Fatih
Sultan Mehmet Han Fatih Kadısının emriyle mahkemenin huzuruna gidiyor; sizin
2010’da getirdiğiniz, kanı kanla yıkadığınız yargı, Başbakanın oğlu Bilal’i
mahkemenin huzuruna çıkaramıyor ve siz de bu yasalarla, çıkarmaması için,
kendinize has bir istinaf mahkemesi, kendinize has bir Yargıtay, kendinize has
bir Danıştay ve daha ilerisi, bu tutuklamalara karar verecek kendinize has bir
sulh ceza hâkimliği ihdas ediyorsunuz.
(Mikrofon otomatik
cihaz tarafından kapatıldı) 
FARUK BAL
(Devamla) – Bu yol yanlış değerli milletvekilleri. Bu yanlıştan dönmek
hepimizin görevi. Yarın gelecek nesiller hepimizi birlikte murakabe edecek,
gelecek nesiller hepimizi birlikte muhakeme ve muhasebe edecek. Bir de öbür
tarafı var, mahkemeyikübradaki ayrı.
Teşekkür ederim.
(MHP sıralarından alkışlar) 
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının 25. Maddesinin aşağıdaki şekilde
değiştirilmesini arz ve teklif ederiz.
“MADDE 25 – 2577
sayılı kanunun 52 nci maddesi başlığı ile birlikte aşağıdaki şekilde
değiştirilmiştir. 
Temyiz veya
istinaf istemlerinde yürütmenin durdurulması:
Madde 52-1.
Temyiz veya istinaf yoluna başvurulmuş olması, hâkim, mahkeme veya Danıştay
kararlarının yürütülmesini durdurmaz. Ancak, bu kararların teminat karşılığında
yürütülmesinin durdurulmasına temyiz istemini incelemeye yetkili Danıştay dava
dairesi, kurulu veya istinaf başvurusunu incelemeye yetkili bölge idare
mahkemesince karar verilebilir. Davanın reddine ilişkin kararlara karşı temyiz
ya da istinaf yoluna başvurulması halinde, dava konusu işlem hakkında
yürütmenin durdurulması kararı verilebilmesi 27 nci maddede öngörülen koşulun
varlığına bağlıdır.
2. İptal
davalarında teminat istenmez.
3. İdareden ve
adli yardımdan yararlananlardan teminat alınmaz.
4. Kararın
bozulması, kararın yürütülmesini kendiliğinden durdurur.”
Ali Serindağ (Gaziantep) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN –
Gerekçe…
Gerekçe:
Önergeyle, iptal
davalarından teminat istenmesinin önüne geçilmesi amaçlanmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının 25 inci maddesindeki “yer alan”
ifadesinden sonra “,” işaretinin eklenmesini arz ve teklif ederiz. 
İdris Baluken (Bingöl) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde söz isteyen İdris Baluken, Bingöl Milletvekili.
Buyurun Sayın
Baluken.
İDRİS BALUKEN
(Bingöl) – Sayın Başkan, değerli milletvekilleri; hepinizi saygıyla
selamlıyorum.
Dün burada, 18
yaşında, üniversiteye hazırlanan bir gencin, bir kız öğrencinin hayatının nasıl
bu hukuk sistemi tarafından mahvedildiğini anlatmıştım. Şimdi, bugün, yine
spesifik bir örnek vermek istiyorum. Sayın Adalet Bakanı da not alırsa…
Türkiye’deki bu hukuk sisteminin mağdur ettiği ikinci örneği, İlhan Çomak’a
uygulanan hukuk üzerinden anlatmaya çalışacağım. 
İlhan Çomak,
1994 yılında İstanbul Üniversitesi Fen Edebiyat Fakültesi Coğrafya Bölümünde
öğrenciyken gözaltına alınıyor. On altı günlük bir gözaltı ve yine, her zamanki
gibi uydurulmuş bir iddianameden sonra da devlet güvenlik mahkemesi tarafından
yargılanmaya başlanıyor. 1994’teki bu gözaltı ve cezaevi sürecinden sonra, 2000
yılında İlhan Çomak müebbet hapis cezasına çarptırılıyor. Yine, 2000 yılında da
Yargıtayca ceza onanıyor. Bu, Yargıtayın cezayı onamasıyla birlikte, İlhan
Çomak 2007 yılında Avrupa İnsan Hakları Mahkemesine başvuruyor ve Avrupa İnsan
Hakları Mahkemesi adil bir yargılanma olmadığı için yargılanmanın yenilenmesi
kararını veriyor ve o dönemde İlhan Çomak’ın avukatı da Yargıtaya, kanunen
lehine olan hükümlerin uygulanması için başvuruyor; Yargıtay da dosyayı
bozuyor. Yani özetle, 1994’te gözaltına alınıyor, 2000’de müebbet hapis, 2007
yılında AİHM kararı bozuyor, Yargıtay da dosyayı bozuyor. 
Şimdi, normalde
olması gereken, bu arkadaşımızın tahliyesiyle ilgili bir sürecin işlemesi
-dosya bozulduğu için hem AİHM hem Yargıtay tarafından- ama maalesef, o dönemde
İlhan Çomak cezaevinde tutulmaya devam ediliyor ve 2013 yılına kadar da AİHM’in
kararı gereği bütün yeniden yargılama başvuruları da reddediliyor. 2013 yılında
da -yani aradan altı yıl geçiyor- ortada bozulmuş bir dosya var ama boşu boşuna
cezaevinde geçen bir süre ve ortada bir mağduriyet var. 2013 Ocak ayında,
Yargıtay bozma kararından sonra tekrar eski cezaya hükmediyor ancak bu arada,
2013 yılının Nisan ayında, dördüncü yargı paketiyle birlikte Avrupa Konseyi
Bakanlar Komitesinin önünde bulunan 220 dosya için yeniden yargılamanın yolu
açılıyor ve İlhan Çomak’ın başvurusuyla da 19 Aralıkta yeniden yargılama süreci
başlatılıyor.
Yani özetle, bu
kadar karışık bir dosyadan, 1994’ten 2014’e kadar, yirmi yıl boyunca yargılaması
süren bir insanın cezaevindeki mağduriyetinden bahsediyoruz, yirmi yıl boyunca
bir insanı haksız yere cezaevinde tutan bir hukuksuzluktan bahsediyoruz
arkadaşlar. Ne hukuka sığar bu ne insanlığa sığar ne de vicdana sığar. Bununla
ilgili, sosyal medya üzerinden sayısız imza kampanyaları düzenlendi, Bakanlığa
dilekçeler verildi, yine farklı girişimlerle, sivil toplum örgütlerinin
girişimleriyle kamuoyunda bir farkındalık yaratıldı ama maalesef, İlhan
Çomak’ın tutukluluk hâli hâlâ devam ediyor; yirmi yıldır kesintisiz süren bir
yargılama süreci, ortada sonuç olarak olmayan bir yargı kararı ve cezaevinde
olan bir insanın, bir öğrencinin, bir üniversite öğrencisinin mahvolmuş hayatı.
Şimdi yargıyla
ilgili bir düzenleme yapacaksak işte tam da bu mağduriyetleri ortadan kaldırmak
için yapmalıyız. İsterdik ki bu yargı paketi buraya getirildiğinde Adalet
Bakanlığının da bilgisi dâhilinde olan İlhan Çomak’ın ve ona benzer mağduriyet
yaşayanların durumunu giderecek bir düzenleme de bu yargı paketinde olsun. 
Umarım ki Sayın
Bakan bu aktarımdan sonra İlhan Çomak’ın durumunu özel olarak inceler ve kendi
Bakanlığının da müsebbibi olduğu bu mağduriyeti kaldırma noktasında bir çalışma
başlatır. 
Genel Kurulu
saygıyla selamlıyorum. (HDP ve CHP sıralarından alkışlar)
BAŞKAN – Teşekkür
ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
26’ncı madde
üzerinde üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 592 Sıra sayılı Kanun Tasarısının 26. Maddesinin aşağıdaki şekilde
değiştirilmesini arz ve teklif ederiz. 
“MADDE 26- 2577
sayılı Kanunun 55’inci maddesi başlığı ile birlikte aşağıdaki şekilde değiştirilmiştir.

Yargılamanın
yenilenme usulü
Madde 55- 1.
İsteğin ilişkin olduğu konu, diğer bir daire veya mahkemenin görevine girmiş
ise karar bu daire veya mahkemece verilir.
2.  Karşı
tarafın savunması alındıktan sonra istekler incelenir ve kanunda yazılı
sebepler varsa davaya yeniden bakılarak karar verilir.
3.  Yargılamanın
yenilenmesi ve kararın düzeltilmesi istemleri, kanunda yazılı sebeplere
dayanmıyor ise, istemin reddine karar verilir.
4.  Yargılamanın
yenilenmesi ve kararın düzeltilmesi istemlerinde duruşma yapılması, görevli
daire veya mahkemenin kararına bağlıdır.
5.  Bu madde ile
53'üncü madde hükümleri saklı kalmak kaydıyla, yargılamanın yenilenmesinde ve
kararın düzeltilmesinde bu Kanunun diğer hükümleri uygulanır.
2. İptal
davalarında teminat istenmez.
3. İdareden
ve adli yardımdan yararlananlardan teminat alınmaz.
4. Kararın
bozulması, kararın yürütülmesini kendiliğinden durdurur."
 Ali Rıza Öztürk Uğur
Bayraktutan Ömer Süha Aldan

Mersin Artvin Muğla

Haydar Akar Dilek Akagün
Yılmaz Turgut Dibek

Kocaeli Uşak Kırklareli
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının 26 ncı maddesinin tasarı metninden
çıkarılmasını arz ve teklif ederiz.
Pervin Buldan İdris
Baluken Adil Zozani
 Iğdır Bingöl Hakkâri
Selma Irmak Faysal
Sarıyıldız 
 Şırnak Şırnak 
BAŞKAN – Şimdi
okunacak önerge Anayasa'ya aykırılık önergesidir.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 26. Maddesinin Anayasa’ya aykırı olması
sebebiyle Tasarı metninden çıkarılmasını arz ve teklif ederiz.
Faruk Bal Yusuf
Halaçoğlu Murat Başesgioğlu
Konya Kayseri İstanbul
Mesut Dedeoğlu Ali Halaman Reşat
Doğru
Kahramanmaraş Adana Tokat
Ruhsar Demirel Bülent Belen
 Eskişehir  Tekirdağ
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkan.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN –
Gerekçeyi okutuyorum.
Gerekçe: 
Bu madde 2577 S.
Kanunun 55. maddesini istinaf mahkemelerine göre uyarlamaktadır.
İstinaf
Mahkemesi Yargıtay ve Danıştay’ın iş yükünün azaltılması, adil yargılamanın
temini, yargının hızlandırılması gibi gerekçeler ile kurulmak istenmektedir.
Bu gerekçelerin
hiç biri Tasarıda yazılı istinaf mahkemelerinin kurulması ile ortadan
kalkmayacaktır.
Aksine; Tasarı
kanunlaştığı takdirde adli yargıda bin ve idari yargıda beş yüz civarında
birinci sınıf hâkim ve savcı bulunamayacaktır.
İlk derece
mahkemeleri ile Yüksek Mahkemeler arasında üçüncü bir kademe olarak yargılama
süresinin uzamasına ve yargılama masraflarının katlanılamaz ölçüde artmasına
sebep olacaktır.
Delillerin ilk
derece mahkemesinde teksifi, yeni delil ikame edilmesi, delillerin doğrudan
doğruya incelenmesi ilkesi Türk hukukunun tanımadığı yeni sorunlar
yaratacaktır. İstinafın tabiatından kaynaklanan güçlüyü haklıya göre koruyan
(bozma üzerine yargılama), kötü niyeti himaye eden (ceza mahkemesinde
delillerin ilk derece mahkemesinde gizlenerek istinafta sunulması) yapısı hukuk
güvenliği ilkesini zedeleyecektir.
İstinaf
mahkemesi ilk derece mahkemesinin kararını bozduğu takdirde, davayı kendisi
karara bağlayacağından yetki alanı itibarıyla devasa bir iş yükü ile karşı
karşıya kalacaktır.
Yetki alanına
giren bölgelerde hukukun farklı uygulanması sonucu doğacak, bu durum içtihat
karışıklığı ve kargaşasına ve devamında da çok hukukluluk kavramını gündeme
getirecektir. Esasen eyalet sistemini benimsemiş siyasi rejimlerde çok hukuklu
olarak uygulanan istinaf mahkemeleri AKP'nin Başkanlık sistemi ile gündeme
getireceği idari taksimatın öncüsü olarak dayatılmaktadır. Diğer taraftan
Tasarı; AKP 2010 da yargıyı siyasallaştırdıktan sonra, 17-25 Aralık
soruşturması sebebiyle Yüksek yargı organlarında tasfiye amacını taşımaktadır.
Osmanlı
İmparatorluğu döneminde 40 yıl uygulanan İstinaf Mahkemeleri Cumhuriyetin ilk
yılında 1924 tarihinde üniter devlet yapısına geçilmiş olması sebebiyle
kaldırılmıştır.
Tasarı ile
getirilen bu düzenlemenin AİHM Sözleşmesine ek 7 no.lu protokolü ile ilgisi
yoktur.
Tasarı, üniter
devlet yapısı, millet bütünlüğü, hukuk devleti, yargı bağımsızlığı, hâkim
teminatı, eşitlik ve adil yargılanma ilkelerine aykırıdır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının 26 ıncı maddesinin tasarı metninden
çıkarılmasını arz ve teklif ederiz.
Pervin Buldan (Iğdır) ve arkadaşları
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım. 
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz. 
BAŞKAN – Evet,
gerekçeyi okutuyorum: 
Gerekçe: 
Düzenleme ile
istinaf kanun yolunun getirilmesi ile yasada uyarlama yapılmıştır. Mevcut
yasada Danıştay'ca yapılacak temyiz incelemesinden sonra verilen karara karşı
başvurulan “karar düzeltme” kanun yolu kaldırılmıştır. Bu düzenleme ile
Danıştay'ın temyiz incelemesi sonucunda vereceği karara karşı tarafların karar
düzeltme yoluna gitmeleri engellenmiş bu halle bir kanun yolu daha uygulamadan
kaldırılmıştır. Hukuk güvenliği bakımından idari yargıda hak arama araçları
etkisizleştiren düzenlemelerin tasarı metinden çıkarılması elzemdir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 592 Sıra sayılı Kanun Tasarısının 26. Maddesinin
aşağıdaki
şekilde değiştirilmesini arz ve teklif ederiz.
“MADDE 26- 2577
sayılı Kanunun 55’inci maddesi başlığı ile birlikte aşağıdaki şekilde
değiştirilmiştir. 
Yargılamanın
yenilenme usulü
Madde 55- 1.
İsteğin ilişkin olduğu konu, diğer bir daire veya mahkemenin görevine girmiş
ise karar bu daire veya mahkemece verilir.
2.  Karşı
tarafın savunması alındıktan sonra istekler incelenir ve kanunda yazılı
sebepler varsa davaya yeniden bakılarak karar verilir.
3.  Yargılamanın
yenilenmesi ve kararın düzeltilmesi istemleri, kanunda yazılı sebeplere
dayanmıyor ise, istemin reddine karar verilir.
4.  Yargılamanın
yenilenmesi ve kararın düzeltilmesi istemlerinde duruşma yapılması, görevli
daire veya mahkemenin kararına bağlıdır.
5.  Bu madde ile
53'üncü madde hükümleri saklı kalmak kaydıyla, yargılamanın yenilenmesinde ve
kararın düzeltilmesinde bu Kanunun diğer hükümleri uygulanır.
2. İptal
davalarında teminat istenmez.
3. 
İdareden ve adli yardımdan yararlananlardan teminat alınmaz.
4.  Kararın
bozulması, kararın yürütülmesini kendiliğinden durdurur."
Uğur Bayraktutan (Artvin) ve arkadaşları

BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
27’nci madde
üzerinde bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 27. Maddesinin Anayasa’ya aykırı olması
sebebiyle Tasarı metninden çıkarılmasını arz ve teklif ederiz. 
 Yusuf Halaçoğlu Faruk
Bal  Mesut Dedeoğlu 
 Kayseri Konya
 Kahramanmaraş 
 Reşat Doğru Ali
Halaman  Murat Başesgioğlu
 Tokat Adana İstanbul

 Ruhsar Demirel Bülent
Belen  
 Eskişehir Tekirdağ
 

BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ MURAT GÖKTÜRK (Nevşehir) Katılmıyoruz Başkanım.
BAŞKAN – Hükûmet
katılıyor mu? 
ADALET BAKANI
BEKİR BOZDAĞ (Yozgat) – Katılmıyoruz. 
BAŞKAN –
Gerekçeyi okutuyorum: 
Gerekçe: 
Bu madde ile
istinaf mahkemeleri faaliyete geçeceği tarihe kadar kanun yollarına müracaat ve
harçlarla ilgili geçici madde ihdas edilmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
28’inci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Birinci bölümde
yer alan maddelerin oylamaları tamamlanmıştır. 
Danışma
Kurulunun bir önerisi vardır, okutuyorum: 
VI.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun çalışma gün ve
saatlerinin yeniden düzenlenmesine ve 10 Haziran 2014 Salı günkü birleşiminde
sözlü sorular dâhil diğer denetim konularının görüşülmeyerek gündemin “Kanun
Tasarı ve Teklifleri ile Komisyonlardan Gelen Diğer İşler” kısmında yer alan
işlerin görüşülmesine ilişkin önerisi
6/6/2014
Danışma Kurulu Önerisi
Danışma
Kurulunun 6/6/2014 Cuma günü yaptığı toplantıda, aşağıdaki önerinin Genel
Kurulun onayına sunulması uygun görülmüştür.
Cemil Çiçek
Türkiye Büyük Millet Meclisi
Başkanı

 Mustafa
Elitaş Engin Altay 
 Adalet ve
Kalkınma Partisi Cumhuriyet Halk Partisi 
 Grubu
Başkan Vekili  Grubu Başkan Vekili

 Yusuf
Halaçoğlu  Pervin Buldan 
 Milliyetçi
Hareket Partisi  Halkların Demokratik Partisi 
 Grubu
Başkan Vekili Grubu Başkan Vekili
Öneri: 
Genel Kurulun;
Daha önceden
çalışılması kararlaştırılan 7 ve 8 Haziran 2014 Cumartesi ve Pazar günleri
toplanmaması,
10 Haziran 2014
Salı günkü birleşiminde sözlü sorular dâhil diğer denetim konularının
görüşülmeyerek gündemin "Kanun Tasarı ve Teklifleri ile Komisyonlardan
Gelen Diğer İşler" kısmında yer alan işlerin görüşülmesi,
10 Haziran 2014
Salı günkü birleşiminde 10 sıra sayılı Kanun Tasarısı’na kadar olan işlerin
görüşmelerinin tamamlanmasına kadar,
11 Haziran 2014
Çarşamba günkü birleşiminde 244 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
12 Haziran 2014
Perşembe günkü birleşiminde 335 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
Yukarıda
belirtilen birleşimlerde gece 24.00'te günlük programların tamamlanamaması
hâlinde günlük programların tamamlanmasına kadar çalışmalarını sürdürmesi
önerilmiştir.
BAŞKAN – Evet,
öneriyi oylarınıza sunuyorum: Kabul edenler… Kabul etmeyenler… Kabul edilmiştir.
Birleşime beş
dakika ara veriyorum.
Kapanma Saati: 21.10
ON ÜÇÜNCÜ OTURUM
Açılma Saati: 21.11
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Bayram ÖZÇELİK (Burdur)
-----0-----
BAŞKAN – Sayın
milletvekilleri, Türkiye Büyük Millet Meclisinin 99’uncu Birleşiminin On Üçüncü
Oturumunu açıyorum. 
592 sıra sayılı
Kanun Tasarısı’nın görüşmelerine devam edeceğiz. 
V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru’nun; Ardahan
Milletvekili Ensar Öğüt’ün; İstanbul Milletvekili Erdoğan Toprak’ın; İstanbul
Milletvekili Sebahat Tuncel’in; Bursa Milletvekili Sena Kaleli’nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan’ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu’nun; İstanbul Milletvekili Mahmut Tanal’ın; İstanbul Milletvekili
Sebahat Tuncel’in; İstanbul Milletvekili Mahmut Tanal’ın; Bursa Milletvekili
Aykan Erdemir’in; İstanbul Milletvekili Mahmut Tanal’ın; Ankara Milletvekili Levent
Gök’ün; Barış ve Demokrasi Partisi Grup Başkanvekili Bingöl Milletvekili İdris
Baluken’in; İstanbul Milletvekili Mustafa Sezgin Tanrıkulu’nun; Van
Milletvekili Aysel Tuğluk’un; İstanbul Milletvekili Bülent Turan ve Ankara
Milletvekili Cevdet Erdöl ile 69 Milletvekilinin; Tokat Milletvekili Reşat
Doğru ve 2 Milletvekilinin; İstanbul Milletvekili Mahmut Tanal’ın; Malatya
Milletvekili Veli Ağbaba’nın; Milliyetçi Hareket Partisi Grup Başkanvekili
Kayseri Milletvekili Yusuf Halaçoğlu’nun; Gaziantep Milletvekili Mehmet
Şeker’in; Kırıkkale Milletvekili Ramazan Can ve İstanbul Milletvekili Bülent Turan
ile 1 Milletvekilinin Benzer Mahiyetteki Kanun Teklifleri ile Kadın Erkek
Fırsat Eşitliği Komisyonu ile Adalet Komisyonu Raporları (1/918, 2/14, 2/25,
2/67, 2/214, 2/218, 2/335, 2/542, 2/571, 2/577, 2/876, 2/960, 2/1060, 2/1087,
2/1369, 2/1648, 2/1675, 2/1830, 2/1864, 2/1883, 2/1941, 2/1973, 2/1982, 2/2115,
2/2149) (S. Sayısı: 592) (Devam)

BAŞKAN -
Komisyon? Yok.
Ertelenmiştir.
Alınan karar
gereğince, kanun tasarı ve teklifleri ile komisyonlardan gelen diğer işleri
sırasıyla görüşmek için, 10 Haziran 2014 Salı günü saat 15.00’te toplanmak
üzere birleşimi kapatıyorum.
Kapanma Saati: 21.12




(x) 592 S. Sayılı Basmayazı 4/6/2014
tarihli 97’nci Birleşim Tutanağı’na eklidir.





