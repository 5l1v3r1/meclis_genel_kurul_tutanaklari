



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

78’inci Birleşim
15 Mayıs 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
TBMM’ye yönelik saldırı girişimi yaşandığına, Meclisin emniyeti ve güvenliği
açısından önlemlerin artırılması gerektiğine ve geçmiş olsun dileğinde
bulunduğuna ilişkin konuşması
2.- Oturum Başkanı TBMM Başkan Vekili Levent Gök’ün, 15
Mayıs 1919’da İzmir’de Yunan işgali karşısında ilk kurşunu atan gazeteci Hasan
Tahsin’i saygıyla andığına ilişkin konuşması
3.- Oturum Başkanı TBMM Başkan Vekili Levent Gök’ün,
grup başkan vekilleri konuşurken aynı partiye mensup milletvekillerine söz
verilmesinin parti tüzel kişiliğini korumak adına uygun olmadığına ilişkin
konuşması

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Adıyaman Milletvekili Abdurrahman Tutdere’nin, 14
Mayıs Dünya Çiftçiler Günü’ne ilişkin gündem dışı konuşması
2.- Denizli Milletvekili Nilgün Ök’ün, 15 Mayıs Millî
Mücadele Günü’nün 100’üncü yıl dönümüne ilişkin gündem dışı konuşması
3.- Gaziantep Milletvekili İmam Hüseyin Filiz’in, 12
Mayıs Hemşireler Günü’ne ve 12-18 Mayıs Hemşirelik Haftası’na ilişkin gündem
dışı konuşması 

V.- AÇIKLAMALAR
1.- Aydın Milletvekili Süleyman Bülbül’ün, yüksek
güvenlikli cezaevinde tutulan FETÖ sanığı Erkan Karaaslan’ın görüştüğü kişilerin
kimler olduğunu, bu görüşmeye hangi makamların izin verdiğini ve FETÖ sanığının
iddialarıyla ilgili soruşturmanın başlatılıp başlatılmadığını Adalet Bakanından
öğrenmek istediğine ilişkin açıklaması
2.- Niğde Milletvekili Ömer Fethi Gürer’in, mağdur
edilen öğretmenlerin haklarının verilmesi için Millî Eğitim Bakanını duyarlı ve
çözüm odaklı değerlendirme yapmaya çağırdığına ilişkin açıklaması
3.- Kastamonu Milletvekili Hasan Baltacı’nın, TÜPRAŞ’ta
işçilerin daha iyi yaşam hakkının ellerinden alınmak istendiğine ilişkin
açıklaması
4.- Kahramanmaraş Milletvekili Ali Öztunç’un, Esenler
Belediye Başkanı Tevfik Göksu’yu Ekrem İmamoğlu üzerinden Trabzonlularla ilgili
açıklaması nedeniyle kınadığına ilişkin açıklaması
5.- Mersin Milletvekili Ali Cumhur Taşkın’ın, 10-16
Mayıs Dünya Engelliler Haftası’na ilişkin açıklaması
6.- Samsun Milletvekili Orhan Kırcalı’nın, Kurtuluş
Savaşı döneminde Ermeni çetelerine karşı Dağköylü Fatma Çavuş’un büyük
yararlılık göstererek destan yazdığına ilişkin açıklaması
7.- Mersin Milletvekili Hacı Özkan’ın, zihnini, gönlünü
terör örgütlerinin, dış güçlerin emrine vermemiş herkesi büyük ve güçlü Türkiye
için çalışmaya davet ettiğine ilişkin açıklaması
8.- Osmaniye Milletvekili Mücahit Durmuşoğlu’nun, 15
Mayıs Hava Şehitlerini Anma Günü’ne ilişkin açıklaması
9.- Kahramanmaraş Milletvekili İmran Kılıç’ın, 10-16
Mayıs Dünya Engelliler Haftası’na ilişkin açıklaması
10.- Balıkesir Milletvekili Ensar Aytekin’in, 16 Mayıs
Kuvayımilliye mücadelesinin 100’üncü yıl dönümüne ilişkin açıklaması
11.- Bursa Milletvekili Yüksel Özkan’ın, 10-16 Mayıs
Dünya Engelliler Haftası’na ilişkin açıklaması
12.- Artvin Milletvekili Uğur Bayraktutan’ın, Somali’de
bombalı saldırı sonucu şehit olan hemşehrisi Mustafa Aydın’a Allah’tan rahmet
dilediğine ve saldırıyı lanetlediğine ilişkin açıklaması
13.- Denizli Milletvekili Gülizar Biçer Karaca’nın,
Denizlili hemşehrilerinin 15 Mayıs Millî Mücadele Günü’nü kutladığına ilişkin
açıklaması
14.- Afyonkarahisar Milletvekili Burcu Köksal’ın,
Biyogaz şirketinin Afyonkarahisar iline verdiği zararları en aza indirmek için
yetkilileri göreve davet ettiğine ilişkin açıklaması
15.- Trabzon Milletvekili Ahmet Kaya’nın, Esenler
Belediye Başkanı Tevfik Göksu’yu Ekrem İmamoğlu üzerinden Trabzonlularla ilgili
açıklaması nedeniyle kınadığına ilişkin açıklaması


16.- Adana Milletvekili Orhan Sümer’in, OHAL döneminin
hukuk kurallarının hâlâ yürürlükte mi olduğunu, KHK’yle görevden alınan
vatandaşların en temel haklarının hangi hukuka göre kısıtlandığını, seçme ve
seçilme hakkını kullanamayanların neden adaylıklarının kesinleştiğini öğrenmek
istediğine ilişkin açıklaması
17.- Burdur Milletvekili Mehmet Göker’in, Esenler
Belediye Başkanı Tevfik Göksu’yu Ekrem İmamoğlu üzerinden Trabzonlularla ilgili
açıklaması nedeniyle kınadığına ilişkin açıklaması
18.- İstanbul Milletvekili Sibel Özdemir’in, 23
Haziranda Ekrem İmamoğlu’nun yeniden seçilmesiyle İstanbul Büyükşehir Belediyesinin
kaynaklarının 16 milyon İstanbullunun huzuru, refahı ve mutluluğu için
kullanılacağına ilişkin açıklaması
19.- Kahramanmaraş Milletvekili Sefer Aycan’ın, 12-18
Mayıs Hemşirelik Haftası’na ilişkin açıklaması
20.- Antalya Milletvekili Aydın Özer’in, neden gıda
fiyatlarının yüksek olduğunu, neden verilen tarımsal desteklerden yüzde 4’e
varan stopaj kesildiğini, neden Ziraat Bankasının tarımsal kredi faiz oranının
yüzde 16’lara çıkarıldığını, neden çiftçinin düşük faizli kredi ihtiyacının
karşılanmasının önüne geçildiğini ve neden traktör üretiminin azaldığını
Türkiye’yi tarımda çağ atlatanlara sormak istediğine ilişkin açıklaması
21.- Kırıkkale Milletvekili Halil Öztürk’ün, televizyon
kanallarında dinimizin istismar edildiğine ve dinî bilgilerin aktarılmasındaki
amacın reyting artırmak değil vatandaşları bilgilendirmek olduğuna ilişkin
açıklaması
22.- İzmir Milletvekili Ednan Arslan’ın, 15 Mayıs Hasan
Tahsin’in İzmir’de düşmana attığı ilk kurşunun ve yaktığı hürriyet ateşinin
100’üncü yıl dönümüne ilişkin açıklaması
23.- Kocaeli Milletvekili Radiye Sezer Katırcıoğlu’nun,
Kocaeli Milletvekili Lütfü Türkkan’ın Gölcük ilçesindeki kestane ormanlarıyla
ilgili aktardığı bilginin doğru olmadığına ilişkin açıklaması
24.- İzmir Milletvekili Tamer Osmanağaoğlu’nun, 15
Mayısta İzmir’e ayak basan işgalci Yunan’a ilk kurşunu sıkan ve Türk’ün boyunduruk
altına alınamayacağını göstererek adını tarihe altın harflerle yazdıran Hasan
Tahsin’in şehadete erişinin seneidevriyesine ilişkin açıklaması
25.- Kocaeli Milletvekili Lütfü Türkkan’ın, Kocaeli
Milletvekili Radiye Sezer Katırcıoğlu’nun yaptığı açıklamasındaki bazı ifadelerine,
15 Mayıs Millî Mücadele Günü’nün 100’üncü yıl dönümüne, İzmir’de Yunan işgali
karşısında ilk kurşunu atarak şehit olan Hasan Tahsin’in ölüm yıl dönümüne,
Gazi Meclise yönelik terör girişimine, Hakkâri ilinin Irak sınırında şehit olan
Piyade Uzman Çavuş Zekeriya Zencirli’ye Allah’tan rahmet dilediğine, S400 füze
savunma sistemine, Türkiye’nin bugün geldiği noktada sanatçılara baskının
arttığına ve iş adamlarına tehdidin çoğaldığına ilişkin açıklaması
26.- Manisa Milletvekili Erkan Akçay’ın, Hatay’da 19
Aralık 1918’de Kara Mehmet Çavuş, İzmir’de 15 Mayıs 1919’da Hasan Tahsin,
Ayvalık’ta 29 Mayıs 1919’da Ali Çetinkaya ve Ödemiş’te 1 Haziran 1919’da
Kuvayımilliye müfrezeleri tarafından Kurtuluş Savaşı’nın işaret fişeklerinin
yakıldığına, 15 Mayısın Türk kurtuluş mücadelesinde önemli olduğuna,
şahadetinin yıl dönümünde başta Hasan Tahsin olmak üzere şehitleri rahmetle andıklarına,
Meclise yönelik terör girişimini ve ABD’deki cami saldırısını kınadıklarına
ilişkin açıklaması
27.- Mersin Milletvekili Fatma Kurtulan’ın, 15 Mayıs
Kürt Dil Bayramı’na, başta Kürtçe olmak üzere konuşulan tüm dillerin yok
olmasına sebep olan politikaların kaldırılması gerektiğine, annelere kötü
muameleden vazgeçilmesi, açlık grevindeki çocukları için Mecliste oturma eylemi
başlatan annelerin taleplerine kulak verilmesi ve Öcalan’a dönük tecridin son
bulması gerektiğine ilişkin açıklaması
28.- İstanbul Milletvekili İbrahim Özden Kaboğlu’nun,
hangi sandık kurullarının yasa dışı oluşturulduğunu, yasa dışı oluşturulan
sandıkta kullanılan oyların sonucu nasıl etkilediğini, aynı zarftan çıkan 4
pusuladan 1’inin etkilendiği kabul edildiğine göre diğer 3 pusula için saptanan
farkların ne olduğunu, mazbata iptalinin neden ve hangi yasal dayanağa göre
yapıldığını, kimler hakkında suç duyurusunda bulunulduğunu, kararın neden yedek
üyelerle birlikte alındığını öğrenmek istediğine ve YSK’nin verdiği kararlarda
zaman ve kapsam açısından çelişki bulunduğuna ilişkin açıklaması
29.- Tokat Milletvekili Özlem Zengin’in, Meclise
yönelik saldırı girişimini kınadığı için Oturum Başkanı TBMM Başkan Vekili
Levent Gök’e teşekkür ettiğine ve güvenlik konusunun konuşulması gerektiğine,
medyada Meclisi değersizleştiren, itibarsızlaştıran, aşağıya çeken üslup
olduğuna, 15 Mayıs Yunan işgali karşısında ilk kurşunu atarak şehit olan Hasan
Tahsin’in vefatından kısa bir süre evvel yazdığı metne, Esenler Belediye
Başkanı Mehmet Tevfik Göksu’nun Trabzonlularla ilgili açıklamasına ilişkin
açıklaması
30.- Sakarya Milletvekili Engin Özkoç’un, insanların
bazı şeyleri istedikleri gibi anladığına ve bunun önüne geçmenin mümkün
olmadığına ilişkin açıklaması
31.- Tokat Milletvekili Özlem Zengin’in, İstanbul Milletvekili
Hayrettin Nuhoğlu’nun HDP grup önerisi üzerinde İYİ PARTİ grubu adına yaptığı
konuşmasındaki bazı ifadelerine ilişkin açıklaması
32.- Kocaeli Milletvekili Lütfü Türkkan’ın, TBMM
Başkanı Mustafa Şentop’un FETÖ’cülükle itham edilmesinin doğru bir yaklaşım
olmadığına ilişkin açıklaması
33.- Tokat Milletvekili Özlem Zengin’in, İstanbul
Milletvekili Hayrettin Nuhoğlu’na TBMM Başkanı Mustafa Şentop’a suç isnat
etmesinden dolayı İç Tüzük’ün 161’inci maddesine binaen yaptırım uygulanması
gerektiğine ilişkin açıklaması
34.- Manisa Milletvekili Erkan Akçay’ın, İstanbul
Milletvekili Mehmet Bekaroğlu’nun HDP grup önerisi üzerinde CHP Grubu adına
yaptığı konuşmasındaki bazı ifadelerine ilişkin açıklaması
35.- İstanbul Milletvekili Hakkı Saruhan Oluç’un, İstanbul
Milletvekili Hayrettin Nuhoğlu’nun HDP grup önerisi üzerinde İYİ PARTİ Grubu
adına yaptığı konuşmasındaki bazı ifadelerine ilişkin açıklaması
36.- İstanbul Milletvekili Hakkı Saruhan Oluç’un, ana
dilde eğitim hakkının temel bir hak olduğuna, Kürtçe üzerinde asimilasyoncu bir
anlayışla baskı olduğuna ilişkin açıklaması
37.- Ankara Milletvekili Servet Ünsal’ın, doktor ve
sağlık emekçilerine yönelik şiddetin neden bitmediğine ilişkin açıklaması
38.- Düzce Milletvekili Ümit Yılmaz’ın, Karadenizli
fındık üreticilerinin endişelerine ilişkin açıklaması
39.- Gaziantep Milletvekili İmam Hüseyin Filiz’in, 15
Mayıs 1919’da İzmir’de Yunan işgali karşısında ilk kurşunu atarak şehit olan
Hasan Tahsin’i ve bayrak için, ezan için hayatını veren şehitleri rahmetle
andığına ilişkin açıklaması
40.- Tekirdağ Milletvekili İlhami Özcan Aygun’un,
ekonominin yangın yeri olduğuna ve ekonomideki darboğazın faturasının çiftçiye
kesildiğine, 2 Mayıs 2019 tarihi itibarıyla tarım kredilerinin faiz oranının
yüzde 16’ya çıkarılmasıyla çiftçinin üretimde bulunmasına engel olunduğuna
ilişkin açıklaması
41.- Nevşehir Milletvekili Mustafa Açıkgöz’ün, Nevşehir
Milletvekili Faruk Sarıaslan’ın 56 sıra sayılı Kanun Teklifi’nin birinci bölümü
üzerinde CHP Grubu adına yaptığı konuşmasındaki bazı ifadelerine ve AK PARTİ
hükûmetlerinin hiçbir düşünce ve inancı ayırmadan her yere hizmet ettiğine
ilişkin açıklaması
42.- Samsun Milletvekili Bedri Yaşar’ın, 19 Mayıs Millî
Mücadele’yi başlatan sürecin 100’üncü yıl dönümüne ulaşmanın mutluluğunu ve
gururunu yaşadıklarına ilişkin açıklaması
43.- Kayseri Milletvekili Çetin Arık’ın, ebelere hak
ettiği değerin ve önemin verilmesi gerektiğine ilişkin açıklaması
44.- Muğla Milletvekili Burak Erbay’ın, Ankara Abdi
İpekçi Parkı’nda basın açıklaması yapmak isteyen sağlık emekçilerine polisin
biber gazı ve copla müdahale etmesini kınadığına ilişkin açıklaması
45.- Aydın Milletvekili Süleyman Bülbül’ün, bal
üreticilerinin arı ölümlerinden kaynaklanan mağduriyetin giderilmesini ve
gerekli önlemlerin alınmasını talep ettiğine ilişkin açıklaması

VI.- BAŞKANLIĞIN GENEL KURULA SUNUŞLARI
A) Tezkereler
1.- Down Sendromu, Otizm ve diğer gelişim
bozukluklarının yaygınlığının tespiti ile ilgili bireylerin ve ailelerinin
sorunlarının çözümü için alınması gereken tedbirleri belirlemek amacıyla
kurulan (10/242, 349, 392, 394, 397, 401) esas numaralı Meclis Araştırması Komisyonu
Geçici Başkanlığının komisyonun başkan, başkan vekili, sözcü ve kâtip üye
seçimine ilişkin tezkeresi (3/687)
2.- Türkiye Büyük Millet Meclisi Başkanlığının, 4-5
Haziran 2019 tarihinde Polonya’nın başkenti Varşova’da düzenlenecek olan Orta
ve Doğu Avrupa Ülkeleri Parlamento Başkanları 4’üncü Toplantısı’na TBMM Başkan
Vekili Levent Gök Başkanlığında bir heyetle katılım sağlanmasına ilişkin
tezkeresi (3/686)

B) Çeşitli İşler
1.- Başkanlıkça, görüşmeleri izlemek üzere Genel Kurulu
teşrif etmiş bulunan Rusya Federasyon Konseyi Başkanı Valentina Matviyenko’ya
"Hoş geldiniz."denilmesi




VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 15/5/2019 tarihinde Grup Başkan
Vekili Kocaeli Milletvekili Lütfü Türkkan tarafından, kamu çalışanları arasında
var olan maaş ve ek gösterge farklılıklarıyla birlikte emekliliklerinde
aldıkları aylıklar açısından yaşanan eşitsizliğin giderilmesini sağlamak, ek gösterge
verilmesinin kamuya maliyetini hesaplamak, bu sorunla karşı karşıya kalan
meslek gruplarının kaç kişiyi kapsadığını incelemek, ek gösterge kapsamını
araştırmak, gerekli düzenlemelerin yapılması adına şartları ve koşulları
belirlemek amacıyla verilmiş olan Meclis araştırması önergesinin ön
görüşmelerinin, Genel Kurulun 15 Mayıs 2019 Çarşamba günkü birleşiminde
yapılmasına ilişkin önerisi 
2.- HDP Grubunun, 15/5/2019 tarihinde Van Milletvekili
Murat Sarısaç ve arkadaşları tarafından, Kürt dili kurumlarının kapatılmasının
ve ana dilde eğitim verilmemesinin Kürtçe üzerindeki olumsuz etkisinin
belirlenmesi amacıyla verilmiş olan Meclis araştırması önergesinin ön
görüşmelerinin, Genel Kurulun 15 Mayıs 2019 Çarşamba günkü birleşiminde
yapılmasına ilişkin önerisi 
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, engellilerin çalışma yaşamına katılımının önündeki
engellerin kaldırılması için yapılması gerekenlerin saptanması amacıyla
verilmiş olan (10/567) esas numaralı Meclis Araştırması Önergesinin ön
görüşmelerinin, Genel Kurulun 15 Mayıs 2019 Çarşamba günkü birleşiminde
yapılmasına ilişkin önerisi

VIII.- SATAŞMALARA İLİŞKİN KONUŞMALAR
1.- TBMM Başkanı Mustafa Şentop’un, İstanbul
Milletvekili Hayrettin Nuhoğlu’nun yerinden sarf ettiği bazı ifadelerinde
şahsına sataşması nedeniyle konuşması

IX.- DİSİPLİN CEZASI İŞMELERİ
1.- İstanbul Milletvekili Hayrettin Nuhoğlu’na yerinden
sarf ettiği bazı ifadeleri nedeniyle İç Tüzük’ün 163’üncü maddesi uyarınca
Meclisten geçici olarak iki birleşim çıkarma cezası verilmesi 

X.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Nevşehir Milletvekili Mustafa Açıkgöz ve Adalet ve
Kalkınma Partisi Grup Başkanvekili İstanbul Milletvekili Mehmet Muş ile 65
Milletvekilinin Kapadokya Alanı Hakkında Kanun Teklifi (2/1811) ile Millî
Eğitim, Kültür, Gençlik ve Spor Komisyonu Raporu (S. Sayısı: 56)

XI.- YAZILI SORULAR VE CEVAPLARI
1.-  Kocaeli Milletvekili Ömer Faruk Gergerlioğlu’nun,
20 Temmuz 2016 tarihinden 18 Temmuz 2018 tarihine kadar Bakanlık personeli
hakkında yapılan ihraç ve iade işlemlerine dair bazı bilgilere ilişkin sorusu
ve Ticaret Bakanı Ruhsar Pekcan’ın cevabı (7/10231)
2.- İstanbul Milletvekili Mustafa Sezgin Tanrıkulu’nun,
2017-2019 yılları arasında Bakanlığa bağlı kurum ve kuruluşların dekorasyon,
tadilat, restorasyon ve iyileştirme işleri için yapılan ödemelere,
2017-2019 yılları arasında Bakanlığa bağlı kurum ve
kuruluşlarda yapılan temsil ve ağırlama harcamalarına,
İlişkin soruları ve Ticaret Bakanı Ruhsar Pekcan’ın
cevabı (7/10410), (7/10414)
3.-  İstanbul Milletvekili Mustafa Sezgin
Tanrıkulu’nun, 2017-2019 yıllarında yapılan kâğıt ve kâğıt ürünleri ithalat,
ihracat ve kaçakçılığına ilişkin sorusu ve Ticaret Bakanı Ruhsar Pekcan’ın
cevabı (7/10411)
4.-  Muğla Milletvekili Süleyman Girgin’in,
yap-işlet-devret modeli ile inşaatına başlanan Datça yat limanının akıbetine
ilişkin sorusu ve Ulaştırma ve Altyapı Bakanı Mehmet Cahit Turhan’ın cevabı (7/10419)
15 Mayıs 2019 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Rümeysa KADAK (İstanbul) 
----- 0 -----
BAŞKAN
– Türkiye Büyük Millet Meclisinin 78’inci Birleşimini açıyorum.
Toplantı
yeter sayısı vardır, görüşmelere başlıyoruz.
Değerli
milletvekilleri, gündeme geçmeden önce üç sayın milletvekiline gündem dışı söz
vereceğim. Ancak ondan önce, dün Meclisimizde gerçekleştirilmek istenen bir
olayla ilgili düşüncelerimi belirtmek istiyorum.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
TBMM’ye yönelik saldırı girişimi yaşandığına, Meclisin emniyeti ve güvenliği
açısından önlemlerin artırılması gerektiğine ve geçmiş olsun dileğinde
bulunduğuna ilişkin konuşması
BAŞKAN
– Değerli milletvekilleri, dün Meclisi açtığımız saatlerde Türkiye Büyük Millet
Meclisine yönelik bir eylem hazırlığı içerisinde olunduğunu biz daha sonra,
akşam saatlerinde öğrendik. Meclisimizin bütün milletvekillerinin, şahsım da
dâhil olmak üzere, hepimizin seçmenlerimizle diyalog içerisinde olduğu, gelen
hemşehrilerini kabul ettiği, iş, sağlık gibi sorunlarıyla ilgilendiği hepimizin
bildiği bir gerçektir. Bir müddet önce Meclisimizde ziyaretçi kabulüyle ilgili
bir düzenleme yapılmıştı ve çok da haklı olarak TC kimlik numaralarının
bildirilmesi suretiyle GBT uygulamasının yapılması sağlandı ve böylelikle
Meclisimizin emniyeti ve güvenliği açısından bir adım atılmıştı. Ancak dün
yaşadığımız hadisede bu konuda daha yeterli önlemlerin alınması gerektiği
ortaya çıkmıştır. Hiçbir milletvekilimizin kendisini arayan ve randevu isteyen
hemşehrilerini, ziyaretçilerini, şahısları tanıyarak ya da tanımayarak bir
değerlendirme içerisinde olmadığını biliyorum. Bütün milletvekilleri işin doğası
gereği hemşehrileriyle yakın ilişki içerisinde olmak durumundadır ve her
birimiz de kendim de dâhil olmak üzere ziyaretçilerin hiçbirinin kimliğini ya
da nereden geldiğini fazla sorgulamadan -ki buna zaten zaman da yok, ihtiyaç da
yok- kapıya TC numaralarını bildirerek randevularını onaylıyoruz.
Dolayısıyla,
dün Türkiye Büyük Millet Meclisine yönelik bir saldırı girişimi olmuştur.
Burada bir milletvekili arkadaşımızın mağdur edilmesinin şahsında, aslen mağdur
edilen Türkiye Büyük Millet Meclisidir. Bu, Allah korusun, çok daha başka
olaylara yol açabilirdi, özellikle mağdur edilen milletvekilimize de dönük
başka bir saldırı girişimi de olabilirdi. Bunu büyük bir vahametle ve üzüntüyle
karşıladığımı ifade ediyorum. Umuyorum, benim de dâhil olacağım toplantılarda,
Meclisimizin daha güvenlikli bir sistem içerisinde çalışmasının, tüm
milletvekillerimizin en üst düzeyde bir güvenlik ortamında çalışmasının temini
için hepimiz elimizden geleni yaparız. Emniyetimizin de bundan sonra bu tür
olaylar karşısında daha dikkatli olması gerektiği ortaya çıkmıştır. Bu konuda
ne yapılacaksa, hep beraber -idare amirlerimiz, Meclis Başkanlığımız, emniyet
görevlilerimizle beraber- bir çalışmayı tekrar, yeniden yürütmek zorunluluğunun
hasıl olduğunu görüyorum, Türkiye Büyük Millet Meclisine geçmiş olsun diyorum.
(CHP, AK PARTİ MHP ve İYİ PARTİ sıralarından alkışlar)
Değerli
milletvekilleri, gündem dışı söz taleplerini yerine getireceğim. 
Gündem
dışı ilk söz, Çiftçiler Haftası nedeniyle söz isteyen Adıyaman Milletvekilimiz
Sayın Abdurrahman Tutdere’ye aittir. 
Buyurun
Sayın Tutdere. 
Süreniz
beş dakika.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Adıyaman Milletvekili Abdurrahman Tutdere’nin, 14
Mayıs Dünya Çiftçiler Günü’ne ilişkin gündem dışı konuşması
ABDURRAHMAN
TUTDERE (Adıyaman) – Sayın Başkan, değerli milletvekilleri; Genel Kurulu
saygıyla selamlıyorum. 
Tabii,
dün 14 Mayıs Çiftçiler Günü’ydü. Ben de bir çiftçi çocuğu olarak buradan
Türkiye’deki bütün çiftçilerin Çiftçiler Günü’nü kutluyorum. Tabii, ülkemiz şu
anda ekonomik anlamda çok zor bir süreçten geçiyor. Bu zor süreçten en çok
etkilenenler, en çok mağdur olanlar tarımla uğraşanlar, çiftçiler, köylüler.
Özellikle pahalı mazot fiyatları, ilaç fiyatları, tarımdaki girdi fiyatları
çiftçilerimizin mağduriyetini artırıyor ve çiftçilerimiz Türkiye genelinde
buruk bir haftayı, buruk bir günü kutladılar. İnşallah önümüzdeki süreçte
çiftçilerimiz için, çiftçilerimizin mevcut durumlarını düzeltecek, sorunlarını
çözecek çalışmaları bu Parlamentoda hep birlikte yaparız. 
Tabii,
ben Adıyaman Milletvekiliyim. Adıyaman, tarım kenti; Adıyaman, özellikle
sarmalık tütünün başkenti. Benim seçim çevremdeki çiftçilerimizin de gerçekten
yığınla sorunları var. 
Adıyaman’ımız
üç tarafı sularla çevrili bir il ancak bugüne kadar özellikle sulama projeleri,
barajlar bitirilemediği için, pompaj sistemleri bitirilemediği için, suyun
kenarında kuru tarım yapan çiftçilerimiz, vatandaşlarımız, yurttaşlarımız var.
Hükûmetten artık acilen sulama projelerini hayata geçirmesini ve bir an evvel
Adıyaman topraklarının suyla buluşmasını çiftçilerimiz beklemektedir.
Bunun
yanında, Adıyaman’da, özellikle mayıs ve haziran ayı tütün dikim ayıdır. Şu
anda tarlada, güneşte çalışan tütün üreticilerimizin çok ciddi bir kaygısı var.
Nedir bu kaygı? Şu an diktiği tütünü önümüzdeki dönem, hasattan sonra satıp
satamayacağının garantisi olmadığı için… Bütün tütün üreticilerinin uykusunu
kaçıran husus şu: Geçen dönem, özellikle 26’ncı Dönemde bu Parlamentodan
-Kaçakçılıkla Mücadele Kanunu’na eklenen bir fıkrayla- yetkili kurumlardan
yetki belgesi almadan tütün satan, satışa arz eden, nakleden ve bulunduranlara
üç yıldan altı yıla kadar hapis cezasını öngören bir yasa çıkmıştı. Bu yasanın
yürürlük tarihi 2 Temmuz 2019. Dolayısıyla kırk beş gün sonra bu yasanın
yürürlüğe girmesi söz konusu olacak. Tabii ki bu tablo karşısında, başta
Adıyaman tütüncüleri, Türkiye genelindeki tütün üreticileri ve çiftçilerimiz şu
anda ciddi anlamda kaygı duyuyorlar. 
Daha
önce Parlamentodan çıkan yasayla, tütün üreticilerinin kurdukları kooperatifler
aracılığıyla tütünün alınması, satılması ve ticaretinin önü açılmıştı ancak bu
yasaya paralel olarak ilgili kurumlar, ilgili bakanlıklar bugüne kadar, bu
kooperatiflerin üretim tesislerinin kurulması, bunun iç piyasada pazarlanması
konusundaki yönetmelikleri ve mevzuat çalışmalarını maalesef yapamadılar. Bunu
yapamadıkları için de kurulan kooperatifler kâğıt üzerinde kaldı,
tesisleşemediler, üreticiler bir araya gelip mevzuata uygun tesisleşme
yapamadılar, gerçekleştiremediler. Burada kabahat kurumların, idarenin.
Dolayısıyla önümüzdeki kırk beş gün içerisinde de bu yönetmelikler çıksa dahi,
bu tesislerin kurulması, makinelerin alınması ve benzeri çalışmalar epey süre
alacaktır. Dolayısıyla kurumların kabahatinin, kurumların görevlerini zamanında
yapmamış olmasının doğurduğu sonuçları, cezaları çiftçilerimiz çekecektir.
Bu
nedenle özellikle bütün parti gruplarından bir talepte bulunuyorum Türkiye’deki
tüm tütüncüler adına: 2 Temmuzda yürürlüğe girecek olan bu yasanın, bu ağır cezaları
öngören bu yasanın hiç olmazsa gerekli yasal çalışmalar yapılıncaya kadar en az
iki yıl süreyle ertelenmesi üreticilerimizin, çiftçilerimizin yararına
olacaktır, bu konuda herkesten duyarlılık bekliyoruz.
Tabii,
aslında, bu cezanın, tütünle ilgili cezanın kendisi de gerçekten çok saçma bir
düzenlemeydi. Bu düzenlemeye aslında hiç gerek yok. Ülkemiz, tütün politikasına
baktığımızda, dışarıdan ciddi anlamda tütün ithalatı yapıyor. Dışarıdaki
çiftçinin ürettiğini ithal ediyorsunuz, karşılığında dolarlar ödüyorsunuz,
kendi çiftçinizin ürettiği tütüne üç yıldan altı yıla kadar hapis cezası
getiriyorsunuz. Bu yasanın, bu cezanın kabul edilebilir hiçbir yanı yoktur.
Burada üreticilerimizin, çiftçilerimizin lehine hiçbir durum söz konusu
değildir. Bu cezalar sadece Türkiye piyasasında büyük sigara şirketlerine,
sigara devlerine, uluslararası şirketlere pazar açıyor. 
(Mikrofon
otomatik cihaz tarafından kapatıldı)
BAŞKAN
– Tamamlayınız Sayın Tutdere.
ABDURRAHMAN
TUTDERE (Devamla) - Kendi üreticimizi koruyacak, kendi çiftçimizi koruyacak
düzenlemeleri ve çalışmaları mutlaka hayata geçirmemiz gerekiyor. Tütün Türkiye
ekonomisinde geçmiş yıllarda gerçekten çok önemli bir yer alıyordu ancak
günümüzde, özellikle tütüne ilişkin yanlış politikalar nedeniyle tütün ve tütün
üreticisi can çekişmektedir. Böyle kıymetli bir ürünü gerçekten Türkiye’nin iç
piyasasında hak ettiği yere getirmeniz gerekiyor.
Biz
buradan bunu söylerken sigarayı ve sigara içenleri özendirmek adına
söylemiyoruz. Bu memlekette sigara içiliyorsa neden yerli tütün içilmesin?
Bizim söylemek istediğimiz bu. Madem sigara içiliyor, kendi ürettiğimizi sigara
fabrikaları sigara üretiminde kullansın ve sigara tüketenler de bu ürünleri
kullansın. Tek maksat bu, yapılması gereken de bu ancak bugüne kadar iktidar
tarafından tütün meselesi göz ardı edildi.
Bu
konuyla ilgili aslında bu Parlamentoda çok ciddi konuşmalar yapıldı. 
(Mikrofon
otomatik cihaz tarafından kapatıldı)
BAŞKAN
– Sayın Tutdere, selamlayarak bitirelim. 
ABDURRAHMAN
TUTDERE (Devamla) - Zamanın Maliye Bakanı Sayın Ağbal “Biz bu yasal değişikliği
yaptıktan sonra vergi oranında da gerekli indirimleri yapıp yerli tütünün,
sarmalık tütünün önünü açacağız.” demişlerdi ancak aradan geçen iki yıla
rağmen, ne vergi yasasında gerekli düzenlemeler yapıldı ne de diğer mevzuatta
yapıldı. Bu konuda üreticiler, Adıyaman çiftçisi iktidardan sarmalık tütünün
önündeki yasakların kaldırılmasını ve gerekli yasal çalışmaların yapılmasını
beklemektedir. 
Yüce
heyetinizi saygıyla selamlıyorum. 
Başkanım,
bu fırsatı verdiğiniz için size de teşekkür ediyorum, sağ olun. (CHP
sıralarından alkışlar) 
BAŞKAN
– Teşekkür ederiz Sayın Tutdere. 
Gündem
dışı ikinci söz, Denizli Millî Mücadele Günü nedeniyle söz isteyen Denizli
Milletvekilimiz Sayın Nilgün Ök’e aittir.
Buyurun
Sayın Ök. (AK PARTİ sıralarından alkışlar) 
Süreniz
beş dakika. 
2.- Denizli Milletvekili Nilgün Ök’ün, 15 Mayıs Millî
Mücadele Günü’nün 100’üncü yıl dönümüne ilişkin gündem dışı konuşması
NİLGÜN
ÖK (Denizli) – Teşekkür ediyorum. 
Sayın
Başkan, değerli milletvekilleri; öncelikle Gazi Meclisimizi sevgi ve saygıyla
selamlıyorum. 
Denizli’miz
için gurur günü olan 15 Mayıs Millî Mücadele Günü’nün 100’üncü yıl dönümü
sebebiyle konuşmak üzere söz almış bulunmaktayım. 
Denizli
halkı, ulusal onuru için direnen, bağımsızlığına ve özgürlüğüne sahip çıkan,
yurt sevgisini canından üstün tutan, birlik ve bütünlük içinde tutsaklığa karşı
koyanların yazdığı kurtuluş destanının ilk neferlerindendir. 
Bundan
tam yüz yıl önce Denizlililer, Müftü Ahmet Hulusi Efendi’nin önderliğinde,
İzmir’in düşman tarafından işgalinden sonra sadece dört saat gibi kısa bir süre
içerisinde Kayalık Camsi önünde buluşarak, gönüllü olarak milis kuvvetlerine
katılmaya başlamışlardır. 
Müftü
Ahmet Hulusi Efendi 15 Mayıs 1919’daki fetvasında “Muhterem Denizlililer, bugün
sabahın erken saatlerinde İzmir Yunanlılar tarafından işgal edilmiştir. Bu
tecavüze karşı hareketsiz kalmak dine ve devlete ihanettir. Vatana karşı
irtikâp edilecek cürümler, Allah ve tarih önünde affı imkânsız günahtır. Cihat
tam manasıyla teşekkül etmiş, dinî fariza olarak karşımızdadır. Silahınız
olmayabilir; topsuz, tüfeksiz olarak, sapan taşlarıyla da düşmanın karşısına
çıkacağız. İstiklal aşkı, vatan sevgisi hassasiyeti ve şuurumuzla, kalbimizdeki
imanla, mücadelemizin sonunda zaferi kazanacağız.” diyerek millî mücadeleyi
başlatmıştır. Bu fetvayla birlikte, Denizli halkı, bağımsızlık meşalesi altında
toplanarak, tüm imkânsızlıklara rağmen, o gün taşla sopayla, orakla, yokluklar
içinde, millî mücadeleye baş koyarak, tek bir düşman askerinin şehre girmesine
izin vermeyerek tarihteki yerini almıştır. Ne mutludur ki bize, bu ruhu, bu
mücadeleyi 15 Temmuz hain darbe girişiminde de hep birlikte tüm Türkiye'de
yaşadık. 
Bizlere
özgür ve bağımsız bir Türkiye bırakmak için canını hiçe sayarak bugünleri
hediye eden başta Gazi Mustafa Kemal Atatürk olmak üzere, Denizli’de Millî
Mücadele kıvılcımını ateşleyen Müftü Ahmet Hulusi Efendi’yle birlikte diğer
bütün isimsiz kahramanlarımızı, tüm şehitlerimizi rahmet ve şükranla anıyorum;
ruhları şad, mekânları cennet olsun.
Sayın
Başkan, değerli milletvekilleri; Denizli, ekonomik bakımdan ülkemizde sanayi,
tekstil, tarım, turizm, mermer ve hizmet sektörlerinin dinamik bir görünüm
sergilediği önemli merkezlerden biridir. İlimiz, müteşebbis ruhu, çalışkan yapılı
insanı, hızla gelişen ekonomisi ve hayırseverliğiyle aynı millî mücadeleyi
ekonomik alanda da onurla sürdürmektedir, Türkiye ihracatında da en üst
sıralarda yer alarak “Anadolu Kaplanı” unvanını almıştır. 
Tabii,
Denizli’miz ayrıca, aynı zamanda önemli bir turizm merkezi ve arkeoloji
kentidir. Dünyada eşi benzeri olmayan Pamukkale, travertenleriyle, Hierapolis
Antik Kenti’yle, Apollon Tapınağı’yla, gerek yurt içi gerekse yurt dışı
turistler için bir cazibe merkezidir. Özellikle UNESCO Dünya Mirası Geçici
Listesi’nde yer alan Laodikeia Antik Kenti, İncil’de adı geçen, aynı zamanda
Hristiyanlığın ilk 7 kilisesinden biri olan Laodikeia Kilisesi’ne sahip
olmasından dolayı, inanç turizmi için Hristiyanlık âleminde önemli bir mabet
konumundadır. 
Tabii,
hükûmetlerimiz döneminde Denizli’miz çok gelişti ve değişti. Son on yedi yılda
Denizli’mize 22,5 milyar liralık yatırım yapıldı. Eğitimden sağlığa, altyapı
yatırımlarından ulaşıma kadar yaptığımız icraatlar sayesinde, Denizli’miz
özellikle ak belediyecilikle tanıştıktan sonra Ege’nin incisi konumuna gelerek
vizyon bir kent olmuştur.
Değerli
Başkan, değerli milletvekilleri; bu kürsüden, siz değerli milletvekillerimiz
başta olmak üzere, tüm vatandaşlarımızı Pamukkale’de bembeyaz travertenlere,
Karahayıt’ta şifalı sulara, Hierapolis’te antik kente, Merkezefendi’de tarihî
Kaleiçi ve Bayramyeri’nde Denizli tekstil ürünlerini alışverişe, Laodikeia
Antik Kenti’nde gün batımını izlemeye, Beyağaç’ta anıt ağaçlar ve Kartal
Gölü’ne, Baklan’da 18’inci yüzyıldan kalan tarihî Boğaziçi Camisi’ni ziyarete,
Babadağ’ın buz gibi yaylasında keşkek yemeye, Buldan’ın tarihî Buldan evlerinde
buldan bezi ve dokumalarını görmeye, Bekilli’de bağ bozumuna, Kale’de Tabea
Antik Kenti’ne ve İnceğiz Kanyonu’nda maceraya, Çardak’ta Kuş Cenneti’nde
flamingolarla buluşmaya, Çivril’de Işıklı Gölü’nde balık yemeye, Çal’da
çalkarası üzümünün eşsiz tadını hissetmeye, Güney’de muhteşem Güney
Şelalesi’nde serinlemeye, Honaz’da yer altındaki gizli Pamukkale’yi, Kaklık
Mağarası’nı keşfetmeye… 
(Mikrofon
otomatik cihaz tarafından kapatıldı) 
BAŞKAN
– Devam edin lütfen. 
NİLGÜN
ÖK (Devamla) – …Bozkurt’ta ters laleyi (tuşaya) görmeye, Çameli’nde taş
konaklara, Serinhisar’da Kefe Yaylası’nda leblebi yemeye, Acıpayam’da mis
kokulu lavanta tarlalarının görsel şölenine, Sarayköy’de şifalı termal sulara,
Bozdağ’da Batı Anadolu’nun en büyük kayak merkezine, efeler diyarı Tavas’ta
zeybek oynamaya; kısacası, güzel Denizli’mize davet ediyorum. 
Tabii
ki “O sene bu sene.” diyerek Süper Lig’e çıkan Denizlispor’umuzu da unutmak
mümkün değil. Denizlispor’umuzu sizlerin huzurunda bir kez daha tebrik ediyor,
başarılar diliyorum. (AK PARTİ sıralarından alkışlar)
Sözlerime
son verirken 15 Mayıs Denizli Millî Mücadele Günü’nün 100’üncü yılını kutluyor,
Gazi Meclisimizi sevgi ve saygıyla selamlıyorum. (AK PARTİ sıralarından
alkışlar) 
BAŞKAN
– Teşekkürler Sayın Ök. 
Davetlerinizi
kabul ediyoruz Sayın Ök. 
NİLGÜN
ÖK (Denizli) – Bekliyoruz. 
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün, 15
Mayıs 1919’da İzmir’de Yunan işgali karşısında ilk kurşunu atan gazeteci Hasan
Tahsin’i saygıyla andığına ilişkin konuşması
BAŞKAN
– Bu arada, değerli milletvekilleri, yüz yıl önce düşmana ilk kurşunu atan ve
şehit olan Hasan Tahsin’i de saygıyla ve minnetle anıyorum. Bugünden tam yüz
yıl önce oldu bu olay. Hasan Tahsin’i de huzurunuzda Meclisimiz adına saygıyla
ve rahmetle anıyorum. 
Gündem
dışı üçüncü söz, Hemşireler Haftası nedeniyle söz isteyen Gaziantep
Milletvekilimiz Sayın İmam Hüseyin Filiz’e aittir. 
Buyurun
Sayın Filiz. (İYİ PARTİ sıralarından alkışlar) 
Süreniz
beş dakika. 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Gaziantep Milletvekili İmam Hüseyin Filiz’in, 12
Mayıs Hemşireler Günü’ne ve 12-18 Mayıs Hemşirelik Haftası’na ilişkin gündem
dışı konuşması 
İMAM
HÜSEYİN FİLİZ (Gaziantep) – Sayın Başkan, değerli milletvekilleri; modern
hemşireliğin kurucusu kabul edilen Florance Nightingale’in doğum günü olan 12
Mayıs Hemşireler Günü’nü ve 12-18 Mayıs arasındaki Hemşirelik Haftası’nı
kutlayarak sözlerime başlıyorum. Yüce heyetinizi saygılarımla, sevgilerimle
selamlıyorum.
Dünyada
1862 yılında, Türkiye’de ise 1911 yılında hemşirelik bir meslek olarak
başlamıştır. Kızılhaçın Washington’daki kongresine katılan Doktor Besim Ömer
Paşa ve Doktor Nihat Reşat Belger, hemşireliğin bir meslek olduğunu ve
branşlara ayrıldığını gözlemişler ve yurda dönüşlerinde, Besim Ömer Paşa
Kızılay Cemiyetine, o zamanki adıyla Hilal-i Ahmere tavsiyede bulunmuş, Kızılay
Cemiyeti de bu öneri üzerine, ilk defa İstanbul’da Kadırga semtindeki hastanede
altı ay süreyle gönüllü hasta bakıcı kursu açmıştır. Bu kursun ilk mezunu ve
ilk Türk hemşiresi Safiye Hüseyin, Balkan Savaşları sırasında hemşire olarak,
Çanakkale Savaşları sırasında da Reşit Paşa hastane gemisinde başhemşire olarak
olağanüstü hizmet vermiştir. “Her sardığım ve iyileştirdiğim yara benim için
küçük bir madalya olacak.” anlayışıyla hizmet veren Safiye Hüseyin, son gününe
kadar mesleğinin tutkusu içerisinde yaşamını sürdürmüş, 1964 yılında 83 yaşında
hayata gözlerini yummuştur; Allah’tan rahmet diliyorum.
Hemşirelik,
gerçekten zor, meşakkatli ancak gönüllülük esasına dayanan, hep güler yüzlü
olmayı gerektiren bir meslektir. Büyük fedakârlıklarla görevi ifa eden hemşirelerimizin
sorunları vardır, bu sorunlardan bir kısmını dile getireceğim. 
Hemşirelik
açısından en büyük sorun, yetersiz istihdama bağlı ağır iş yüküdür. On iki
yılda 3’e katlanan sağlık hizmeti karşısında hemşire istihdamı yeterince
artırılamadığından, hemşireler nöbet yoğunluğu sebebiyle olağanüstü
yorulmaktadırlar. Bunun için, öncelikli olarak etkin bir istihdam politikası
izlenmeli, hemşireler görevleri dışındaki işlerde çalıştırılmamalıdır. 
Özlük
haklarıyla ilgili olarak, performansa dayalı ek ödemenin çalışanlar arasında
adaletli dağıtımını istemektedirler. Uzman hemşireler uzman kadrosuyla istihdam
edilmemektedir. Hasta bakım kalitesinin daha iyi olabilmesi ve toplum
sağlığının korunması için uzman hemşirelerin alanında istihdamı oldukça önemlidir,
bu konuda yasal düzenlemeler gerekmektedir. 
Hemşireler
de hekimlerin faydalandığı mesleki mali sorumluluk sigortasının kurum
tarafından karşılanması uygulamasını talep etmektedirler. 
Sağlık
çalışanlarının, özellikle bayan sağlık çalışanlarının en önemli sorunu kreştir.
Yirmi dört saat esasına göre çalışan kreşler mutlak surette yaygınlaştırılmalı
ve teşvik edilmelidir. 
Çalışma
ve Sosyal Güvenlik Bakanlığı mevzuatına göre tehlikeli ve çok riskli hizmet
sınıfında olan ve 7/24 hizmet veren sağlık çalışanlarınca yıpranma payı talep
edilmektedir. 
Sağlık
çalışanlarının emeğinin karşılığı olan maaşlarının verilmesi sağlanmalı, lisans
mezunu sağlık çalışanlarının ek göstergeleri 3600’e çıkartılmalı ve diğer ek
göstergeler kademeli olarak artırılmalıdır.
Sayın
milletvekilleri, bu sorunlara ilaveten çok önemli olarak gördüğüm bir sorunu
daha dile getirmek istiyorum; bu da meslek lisesi mezunu hemşirelerin istihdamı
sorunudur. Türkiye’de 341 adet sağlık meslek lisesi, 166 adet de özel sağlık
meslek lisesi var. Devlete bağlı sağlık meslek liselerinde 81 bin, özel sağlık
meslek liselerinde ise 15 bin öğrenci öğrenim görmekte. Sağlık meslek lisesi
mezunu 120 bin hemşire işsiz durumdayken hemşire atamalarında lise mezunlarının
payı da her geçen yıl düşmektedir. Geçtiğimiz yıl içerisinde 21.584 lisans
hemşiresi atanırken sağlık meslek lisesi mezunu hemşirelerin sadece 2.608’i
atanmıştır. Sorun büyük, nedenlerinin araştırılması gerekir. Eğer çözülemez ise
meslek liselerinin hiçbir cazibesi kalmayacaktır ve her zaman vurguladığımız
gibi, meslek eğitimi darbe yiyecektir. 
Mesleklerini
büyük bir fedakârlıkla yerine getiren ülkemizdeki ve dünyadaki tüm hemşirelerin
Hemşireler Günü’nü ve Hemşireler Haftası’nı kutlar, mesleklerinde üstün
başarılar, özel hayatlarında mutluluklar dilerim.
(Mikrofon
otomatik cihaz tarafından kapatıldı)
İMAM
HÜSEYİN FİLİZ (Devamla) – Bitiriyorum Sayın Başkan.
BAŞKAN
– Tabii, buyurun.
İMAM
HÜSEYİN FİLİZ (Devamla) – Ayrıca, geçtiğimiz pazar günü Anneler Günü’ydü. Yüce
Peygamberimiz’in söylediği gibi “Cennet anaların ayaklarının altındadır.”
sözünü unutmamalı ve büyük fedakârlıklarla bizleri yetiştiren annelerimize
hoşgörüde ve sevgide kusur etmemeliyiz. Tüm annelerimizin Anneler Günü’nü
kutluyorum.
Dün,
çiftçilerimizin ve eczacılarımızın önemli günlerini kutladık. Ben de bu
vesileyle tüm çiftçi kardeşlerimizin emeklerinin ve mahsullerinin zayi olmadığı
bol bereketli bir yıl geçirmelerini temenni ediyor, Atatürk’ün söylediği gibi
“Çiftçi milletin efendisidir.” sözüne de vurgu yaparak Dünya Çiftçiler Günü’nü
kutluyorum. 
Son
olarak da eczacılarımızın, başta milletvekili arkadaşlarımızın bu meslekte
olanlarının ve tüm eczacılarımızın Eczacılık Günü’nü kutluyor, Genel Kurulu
saygıyla selamlıyorum. (İYİ PARTİ sıralarından alkışlar)
BAŞKAN
– Teşekkür ederiz Sayın Filiz. 
Değerli
milletvekilleri, şimdi, sisteme giren milletvekillerimize yerlerinden birer
dakika süreyle söz vereceğim, daha sonra sayın grup başkan vekillerinin söz
taleplerini karşılayacağım. 
Sayın
Bülbül...
V.- AÇIKLAMALAR
1.- Aydın Milletvekili Süleyman Bülbül’ün, yüksek
güvenlikli cezaevinde tutulan FETÖ sanığı Erkan Karaaslan’ın görüştüğü
kişilerin kimler olduğunu, bu görüşmeye hangi makamların izin verdiğini ve FETÖ
sanığının iddialarıyla ilgili soruşturmanın başlatılıp başlatılmadığını Adalet
Bakanından öğrenmek istediğine ilişkin açıklaması
SÜLEYMAN
BÜLBÜL (Aydın) – Sayın Başkan, teşekkür ediyorum. 
FETÖ
sanığı Erkan Karaarslan, Aydın 1. Ağır Ceza Mahkemesinde 14/5/2019 tarihinde
vermiş olduğu ifadede, bazı gazeteci ve bakanların cezaevine gelerek Ekrem
İmamoğlu ve Özlem Çerçioğlu aleyhine beyanlarda bulunması hâlinde beraat
edeceğini ve tahliye olacağını söyledikleri -teklif ettikleri- iddiasında
bulunmuştur. Sanık Karaarslan’ın iddiaları doğru ise devlet, Hükûmet eliyle
siyasete alet edilmiş, sandık demokrasisi ve seçmen iradesi hiçe sayılarak her
türlü kirli ilişki içine girilmiş demektir. 
Ayrıca
bu iddialar, FETÖ’nün kirli siyasi oyunlarını, CHP’li belediyelere yönelik
yapılan kumpasları bir kere daha hatırlatmıştır.
Sayın
Adalet Bakanına soruyorum: Yüksek güvenlikli cezaevindeki sanığın görüştüğü
kişiler kimlerdir? Bu görüşmeye kimler aracı olmuştur? Hangi makamlar bu
görüşmelere izin vermiştir? FETÖ sanığının iddialarıyla ilgili bir soruşturma
başlatılmış mıdır? 
Teşekkür
ederim. 
BAŞKAN
– Sayın Gürer...
2.- Niğde Milletvekili Ömer Fethi Gürer’in, mağdur
edilen öğretmenlerin haklarının verilmesi için Millî Eğitim Bakanını duyarlı ve
çözüm odaklı değerlendirme yapmaya çağırdığına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Ataması
yapılmayan öğretmenler atama, görevde bulunan öğretmenler özlük haklarında
düzenleme ve 3600 ek göstergenin çıkarılmasını, beş yılını dolduran ücretli
öğretmenlerden kadroya geçememiş olanlar ise kadro beklemektedir. Özel eğitim
ve rehabilitasyon merkezlerinde görev yapan, kadro olarak 657’ye tabi olmayan
ancak ödül ve cezada 657’ye tabi olan, kimlikleri dahi “öğretmen” olarak
verilmeyen öğretmenler Millî Eğitim Bakanlığı kadrosuna geçmek istemektedirler.

Millî
Eğitim Bakanlığına, beklentileri yazılı soru önergesiyle yansıttım. Bakan,
mevzuatı gerekçe göstererek, sözleşmeli öğretmenler için yeni atama
yapılmayacağını, özel eğitim ve rehabilitasyon merkezlerinde görev yapanlar
için de Millî Eğitim Bakanlığında kadro verilmeyeceğini bildirdi. Sorun varsa
çözüm de olmalıdır. Mağdur edilen öğretmenlerin haklarının verilmesi için
Bakanlığı daha duyarlı ve çözüm odaklı değerlendirme yapmaya çağırıyorum.
Öğretmenlerimizin sorunlarının çözülmesi, eğitimde kaliteyi ve başarıyı
artıracaktır. 
Teşekkür
ediyorum. 
BAŞKAN
– Sayın Baltacı…
3.- Kastamonu Milletvekili Hasan Baltacı’nın, TÜPRAŞ’ta
işçilerin daha iyi yaşam hakkının ellerinden alınmak istendiğine ilişkin
açıklaması
HASAN
BALTACI (Kastamonu) – Teşekkür ediyorum Sayın Başkan.
Ülkemizde
gün geçmiyor ki bir hak gasbı yaşanmasın. Bugün TÜPRAŞ’ta maalesef işçilerin
“daha iyi bir yaşam” hakkı ellerinden alınmak isteniyor. TÜPRAŞ’ta işveren,
toplu iş sözleşmesi görüşmelerinde, üç yıllık sözleşme, mazeret izinleri ve
vardiya sisteminin değiştirilmesi gibi idari konuları işçilere sözleşme
görüşmelerinin ön koşulu olarak dayatmış bulunuyor. İşçilerin yıllardır alın
teriyle ve mücadelesiyle elde ettiği kazanımlar dayatma ve pazarlık konusu
yapılmadığı takdirde her türlü müzakereye açık olma çağrısına kulak tıkayan
işveren, süreci Yüksek Hakem Kuruluna taşıyarak, salt hukuki prosedürlerin
tüketilmesini tercih ettiğini net bir şekilde ortaya koymuştur. Bu konu sadece
4.300 çalışanı ilgilendirmemektedir. Mücadelesinde kararlı duran ama grev hakkı
olmayan işçilerimizi zorlamak, ülke olarak yaşadığımız ekonomik krizin daha da
ağırlaşmasına yol açabilir. Bu nedenle, işveren, hak kaybına yol açan idari
taleplerinden vazgeçmelidir; toplu iş sözleşmesi imzalanmalıdır. 
TÜPRAŞ
işçisi yalnız değildir.
BAŞKAN
– Sayın Öztunç…
4.- Kahramanmaraş Milletvekili Ali Öztunç’un, Esenler
Belediye Başkanı Tevfik Göksu’yu Ekrem İmamoğlu üzerinden Trabzonlularla ilgili
açıklaması nedeniyle kınadığına ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkanım. 
AK
PARTİ’li Esenler Belediye Başkanı Tevfik Göksu dün çok hadsiz bir açıklama
yapmıştır. Ekrem İmamoğlu’nun Trabzonlu oluşundan yola çıkarak Ekrem
İmamoğlu’na “Yunan” benzetmesi yapmıştır. Bir insan Türk olabilir, Kürt
olabilir, Yunanlı olabilir, Gürcü olabilir. İnsanlar milliyetlerini seçme
şansına sahip değiller ve kimse kimsenin milliyetiyle de dalga geçemez. Burada,
bir defa, bir yanlış yapılmıştır.
İkincisi:
Aklınca burada hakaret ediyor Ekrem İmamoğlu’na. Meclisteki Trabzon
milletvekillerine ve Trabzon asıllı bütün milletvekillerine sesleniyorum: Siz
bu şahsın özür dilemesini istiyor musunuz? 
Ben
Kahramanmaraş Milletvekiliyim. Trabzon, Kahramanmaraş kardeş şehirlerdir.
Trabzon’un en büyük caddesi Maraş Caddesi, Maraş’ın en büyük caddesi Trabzon
Caddesi’dir. Kendimi fahri Trabzon Milletvekili olarak görüyorum ve bu şahsı
kınıyorum. Bütün Trabzon milletvekillerinin de kınamasını talep ediyorum.
Teşekkür
ederim. (CHP sıralarından alkışlar)
BAŞKAN
– Sayın Taşkın…
5.- Mersin Milletvekili Ali Cumhur Taşkın’ın, 10-16
Mayıs Dünya Engelliler Haftası’na ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Engelliler
Haftası 10-16 Mayıs tarihleri arasında ülkemiz ve Birleşmiş Milletlere üye 156
ülkede çeşitli etkinliklerle kutlanmaktadır. Bu hafta, engellilerin sorunlarına
farkındalık oluşturma ve yapılan çalışmanın değerlendirilmesi açısından önemli
bir haftadır. 
Engellilik,
yalnızca engellileri değil toplumun tüm kesimlerini yakından ilgilendiren,
teşhisten tedaviye, özel eğitimden rehabilitasyona, istihdamdan sosyal
hizmetlere kadar topyekûn bir anlayışla ele alınması gereken toplumsal bir
sorundur. AK PARTİ iktidarlarında yapılan yasal düzenlemelerle engelli
bireylere olan duyarlılık artmış, sorunlarının çözümüne yönelik önemli gelişmeler
kaydedilmiştir. Engelli vatandaşların meslek edinip üretken hâle gelmeleri,
kendilerine yetebilen bireyler olmaları ve toplumsal hayata katılımlarını
sağlamak öncelikli görevlerimizdendir. 
Aile,
Çalışma ve Sosyal Hizmetler Bakanlığı, diğer bakanlıklarla koordineli olarak
engellilerin sağlık, bakım, eğitim, istihdam ve toplumsal hayata katılımları
konularında çalışmalar…
(Mikrofon
otomatik cihaz tarafından kapatıldı)
BAŞKAN
– Sayın Kırcalı…
6.- Samsun Milletvekili Orhan Kırcalı’nın, Kurtuluş
Savaşı döneminde Ermeni çetelerine karşı Dağköylü Fatma Çavuş’un büyük
yararlılık göstererek destan yazdığına ilişkin açıklaması
ORHAN
KIRCALI (Samsun) – Teşekkür ederim Sayın Başkanım.
Kurtuluş
Savaşı döneminde Samsun ili Ondokuzmayıs ilçesi Nebiyan Dağı çevresindeki Dağköy’ün
erkekleri tüm Anadolu’da olduğu gibi askerlik ve seferberlik görevlerini yerine
getirmek için çeşitli cephelere gitmişti. Savunmasız kalan Dağköy’e soygun ve
talan için baskına gelen Ermeni çetelerine karşı Dağköylü Fatma Çavuş büyük bir
yararlılık göstererek Türk kadını adına âdeta destan yazmıştı. Fatma Çavuş’un
etrafında toplanan köylüler onun öğrettiği taktiklerle çeteleri kısa sürede
püskürtmeyi başarmıştı. Fatma Çavuş’un bu kahramanca mücadelesi dikkat çekmiş,
cumhuriyetin ilanından sonra, Gazi Mustafa Kemal Atatürk’ün isteğiyle Gazi
Meclisimiz tarafından kendisine “Çavuşluk” unvanı verilmek üzere Ankara’ya
davet edilmişti. Fatma Çavuş kendisine takdir edilen “Çavuşluk” unvanını 1963
yılında vefat edinceye kadar…
(Mikrofon
otomatik cihaz tarafından kapatıldı) 
BAŞKAN
– Sayın Özkan…
7.- Mersin Milletvekili Hacı Özkan’ın, zihnini, gönlünü
terör örgütlerinin, dış güçlerin emrine vermemiş herkesi büyük ve güçlü Türkiye
için çalışmaya davet ettiğine ilişkin açıklaması
HACI
ÖZKAN (Mersin) – Teşekkürler Sayın Başkan.
Türkiye,
birliğini muhafaza ettiğinde ve kardeşliğini büyüttüğünde büyük devlet olmaya
devam edecektir. Gün, bir olma, iri olma, diri olma, kardeş olma, hep birlikte
Türkiye olma günüdür, 82 milyon olarak tıpkı bir duvarın tuğlaları gibi birbirimize
kenetlenme günüdür. Bizler gönülleri fethetmenin, kalpleri kazanmanın
peşindeyiz. Aziz milletimizin omuzlarımıza yüklediği büyük ve onurlu
sorumluluğun farkında olarak bıkmadan, usanmadan, durup dinlenmeden halka
hizmet yolunda yürümeye devam edeceğiz. Milletimize olan borcumuzu hizmet
çıtasını sürekli yükselterek ödemeye çalışıyoruz. 
Mübarek
ramazanın manevi ikliminde bir kez daha, zihnini, gönlünü terör örgütlerinin,
dış güçlerin emrine vermemiş herkesi büyük ve güçlü Türkiye için çalışmaya davet
ediyor, Genel Kurulu saygıyla selamlıyorum. 
BAŞKAN
– Sayın Durmuşoğlu…
8.- Osmaniye Milletvekili Mücahit Durmuşoğlu’nun, 15
Mayıs Hava Şehitlerini Anma Günü’ne ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Bugün
15 Mayıs Hava Şehitleri Günü. Türk Hava Kuvvetlerinin kuruluşunun ilk
yıllarında hem Türk hava gücünün tanıtılması hem de İslam ülkeleri arasında bir
dostluk ve yakınlaşma sağlanması amacıyla 27 Şubat 1914 tarihinde düzenlenen
İstanbul-Kahire seferi esnasında şehit olan Yüzbaşı Fethi Bey, Yüzbaşı Sadık
Bey ve Teğmen Nuri Bey Türk Hava Kuvvetlerinin ilk şehitleridir. Başkomutan
Mustafa Kemal Atatürk’ün “İstikbal göklerdedir.” sözüyle AK PARTİ olarak
havacılık sektörüne özel bir önem vermekteyiz. Dünyanın sayılı hava kuvvetleri
arasında yer alan ordumuz, yerli ve millî hava projelerimiz, ATAK Helikopteri,
İHA, SİHA, Hürkuş Eğitim Uçağı, ayrıca yapımı devam eden TCG Anadolu Uçak
Gemimiz ve projesi devam eden millî muharip uçağımızın tamamlanmasıyla hem hava
gücünü artıracak, dosta güven, düşmana korku salarak yurt içi ve yurt dışında
terörle mücadelede etkin rol oynamaya devam edecektir. 
Başta
Gazi Mustafa Kemal Atatürk ve ilk hava şehidi pilotumuz Fethi Bey olmak üzere
tüm şehitlerimizi rahmet, minnet ve şükranla yâd ediyorum. 
Yüce
heyeti saygıyla selamlıyorum. 
BAŞKAN
– Sayın Kılıç…
9.- Kahramanmaraş Milletvekili İmran Kılıç’ın, 10-16
Mayıs Dünya Engelliler Haftası’na ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
10-16
Mayıs Engelliler Haftası’dır ve devam ediyor. Engellilik bir vakıadır ve
herkesin de başına gelebilecek bir olgudur. Engellilerin kendilerinin ve
hepimizin bu olguya karşı olumlu tavır ve davranış içerisinde olmamız
gerekiyor. Devlet ve millet olarak elimizden geldiğince de bu davranışları
sergiliyoruz. 2007’den önce engellilerimizle ilgili, devletimizin elle tutulur,
gözle görülür bir maddi desteği olamıyordu. Sonrasında, ülkemiz genelinde
olduğu gibi Kahramanmaraş’ımızda da engelli evde bakım hizmeti, engelli özel bakım
hizmeti, engellilere özel harçlık ödemesi için toplamda 1 milyon 282 bin TL’lik
maddi destek sağlanmış, engelli istihdamı önemli oranda artırılmıştır. Ayrıca,
diğer birçok belediyede olduğu gibi, Kahramanmaraş Büyükşehir Belediyesinin de
engelli ve düşkün yaşlılara ve hastalara yönelik düzenli ve takdire şayan
hizmetleri vardır ve devam ediyor.
BAŞKAN
– Sayın Aytekin…
10.- Balıkesir Milletvekili Ensar Aytekin’in, 16 Mayıs
Kuvayımilliye mücadelesinin 100’üncü yıl dönümüne ilişkin açıklaması
ENSAR
AYTEKİN (Balıkesir) – Sayın Başkan, değerli milletvekilleri; 16 Mayıs
Kuvayımilliye mücadelemizin yıl dönümüdür. 100’üncü yılını kutladığımız bu
anlamlı günde kuvvacıların merkezi Balıkesir ilinin vekili olarak söz almış
olmaktan onur duyuyorum.
Bu
vesileyle Balıkesir’de düşman işgaline izin vermeyen başta Başkomutan Mustafa
Kemal’i saygıyla anıyor, 100’üncü yılında aynı heyecanla 16 Mayıs ruhunun
yaşadığını belirtmek istiyorum. Alaca Mescit’ten, Okuma Yurdu’ndan doğan ateş
sönmeyecektir.
Saygılarımla.
BAŞKAN
– Sayın Özkan…
11.- Bursa Milletvekili Yüksel Özkan’ın, 10-16 Mayıs
Dünya Engelliler Haftası’na ilişkin açıklaması
YÜKSEL
ÖZKAN (Bursa) – Teşekkürler.
Sayın
Başkan, değerli milletvekilleri; 10-16 Mayıs Engelliler Haftası olarak kabul
edilmiştir. Tüm insanlar eşit doğar ve topluma katılımda eşit haklara
sahiptirler ancak gerçek yaşamda, engelliler, sosyal durumları, bilişsel ve
fiziksel farklılıkları açısından söz konusu haklara ne yazık ki sahip değiller.

Engellinin
fiziksel, sosyal ve duygusal yönden başkalarına bağımlı olması nedeniyle aile
üyelerinin de desteklenmesi gerekmektedir. Engelli bir bireyi olan ailenin
yaşadığı sorunlar sadece engeli olan kişiyi değil, tüm aile bireylerini de
etkilemektedir. Bu nedenle, ailenin yaşadığı sorunları en aza indirmeye yönelik
olarak engelli bireyin bakımında ailenin yükünü azaltmak, aileye danışmanlık
hizmeti sunmak üzere evde bakım hizmetlerinin planlanması ve yaygın bir şekilde
hizmetin sunulması gerekmektedir. Engelli bireyin aileye…
(Mikrofon
otomatik cihaz tarafından kapatıldı)
BAŞKAN
– Sayın Bayraktutan…
12.- Artvin Milletvekili Uğur Bayraktutan’ın, Somali’de
bombalı saldırı sonucu şehit olan hemşehrisi Mustafa Aydın’a Allah’tan rahmet
dilediğine ve saldırıyı lanetlediğine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Üç
gün önce Somali’de yapılan saldırı sonucunda, Artvin Şavşat ilçesinden benim de
yakinen tanıdığım bir ailenin çocuğu olan bir mühendis kardeşimiz Mustafa Aydın
şehit olmuştur. Hain bir terör saldırısı sonucunda kaybettiğimiz Mustafa Aydın,
dün akşam itibarıyla Türkiye’ye getirilmiş, yarın Artvin’in Şavşat ilçesinde
öğlen namazından sonra toprağa verilecektir. Ben kendisine Allah’tan rahmet
diliyorum, yakınlarına, Artvin’e, Şavşat ilçemize başsağlığı dileklerimi iletiyorum.

Hükûmetten,
yetkililerden bir talebimiz var, o da şudur: Bir an önce bu saldırının
sorumlularının Somali nezdinde, Somali makamlarıyla gerekli irtibat kurularak
ortaya çıkartılması, adli makamların yapmış olduğu soruşturmanın ve
kovuşturmanın yakinen takip edilmesi ve ilgililerin, sorumluların en ağır
şekilde cezalandırılması için yetkili makamlar nezdinde gerekli girişimlerin
yapılması, ailenin en büyük beklentisidir. Ben de yöre milletvekili olarak bu
süreci yakinen takip edeceğimi ifade ediyor, bir kere daha saldırıyı
lanetliyor, ailenin…
(Mikrofon
otomatik cihaz tarafından kapatıldı) 
BAŞKAN
– Sayın Karaca…
13.- Denizli Milletvekili Gülizar Biçer Karaca’nın,
Denizlili hemşehrilerinin 15 Mayıs Millî Mücadele Günü’nü kutladığına ilişkin
açıklaması
GÜLİZAR
BİÇER KARACA (Denizli) – Anadolu’da Mustafa Kemal Atatürk’ün liderliğinde
başlayan kurtuluş mücadelesinde Kuvayımilliye ateşi Denizli’mizde bundan tam
yüz yıl önce bugün yakılmıştır. 15 Mayıs 1919’da Bayramyeri Meydanı’nda Müftü
Ahmet Hulusi önderliğinde yakılan meşale Atatürk’ün izinde giden Denizli
halkının kararlı duruşuyla elden ele taşınmış, Denizli’miz Millî Mücadele’nin
onurlu sayfalarında yerini almıştır. Bu onuru bizlere miras olarak bırakan
başta Mustafa Kemal Atatürk olmak üzere Müftü Ahmet Hulusi’nin çağrısına ses
veren tüm hemşehrilerimin aziz hatıraları önünde saygıyla eğiliyor, tüm
Denizlili hemşehrilerimin 15 Mayıs Millî Mücadele Günü’nü kutluyorum.
Onurlu
bir direnişin mirasçısı olarak bizler, tam bağımsız, laik ve demokratik bir
ülke bırakmak için mücadele geleneğimizden asla vazgeçmeyeceğiz. Yolumuz her
zaman esaretin değil cesaretin yolu olacaktır.
Teşekkür
ediyorum.
BAŞKAN
– Sayın Köksal…
14.- Afyonkarahisar Milletvekili Burcu Köksal’ın,
Biyogaz şirketinin Afyonkarahisar iline verdiği zararları en aza indirmek için
yetkilileri göreve davet ettiğine ilişkin açıklaması
BURCU
KÖKSAL (Afyonkarahisar) – Sayın Başkan, seçim bölgem Afyonkarahisar ilinde,
Afyonkarahisar-Ankara kara yolu üzerinde bulunan mermer fabrikaları ve tarım
arazileri Biyogaz adlı şirketin atıkları ve tavuk pislikleri yüzünden ciddi
tehdit altındadır. Yıllardır Susuz Belediyesine ait araziye valilik veya
bakanlık izni olmaksızın sadece AKP’li Susuz Belediyesinin muvafakatiyle
Biyogaz adlı şirketin atıklarını boşaltması yüzünden arazide 65 bin metreküpün
üzerinde atık birikmiş ve bu atıklar, bunların taşmasını engelleyen bentleri
yıkarak mermer fabrikalarına, tarım arazilerine ve Gebeceler kasabasına doğru
akmaya başlamıştır. Söz konusu atıklar yüzünden mermer fabrikaları iş yapamaz
hâle gelmiş, vatandaşın tarım arazileri zarar görmüş, Susuz ve Gebeceler
kasabaları başta olmak üzere Afyonkarahisar ile sanayi bölgesine kadar oluşan
kötü koku ve kimyasal atıkların hastalık tehlikesi yüzünden ciddi bir çevre ve
sağlık tehdidiyle karşı karşıya kalınmıştır. Bakanlık yetkililerini, söz konusu
atıkların bulunduğu araziyi kurutmak, oluşan zararları en aza indirmek için
acilen göreve davet ediyorum.
BAŞKAN
– Sayın Kaya...
15.- Trabzon Milletvekili Ahmet Kaya’nın, Esenler
Belediye Başkanı Tevfik Göksu’yu Ekrem İmamoğlu üzerinden Trabzonlularla ilgili
açıklaması nedeniyle kınadığına ilişkin açıklaması
AHMET
KAYA (Trabzon) – Esenler Belediye Başkanı Tevfik Göksu katıldığı bir programda
Trabzonlulara cahilce ve alçakça imalarda bulunmuştur. Gururumuz Ekrem
İmamoğlu’nun İstanbul’u kazanmasını hazmedemeyen bu zatın yaptığı görevlere
bakınca ülkem ve İstanbul adına üzülüyorum; hem Belediye Başkanı hem de AKP
İstanbul Büyükşehir Belediyesi Meclis Grubu Başkan Vekili. İşte İstanbul’u bu
kafalar yönetiyor; kaliteleri, kapasiteleri bu. “Fetullah Gülen’i seviyorum
çünkü yüreğindeki sevgiyle bu toprakları mayaladı.” paylaşımı yapan bu cahile
Trabzon’un Millî Mücadele’nin başladığı ilk yerlerden biri olduğunu ve Büyük
Atatürk’ün şu sözlerini hatırlatıyorum: “Arkadaşlar, beş yıl önce ilk defa
Samsun’a ayak bastığım zaman bana gönül gücü veren vatandaşlarımın ilk safında
Trabzonluların bulunduğunu asla unutmayacağım. Sakarya büyük kanlı savaşında
3’üncü tümenle yetişen Trabzon çocuklarının savaş alanında gösterdikleri
fedakârlıkların kıymetli anısı daima aklımda işlenmiş kalacaktır.” İnsanımızı
tanımayan ve tarihi “Keşke Yunan galip gelseydi.” diyen fesli Kadir’den
öğrendiği belli olan bu iftiracı cahili kınıyor, istifaya ve tüm
Trabzonlulardan özür dilemeye davet ediyorum. (CHP sıralarından alkışlar) 
BAŞKAN
– Sayın Sümer...
16.- Adana Milletvekili Orhan Sümer’in, OHAL döneminin
hukuk kurallarının hâlâ yürürlükte mi olduğunu, KHK’yle görevden alınan
vatandaşların en temel haklarının hangi hukuka göre kısıtlandığını, seçme ve
seçilme hakkını kullanamayanların neden adaylıklarının kesinleştiğini öğrenmek
istediğine ilişkin açıklaması
ORHAN
SÜMER (Adana) – Teşekkür ederim Sayın Başkan.
31
Mart seçimlerinde Millet İttifakı büyük bir başarı kazanmıştır. Bu başarılardan
birine Adana imza atmıştır. Seçilen tüm belediye başkanlarımızı ve meclis
üyelerimizi bir kez daha tebrik ediyorum. Bu başarıyı sindiremeyen iktidar her
türlü hukuksuzluğu sahneye koymaya başladı. İstanbul seçimlerinin yenilenmesine
karar veren Yüksek Seçim Kurulu, bir taraftan da çok sayıda belediye başkanı ve
belediye meclis üyesinin mazbatalarını iptal ediyor. Son olarak Adana’da, kanun
hükmünde kararnameyle görevden alındıkları gerekçesiyle Çukurova Belediye
Meclis Üyemiz Münir Korkmaz, Ceyhan Belediye Meclis Üyelerimiz Nezir Dorak ve
Seyhan Aksal’ın da mazbataları iptal edilmiştir. Buradan soruyorum: OHAL
döneminin hukuk kuralları hâlâ yürürlükte midir? Kanun hükmünde kararnameyle
görevden alınan vatandaşların en temel hakları hangi hukuka göre
kısıtlanmaktadır? Bu insanlar seçme ve seçilme haklarını kullanamıyor ise o
zaman neden adaylıkları kesinleşmiştir? Bunun adı millet iradesinin açıkça
gasbıdır. 
BAŞKAN
– Arkadaşlar, sessiz olalım. 
Sayın
Göker…
17.- Burdur Milletvekili Mehmet Göker’in, Esenler
Belediye Başkanı Tevfik Göksu’yu Ekrem İmamoğlu üzerinden Trabzonlularla ilgili
açıklaması nedeniyle kınadığına ilişkin açıklaması 
MEHMET
GÖKER (Burdur) – Sayın Başkanım, öncelikle dün akşam Trabzon’da meydana gelen
nefret söylemi ve ayrıştırıcı ifadeleri kınayarak sözüme başlamak istiyorum. 
Bir
diğeri; gerekçeli kararda “Sandık kurullarının oluşumundaki usulsüzlük…”
demesine rağmen, bizleri oy hırsızlığıyla itham eden Sayın Binali Yıldırım’ın
dün akşam paylaştığı bir “tweet”i var; kendisi özetle şöyle diyor: “Makam mevki
hırsım yoktur, doğduğum büyüdüğüm şehre hizmet etmek istiyorum.” Burada eminim
2 şart oluşmuş; birincisi, ya doğduğu şehri çalmışlar ya da İstanbul’u Erzurum
Selahiye olarak değiştirmişler ve Binali Bey’e bu şekilde takdim etmişler
diyorum, kendisine başarılar temenni ediyorum. 
LÜTFÜ
TÜRKKAN (Kocaeli) – O da yanlış, Erzincan; Erzurum değil. Sen de başka bir
yanlış yaptın kardeşim. 
MEHMET
GÖKER (Burdur) – Erzincan.
BAŞKAN
– Sayın Özdemir…
18.- İstanbul Milletvekili Sibel Özdemir’in, 23
Haziranda Ekrem İmamoğlu’nun yeniden seçilmesiyle İstanbul Büyükşehir
Belediyesinin kaynaklarının 16 milyon İstanbullunun huzuru, refahı ve mutluluğu
için kullanılacağına ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkanım. 
31
Martın seçilmiş İstanbul Büyükşehir Belediyesi Başkanı Sayın Ekrem İmamoğlu’nun
mazbatası Yüksek Seçim Kurulunun demokrasi darbesiyle iptal edildi. Bu darbeye
rağmen, belediye meclisinin ilk toplantısında Sayın İmamoğlu’nun tüm
İstanbullulara vaatleri de hayata geçirilmeye, güzel şeyler olmaya başladı: Su
fiyatına yüzde 40 indirim; aylık öğrenci ulaşım kartının 85 TL’den 40 TL’ye
düşürülmesi; dinî, millî ve resmî tüm bayramlarda ulaşımın ücretsiz olması
konuları komisyonlara havale edildi. 23 Haziranda Ekrem İmamoğlu’nun çok daha
güçlü bir şekilde yeniden seçilmesiyle birlikte 0-4 yaş arası çocuklu annelere
ve 12 yaşına kadar çocuklara ulaşım ücretsiz olacak. İstanbul Büyükşehir
Belediyesinin kaynakları -yirmi beş yıldır olduğu gibi- kişilere, ailelere,
partilere, vakıflara, derneklere artık aktarılmayacak, 16 milyon İstanbullunun
huzuru, refahı ve mutluluğu için kullanılacaktır. 
BAŞKAN
– Sayın Aycan…
19.- Kahramanmaraş Milletvekili Sefer Aycan’ın, 12-18
Mayıs Hemşirelik Haftası’na ilişkin açıklaması
SEFER
AYCAN (Kahramanmaraş) – Sayın Başkan, bu hafta aynı zamanda Hemşireler
Haftası’dır. 
Hemşirelik
zor meslektir, yedi gün yirmi dört saat sürekli ve vardiyalı çalışılan bir
meslektir. Hemşirelik, stresli, vardiyalı çalışma saatleri nedeniyle
tükenmişlik sendromunun en çok yaşandığı mesleklerdendir. Türkiye’de hemşirelik
eğitimi, en çok oynanan eğitimlerdendir. Hemşirelik lisesi mezunu hemşirelere
hemşire yardımcısı statüsü verilmesi haksızlıktır. Lise mezunu hemşirelere
lisans tamamlama hakkı verilmelidir. 150 bin hemşire atama beklemektedir, 550
bin sağlık personeli atama beklemektedir. Sağlık Bakanlığı, bir yıldır personel
almamaktadır. Sağlık personeli, Sağlık Bakanlığından Kamu Personeli Seçme
Sınavı puanıyla yapacağı personel alımı ilanını beklemektedir, mülakatla alımı
kabul etmemektedir.
Teşekkür
ederim. 
BAŞKAN
– Sayın Özer… 
20.- Antalya Milletvekili Aydın Özer’in, neden gıda
fiyatlarının yüksek olduğunu, neden verilen tarımsal desteklerden yüzde 4’e
varan stopaj kesildiğini, neden Ziraat Bankasının tarımsal kredi faiz oranının
yüzde 16’lara çıkarıldığını, neden çiftçinin düşük faizli kredi ihtiyacının
karşılanmasının önüne geçildiğini ve neden traktör üretiminin azaldığını
Türkiye’yi tarımda çağ atlatanlara sormak istediğine ilişkin açıklaması
AYDIN
ÖZER (Antalya) – Teşekkür ederim Sayın Başkan. 
AK
PARTİ’li Profesör Burhan Kuzu herhâlde Tarım Bakanı olmak istiyor ki açıklama
yapmış: “Türkiye’ye tarımda çağ atlattık. Eskiden çiftçilik yapmak âdeta
eziyetti. Çiftçilerimizi teknolojiyle tanıştırdık. Çiftçilerimize hibe, mazot,
gübre ve bir çok alanda milyarlarca lira destek veriyoruz.” Buna, değil
çiftçiler, kargalar bile güler.
Türkiye’ye
tarımda çağ atlatanlara sormak istiyorum: Öyleyse gıda fiyatları neden yüksek?
Üretim maliyetlerindeki artış giderek yükselirken tüketiciye sunulan fiyatları
nasıl düşüreceksiniz? Madem üreticiye milyarlarca lira destek veriyorsunuz
çiftçi neden perişan hâlde? Neden verdiğiniz bu tarımsal desteklerden yüzde 4’e
varan stopaj kesiyorsunuz? Neden Ziraat Bankasının tarımsal kredi faiz oranı 2
Mayıs itibarıyla yüzde 8’lerden yüzde 16’lara çıkarıldı? Neden çiftçinin düşük
faizli kredi ihtiyacının karşılanmasının önüne geçiyorsunuz? Neden traktör
üretimi dört ayda yüzde 62 oranında azaldı? 
(Mikrofon
otomatik cihaz tarafından kapatıldı) 
BAŞKAN
– Sayın Öztürk… 
21.- Kırıkkale Milletvekili Halil Öztürk’ün, televizyon
kanallarında dinimizin istismar edildiğine ve dinî bilgilerin aktarılmasındaki
amacın reyting artırmak değil vatandaşları bilgilendirmek olduğuna ilişkin
açıklaması
HALİL
ÖZTÜRK (Kırıkkale) – Sayın Başkan, ramazan ayını idrak ettiğimiz şu günlerde,
televizyon kanallarında yer alan dinî programlarda gittikçe magazinleşen,
dinimizin istismar edildiği formatların yer aldığı görülmektedir. Baktığımızda,
bu tür programların izlenme oranının artması uğruna kişilerin rencide edildiği,
dinimizi istismar eden planlı, bilinçli soruların yöneltildiği ve bu soruların
dinimizin maneviyatını bozacak şekilde ve âdeta sunucuya günah çıkartma
şeklinde olduğu gözlemlenmektedir. Âdeta “televaiz” olarak adlandırabileceğimiz
kişilerin ses tonu, arkadaki fon müzik “az sonra” “şimdi” gibi yazılar magazin
programlarıyla benzer görüntüler sergilemektedir. Oysa istismar edilmemesi
gereken yüce dinimiz, abartıdan uzak, magazinsel söylemin yer almadığı bir
dille izleyiciye aktarılmalıdır. Dinî bilginin aktarılmasındaki amaç raiting
artırmak değil vatandaşlarımızı bilgilendirmek…
(Mikrofon
otomatik cihaz tarafından kapatıldı)
BAŞKAN
– Sayın Arslan…
22.- İzmir Milletvekili Ednan Arslan’ın, 15 Mayıs Hasan
Tahsin’in İzmir’de düşmana attığı ilk kurşunun ve yaktığı hürriyet ateşinin
100’üncü yıl dönümüne ilişkin açıklaması
EDNAN
ARSLAN (İzmir) – Teşekkür ederim Başkanım.
Sayın
Başkan, değerli milletvekilleri; bugün Hasan Tahsin’in İzmir’de düşmana attığı
ilk kurşunun ve yaktığı hürriyet ateşinin 100’üncü yıl dönümüdür. Hasan Tahsin
ülkesine bağlı, vatansever bir gazeteci ve gözünü kırpmadan canını veren bir
kahraman İzmirlidir. 
Sayın
milletvekilleri, bu ülke emperyalistlerin işgalinden kolay kurtulmadı. Ülkemiz,
yetişmiş birçok eğitimli evladını bu uğurda kaybetti. Bu vesileyle başta
ülkemizin kurtarıcısı ve kurucusu Gazi Mustafa Kemal Atatürk’ü, kurtuluştan
kuruluşa giden yolda canını veren tüm şehitlerimizi saygı, rahmet ve minnetle
anıyorum. “Keşke Yunan galip gelseydi.” diyenlerin cenazesinde saf tutanları,
Hasan Tahsin’i ve Millî Mücadele kahramanlarımızı bir kez daha anlamaya davet
ediyor “Her şey çok güzel olacak.” diyorum. 
Saygılarımla,
teşekkür ediyorum. 
BAŞKAN
– Sayın Katırcıoğlu…
23.- Kocaeli Milletvekili Radiye Sezer Katırcıoğlu’nun,
Kocaeli Milletvekili Lütfü Türkkan’ın Gölcük ilçesindeki kestane ormanlarıyla
ilgili aktardığı bilginin doğru olmadığına ilişkin açıklaması
RADİYE
SEZER KATIRCIOĞLU (Kocaeli) – Teşekkürler Sayın Başkan.
Değerli
milletvekilleri, Gölcük ilçesinde bulunan kestane ormanlarıyla ilgili İYİ PARTİ
Milletvekili Lütfü Türkkan kurumdan bilgi almadan açıklama yapmıştır,
Kocaeli’de yanlış kanaat oluşmuştur. Doğru bilgi şudur: Bölge kestane ormanları
sürgün kökenli ormanlar olup yaş itibarıyla genç gözüküp çok yaşlı kök
sistemine sahiptir. Bu ormanlara musallat olan dal kanseri hastalıkları,
kestane mürekkep hastalığı ve kestane bal arısı hastalıklarında çaresiz
kalınmıştır. Tek çare, gençleştirme amacıyla toprak seviyesinde kesim
yapılmasıdır. Böylece enerjisi yüksek doğal kestane ormanları hayata
geçecektir. Bu, tamamen teknik bir konudur. Daha geniş bilgi için sayın
vekilimizi ilgili kurumlara, genel müdürlere yönlendirebilirim. Sayın vekilin
doğa katliamı söylemi maksatlı ve sığ bir ucuz siyasi söylemdir. Kocaelili
vatandaşlarımızın vicdanına havale ediyorum. Kocaeli’yi seviyoruz, ormanları
seviyoruz. 
Teşekkürler
tekrar.
LÜTFÜ
TÜRKKAN (Kocaeli) – Sayın Başkan, müsaade eder misiniz?
BAŞKAN
– Bir saniye Lütfü Bey. Ben şöyle yapacağım: Son bir konuşmacı var; ondan sonra
size söz vereceğim, bu konuşmayı da ilave edeceğim size. Bundan sonra sizdeydi
zaten söz sırası. 
LÜTFÜ
TÜRKKAN (Kocaeli) – Peki. 
BAŞKAN
– Normal grup başkan vekili konuşmasından sonra zaten size soracaktım “Buna bir
cevabınız var mı?” diye. Onu beraber toparlayın.
LÜTFÜ
TÜRKKAN (Kocaeli) – Yalnız şu anda 69’a göre bir hak doğduğu için bunu vermeniz
lazımdı diye düşünüyorum Sayın Başkan.
BAŞKAN
– Vereceğim, vereceğim, merak etmeyin, ben ilave edeceğim size. Şu arkadaşlarımı
bitirelim. 
Sayın
Osmanağaoğlu, buyurun.
24.- İzmir Milletvekili Tamer Osmanağaoğlu’nun, 15
Mayısta İzmir’e ayak basan işgalci Yunan’a ilk kurşunu sıkan ve Türk’ün
boyunduruk altına alınamayacağını göstererek adını tarihe altın harflerle
yazdıran Hasan Tahsin’in şehadete erişinin seneidevriyesine ilişkin açıklaması
TAMER
OSMANAĞAOĞLU (İzmir) – Teşekkür ediyorum Sayın Başkan.
Bugün
15 Mayıs. 15 Mayıs 1919 tarihinde İzmir’e şuursuzca ayak basan işgalci Yunan’a
ilk kurşunu sıkan ve Türk’ün boyunduruk altına alınmayacağını göstererek adını
tarihe altın harflerle yazdıran Hasan Tahsin’in şehadete erişinin
seneidevriyesi. Otuz bir yıllık ömrünü aziz Türk milletine hizmete adayan, bu
yolda birçok bedel ödeyen ve en sonunda da canını feda ederek Millî Mücadele’nin
meşalesini yakan Hasan Tahsin’in ruhu bugün de yaşamakta. Türk’e hasım olanlara
gösterdiği tavır bugün de Türk gençliğinin bünyesinde varlığını muhafaza
etmektedir. Bu vesileyle Hasan Tahsin’i ve Millî Mücadele kahramanlarını bir
kez daha rahmetle, minnetle anıyorum. Yaşasın vatan, yaşasın millet, yaşasın
hürriyet!
BAŞKAN
– Peki, teşekkür ederim.
Şimdi,
değerli grup başkan vekillerinin söz taleplerini karşılayacağım.
SALİH
CORA (Trabzon) – Sayın Başkan…
BAŞKAN
- Sayın Cora, size ben bir ara söz vereceğim.
Sayın
Türkkan, az önce Sayın Katırcıoğlu’nun söylediği sözlerle ilgili cevap
hakkınızı da kullanmak kaydıyla, süreniz de ona göre olmak kaydıyla, buyurun,
söz sırası sizde.
25.- Kocaeli Milletvekili Lütfü Türkkan’ın, Kocaeli
Milletvekili Radiye Sezer Katırcıoğlu’nun yaptığı açıklamasındaki bazı
ifadelerine, 15 Mayıs Millî Mücadele Günü’nün 100’üncü yıl dönümüne, İzmir’de
Yunan işgali karşısında ilk kurşunu atarak şehit olan Hasan Tahsin’in ölüm yıl
dönümüne, Gazi Meclise yönelik terör girişimine, Hakkâri ilinin Irak sınırında
şehit olan Piyade Uzman Çavuş Zekeriya Zencirli’ye Allah’tan rahmet dilediğine,
S400 füze savunma sistemine, Türkiye’nin bugün geldiği noktada sanatçılara
baskının arttığına ve iş adamlarına tehdidin çoğaldığına ilişkin açıklaması
LÜTFÜ
TÜRKKAN (Kocaeli) – Öncelikle sayın milletvekilinin konuşmasının sonunda ifade
ettiği “sığ” “ucuz siyaset” ve “siyasetçi” lafını iade ediyorum. Derinlikle
ilgili bir mesafe ölçümüne kalkarsak çok ciddi sıkıntıya düşeceğini de
düşünüyorum. Üslubu bu olmamalıydı. İtiraz edebilir. Zaten okuduğu da kendi
görüşleri değil, Gölcük Orman Müdürlüğünün kamuoyuna yaptığı bir bildiriyi
okudu sayın milletvekili. Ama o bölgedeki ağaç katliamını herkes bilir. Ağaç
katliamına karşı verilecek bir cevap olarak da buna bir gençleştirme, vesaire
gibi bir kılıf hazırlamaya çalışıyorlar. Onun dışında, Gölcük’te zaten, çok
ciddi anlamda insanların sağlığına, insanların yaşamına engel olan ruhsatsız
taş ocakları işletmesi devam ediyor. Başiskele’de ve Gölcük’te vatandaşlar
arasında dolaşırlarsa bu şikâyetleri duyarlar. Bunun bizim tarafımızdan dile
getirilmesinden rahatsız olmak yerine, mevcut katliama dur demek için iktidarın
payandası olan bürokratlara gidip bu konuyu aksettirmeleri daha doğru bir yol
olacaktır diye düşünüyorum. Gölcük halkı bundan rahatsızdır. Gençleştirmek
değildir bu, bunun ismi ağaç katliamıdır. Sadece Gölcük’te değil ki bütün
Türkiye'de ağaç katliamı yapılıyor. Adalet ve Kalkınma Partisinin en mümeyyiz
vasfıdır ağaç katliamı yapmak. “Biz yerine ağaç ekiyoruz.” lafı nedir biliyor
musunuz? O memleketi, devleti soymanın bir başka yoludur çünkü ağaç sayılamayan
bir ihaledir. “Her yere çiçek, ağaç ekiyoruz.” diye, bakın belediyelere, en çok
ihale yolsuzlukları ağaç ve çiçek ekme işlerinde olmuştur. 
Geçen
gün Kocaeli’de bir ilçe belediyesiyle ilgili elime bir belge geldi. Ufacık
ilçenin sadece çim biçme ihalesine 2 milyon lira vermişler. 2 milyon liraya
Türkiye'nin çimini biçersiniz ya! Ufacık bir ilçenin çim biçme işini 2 milyon
liraya vermişler. Yazıklar olsun! Bu memleketin evlatları akşam yorganın altına
aç girerken o 2 milyon lirayı onlara aktaran zihniyete yazıklar olsun!
Teşekkür
ediyorum. (İYİ PARTİ sıralarından alkışlar)
Sayın
Başkan, değerli milletvekilleri; bugün 15 Mayıs.
RADİYE
SEZER KATIRCIOĞLU (Kocaeli) – Sayın Başkan…
LÜTFÜ
TÜRKKAN (Kocaeli) - Biraz beklemeyi öğreneceksiniz, ben konuşacağım çünkü. 
Teşekkür
ederim. 
Bugün
15 Mayıs. İzmir’in Yunan askerleri tarafından işgali ve 9’uncu Ordu Müfettişi
Mustafa Kemal Paşa’nın Millî Mücadele’yi başlatma fikriyle Samsun’a doğru
hareket ettiği önemli bir günün yıl dönümü. Aynı zamanda, yüz yıl önce bugün
İzmir’e çıkan Yunan kuvvetlerine ilk kurşunu sıkan ve ardından şehit olan Hasan
Tahsin’in de ölüm yıl dönümü. Türk direnişini başlatan Teşkilatı Mahsusa üyesi,
kurtuluş mücadelesinin sembol ismi gazeteci Hasan Tahsin’i ya da gerçek adıyla
Osman Nevres’i saygı ve rahmetle anıyorum, mekânı cennet, ruhu şad olsun. 
(Mikrofon
otomatik cihaz tarafından kapatıldı) 
BAŞKAN
– Devam edin.
LÜTFÜ
TÜRKKAN (Kocaeli) - Hatırlatırım ki Hasan Tahsin’in yaktığı bağımsızlık ateşi
Türk topraklarında sönmeden ilelebet devam edecek. Bu, bizim ülkümüzdür. 
Dün
saat on beş civarında, Gazi Meclisimize terör girişimi yapıldığı haberini
üzüntüyle öğrendik. Öncelikle, dikkatli davranan ve saldırıyı başlamadan
önleyen Meclis polisimizi tebrik ediyorum ancak -kamuoyundan, sosyal medyadan
edindiğimiz birtakım bilgilerden- dağılan bir örgütün itibar görmeyen bir örgüt
üyesi tarafından yapılan bu girişimin başka maksatlara matuf olmaması en büyük
dileğimiz. 
Dün
yine aynı saatlerde, Hakkâri’nin Serabat üs bölgesinde terör örgütü PKK’yla
girilen çatışmada şehit düşen askerimiz Zekeriya Zencirli’ye de Allah’tan
rahmet, ailesine başsağlığı diliyorum. 
Geçtiğimiz
ay Amerikalı senatörler Kongreye yasa teklifi verdi. Teklifte, Doğu Akdeniz
gazının Güney Kıbrıs, Yunanistan ve İsrail tarafından oluşturulacak bir
koalisyonla çıkarılması gerektiği yer aldı. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Türkkan.
LÜTFÜ
TÜRKKAN (Kocaeli) – Türkiye’nin de S400’de ısrar ettiği müddetçe tazminata
mahkûm edilmesi gerektiği önerildi. Amerikalı yetkililer de geçtiğimiz hafta,
Türkiye’nin Rusya’dan alacağı S400 füzelerinin ertelenmesi talebinde
bulunmuştu. Dışişleri Bakanı Sayın Mevlüt Çavuşoğlu bugün yaptığı açıklamada
S400’ler konusunda erteleme ya da durdurmanın gündemde olmadığını söyledi.
Hükûmetin bu konuda, dış politikada daha önce ve sonrasını bilmeden attığı
adımlar yüzünden düştüğü pozisyona düşmemesini diliyoruz. 
Türkiye’nin
bugün geldiği noktada sanatçılara baskı artmış, iş insanlarına tehdit
çoğalmıştır. Geçtiğimiz günlerde, demokrasinin rafa kalktığını gösteren üzücü
bir olaya daha şahitlik ettik. Cumhurbaşkanlığı Arşiv Daire Başkanı Muhammet
Safi, Ekrem İmamoğlu’na destek olan sanatçıları not aldığı kâğıtları “kayıt”
mesajıyla Twitter’dan paylaştı. Diğer yandan Cumhurbaşkanı Erdoğan, TÜSİAD’ı
“İş adamıysanız işinizi yapın, haddinizi bilin.” diyerek tehdit etti. 
(Mikrofon
otomatik cihaz tarafından kapatıldı)
LÜTFÜ
TÜRKKAN (Kocaeli) – Bitiriyorum Sayın Başkan. 
BAŞKAN
– Tamamlayalım. 
LÜTFÜ
TÜRKKAN (Kocaeli) – Üçüncü dünya ülkelerinde görülen bu fişlemeleri Türk devlet
anlayışıyla asla bağdaştırmıyoruz. Sanatçılar sizin yanınızda yer aldığında el
üstünde tutulurken, TRT’de programlar yaptırılırken, onlardan saz satın alırken
iyi de bir başkasının yanında yer aldığında fişleniyorsa bu, ne hakka ne hukuka
ne de vicdana sığar. Yapılan bu fişlemelerin yer aldığı “tweet”i Sayın Safi’nin
de bir an önce silmesini bekliyoruz.
Teşekkür
ederim. 
BAŞKAN
– Teşekkür ederim.
Milliyetçi
Hareket Partisi Grubu adına Grup Başkan Vekilimiz Sayın Akçay…
26.- Manisa Milletvekili Erkan Akçay’ın, Hatay’da 19
Aralık 1918’de Kara Mehmet Çavuş, İzmir’de 15 Mayıs 1919’da Hasan Tahsin,
Ayvalık’ta 29 Mayıs 1919’da Ali Çetinkaya ve Ödemiş’te 1 Haziran 1919’da
Kuvayımilliye müfrezeleri tarafından Kurtuluş Savaşı’nın işaret fişeklerinin
yakıldığına, 15 Mayısın Türk kurtuluş mücadelesinde önemli olduğuna,
şahadetinin yıl dönümünde başta Hasan Tahsin olmak üzere şehitleri rahmetle
andıklarına, Meclise yönelik terör girişimini ve ABD’deki cami saldırısını
kınadıklarına ilişkin açıklaması
ERKAN
AKÇAY (Manisa) - Teşekkür ederim Sayın Başkan.
Hatay
Dörtyol’da 19 Aralık 1918’de Kara Mehmet Çavuş, İzmir’de 15 Mayıs 1919’da Hasan
Tahsin, Ayvalık’ta 29 Mayıs 1919’da Ali Çetinkaya ve Ödemiş’te 1 Haziran
1919’da Kuvayımilliye müfrezeleri tarafından Kurtuluş Savaşı’nın işaret
fişekleri yakılmıştı. Bugün 15 Mayıs, Türk kurtuluş mücadelesi için önemli bir
günü idrak ediyoruz. 15 Mayıs 1919’da İzmir’de emperyalist devletlerin piyonu
Yunan işgali başlamıştı. Üç buçuk yıl süren bu işgalin ilk günlerinden itibaren
Anadolu’daki istiklal ve istikbal ülküsü canlanmış, Türk milleti hürriyetine,
bekasına, birliğine ve vatanına sahip çıkmıştır. Bu tarih, Türk milletinin
bağımsızlık ve kurtuluş yolunda atılan önemli adımlarından birini anmamıza
vesiledir. İşgal öncesi gece İzmir’de meydanda toplananlara Hasan Tahsin şöyle
seslenir: “Burayı Yunan’a vermeyeceğiz, isteyenle paylaşacak kozumuz var.” 15
Mayısta İzmir’de, Gazeteci Hasan Tahsin işgal karşısında ilk kurşunu sıkmış ve
31 yaşında şehit olmuştur. İşgalin ilk anında Hasan Tahsin ateşin üzerine
yiğitçe yürümüş, direnişin, bağımsızlık yolunda Türk milletinin kutlu
yolculuğunun yolbaşçısı olmuştur. Şehadetinin yıl dönümünde ilk kurşula
andığımız, başta Hasan Tahsin olmak üzere Kurtuluş Savaşı mücadelemizin aziz
şehitlerini rahmetle ve minnetle anıyoruz.
(Mikrofon
otomatik cihaz tarafından kapatıldı)
BAŞKAN
– Devam edelim.
ERKAN
AKÇAY (Manisa) - Sayın Başkan, dün Meclisimizde bir terör saldırısı girişimi
bertaraf edildi. Terör örgütüne mensup oldukları açıklanan 2 teröristin Meclis
personelini rehin alma girişiminde teröristleri etkisiz hâle getiren güvenlik
personelimizi tebrik ediyoruz. Terör örgütlerinin isimleri farklı ama hedefleri
aynı, milletimizin huzur ve birliği, devletimizin dirliği, vatanımızın
bütünlüğü terör örgütlerinin ortak hedefidir. Dünkü saldırı girişimi de millî
iradenin tecelligâhı Gazi Meclisimize yönelik bir hain girişimdir. Saldırı
girişiminin iç ve dış bağlantılarıyla organize bir eylem olduğuna dair
kamuoyuna bilgiler yansımaktadır. Bu olay basite indirgenmemelidir. Savcılık
soruşturmasının bir an önce tamamlanarak tüm yönleriyle ortaya çıkarılacağını
ümit ediyoruz.
(Mikrofon
otomatik cihaz tarafından kapatıldı) 
BAŞKAN
– Devam edelim Sayın Akçay.
ERKAN
AKÇAY (Manisa) – Dün Amerika Birleşik Devletleri’nde Diyanet İşleri Başkanlığı
tarafından yaptırılan ve inşaatı devam eden bir cami kundaklanmıştır. Bu menfur
ve hain saldırıyı kınıyoruz. Türk milletinin ve İslam’ın düşmanları barbarlıkta
sınır tanımıyor. Bu saldırı münferit bir vaka değil, dünyada artırılmaya
çalışılan İslam düşmanlığının bir tezahürüdür. Adalet ve insanlık namına bu
saldırının faillerinden bir an önce hesap sorulmalıdır. Bu vesileyle ABD’deki
Türk ve Müslüman camiasına ve Diyanet İşleri Başkanlığına geçmiş olsun
dileklerimizi iletiyoruz.
Teşekkür
ederim Sayın Başkan.
BAŞKAN
– Söz sırası, Halkların Demokratik Partisi Grubu adına Grup Başkan Vekili Sayın
Kurtulan’da.
27.- Mersin Milletvekili Fatma Kurtulan’ın, 15 Mayıs
Kürt Dil Bayramı’na, başta Kürtçe olmak üzere konuşulan tüm dillerin yok
olmasına sebep olan politikaların kaldırılması gerektiğine, annelere kötü
muameleden vazgeçilmesi, açlık grevindeki çocukları için Mecliste oturma eylemi
başlatan annelerin taleplerine kulak verilmesi ve Öcalan’a dönük tecridin son
bulması gerektiğine ilişkin açıklaması
FATMA
KURTULAN (Mersin) – Sayın Başkan, değerli milletvekilleri; 15 Mayıs 1932’de
Celadet Bedirhan tarafından ilk kez Latin alfabesi kullanılarak çıkarılan
Kürtçe dergi Hawar yayınlandı. Hawar dergisinin Kürt diline katkısından ötürü
15 Mayıs Kürt Dili Bayramı olarak kutlanmaya başlandı. O günden bu yana her 15
Mayısta Kürtçe dilinin geliştirilmesine yönelik etkinlikler yapılıyor, Kürtçe
dili üzerindeki baskılara dikkat çekiliyor. Dil, insanlığın bütün
deneyimlerinin nesillere aktarıldığı canlı bir varlıktır; bütün canlılar gibi
doğar, büyür, gelişim gösterir; gelişim göstermesi önüne engeller, yasaklar
çıkarılırsa, varlığı da sürdürülemezse içinde yaşadığı kültürel yapıyla
birlikte kaybolur.
Türkiye’de
36 dil konuşuluyor, çoğumuz bu 36 dilin ne olduğunu bile bilmiyoruz. Türkiye’de
en çok konuşulan 2’nci dil olan, Türkiye nüfusunun yaklaşık 25 milyonunu
oluşturan Kürt halkının dili dahi hâlâ özgürce kullanılamazken geri kalan
dillerin hayatta kalmalarını nasıl sağlayabiliriz?
Birleşmiş
Milletler verilerine göre dünyada her iki haftada 1 dil yok oluyor. Türkiye de
bu kervan içinde olmasın; insanlar resmî dilinin yanında ana dillerini de
rahatça kullanabilsin, ana dilleriyle eğitim alabilsin, ana dillerindeki
yayınlardan faydalanabilsin.
Başta
Kürtçe olmak üzere, konuşulan tüm dillerin üzerindeki yok olmaya sebep olan
politikaların kaldırılması gerekmektedir. Dillerin varlıklarının
sürdürülebilmesi için gerekli çalışmaların yapılması zarar değil, kültürel
zenginliğin devamını getirir. Kürt Dil Bayramı kutlu olsun. (…)(x) 
(Mikrofon
otomatik cihaz tarafından kapatıldı) 
BAŞKAN
– Devam edin.
FATMA
KURTULAN (Mersin) - Sayın Başkan, değinmek istediğim ikinci konu, uzun
zamandır, aylardır çocukları cezaevinde, açlık grevinde olan anneler
çocuklarının bulunduğu cezaevlerinin önüne gitmekte, birkaç dakika oturup
çocuklarının sesine ses katmakta, çocuklarının hayata tutunmalarına katkı sunma
çabalarını göstermektedirler. Ancak annelerin yerlerde sürüklendiği, kötü
muameleye maruz kaldıkları kamuoyuna da yansıdı, sosyal medya hesaplarında da
bunu gördük.
Dün
Meclis Başkanı Sayın Mustafa Şentop’la da yaptıkları görüşmede bir anne “Ben 7
yaşımdan beri tülbent kullanırım, saçımın tek bir teli dahi görülmüş değil.
Ancak aylardır tülbentim yerlerde, polislerce yerlere atılıyor ve ben yerlerde
sürükleniyorum.” diyor. Şu an Diyarbakır’da anneler tartaklanıyor. Anneler
çocuklarının artık kritik eşiği çoktan aştığını, ölüm sınırına geldiğini,
yetkililerin bir an önce seslerine ses katmalarını, buna çare bulmalarını
istiyorlar.
(Mikrofon
otomatik cihaz tarafından kapatıldı) 
BAŞKAN
– Devam edin.
FATMA
KURTULAN (Mersin) - Dün grup toplantımıza geldiler, grup salonundan çıkmayarak
oturdular, saatlerce sürdü. Sonuçta şu an grup toplantı odamızda, kendi
grubumuzda 21 anne oturmaya devam ediyor, bekleyişini sürdürüyor. Şunu
söylüyorlar az önceki demeçlerinde, paylaşımlarında: “Biz çocuklarımızı değil;
kini, öfkemizi gelin hep beraber toprağa gömelim.” diyorlar. Annelerin bu
duygusunu anlamak lazım. Türkiye toplumunun çocukları olarak, büyüklere
saygının gereği annelere bu kötü muameleden vazgeçmek lazım. “Valiliğin emri.”
diyor polisler. Kaç tane anne dayanışmasında ben de bulundum. Özellikle
Gebze’de bir kadın komiserin daha kendisi görülmeden “TOMA aracı hazır mı?
Gözaltı aracı hazır mı?” diyen sesini… 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
FATMA
KURTULAN (Mersin) – Annelere kötü muamele girişiminde bulunuyorlar. Buna son
verelim. Gerekli adımların atılması, tecridin son bulması, avukat görüşünün,
yasalara dayanan bu hakkın iadesinin en kısa zamanda, aksamadan en kısa zamanda
tekrarının sağlanarak buna son verilmesi gerektiğini düşünüyoruz. 
Teşekkür
ediyorum. 
BAŞKAN
– Söz sırası, Cumhuriyet Halk Partisi Grubu adına, Grup Başkan Vekili Sayın
Özkoç’un izniyle Sayın İbrahim Kaboğlu’na aittir. 
Buyurun
Sayın Kaboğlu.
28.- İstanbul Milletvekili İbrahim Özden Kaboğlu’nun,
hangi sandık kurullarının yasa dışı oluşturulduğunu, yasa dışı oluşturulan
sandıkta kullanılan oyların sonucu nasıl etkilediğini, aynı zarftan çıkan 4
pusuladan 1’inin etkilendiği kabul edildiğine göre diğer 3 pusula için saptanan
farkların ne olduğunu, mazbata iptalinin neden ve hangi yasal dayanağa göre
yapıldığını, kimler hakkında suç duyurusunda bulunulduğunu, kararın neden yedek
üyelerle birlikte alındığını öğrenmek istediğine ve YSK’nin verdiği kararlarda
zaman ve kapsam açısından çelişki bulunduğuna ilişkin açıklaması
İBRAHİM
ÖZDEN KABOĞLU (İstanbul) – Teşekkürler. 
Sayın
Başkan, değerli milletvekilleri; bütün mahkemelerin her türlü kararları
gerekçeli olarak yazılır. Hukuki dayanaktan yoksun 6 Mayıs günlü kısa karar,
İstanbul Büyükşehir Belediyesi Başkanlığı seçimlerini iptal eden Yüksek Seçim
Kurulu kararı olarak kullanılırken 11’inci gününde bile bir anayasal karar yok
ortada. Yüksek Seçim Kurulu, sadece kendi tarihinin değil Türkiye tarihinin en
köklü ve demokrasinin bekası açısından yaşamsal kararını neden yazmıyor,
yazamıyor? Oysa bütün mahkemelerin her türlü kararları gerekçeli olarak yazılır
Anayasa’mızın 141’inci maddesine göre. Hâliyle, bir mahkeme kararının
varlığından söz etmek zor çünkü yazılmayan karar, anayasal açıdan doğmuş bir karar
olarak nitelendirilemez. Gerekçe, herhangi bir istisna öngörmeyen ve yargı
makamına hiçbir takdir yetkisi tanımayan anayasal bir yükümlülük. Karar türü
olarak ve zaman açısından hiçbir ayrık durum geçerli değildir. Gerekçe-karar eş
zamanlılığı nedeniyle yargı kararı anayasal açıdan gerekçeyle birlikte doğar.
Gerekçe önemli çünkü karar gerekçeyi izler, gerekçe kararı değil. Yargıç,
kendisini iptal sonucuna götüren bulgu, kanıt ve olguları sıralamak suretiyle
bu bağlamda mantık örgüsünü ortaya koymak durumunda. Tersine, önce sonucu
açıklayıp sonradan delil ve dayanak arayışı, yargısal karar sürecine tamamen
aykırı bir uygulama. Bu çerçevede şu sorular yanıtlanmalı: 
1)
Hangi sandık kurulları nasıl yasa dışı oluşturuldu?
2)
Yasa dışı oluşturulan sandıkta kullanılan oylar sonucu nasıl etkiledi?
3)
Sandık kurulunu oluşturma biçimi ve sonuca etkili oy birlikte
değerlendirileceğine göre ortak paydaya ilişkin somut sayılar nelerdir?
(Mikrofon
otomatik cihaz tarafından kapatıldı) 
BAŞKAN
– Devam edin Sayın Kaboğlu.
İBRAHİM
ÖZDEN KABOĞLU (İstanbul) – 4) Aynı zarftan çıkan 4 pusuladan sadece 1’inin
etkilendiği kabul edildiğine göre diğer 3 pusula için saptanan farklar nedir?
5)
Mazbata iptali neden ve hangi yasal dayanağa göre yapıldı? Kimler hakkında suç
duyurusunda bulunuldu? Karar 7 asıl üye yerine, neden yedeklerle birlikte
alındı? 
Bu
sorular demeti uzatılabilir fakat şu anda herhangi bir yargı kararı yerine,
sadece seçimlerin durdurulmasına, seçimlere ilişkin yürürlüğün durdurulmasına
dair bir fiilî karar söz konusu. Hâl böyle olunca 23 Haziran seçimlerine
ilişkin olarak Yüksek Seçim Kurulunun 10 Mayısta verdiği karar ile kısa karar
arasındaki çelişkiler de kaçınılmaz.
(Mikrofon
otomatik cihaz tarafından kapatıldı) 
BAŞKAN
– Devam edin.
İBRAHİM
ÖZDEN KABOĞLU (İstanbul) – Teşekkürler Sayın Başkan.
Kapsam
bakımından böyle çünkü şöyle diyor yasa: “Bir seçim çevresinde yapılan seçimin
seçim işlemleri sebebiyle iptaline karar verildiği takdirde o seçim çevresinde
yeniden seçim yapılır.” Dayanak olarak alınan bu maddeye göre seçimin iptali
bir bütün olarak anlaşılır aynı zarf içinden çıkan pusulaların iptali değil.
Kaldı ki böyle bir ayrım söz konusu olsa dahi Yüksek Seçim Kurulu bütün
yolsuzlukları saptama ve karara bağlama yetkisine sahip olduğu için bu ayrımı anayasal
açıdan yapmamalıydı. Zaman bakımından öyle. 
Yine
10 Mayıs kararında Yüksek Seçim Kurulu sadece oy verme ve sonrasına ilişkin
bazı işlemleri geçersizlik nedeniyle iptal etmiş bulunuyor. O zaman bu oy verme
günü sandık kurulunun oluşturulmasına sirayet etmeyeceğine göre bu konudaki
çelişki açıktır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
İBRAHİM
ÖZDEN KABOĞLU (İstanbul) – Teşekkürler. 
Bu
açıdan, 6 Mayıs ve 10 Mayıs tarihleri arasında verilen kararlarda zaman ve
kapsam açısından çelişki bulunuyor ama tabii ki burada esas sorun gerekçeyi
kimin yazdığıdır, ne zaman yazılacağıdır çünkü nisan ayı başında başlanan
itiraz hakkı nisan ayı sonuna kadar tamamen başkalaştı. Şimdi ise Yüksek Seçim
Kurulunun gerekçesini beklerken kişi, parti, devlet çizgisinde oluşturulan bir
kampanyayla oy hırsızlığı söylemi geliştirildi. Oysa görev, yetki ve sorumluluk
çerçevesinde bakanlar sandığın bekçiliğini yapma yerine seçim kampanyalarında
yer almışlardı Anayasa’ya aykırı olarak ama şimdi aynı kişiler oy
hırsızlığından bahsediyorlar. Evet, Anayasa’yı bir yana bırakalım, hukuka
aykırılıklar zinciri açık ama bu kişileri herhâlde biraz ahlaka davet etmekte
yarar var. 
BAŞKAN
– Söz sırası Adalet ve Kalkınma Partisi Grubu adına Grup Başkan Vekili Sayın
Zengin’de. 
Buyurun
Sayın Zengin.
29.- Tokat Milletvekili Özlem Zengin’in, Meclise
yönelik saldırı girişimini kınadığı için Oturum Başkanı TBMM Başkan Vekili
Levent Gök’e teşekkür ettiğine ve güvenlik konusunun konuşulması gerektiğine,
medyada Meclisi değersizleştiren, itibarsızlaştıran, aşağıya çeken üslup
olduğuna, 15 Mayıs Yunan işgali karşısında ilk kurşunu atarak şehit olan Hasan
Tahsin’in vefatından kısa bir süre evvel yazdığı metne, Esenler Belediye
Başkanı Mehmet Tevfik Göksu’nun Trabzonlularla ilgili açıklamasına ilişkin
açıklaması
ÖZLEM
ZENGİN (Tokat) – Sayın Başkan, çok değerli milletvekilleri; sizleri saygıyla
selamlıyorum. 
İlk
önce size teşekkürlerimi ifade etmek istiyorum. Meclisi açarken dün Türkiye
Büyük Millet Meclisine yönelik olarak yapılan saldırıyı kınamanız çok önemli.
Bu konuda hep beraber ortak ne yapacağımız meselesi çok önemli, zaten
konuşmanızın içinde vardı. 
Güvenlikle
alakalı olarak grupların bir araya gelerek ne yapacağımız meselesini daha
detaylı konuşmamız gerektiğini düşünüyorum çünkü dün milletvekili arkadaşımız
da ciddi bir zarar görebilirdi. 3 arkadaşımız; 1 sivil kardeşimiz, 2 polis
memuru arkadaşımız dün yaralandı. Yaranın boyutu önemli değil; önemli olan,
DHKP-C mensubu olduğu şimdilik ortaya çıkan, daha da kesinleşecektir sorgulama
ve yargılama neticesinde… Bu olayın ortaya çıkması bizim açımızdan önemli bir
mesele fakat bunun, tabii, evveliyatında başka şeyler var. Uzunca bir süredir
medya üzerinden Meclisimize yönelik olarak ciddi bir saldırı var; değersizleştirme,
itibarsızlaştırma, çirkin bir dille haber yapma, kullanılan araçlardan
milletvekillerinin aldığı maaşa kadar son derece değersizleştiren, aşağıya
çeken bir üslup var. Bu konunun hepimizi rahatsız ettiğini biliyorum ve bu
meseleyi ortak bir mesele olarak muhakkak gündem yapmamız lazım çünkü Türkiye
demokrasisinin zemini Türkiye Büyük Millet Meclisidir. Böyle bakıldığı zaman
halkımızın en itibar ettiği, demokrasimizin en önemli, en eski kurumudur
Türkiye Büyük Millet Meclisi. Bu manada bu konuyu sizin de ayrıca gündem
yapmanız, diğer grup başkan vekili arkadaşlarımızın da gündem yapması önemli.
Hem arkadaşlarımıza geçmiş olsun diyorum hem ben de bu konunun altını çizmek
istiyorum.
Hatırlamamız,
yâd etmemiz gereken bir diğer önemli mesele tabii ki Hasan Tahsin, asıl adıyla
-ki adı da muhteşem- Osman Nevres Recep Bey; fevkalade güzel bir isim. 15 Mayıs
aslında Yunan işgalinin başlangıç günü...
(Mikrofon
otomatik cihaz tarafından kapatıldı) 
BAŞKAN
– Devam edin Sayın Zengin.
ÖZLEM
ZENGİN (Tokat) – Ben kendisinin vefatından, şehadetinden çok kısa bir süre
evvel yazdığı bir metinden, yazıdan kısa bir bölüm paylaşmak istiyorum. İşgalin
geleceğinin farkında aslında kendisi ve ona binaen şunu ifade ediyor, diyor ki:
“Asla unutmasınlar ki Türk milleti ölmedi, yaşıyor ve burayı Yunan’a
vermeyecektir, vermek isteyenlere kuvvetle mukabele edecektir. Hatta bizim
silahlarımız olmasa bile direnen ruhumuzla, coşkun kanlarımızla, hararetli
vicdanlarımızla ve sökülmeyen dişlerimizle bile bu ülkeyi savunmaya devam
edeceğiz.” Yani şehadete giden yolun aslında nasıl bir ruh hâlinden neşet
ettiğini görmek açısından bu ifadeleri fevkalade önemli görüyorum. 
Bir
diğer konu: Biraz evvel Meclisimizde gündeme geldi, Sayın Mehmet Tevfik Göksu
bizim çok değerli dostumuz, arkadaşımız, Esenler Belediye Başkanımız ve aynı
zamanda da Büyükşehir Meclisindeki Grup Başkan Vekili arkadaşımız. Şimdi burada
kendisiyle ilgili yapılan konuşmada…
(Mikrofon
otomatik cihaz tarafından kapatıldı) 
BAŞKAN
– Devam edelim.
ÖZLEM
ZENGİN (Tokat) - …hem kendisinin konuşma görüntüsünün metnini deşifre ederek
hem de biraz evvel bizzat kendisiyle konuşarak “Neyi kastettiniz? Nasıl bir
ifade kullandınız?” diye teyit ederek şunu paylaşmak istiyorum: Kendisi
konuşmasının bir yerinde “Ne dedi Yunan medyası takip ettiniz değil mi?” diye
soruyor topluluğa hitaben. “‘Yunan kazandı.’ diye haber yaptılar. Bir dakika…
Bu arkadaşımız nereli? Nereli? CHP’nin adayı nerelidir?” Ve -Trabzonlu kendisi-
topluluktan cevap geliyor: “Trabzonlu.” “E nasıl oldu da Yunan medyası ‘İstanbul’u
Yunan kazandı.’ diye haber yaptı ve hiç kimse sesini çıkarmadı? Burada olay
daha farklı.” diye bir soru soruyor.
Yani
sonuçta, söylediği şey aslında kendisinin, neden bir tekzip yapılmıyor? Yunan
medyasında böyle bir haber yapıldıktan sonra, eğer bir rahatsızlık varsa;
CHP’nin adayında, grubunda, topluluğunda bir rahatsızlık varsa neden bunu,
rahatsızlıklarını ifade eden, tekzip eden bir açıklama, haber yapılmıyor? 
(Mikrofon
otomatik cihaz tarafından kapatıldı) 
BAŞKAN
– Devam edin.
ÖZLEM
ZENGİN (Tokat) – Toparlıyorum.
Tam
tersine, Sayın Tevfik Göksu, yapmış olduğu konuşmadan yola çıkılarak, tamamen
tersine çevrilerek Trabzonluların aleyhine söylenmiş bir ifade gibi
gösterildiğini söylüyor. Biraz evvel kendisiyle de paylaştım, hiç kimseye böyle
bir ithamda bulunulamaz. Köken öyle de olabilir yani bu, çok tabii bir şeydir.
Doğal olarak, buradan yola çıkarılarak insanlarla ilgili değersizleştiren,
yanlış yapan bir şey söylenemez ama buradan bakıldığında da Yunan medyasında
haberin böyle yapılmasının nedenini sormak da bir siyasetçi için, bir fert için
çok tabiidir diye düşünüyorum.
Çok
teşekkürler. 
BAŞKAN
– Teşekkür ediyorum. 
RADİYE
SEZER KATIRCIOĞLU (Kocaeli) – Sayın Başkan, şahsıma direkt…
BAŞKAN
– Radiye Hanım, oturalım.
RADİYE
SEZER KATIRCIOĞLU (Kocaeli) – Bir dakika için…
BAŞKAN
– Lütfen…
RADİYE
SEZER KATIRCIOĞLU (Kocaeli) – Sataşmaya mahal vermeden bir dakika cevap vermek
istiyorum. 
BAŞKAN
– Radiye Hanım, siz sözünüzü söylediniz, sayın grup başkan vekili de cevap
verdi; bu usul yok bu bir dakikalık sözlerde. Lütfen oturunuz yerinize. 
ENGİN
ÖZKOÇ (Sakarya) – Sayın Başkan…
BEKİR
KUVVET ERİM (Aydın) – Sayın Başkan…
BAŞKAN
– Değerli milletvekilleri, Başkanlığın Genel Kurula sunuşları vardır.
Down
Sendromu, Otizm ve Diğer Gelişim Bozukluklarının Yaygınlığının Tespiti ile
İlgili Bireylerin ve Ailelerinin Sorunlarının Çözümü İçin Alınması Gereken
Tedbirlerin Belirlenmesi Amacıyla Kurulan Meclis Araştırması Komisyonunun
Başkan, başkan vekili, sözcü ve kâtip seçimine ilişkin bir tezkeresi vardır,
okutuyorum: 
VI.- BAŞKANLIĞIN GENEL KURULA SUNUŞLARI
A) Tezkereler
1.- Down Sendromu, Otizm ve diğer gelişim
bozukluklarının yaygınlığının tespiti ile ilgili bireylerin ve ailelerinin
sorunlarının çözümü için alınması gereken tedbirleri belirlemek amacıyla
kurulan (10/242, 349, 392, 394, 397, 401) esas numaralı Meclis Araştırması
Komisyonu Geçici Başkanlığının komisyonun başkan, başkan vekili, sözcü ve kâtip
üye seçimine ilişkin tezkeresi (3/687)
14/5/2019
Türkiye Büyük Millet Meclisi
Başkanlığına
Komisyonumuz;
başkan, başkan vekili, sözcü ve kâtip seçimi için 14/5/2019 Çarşamba günü saat
16.00’da toplanmış ve kullanılan 11 (on bir) adet oy pusulasının tasnifi sonucu
aşağıda adları ve soyadları yazılı üyeler karşılarında gösterilen oyu alarak İç
Tüzük’ün 24’üncü maddesi uyarınca başkan, başkan vekili, sözcü ve kâtip
seçilmişlerdir. 
Bilgilerinize
arz ederim. 
Saygılarımla.

 Kemal
Çelik
 Antalya
 Komisyon
Geçici Başkanı
Başkan:
Kemal Çelik   (Antalya) (10) oy
Başkan
Vekili: Radiye Sezer Katırcıoğlu (Kocaeli) (10)
oy
Sözcü:
Bahar Ayvazoğlu (Trabzon) (10)
oy
Kâtip:
Hülya Nergis  (Kayseri) (10) oy
1
adet boş oy kullanılmıştır. 
BAŞKAN
– Bilgilerinize sunulmuştur. 
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım. 
2.- Türkiye Büyük Millet Meclisi Başkanlığının, 4-5
Haziran 2019 tarihinde Polonya’nın başkenti Varşova’da düzenlenecek olan Orta
ve Doğu Avrupa Ülkeleri Parlamento Başkanları 4’üncü Toplantısı’na TBMM Başkan
Vekili Levent Gök Başkanlığında bir heyetle katılım sağlanmasına ilişkin
tezkeresi (3/686)
15/5/2019
Türkiye Büyük Millet Meclisi
Genel Kuruluna
Orta
ve Doğu Avrupa Ülkeleri Parlamento Başkanları 4’üncü Toplantısı 4-5 Haziran
2019 tarihlerinde Polonya’nın başkenti Varşova’da düzenlenecektir. 
Söz
konusu toplantıya Türkiye Büyük Millet Meclisi Başkan Vekili Levent Gök
Başkanlığında bir heyetle katılım sağlanması hususu 28/3/1990 tarihli ve 3620
sayılı Türkiye Büyük Millet Meclisi Dış İlişkilerinin Düzenlenmesi Hakkında
Kanun’un 9’uncu maddesi uyarınca Genel Kurulun tasviplerine sunulur. 
 Mustafa
Şentop
 Türkiye
Büyük Millet Meclisi
 Başkanı
BAŞKAN
– Kabul edenler… Kabul etmeyenler… Kabul edilmiştir. 
Sayın
Özkoç, bir söz talebiniz oldu, buyurun. 
ENGİN
ÖZKOÇ (Sakarya) – Efendim, az önce Sayın Adalet ve Kalkınma Partisinin Grup
Başkan Vekili, Tevfik Göksu’nun niyetinden bahsetti. 
ÖZLEM
ZENGİN (Tokat) – Niyeti değil, açıklamasını okudum.
ENGİN
ÖZKOÇ (Sakarya) – Niyetinden bahsediyor. 
ÖZLEM
ZENGİN (Tokat) – Hayır. 
ENGİN
ÖZKOÇ (Sakarya) – Şimdi, biz niyet okuyuculuğu yapamayız. Sizin karşınızda -siz
bir hatipsiniz- bir topluluk var “Yunan basını böyle yazmış. Nereli Ekrem
İmamoğlu?” diyorsunuz. Cevap: “Trabzonlu.” “Ee, o zaman bunda başka bir hesap
var.” Ne demek istiyorsunuz “Başka bir hesap var.” derken? Yani, ilk önce teyit
ettiriyorsunuz Trabzonlu olduğunu, ondan sonra Yunan basınıyla
ilişkilendiriyorsunuz, sonra da “Bunda başka bir hesap var.” diyorsunuz. Ne
diyorsunuz yani yarattığınız algı ne? Yarattığınız algı, bundan öncekilerden
farklı değil. Trabzon’da yaşayan insanlarla ilgili Rum, Pontus, bu algıyı
yaratmaya çalışıyorsunuz.
CİHAN
PEKTAŞ (Gümüşhane) – Hadi, hadi!
ALİ
ÖZTUNÇ (Kahramanmaraş) – Aynen öyle.
ENGİN
ÖZKOÇ (Sakarya) – Çok açık ve net; bu adamın toplumdan özür dilemesi gerekiyor.
Ekrem İmamoğlu hangi basına ne cevap vereceğini size sorarak mı yapacak?
TEKİN
BİNGÖL (Ankara) – Öyle diyor ama. Ayıp, çok ayıp! Bu saygısızlık!
MEHMET
DOĞAN KUBAT (İstanbul) – Neyi?
BAŞKAN
– Arkadaşlar, sessiz olalım lütfen, bir grup başkan vekili konuşuyor.
ENGİN
ÖZKOÇ (Sakarya) – Rus basını yazdı, “Ekrem İmamoğlu kazandı, iyi oldu.” dedi.
Ekrem İmamoğlu öteki gün hemen “Sakın ha, ben Rus değilim, tamam mı? Benim için
böyle böyle yazmıştınız, sevindiniz ama bana sakın bulaşmasın.” mı diyecek?
Dalga mı geçiyorsunuz milletle?
Bu
millete size oy vermediler diye “aşağılık” dediniz, bu millete size oy
vermediler diye “terörist” dediniz, bu millete size oy vermiyorlar diye de
şimdi “Pontus” diyorsunuz, “Rum” diyorsunuz. Bundan daha aşağılık olan bir şey
olabilir mi? (CHP sıralarından alkışlar)
BAŞKAN
– Peki, teşekkür ederim.
ÖZLEM
ZENGİN (Tokat) – Sayın Başkanım, ben algıdan bahsetmedim.
BAŞKAN
– Sayın Zengin, buyurun.
ÖZLEM
ZENGİN (Tokat) – Mikrofonu açarsanız tercih ederim.
BAŞKAN
– Buyurun, siz de Sayın Özkoç gibi hitap edin, ben ona da öyle söz verdim. Hem
buradan daha net duyuluyor.
ÖZLEM
ZENGİN (Tokat) – Tamam.
Yapılan
konuşmanın tamamen aynısını okudum yani bir algıdan bahsetmedim. Kendisiyle
konuşarak, burada dinleme şansım olmadığı için, o yüzden “Ben bu metni
görüyorum ama siz böyle mi ifade ettiniz?” diye metnin teyidini aldım. Bir
algıdan bahsetmiyorum. Sayın Özkoç oradan çıkardığı kendi yorumunu anlatıyor.
ENGİN
ÖZKOÇ (Sakarya) – Videoyu dinlediniz mi?
ÖZLEM
ZENGİN (Tokat) – Biz bu manada, grubumuz adına, Trabzonlu vatandaşlarımızın
incineceği her tür tavrın karşısındayız, buna asla müsaade etmeyiz, asla; çok
net ifade ediyorum.
ALİ
ÖZTUNÇ (Kahramanmaraş) – Olay bu, tamam.
BAŞKAN
– Teşekkür ediyorum, sağ olun.
ÖZLEM
ZENGİN (Tokat) – O sebeple, buradaki konuşmayı çevirerek “Trabzonlulara böyle
demiştir.” demeyi de ben kınıyorum.
Teşekkür
ederim.
BAŞKAN
– Peki, teşekkür ederim.
ENGİN
ÖZKOÇ (Sakarya) – Efendim, kişi zaten bir suç işlemiş…
ALİ
ÖZTUNÇ (Kahramanmaraş) – Ama demiştir Başkan.
ÖZLEM
ZENGİN (Tokat) – Demiyor ya, demiyor.
BAŞKAN
– Arkadaşlar, bir saniye lütfen, değerli arkadaşlar, grup başkan vekilleri…
LÜTFÜ
TÜRKKAN (Kocaeli) – Süleyman Soylu da tepki göstersin, o da Trabzonlu; Berat
Albayrak da tepki göstersin, o da Trabzonlu.
ERKAN
AKÇAY (Manisa) – İmamoğlu göstermesin.
LÜTFÜ
TÜRKKAN (Kocaeli) - İmamoğlu göstermese de olur.
ENGİN
ÖZKOÇ (Sakarya) – Kişi zaten bir suç işlemiş. Şimdi, ben şöyle yaptım:
“İmamoğlu Yunan” diye yazdım, hemen bu çıktı, video da burada var.
ÖZLEM
ZENGİN (Tokat) – Hayır.
ENGİN
ÖZKOÇ (Sakarya) – Çok mu zahmetli bir iş videoyu açıp da dinlemek?
BAŞKAN
– Sayın Zengin de…
Sayın
Özkoç, bir saniye…
ENGİN
ÖZKOÇ (Sakarya) – Kişinin beyanına niye bakıyorsunuz?
BAŞKAN
– Bir saniye…
ÖZLEM
ZENGİN (Tokat) – Sayın Başkan, Türkçe anlatamıyorum herhâlde.
BAŞKAN
– Bir saniye…
ÖZLEM
ZENGİN (Tokat) – Hayır, bir saniye, lütfen… 
BAŞKAN
– Bir saniye, şimdi…
ÖZLEM
ZENGİN (Tokat) - Burada sesi dinleme şansına sahip değilim.
ENGİN
ÖZKOÇ (Sakarya) – Bir dakika, ben konuşuyorum Sayın Başkanla. 
ÖZLEM
ZENGİN (Tokat) – Ben konuşmanın tamamını kelime kelime ifade ettim, kelime
kelime ifade ettim.
BAŞKAN
– Bir dakika Sayın Zengin…
ENGİN
ÖZKOÇ (Sakarya) – İyi de ben konuşuyorum Sayın Başkanım. 
BAŞKAN
– Sayın Zengin, Sayın Özkoç daha konuşmasını bitirmedi.
ÖZLEM
ZENGİN (Tokat) – Olabilir.
BAŞKAN
– İzin verin, bir dakika…
ÖZLEM
ZENGİN (Tokat) - Ben konuşurken o hep ayakta duruyor, ben de beklerim müsaade
ederseniz. 
BAŞKAN
– Karşılıklı değil, birbirimize saygı göstererek…
ENGİN
ÖZKOÇ (Sakarya) – Sayın Başkan…
ÖZLEM
ZENGİN (Tokat) – Beklerim, beklerim.
BAŞKAN
– Sayın Özkoç, buyurun siz.
Sayın
Zengin, devam edeceksiniz, merak etmeyin. 
ENGİN
ÖZKOÇ (Sakarya) – Sayın Başkanım, grup başkan vekili bir söz aldı, konuşuyor.
BAŞKAN
– Tabii, buyurun.
MEHMET
DOĞAN KUBAT (İstanbul) – Tamam Başkanım, dinliyoruz.
Buyurun.
ÖZLEM
ZENGİN (Tokat) – Sizin tarzınızı size iade ediyorum, siz böyle yapıyorsunuz.
BAŞKAN
– Sanırım sözünüz bitti diye düşündü. 
ENGİN
ÖZKOÇ (Sakarya) – Anladım da yani bir adap gerekiyorsa bunun kadın ve
erkeklikle bir alakası yok efendim, grup başkan vekilliğiyle alakası var.
BAŞKAN
– Sayın Özkoç, devam edin siz.
ENGİN
ÖZKOÇ (Sakarya) – Bir adap içerisinde olmak gerekir. 
ÖZLEM
ZENGİN (Tokat) – Kadın-erkeğe nasıl geldik?
BAŞKAN
– Sayın Zengin, lütfen…
ENGİN
ÖZKOÇ (Sakarya) – Hâlâ oturmuyor Sayın Başkanım.
ÖZLEM
ZENGİN (Tokat) – Oturmayacağım.
BAŞKAN
– Sayın Zengin, ben size söz vereceğim, buyurun.
ÖZLEM
ZENGİN (Tokat) – Bekliyorum efendim, bekliyorum, aynısını yapıyorum. 
BAŞKAN
– Siz oturarak bekleyin, ben davet ederim sizi, merak etmeyin. 
ÖZLEM
ZENGİN (Tokat) – Hayır, bekleyeceğim, arkadaşlar da böyle yapıyor. 
BAŞKAN
– E, peki, ayakta beklesin canım.
Buyurun
Sayın Özkoç, devam edin siz de.
ÖZLEM
ZENGİN (Tokat) – Bekliyorum.
ENGİN
ÖZKOÇ (Sakarya) – Efendim, videoyu açıp da net olarak izlediğiniz zaman
söylediği söz çok açık ve nettir, diyor ki, ilk önce soruyor oradakilere: “O
zaman bu nereli?” diyor. “Trabzonlu.” “E, bunda başka bir hesap var.” diyor.
AHMET
KAYA (Trabzon) – “Oyun var.” diyor. 
ENGİN
ÖZKOÇ (Sakarya) - “Oyun var.” diyor. Ne demek? Ne demek “Bunda başka bir oyun
var.” demek? Mecbur mu?
ÖZLEM
ZENGİN (Tokat) – İşte burası yorum.
ALİ
ÖZTUNÇ (Kahramanmaraş) – Ellerini kaldırıyor, açıyor böyle.
ÖZLEM
ZENGİN (Tokat) – İşte, bu da sizin… 
ENGİN
ÖZKOÇ (Sakarya) – Ellerini kaldırıp açıyorsun, algı yaratıyorsun.
Kardeşim,
sizin Cumhurbaşkanınız, Cumhurbaşkanı Tayyip Erdoğan, “Bu insanlar zillettir.”
derken, “Aşağılıktır.” derken karşılığını aramak için başka bir neden var mı?
Türk Dil Kurumunun sitesini açarsın, Türk Dil Kurumunda “zillet”in karşılığı
“aşağılık”tır. “Aşağılık” diyen, “terörist” diyen bir siyasi partiden başka ne
beklenebilir ki sizden bunu bekleyelim? 
BAŞKAN
– Sayın Özkoç, lütfen…
ÖZLEM
ZENGİN (Tokat) – Sayın Başkan…
BAŞKAN
– Sayın Zengin, siz önce aslında meramınızı ifade etmeye çalıştınız. Lütfen,
konunun başka alanlara taşınmasına engel olmak sizin de göreviniz, hepimizin
görevi. Siz bu konuda bir değerlendirme yapın ve toparlayalım lütfen.
Buyurun.

ÖZLEM
ZENGİN (Tokat) – Doğrusu, çok net ifade ettiğimi söylüyorum. 
ERKAN
AKÇAY (Manisa) – Herkesin görevi Sayın Başkan, herkesin görevi, hepimizin
görevi. 
BAŞKAN
– Tabii.
ENGİN
ÖZKOÇ (Sakarya) – İşte, siz de katkıda bulunun o yüzden.
BAŞKAN
– Bir saniye Sayın Özkoç…
ÖZLEM
ZENGİN (Tokat) – Yapılan konuşmayı kelime kelime burada ben…
ENGİN
ÖZKOÇ (Sakarya) – Katkıda bulunun.
BAŞKAN
– Sayın Özkoç, şimdi Sayın Zengin konuşuyor.
Buyurun.
ENGİN
ÖZKOÇ (Sakarya) – Özür dilerim.
ERKAN
AKÇAY (Manisa) – Yorum yapan, niyet yorumlayan sizsiniz.
ALİ
ÖZTUNÇ (Kahramanmaraş) – Niyet değil Başkanım, görüntü açık.
BAŞKAN
– Arkadaşlar, bir grup başkan vekili konuşuyor, lütfen, rica ediyorum.
ÖZLEM
ZENGİN (Tokat) – Şimdi bakın, niyetleri bir kenara koyuyoruz.
MEHMET
BEKAROĞLU (İstanbul) – Duyulmuyor, mikrofonu açın.
ÖZLEM
ZENGİN (Tokat) – Ben burada hiçbir şekilde yorum yapmaksızın o videoda geçen
konuşmaları kelime kelime okudum, zaten aynı şeyi Sayın Özkoç da yapıyor.
AHMET
KAYA (Trabzon) – Savunulacak yanı yok.
ÖZLEM
ZENGİN (Tokat) - Yaptıktan sonra diyor ki: “Buradan ne anlıyorsunuz?” Ben de
aynı şeyi kamuoyuna sunuyorum ve şuradan da ifade ediyorum: Onların, haberin
başlığında ifade ettiği gibi, Sayın Mehmet Tevfik Göksu Trabzonluları itham
eden aleni bir cümle kullanmıyor, yok. Hepimiz adına da diyorum ki: Her bir
arkadaşımız, rahatsız olan Trabzonlu arkadaşımız varsa biz de bundan
rahatsızlık duyarız. O sebeple, bu konuşmada kendilerinin söylediği, itham
ettiği şey hiçbir yerinde kelime olarak geçmiyor; tam tersine, kendileri yorum
yapıyorlar, tevil yapıyorlar. 
Bu
arada, Sayın Cumhurbaşkanımızla ilgili laflar var; ben, bu manada Sayın
Kılıçdaroğlu’nun son iki haftadır grupta, oy kullanan hâkimlerle alakalı
yaptığı konuşmayı dinlemelerini öneririm. Orada insanlarla ilgili nasıl çirkin
ifadeler kullanıyorlar, bir kez daha onları duyurmuş olayım. 
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim, sağ olun. 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç… 
GARO
PAYLAN (Diyarbakır) – Sayın Başkan… 
BAŞKAN
– Bir saniye Sayın Paylan, bir saniye. 
Sayın
Özkoç, toparlayıp bitirelim. 
ENGİN
ÖZKOÇ (Sakarya) – Hâkimlerle ilgili söylediğimiz sözlerden bir adım geriye
atmıyoruz. Söylediğimiz sözler, umut ediyoruz ki tam yerine ulaşmıştır. Türkiye
Cumhuriyeti’nde adalet olmazsa, hukuk olmazsa, yasalar olmazsa Türkiye
Cumhuriyeti bir tek kişinin keyfiyetiyle yönetilir ki bu, Türkiye'nin karanlık
bir noktaya gitmesini gösterir. O yüzden, biz söylediğimiz sözün her zaman
arkasındayız. Burada da diyoruz ki: Bu kişi bizzat bu şekilde konuşmuştur,
konuşmasını da videodan yayınlatacağız, Türkiye Büyük Millet Meclisinde
konuşmasının açılımını getirip bir daha burada arkadaşların anlayacağı bir
şekilde tekrar koyacağız.
ALİ
ÖZTUNÇ (Kahramanmaraş) – Görüntülü, görüntülü. 
ÖZLEM
ZENGİN (Tokat) – Sonuca itiraz eden usule de itiraz eder. 
BAŞKAN
– Peki, hep beraber inceleriz. 
GARO
PAYLAN (Diyarbakır) – Sayın Başkanım, Sayın Özkoç, herhâlde dili sürçtü, Sayın
İmamoğlu’nun Rum olma iddiasını aşağılık bir iddia olarak değerlendirdi. 
ALİ
ÖZTUNÇ (Kahramanmaraş) – Yok, öyle değil. 
ENGİN
ÖZKOÇ (Sakarya) – Hayır, hayır. 
BAŞKAN
– Yok, yok, öyle değil. Lütfen… 
GARO
PAYLAN (Diyarbakır) – Bakın, Sayın Cumhurbaşkanı da “Affedersiniz, bana
‘Ermeni’ diyorlar.” dedi. Bu ülkede Türk olmak da Kürt olmak da Ermeni olmak da
Rum olmak da onurludur. 
Arkadaşlar,
bu anlamda bu dil sürçmesini… 
BAŞKAN
– Sayın Paylan, ben size söz vermedim, lütfen oturun. 
ENGİN
ÖZKOÇ (Sakarya) – Sayın Başkan… 
BAŞKAN
– Sayın Özkoç, oturalım lütfen. 
Değerli
milletvekilleri… Sayın Özkoç… 
ENGİN
ÖZKOÇ (Sakarya) – Ama bunu düzelteyim efendim. 
GARO
PAYLAN (Diyarbakır) – Milyonlarca Müslümanlaşmış Ermeni var. 
ENGİN
ÖZKOÇ (Sakarya) – Kesinlikle.
BAŞKAN
– Ben de öyle değerlendirmedim zaten Sayın Özkoç. 
Buyurun,
siz oturun. 
ENGİN
ÖZKOÇ (Sakarya) – Ben dedim ki: Bu, aşağılık bir davranıştır. 
BAŞKAN
– Tabii, öyle. 
Herhâlde
siz yanlış anladınız Sayın Paylan. 
GARO
PAYLAN (Diyarbakır) – Hayır, yanlış anlamadım efendim. Rum olduğunu iddia
etmeyi aşağılık bir davranış olarak değerlendirdi. 
BAŞKAN
– Değerli milletvekilleri, teşekkür ederim hepinize. 
ENGİN
ÖZKOÇ (Sakarya) – Hayır, hayır.
GARO
PAYLAN (Diyarbakır) – Bu da yanlıştır!
BAŞKAN
– Yok, hayır, öyle değil. 
Kayıtlara
bakarız, varsa gereğini yaparız.
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün,
grup başkan vekilleri konuşurken aynı partiye mensup milletvekillerine söz
verilmesinin parti tüzel kişiliğini korumak adına uygun olmadığına ilişkin
konuşması
BAŞKAN
– Değerli milletvekilleri, ben şunu ifade edeyim: Bakın, grup başkan vekilinize
söz verdiğim zaman lütfen arkadan işaret ederek söz istemeyin. Grup başkan
vekillerinin farklı bir konumu vardır. Sayın milletvekilleri, grup başkan
vekilleri konuştuktan sonra sanki grup başkan vekillerinin anlatımı yeterli
olmuyormuş gibi bir anlam çıkar, ben buna hiçbir zaman izin vermedim. Bir
müddet bekleyin, grup başkan vekillerinin konuşması bittikten sonra, ben sayın
milletvekillerine 60’a göre zaten söz veriyorum ama buna bir icabet edelim.
Israrla söz istiyorsunuz ama bir sayın grup başkan vekiliniz de konuşuyor. Yani
grup başkan vekilinizin sözleri yeterli olmuyor da siz onu mu tamamlamak
istiyorsunuz? Ben, böyle bir duruma hiçbir grup başkan vekilini düşürmem
değerli arkadaşlarım; grup başkan vekilleri konuşur, bir müddet sonra, zaman
geçtikten sonra sayın milletvekillerine söz veririm. Durum bu. O da partinin
tüzel kişiliğini korumak adınadır. 
Sayın
milletvekillerinin bunlara dikkat etmesini özellikle rica ediyorum, herkese söz
verdiğimi biliyorsunuz, bir müddet sonra sözünüzü alacaksınız.
Şimdi,
sıra geldi grup önerilerine.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır;
okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 15/5/2019 tarihinde Grup Başkan
Vekili Kocaeli Milletvekili Lütfü Türkkan tarafından, kamu çalışanları arasında
var olan maaş ve ek gösterge farklılıklarıyla birlikte emekliliklerinde
aldıkları aylıklar açısından yaşanan eşitsizliğin giderilmesini sağlamak, ek
gösterge verilmesinin kamuya maliyetini hesaplamak, bu sorunla karşı karşıya
kalan meslek gruplarının kaç kişiyi kapsadığını incelemek, ek gösterge
kapsamını araştırmak, gerekli düzenlemelerin yapılması adına şartları ve
koşulları belirlemek amacıyla verilmiş olan Meclis araştırması önergesinin ön
görüşmelerinin, Genel Kurulun 15 Mayıs 2019 Çarşamba günkü birleşiminde
yapılmasına ilişkin önerisi 
15/5/2019
Türkiye Büyük Millet Meclisi Başkanlığına
Danışma
Kurulu 15/05/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Orhan
Çakırlar
 Edirne
 Grup
Başkanı
Öneri:
Kocaeli
Milletvekili Lütfü Türkkan tarafından, kamu çalışanları arasında var olan maaş
ve ek
gösterge farklılıklarıyla birlikte, emekliliklerinde aldıkları aylıklar
açısından da yaşanan eşitsizliğin giderilmesini sağlamak, ek gösterge
verilmesinin kamuya maliyetini hesaplamak, bu sorunla karşı karşıya kalan
meslek gruplarının kaç kişiyi kapsadığını incelemek, ek gösterge kapsamını
araştırmak, gerekli düzenlemelerin yapılması adına şartları ve koşulları
belirlemek amacıyla 15/5/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin diğer önergelerin
önüne alınarak görüşmelerin 15/5/2019 Çarşamba günkü birleşimde yapılması
önerilmiştir.
BAŞKAN
– Teşekkür ederim.
İYİ
PARTİ grup önerisinin gerekçesini açıklamak üzere, öneri sahibi grup adına
Kocaeli Milletvekilimiz Sayın Lütfü Türkkan. (İYİ PARTİ sıralarından alkışlar)
Süreniz
beş dakika Sayın Türkkan. 
İYİ
PARTİ GRUBU ADINA LÜTFÜ TÜRKKAN (Kocaeli) – Öncelikle, biraz evvelki
tartışmalardan yola çıkarak Grup Başkan Vekilimiz Sayın Özlem Zengin
Hanımefendi kardeşime bir şey tavsiye etmek istiyorum. Sayın Tevfik Göksu’nun
ifadeleri bütün Trabzonluları rahatsız etmiştir yani kendisinin maksadı bu
olmayabilir, farklı maksatla da söylemiş olabilir ama netice itibarıyla bu
sözlerden Trabzonlular rahatsız olmuş. Bunu, size gelen tepkilerden de bize
gelen tepkilerden de biz böyle anlıyoruz. Hatta bana göre en çok Sayın İçişleri
Bakanı Süleyman Soylu ile Hazine Bakanımız Berat Albayrak rahatsız olmuştur.
Onlar da Trabzonlu, böyle bir ifadeyle karşılaşmak istemezler haklı olarak. 
ALİ
ÖZTUNÇ (Kahramanmaraş) – Onlar önce AK PARTİ’li, sonra Trabzonlu; o yüzden
rahatsız olmazlar. 
LÜTFÜ
TÜRKKAN (Devamla) – En doğru olan, Tevfik Göksu çıkıp, bu konuda özür dileyip
maksadının bu olmadığını açıklarsa, özür de dilerse bu mesele kendiliğinden
kapanmış olur. 
HALİS
DALKILIÇ (İstanbul) – Var bir videosu, var. 
LÜTFÜ
TÜRKKAN (Devamla) – Gelelim bugünkü araştırma önergemizin konusuna. Bu konuda
bizim verdiğimiz araştırma önergesiyle alakalı seçimden önce hem Sayın
Cumhurbaşkanı hem diğer bakanlar, AK PARTİ Grup Başkan Vekili Mehmet Muş, AK
PARTİ Grup Başkan Vekili Sayın Bülent Turan, İçişleri Bakanı Sayın Süleyman
Soylu ve Cumhurbaşkanı Sayın Erdoğan birçok yerde aynı sözü çalışanlara
verdiler. Seçim öncesi yaparlar diye bekledik, olmadı; bu seçime kaldı. Bu seçimde
inşallah maksat hasıl olur. 
Sözlerime
başlamadan evvel Meclisi saygıyla selamlıyorum. 
Mecliste
daha önce de dile getirilen bu konuda, bilindiği gibi, milyonlarca memur ve
memur emeklisi yıllardır 3600 ek göstergeyi bekliyor. 24 Haziran seçimleri öncesinde
polis, öğretmen, hemşire, din görevlileri ve diğer idarecilerin emeklilik ek
göstergelerinin 3600’e çıkarılacağını duyurarak söz vermişti Adalet ve Kalkınma
Partisi; biraz evvel söylediğim isimler dâhil. Üzerinden bir yıl geçti ama
hiçbir girişimde bulunamadınız şimdiye kadar veya bulunmadınız. Sayın
Cumhurbaşkanı da “3600 ek gösterge meselesini söz verdiğimiz şekilde
çözeceğimizi ifade etmek istiyorum. İnşallah seçimden sonra ele alacağımız
konulardan bir tanesi de budur.” demişti. Şimdi ne oldu da bu mesele rafa
kalktı bilmiyorum. Verdiğiniz sözün arkasında durmak için ne bekliyorsunuz?
Milyonlarca memurun hakkını, hukukunu yine bir seçim vaadi olarak mı kullanmak
istiyorsunuz? Devlet memurlarının bu mağduriyetini gidermek ve sözünüzü yerine
getirmek için bir başka seçimi daha beklemeyin. 
Geleceğimizin
teminatı olan öğretmenlerimiz sizden hak etmedikleri zam ve yan ödeme
istemiyorlar. Gelecek nesillerin mimarı, cumhurbaşkanı, milletvekili, doktor,
mimar, mühendis ve tüm meslek mensuplarını yetiştiren öğretmenlerimiz, görevde
ve emeklilikte ücret adaletsizliğinin giderilmesini ve ek göstergenin 3600
olmasını istiyorlar. Vicdanlarımızdaki adalet ve hakkaniyet duygusu,
öğretmenlerimizin, yetiştirdikleri öğrencilerinden daha düşük ek gösterge
almalarına razı gelmiyor. Gelin, hep birlikte bu hakkı öğretmenlerimize teslim
edelim. 
Polis
teşkilatımız sizden hak etmedikleri zam ve yan ödeme istemiyor. Hangi polisler?
Dün 2 teröristin buraya girmesini engelleyen polislerden bahsediyorum yani
bizlerin can güvenliğini teslim ettiğimiz polislerden bahsediyorum. Türk polisi
“eşit işe eşit ücret” prensibi gereği, görevde ve emeklilikte ücret
adaletsizliğinin giderilmesini ve ek göstergenin 3600 olmasını istiyor. Türk
milletinin güvenliği ve kamu düzeni için hayatlarını ortaya koyarak çalışan
Türk polisini, 3600 ek gösterge hakkından yoksun bırakarak emeklilikte sefalete
sürüklemeyin. Gelin, hep birlikte bu hakkı onlara teslim edelim, hakları olan
bu hakkı onlara teslim edelim. 
Canımızı
emanet ettiğimiz sağlık çalışanları da sizden hak etmedikleri bir zam ya da yan
ödeme istemiyorlar. Cumhurbaşkanı söz verdiği üzere, sağlık çalışanlarımız
vatandaşlarımızın huzuru ve sağlığı için çaba gösterirken hakkının, hukukunun
gözetilmesini istiyor. Gelin, hep birlikte bu hakkı onlara teslim edelim.
Sayın
Başkan, değerli milletvekilleri; milyarlarca lira harcayıp birçok şey
yapıyorsunuz. Camilerimizdeki din görevlilerimiz hakları olan… Camiler
yapıyoruz, hakikaten çok güzel bir de cami yapıldı. Ben söylediğim zaman
bazıları tepki gösteriyor, bir daha buradan, kürsüden tekrar edeyim: Çamlıca
Camisinin cemaati olmamasından kaynaklı birtakım sitemler vardı. Bugün cemaati
olmayabilir ama sonraki nesillere bırakılacak bir eser olduğu için doğru bir
iştir diye özellikle söylüyorum.
(Mikrofon
otomatik cihaz tarafından kapatıldı) 
BAŞKAN
– Devam edelim Sayın Türkkan.
LÜTFÜ
TÜRKKAN (Devamla) – Bir sonraki nesle bırakılacak eserler yapmalıyız. Sadece
cami de değil, opera binası da yapmalıyız, kültür siteleri de yapmalıyız bizden
sonraki nesle aktarılacak. Bugünün mimarisiyle yapılan bu yapılara
bakıyorsunuz, elli sene sonra yok o yapı, bizden sonraki nesle aktarılacak
yapılar değil. Öyle güzel camiler de yapılıyor, çok estetiği doğru olmayan
camiler de yapılıyor ama netice itibarıyla orası Allah’ın evi diyoruz, bizim
ibadet ettiğimiz yerler. Ama orada din görevlilerimiz var, onların hakları olan
ve ihtiyaç duydukları 3600 ek göstergeden onları mahrum bırakıyoruz. Yani
camilere çok para harcıyoruz ama din görevlilerine bunu çok görüyoruz. 
İYİ
PARTİ olarak öğretmenlerimizin, polislerimizin, sağlık çalışanlarımızın, din
görevlilerimizin ve idarecilerin emeklilik ek göstergelerini 3600’e
çıkaracağımıza söz vermiştik. Bu sözü yalnızca biz değil, Meclis çatısı altında
bulunan tüm siyasi partiler vermişti aslında. Cumhurbaşkanı Erdoğan, bizatihi
kendisi müteaddit defalar birçok yerde bu vaadini tekrarladı. Devlet
memurlarına karşı bu sözü yerine getirmek ve onlara haklarını teslim etmek Türk
milletinin bizlere tevdi ettiği temsil hakkının getirdiği bir ödev ve
sorumluluktur.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Türkkan.
LÜTFÜ
TÜRKKAN (Devamla) – Başkanım, toparlıyorum.
3600
ek gösterge problemi Cumhurbaşkanı ve iktidar partisi AK PARTİ’ye
“adaletsizlik” olarak dile getirilmişti. Böyle bir söylem geliştirilmiş
olmasına rağmen ücrette adalet sağlanması, eşit ve adil ücret şartlarının ek
gösterge bekleyen meslek grupları için gerçekleştirilmesi adına somut bir adım
atılmadı bugüne kadar.
Benim
size çağrım, gelin, hepimiz, tüm Meclis grupları bu önergeyi geçirelim. Eğer ki
yine kaçak dövüşüp “Bu iş araştırma önergesiyle olmaz, kanun teklifiyle olur.”
diyecekseniz İYİ PARTİ olarak hâlihazırda iki kanun teklifimiz var, gelin,
bunları kabul edin. “Hayır, bunları da kabul etmiyoruz.” diyorsanız, siz
getirin, biz kabul edeceğiz ama elinizi çabuk tutun.
Çok
teşekkür ediyorum, saygılar sunuyorum. (İYİ PARTİ sıralarından alkışlar) 
BAŞKAN
– Öneri üzerinde söz isteyen Halkların Demokratik Partisi Grubu adına
Diyarbakır Milletvekilimiz Sayın Garo Paylan.
Buyurun
Sayın Paylan. (HDP sıralarından alkışlar) 
Süreniz
üç dakika.
HDP
GRUBU ADINA GARO PAYLAN (Diyarbakır) – Sayın Başkan, değerli milletvekilleri;
hepinizi saygıyla selamlıyorum. 
Az
önceki tepkim aslında Sayın Özkoç’a değildi, genel olarak siyaset kurumunaydı
çünkü nefret söylemleri hep sıradanlaşıyor arkadaşlar. 
Bakın,
dün Gökçeada’da yaşlı bir Rum vatandaşımız bir nefret suçuyla katledildi
arkadaşlar. Üç gün önce ATV’de Nihat Hatipoğlu, 13 yaşında bir Ermeni çocuğunu
istismar ederek, taciz ederek Müslüman yapmaya çalıştı, 13 yaşında bir çocuk
arkadaşlar. Sayın Cumhurbaşkanı “Affedersiniz, bana Ermeni diyorlar.” dedi. Az
önce de ben, eğer dili sürçmediyse Sayın Özkoç’un “Rum olduğunu iddia etmek,
aşağılık bir durumdur.” dediğini duydum, tutanaklara bakacağız, umarım öyle
değildir. 
Değerli
arkadaşlar, bakın, Hristiyanlar, Ermeniler, Rumlar, Museviler olarak bir
zamanlar bu toprakların yarısıydık, bugün binde 1’iz. Hâlâ nefret söylemleri
devam ediyor, lütfen buna hep beraber dikkat edelim. 
Değerli
arkadaşlar, önergeye gelecek olursam, milyonlarca kamu emekçisi ve emeklisi,
yıllardır 3600 ek göstergeyle ilgili adım atılmasını bekliyor ve AKP defalarca
onlara söz verdi. Memurlarımızın ve emeklilerimizin pek çok sorunu var ama en başta
geçinemiyorlar arkadaşlar, evlerinde tencere kaynamıyor. Bakın, pek çok kamu
görevlisiyle burada da görüşüyoruz, yollarda da görüşüyoruz, her yerde
görüşüyoruz, “Tencereyi kaynatamıyoruz.” diyorlar arkadaşlar. Memlekette
yoksulluk sınırı 6.500 TL. Kaç memur 6.500 TL ve üzerinde maaş alıyor? Belki
yüzde 1’i arkadaşlar yani memurlarımızın yüzde 99’u yoksulluk sınırının altında
yaşıyor. 
En
son 24 Haziran seçimlerinden önce Cumhurbaşkanı Erdoğan söz verdi memurlara,
dedi ki: “Ek gösterge işi tamamdır.” Bazı memurlarımız da ona inanıp oy
verdiler. Bakın, bir yıl geçti arkadaşlar; İlk 100 Günlük Eylem Planı’na
koymuştu Cumhurbaşkanı, bir yıl geçti, hâlâ bu adım atılmadı arkadaşlar. Peki,
neden bu adım atılmıyor arkadaşlar, nedir sebep?
Bakın,
bütçe rakamları açıklandı: 2019’un bütçe açığı hedefi 80 milyar TL, ilk dört
ayın bütçe açığı 55 milyar TL. Arkadaşlar, ilk dört ayda neredeyse yıllık açık
hedefine ulaşmış durumdayız yani kasa tamtakır. Bundan dolayı adım atamıyor
Berat Albayrak. Ne diyor emeklilikte yaşa takılanlara? “Para yok.” diyor.
Arkadaşlar, para yok değil, para var, kaynak var; sorun sizin tercihlerinizde.
Tercihiniz eğer ki saraylar yapmak olursa… Hani “Bin odalı saray yetmedi, uçan
saray yetmedi, Marmaris’e de 300 odalı yazlık saray yapacağım.” derseniz…
(Mikrofon
otomatik cihaz tarafından kapatıldı) 
BAŞKAN
– Sayın Paylan, tamamlayalım. 
GARO
PAYLAN (Devamla) – Hani ben Ankara’ya vekil olmadan önce herhâlde abartıyorlar
bu şatafatı derdim, bu kadar da israf yoktur herhâlde derdim ama Ankara’ya gelince
gördüm ki her yer israf, her yer şatafat. Saraylar, hanlar, hamamlar olunca
işte 3600 göstergeye kaynak kalmıyor arkadaşlar, emeklilikte yaşa takılanlara
kaynak kalmıyor. 
Bakın,
tercihiniz güvenlikçi politikalar olunca, 2015’te 40 milyar lira olan güvenlik
rakamları eğer 150 milyar liraya çıkarsa 3600 göstergeye kaynak kalmaz
arkadaşlar. Dün hazine yüzde 26’yla borçlandı. Bakın, ilk dört ayda 38
katrilyon lira faiz ödemişsiniz. İşte güven biterse kaynaklar faize gider
arkadaşlar. Hanlardan, hamamlardan, saraylardan, faizlerden vazgeçmezseniz,
silah almaktan, S400’den vazgeçmezseniz, elbette 3600 göstergeyi ödeyemeyiz,
emeklilikte yaşa takılanlara haklarını veremeyiz arkadaşlar.
Gelin,
tercihlerimizi değiştirelim; hakkı, hakkı olana verelim arkadaşlar. 
Hepinize
saygılar sunuyorum. (HDP sıralarından alkışlar)
BAŞKAN
– Öneri üzerinde söz isteyen, Cumhuriyet Halk Partisi Grubu adına
Afyonkarahisar Milletvekilimiz Sayın Burcu Köksal. (CHP sıralarından alkışlar)
Süreniz
üç dakika Sayın Köksal.
CHP
GRUBU ADINA BURCU KÖKSAL (Afyonkarahisar) – Sayın Başkan, değerli
milletvekilleri; sözlerime başlamadan önce, 15 Mayıs 1919’da Yunan işgal
kuvvetlerine ilk kurşunu sıkan Hasan Tahsin’i ölüm yıl dönümünde saygı ve
rahmetle anıyorum. “Keşke Yunan galip gelseydi.” diyenlerin cenaze namazında
saf tutanlardan değil, yurdumuza göz diken işgal kuvvetlerine ilk kurşunu
İzmir’de sıkan Hasan Tahsinlerin, Ayvalık’ta ilk kurşunu sıkan hemşehrim Ali
Çetinkayaların yolunda gidenlerden olmaktan onur ve gurur duyduğumu belirtmek istiyorum.

AKP’nin
seçim döneminde söz verip de Meclise gelince es geçtiği bir mağduriyetle daha
karşı karşıyayız; tıpkı emeklilikte yaşa takılanlarda olduğu gibi ya da
KİT’lerde esas işi yaptığı hâlde kadro sözü verilip de tutulmamış taşeron
işçiler gibi; atama bekleyen yüz binlerce öğretmen ve sayıları sadece 950’yi
bulan, atama bekleyen engelli öğretmenlerin atamalarına kulak tıkandığı gibi ya
da maliyeye hiçbir yük getirmediği hâlde memur statüsüne geçirilmeyen
üniversite mezunu işçiler gibi; kamuda her türlü mobbing ve baskıya rağmen
ekmek mücadelesi veren, sorunlarını duymazdan geldiğiniz, fotoğraf çektirmekten
öteye gitmediğiniz “Başımızın tacı” deyip de her türlü ayrımcılığa, maddi ve
manevi sıkıntılara maruz bıraktığınız şehit yakınları gibi -bir şehit babasına
verdiğiniz şehit yakını kartı maalesef kimlik yerine bile geçmiyor- KHK’yle
okullarını kapattığınız, hayatlarını kararttığınız, terörist damgası
vurduğunuz, otuz beş aydır üniformalarına kavuşmak için gün sayan askerî
öğrenciler gibi ya da KHK’yle ihraç edildiği hâlde masumiyetini yargıda ispat
etmiş, takipsizlik veya beraat kararı almış ama işlerine geri döndürülmemiş
kamu çalışanları, memurlar gibi. 
Mağduriyetler
o kadar çok ve siz bir o kadar duyarsızsınız ki hangi birini söyleyelim? Polise,
öğretmene, hemşireye, din görevlisine verilen 3600 ek gösterge sözü de havada
kalanlardan, oy avcılığı için yapılan vaatlerden biri olarak tarihe geçti. 
2018
yılı Kasım ayında Plan ve Bütçe Komisyonunda İçişleri Bakanı dedi ki: “3600 ek
göstergeyi polislere en kısa sürede vereceğiz.” Allah’tan “En kısa sürede
vereceğiz.” dedi, altı ay geçmiş, hâlâ ortada hiçbir şey yok ama iş, Polis
Haftası’na gelince “Kahraman polisim.” diye sırtını sıvazlamaktan öteye
gitmezsiniz. 24 Kasımda “Öğretmenlere 3600 ek göstergeyi en kısa sürede
vereceğiz.” dediniz, hatta, İkinci 100 Günlük Eylem Planı’nızda yer aldı ama
öğretmenlere de verilen hiçbir şey yok. Şu anda Hemşirelik Haftası’nı
kutluyoruz, gece gündüz demeden görevlerini ifa eden hemşireler ve ebeler 3600
ek gösterge bekliyor, onlara da hiçbir şey yok. 
(Mikrofon
otomatik cihaz tarafından kapatıldı) 
BURCU
KÖKSAL (Devamla) – Sayın Başkan, toparlayacağım.
BAŞKAN
– Tamamlayalım Sayın Köksal.
BURCU
KÖKSAL (Devamla) – Lafa gelince mangalda kül bırakmazsınız ama din görevlilerine,
her türlü tehlikeye rağmen görevlerini ifa etmeye çalışan orman muhafaza
memurlarına da ek gösterge maalesef yok. Bunların hepsi seçim vaadi olarak
meydanda kalmış gözüküyor.
Peki,
bu insanlar neden 3600 ek gösterge bekliyor? Çünkü üç kuruş memur maaşıyla ya
da memur emeklisi maaşıyla geçim mücadelesi veriyorlar. Siz kaşıkla
veriyorsunuz, kepçeyle alıyorsunuz, hiç olmazsa 3600 ek göstergeyi verelim de
bu insanlar rahatlasın diyoruz çünkü memurların ve memur emeklilerinin
maaşlarında ciddi bir artış olacak. Şimdi, Türkiye Büyük Millet Meclisi ne
görev yapar? Görevlerinden birisi nedir? Vatandaşın sorunlarını çözmek. İşte,
Türkiye’de 1,5 milyonun üzerinde vatandaşımız 3600 ek göstergeyi bekliyor.
Gelin, buradan hepinizi göreve davet ediyorum, biz hazırız, siz getirin teklifi
veya bizim verdiğimiz tekliflerden birini getirelim, hep beraber 1,5 milyonun
üstündeki yurttaşımızın yüzünü güldürelim, sorunlarını çözelim, onları bir
nebze olsun rahatlatalım.
(Mikrofon
otomatik cihaz tarafından kapatıldı) 
BAŞKAN
– Evet, selamlayın Sayın Köksal.
BURCU
KÖKSAL (Devamla) – Kaynak diyorsunuz, aslında kaynak da bulunur. Nasıl ki 35
milyarlık kaynağı Suriyelilere ayıran AKP ve özelleştirmeyle elde ettiği 61
milyar doları nereye harcadığının hesabını veremeyen AKP eğer gerçekten
isterse, eğer gerçekten samimi olursa bu insanların mağduriyetini çözer ve 3600
ek göstergeyi verir diyorum.
Herkese
saygılarımla. (CHP ve İYİ PARTİ sıralarından alkışlar)
BAŞKAN
– Öneri üzerinde söz isteyen, Adalet ve Kalkınma Partisi Grubu adına Ankara
Milletvekilimiz Sayın Orhan Yegin. (AK PARTİ sıralarından alkışlar)
Süreniz
üç dakika Sayın Yegin.
AK
PARTİ GRUBU ADINA ORHAN YEGİN (Ankara) – Sayın Başkan, değerli milletvekilleri;
İYİ PARTİ Grubunun önerisi üzerine söz almış bulunuyorum. Şehitlerimizi
rahmetle anıyor, aziz milletimizi ve Gazi Meclisimizi saygıyla selamlıyor, tüm
milletimize hayırlı ramazanlar diliyorum.
Kıymetli
milletvekilleri, AK PARTİ iktidarlarının çalışma hayatındaki yaklaşımının
temeli, çalışana değer vermek, emeğin değerini artırmak, çalışma hayatının
özellikle emek kesimini haklarıyla daha hızlı bir şekilde buluşturmaktır.
Türkiye’de memurların baskı altında tutulduğu, sendikaların tehdit olarak
görüldüğü, sendikal hakların “riskli haklar” olarak görüldüğü dönemin tarihin
acı hatıralarının gömülü olduğu sayfalara aktarılması AK PARTİ dönemleri
sonucunda gerçekleştirilmiştir. Güzel yurdumuzda kamu görevlileri
sendikacılığında, işçi sendikacılığında sınırlamaların, yasakların sona
erdirildiği, özgürlüklerin genişletildiği, çalışma hayatına hak temelli bir
bakış açısının yerleştiği bir dönemi görmek ve bu dönemde yapılanların
çerçevesini anlamak isteyenler 2002’den bu yana devam eden süreçte AK
PARTİ’nin, bu yüce Meclisin de desteğiyle, hangi değişimleri gerçekleştirdiğine
şöyle bir göz attığında: Konut edindirmede biriken paraların ve nemaların
ödenmesinin, memurların toplu sözleşme hakkına sahip olmasının, memurların ve
kamudaki işçilerin maaş ve ücretlerinin enflasyona karşı korunmasının, kamu
görevlilerinin enflasyonun üzerinde reel maaş artışına ulaşmasının, 4/C
uygulamasının sona erdirilmesinin, sözleşmeli personelin kadroya
geçirilmesinin, sağlık çalışanlarının yıpranma payı ve fiilî hizmet zammına hak
kazanmasının, polis ve astsubayların ek göstergelerinin 3 bine çıkarılmasının
-kılık kıyafetlerimiz farklılıklarımız- aslında bir zenginliğimiz olan
farklılarımızın kamu görevinde ve eğitimde bir engel olarak önümüze dayatıldığı
utançtan kurtularak büyük bir devlet anlayışına, çalışma hayatında büyük bir
olgunluğa erişilmesinin de bu memlekete, bu memleketin çalışma hayatına AK
PARTİ dönemlerinde nasip olduğunu çok net bir şekilde göreceklerdir. Saymakla
bugün bu oturumun tamamında bitiremeyeceğimiz yenilik ve hizmetlere, bu alanda
AK PARTİ nice hizmetlere imza atmıştır. 
Şimdi,
evet, ek gösterge konusunda bir taahhüdümüz oldu, doğru ve bu sözün gereği
olarak konu edilen kadro ve unvanlarda görev yapan kamu görevlilerinin 3600 ek
göstergeden yararlanması gerçekleşecektir. Çünkü bu sözü evet, AK PARTİ
vermiştir; evet, Cumhurbaşkanımız bunu ifade etmiştir. İYİ PARTİ’nin Genel
Kuruldan beş on dakika önce önergeyi sunması, konuyu gerçekten önemseyip
önemsemediği konusunda bize bir işaret sayılır mı, sayılmaz mı bunu bilmem ama
biz memleketin, milletin önünde konuştuğumuz her meseleyi önemseriz…
(Mikrofon
otomatik cihaz tarafından kapatıldı) 
ORHAN
YEGİN (Devamla) – Başkanım…
BAŞKAN
– Sayın Yeğin, devam edin.
ORHAN
YEGİN (Devamla) – …yüksek bir hassasiyetle konuyu konuşuruz, tartışırız ve
-bizim amacımız- beklenti içinde olan vatandaşlarımızın beklentilerini günlük
siyasi polemiklerin veya dönemsel siyasi rantların mevzusu hâline asla getirip
orada konu yapmayız.
Önergede
“Söz verdi, yapmadı.” diyorlar; biz, hiçbir hükûmet programında, parti
programında, seçim beyannamemizde, hiçbir yerde olmamasına rağmen artık
herkesin umudunu yitirmiş olduğu…
BURCU
KÖKSAL (Afyonkarahisar) – Hep hile ya.
ORHAN
YEGİN (Devamla) – …bir kayıp olarak gördüğü konut edindirmeleri ve nemaları
“Devletin milletine borcu olmaz.” diye ödemiş bir siyasal hareketin
mensuplarıyız, o mensuplar olarak bu sözü verdik.
BURCU
KÖKSAL (Afyonkarahisar) – Hepsini burada tartışırız, ortada hiçbir şey yok,
yapmadınız tabii.
BAŞKAN
– Sayın Köksal, lütfen…
ORHAN
YEGİN (Devamla) – Biz söylediğimizi yaparız ve önemseriz. Hak olanı, hakikat
olanı söz vermemiş olsak da ki o bir haktır, onu yerine getirmeyi önemser, gece
gündüz o hakkın yerine gelmesinin sorumluluğunu taşırız.
Kıymetli
milletvekilleri, AK PARTİ siyasetine ve AK PARTİ pratiklerine yön veren temel
yöntemimiz…
(Mikrofon
otomatik cihaz tarafından kapatıldı) 
ORHAN
YEGİN (Devamla) – Başkanım, tamamlıyorum.
BAŞKAN
– Tamamlayalım.
ORHAN
YEGİN (Devamla) – …sorunu görmek, çözümü ortak akılla bulmak, çözümün yol
haritasını ortaya koymak, haklı beklentilerin hayata geçmesine -altını
çiziyorum- imkân sağlamak ve adalet temelinde çözümü insanla, toplumla ve
hayatla buluşturmaktır.
Hepinizi
saygıyla selamlıyorum. (AK PARTİ sıralarından alkışlar) 
Başkanım,
teşekkür ederim.
BAŞKAN
– Teşekkür ederim, sağ olun.
Buyurun
Sayın Özkoç...
ENGİN
ÖZKOÇ (Sakarya) – Ben tutanakları istemiştim, bu konuda tekrar bir yanlış
anlaşılmanın göz göre göre olduğunu görüyorum. Müsaade ederseniz bunu bir ifade
edeyim.
BAŞKAN
– Bu oylamayı yapayım, ondan sonra sizi davet edeyim.
ENGİN
ÖZKOÇ (Sakarya) – Kürsüden yapabilir miyim efendim?
BAŞKAN
– Ben çağıracağım sizi. Öneri bitti, oylamasını yapalım ondan sonra davet
edeceğim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Buyurun
Sayın Özkoç. (CHP sıralarından alkışlar) 
V.- AÇIKLAMALAR (Devam)
30.- Sakarya Milletvekili Engin Özkoç’un, insanların
bazı şeyleri istedikleri gibi anladığına ve bunun önüne geçmenin mümkün
olmadığına ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; insanlar
gerçekten istedikleri gibi anlayabiliyorlar bazı şeyleri, bunun önüne geçmek
mümkün değil ama bu hassas bir konu olduğu için bir kere daha üzerinde durayım;
böyle bir konuda da asla savunma yapmam, asla, buna da gerek duymam.
Bakın,
ne söylediğimi bir daha tutanaktan okuyorum: “Bu millete size oy vermediler
diye ‘aşağılık’ dediniz, bu millete size oy vermediler diye ‘terörist’ dediniz,
bu millete size oy vermiyorlar diye de şimdi ‘Pontus’ diyorsunuz, ‘Rum’
diyorsunuz. Bundan daha aşağılık olan bir şey olabilir mi?” 
Tekrar
söylüyorum: Gerçekten, size oy vermeyenlere “aşağılık” demekten, “terörist”
demekten, “Rum” demekten, “Pontus” demekten daha aşağılık bir şey olabilir mi?
(CHP sıralarından alkışlar) 
Ben
burada başta da bir kere daha açıklamışım. Bir üstüne gidiyorum. Rus basını
yazdığı zaman “Rus basını yazdı, ‘Ekrem İmamoğlu kazandı, iyi oldu.’ dedi.
Ekrem İmamoğlu çıkacak, ‘Ben Rus değilim, benim bunlarla alakam yoktur.’ diye
beyanat mı verecek?” Burada söylemişim. Alman basını yazdı, Alman basını
bununla ilgili iyi bir şey söyledi, çıkıp da “Hayır.” mı diyecek? Bu
arkadaşımızın yaptığı, tamamen karşısındaki insanları yönlendirerek, böyle bir
algı yaratarak oradaki vatandaşlarımıza hakaret ediyor. Bir insan, arkadaşlar,
Laz’sa Laz’dır, Türk’se Türk’tür, Kürt’se Kürt’tür, Çerkez’se Çerkez’dir,
Abaza’ysa Abaza’dır, Boşnak’sa Boşnak’tır; olmadığın bir şeyi oldun gibi
göstermek, o doğru değildir, bu doğru değildir, doğru bir yaklaşım tarzı
değildir. 
Bizim
ne söylediğimiz gayet açıktır, onun için kimseyi bu konuda incitmediğimi
düşünüyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederim. 
GARO
PAYLAN (Diyarbakır) – Sayın Başkan…
BAŞKAN
– Sayın Paylan, Sayın Özkoç az önce bahsettiğiniz konuda bir açıklama yapmak
istedi, ona söz verdim. 
Teşekkür
ediyorum. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 15/5/2019 tarihinde Van Milletvekili
Murat Sarısaç ve arkadaşları tarafından, Kürt dili kurumlarının kapatılmasının
ve ana dilde eğitim verilmemesinin Kürtçe üzerindeki olumsuz etkisinin
belirlenmesi amacıyla verilmiş olan Meclis araştırması önergesinin ön
görüşmelerinin, Genel Kurulun 15 Mayıs 2019 Çarşamba günkü birleşiminde
yapılmasına ilişkin önerisi 
15/5/2019
Türkiye Büyük Millet Meclisi Başkanlığına
Danışma
Kurulu 15/5/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:

15
Mayıs 2019 tarihinde, Van Milletvekili Sayın Murat Sarısaç ve arkadaşları
tarafından -2380 sıra numaralı- Kürt dili kurumlarının kapatılmasının ve ana
dilde eğitim verilmemesinin Kürtçe üzerindeki olumsuz etkisinin belirlenmesi
amacıyla Türkiye Büyük Millet Meclisine verilmiş olan Meclis araştırması
önergesinin diğer önergelerin önüne alınarak görüşmelerinin 15/5/2019 Çarşamba
günkü birleşiminde yapılması önerilmiştir.
BAŞKAN
– Değerli milletvekilleri, şimdi önerinin gerekçesini açıklamak üzere öneri sahibi
Halkların Demokratik Partisi Grubu adına Şanlıurfa Milletvekilimiz Sayın
Nimetullah Erdoğmuş. (HDP sıralarından alkışlar)
Süreniz
beş dakika Sayın Erdoğmuş. 
HDP
GRUBU ADINA NİMETULLAH ERDOĞMUŞ (Şanlıurfa) – Sayın Başkan, kıymetli hazırun;
hepinizi saygıyla selamlıyor, ramazanışerifin hayırlara vesile olmasını niyaz
ediyorum. 
Şu
anda -dünden itibaren- Meclisimizde bulunan annelerle ilgili bir iki cümleyi de
arz edip mevzuya geçmek istiyorum. Aslında yerde sürünen o tülbendin, o
kadınların, o annelerin, gerçek anlamda hakarete uğrayan, onların fizikleriyle
beraber annelik ruhudur. O annelik ruhu yerde sürünmüş, annelik ruhunun âdeta
kanatları kırılmış, birlik ruhu zedelenmiş, kardeşlik ruhu âdeta
darbedilmiştir. Bu annelerin bir cümleyle taleplerini özetlersek diyorlar ki:
“Evlat acısını yaşamak istemiyoruz.” Her ne kadar Sayın Başkanımızın
kendileriyle görüşmesi âdeta Meclisimizin de görüşü istikametinde olsa da bu
Meclisin yeniden bu mevzuyla ilgili, bu konuyla ilgili hassasiyetini ortaya
koyması bizce elzemdir.
Değerli
arkadaşlar, Kürt Dil Bayramı’yla ilgili sizlerle iki konuyu paylaşmak
istiyorum. Birincisi: 1925’ten itibaren Şark Islahat Planı’yla beraber zaman
zaman gerilen, zaman zaman daralan, zaman zaman da genişleyen ama esasında,
temelinde ret ve inkâr politikalarının belirleyici olduğu bir geçmişimiz, bir
mazimiz var. Onun maddeleri içerisinde, Şark Islahat Planı’nın maddeleri
içerisinde ilk maddeye baktığınız zaman zaten onun içeriğinin, onun amacının ve
uygulamasının ne olacağını hemen öğrenirsiniz. 1’inci maddede askere havale
edilmiş, o gündür bugündür bu şekilde süregelmiştir; birinci husus bu. 
Dilin
mahiyeti ve önemini açıklamanın belki de bir zaitten başka olmayacağı
gerçeğinden hareketle diyorum ki aslında balık için su nasıl hayati bir önemi
haizse aslında dil de insan için o şekilde hayatidir, o şekilde önemlidir. 
İkincisi
de, ikinci husus da dil ile dinin aslında, daha doğrusu dinde dilin
karşılığıyla ilgili sizinle paylaşmak istediğim konudur. O da Rum suresinin
22’nci ayetinde mealen Cenab-ı Allah şöyle buyurmaktadır: “Renklerinizin ve
dillerinizin farklı farklı olması Allah’ın ayetlerindendir.” Bu ayetikerimeye
istinaden eğer herhangi bir dil -hangi dil olursa olsun- saldırıya uğramışsa,
inkâr edilmişse, reddedilmişse, yasaklanmışsa bu ayetikerimeye göre bir ayetin
saldırıya uğraması şeklinde izah edilebilir. Çok iyi bilirsiniz ki bir ayeti
reddetmek topyekûn bir kitabı yani Kur’an-ı Kerim’i reddetmek kadar inancı
zedeleyen ve âdeta tehlikeye düşüren bir tutumdur. 
(Mikrofon
otomatik cihaz tarafından kapatıldı)
BAŞKAN
– Devam edin.
NİMETULLAH
ERDOĞMUŞ (Devamla) – O hâlde değerli kardeşlerim, bu mübarek ayda, Allah’ın bir
nimeti olan bu dillerin, resmî dilimiz olan Türkçeyle beraber Kürtçenin de bir
ana dil olarak bu kadar gecikmiş olmasına rağmen artık ele alınıp kardeşliğin,
hakkın, hukukun bu Meclise nasip olması belki de yapılacak en hayırlı
çalışmalardan biri olacak diyorum. Ve son sözü benim ana dilim olan Zazacayla
tamamlamak istiyorum: “…”(x)
(HDP sıralarından alkışlar)
BAŞKAN
– Öneri üzerinde konuşmak isteyen, İYİ PARTİ Grubu adına İstanbul
Milletvekilimiz Sayın Hayrettin Nuhoğlu. 
Buyurun
Sayın Nuhoğlu. (İYİ PARTİ sıralarından alkışlar)
Süreniz
üç dakika. 
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; sözlerime başlarken selamlarımı sunuyorum.
Halkların
Demokratik Partisinin ana dilde eğitim verilmesinin Kürtçe üzerindeki olumsuz
etkisi ve sonuçlarının araştırılması hakkındaki grup önerisini yersiz ve
mesnetsiz buluyor ve destek vermeyeceğimizi ifade etmek istiyorum.
HABİP
EKSİK (Iğdır) – Şaşardık! 
HAYRETTİN
NUHOĞLU (Devamla) – Anayasa’mızın değiştirilmesi dahi teklif edilemeyecek
maddelerinden birisi: Devletin dili Türkçedir. Aynı zamanda, üniter yapımızın
korunması için dil birliğinin önemini de hatırlatmak istiyorum. Adalet ve
hukukun yok sayıldığı, ekonominin IMF kapılarına dayandığı, iç ve dış siyasal
olayların zirvede olduğu bir dönemde bu konular üzerine yoğunlaşmamız
gerektiğini de özellikle belirtmek istiyorum.
Değerli
milletvekilleri, Trabzonlu bir İstanbul Milletvekili olarak, Esenler Belediye
Başkanını Trabzonlularla ilgili söylediklerinden dolayı şiddetle kınıyor ve
kendisini derhâl özür dilemeye davet ediyorum. (İYİ PARTİ ve CHP sıralarından
alkışlar)
SALİH
CORA (Trabzon) – Yanlış biliyorsunuz, yanlış. Yanlış biliyorsunuz. Yanlış
biliyorsunuz. İzlemediniz Sayın Vekil, izlemediniz, yanlış biliyorsunuz.
Konudan haberiniz yok, konudan haberiniz yok. Öyle bir şey olmadı. 
HAYRETTİN
NUHOĞLU (Devamla) – Aynı zamanda, AKP’nin aslen Trabzonlu olan eski İstanbul il
başkanı -Trabzonlu olması hasebiyle ifade ediyorum- İstanbul Milletvekilinin
“Türk olmaktan AKP sayesinde kurtulduk.” demesini de bu vesileyle esefle
kınıyorum. (İYİ PARTİ ve CHP sıralarından alkışlar) Aslında Esenler Belediye
Başkanı aynı zamanda bir Anayasa suçu işlemektedir. Bu, cahil bir FETÖ’cüye
benzemektedir. (AK PARTİ sıralarından gürültüler) Söylediklerine katılmayan
AKP’lileri de uyarmak istiyorum: Bu densize gereken ders verilmelidir. (İYİ
PARTİ ve CHP sıralarından alkışlar) 
Değerli
arkadaşlar, aslında ben söz alırken önergeden sonra Başakşehir’de olan olayla
ilgili konuşmak istiyordum. Biliyorsunuz, dün Başakşehir’de bir istinat duvarı
çöktü; 1 ölü, 1 yaralı. Bu kürsüde en az 3-4 defa bu konuyu dile getirdim, bir
de araştırma önergesi verdik. Kartal’da 21 kişinin ölümüyle sonuçlanan o
binadan sonra biraz daha fazla dikkatler çekildi ama işte, bakın,
Başakşehir’den önce geçen hafta Esenyurt’ta olan olayı hatırlatmak istiyorum. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Nuhoğlu, buyurun.
HAYRETTİN
NUHOĞLU (Devamla) - Geceyi dışarıda geçiren yüzlerce insan, ondan bir hafta
önce Kâğıthane’de çöken bina ve o binadan sonra yıktırılan diğer binalar ve
geriye doğru, Üsküdar’da, Ümraniye’de, Beyoğlu’nda, İstanbul’un pek çok yerinde
çöken binalar, çöken istinat duvarları, ölenler, yaralananlar ve büyük ölçüde
maddi kayıplar. 
Değerli
arkadaşlar, İstanbul’da çökmeyi bekleyen binlerce değil, on binlerce binadan
söz ediyorum; çökmeyi bekleyen yüzlerce istinat duvarından söz ediyorum.
Bunların bir tek sebebi vardır: Mühendisler devre dışıdır. Bu işlerin çözümünün
tek yolu vardır: Mühendis odaları, teknik üniversiteler çözüm ortağı
yapılmalıdır. Belediyeyi yönetenlerin hepsini bir kez daha ikaz etmek
istiyorum: Mühendisler bu işlerin çözüm ortağı olmalıdır ve İstanbul böyle
tehlikelerle karşı karşıya yaşayamaz, bu devam edemez.
Hepinizi
saygıyla selamlıyorum. (İYİ PARTİ sıralarından alkışlar)
ÖZLEM
ZENGİN (Tokat) – Sayın Başkan…
BAŞKAN
– Sayın Zengin, az önce etraflıca tartışmasını yaptık ama konu herhâlde tekrar
gündeme geldiği için bir ilave yapmak istiyorsunuz.
Buyurun.
V.- AÇIKLAMALAR (Devam)
31.- Tokat Milletvekili Özlem Zengin’in, İstanbul
Milletvekili Hayrettin Nuhoğlu’nun HDP grup önerisi üzerinde İYİ PARTİ grubu
adına yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, teşekkür ediyorum.
Tabii,
konuşmalarımızın bütünlük arz ettiğini düşünüyorum. Yani bunları defaatle
konuştuk fakat sayın hatibe tekrar bir cevap verme ihtiyacı duyduğum mevzu şu:
Bir konuya itiraz ederken, konuşurken yeni hasarlar açmamak lazım. Biraz evvel
hatip konuşurken bizim kendi belediye başkanımızla ilgili olarak “Cahil bir
FETÖ’cüye benziyor.” dedi.
HAYRETTİN
NUHOĞLU (İstanbul) – Öyle yazıyor, açın girin internete.
BAŞKAN
– Sayın Nuhoğlu, lütfen…
ÖZLEM
ZENGİN (Tokat) – Bu ifade kabul edilemez bir ifade. Kendisi eleştiri
getirebilir ama bir terör örgütüyle ilişkilendirerek bu tarz bir ifade
kullanmasını kınıyorum. Eleştirilerini -çok üstüne basarak ifade ettiği- hukuk içerisinde
kalarak yapmasını kendisine tavsiye ediyorum.
Teşekkür
ederim.
BAŞKAN
– Teşekkür ederim.
HAYRETTİN
NUHOĞLU (İstanbul) – Sizin Meclis Başkanınız FETÖ’cü be! Meclis Başkanı
FETÖ’cü.
BAŞKAN
- Söz sırası Cumhuriyet Halk Partisi Grubu adına İstanbul Milletvekilimiz Sayın
Mehmet Bekaroğlu’nda. (CHP sıralarından alkışlar) 
ÖZLEM
ZENGİN (Tokat) – Bir saniye, daha beter bir şey söyledi. Kim FETÖ’cü ya, kim
FETÖ’cü?
BAŞKAN
– Sayın Nuhoğlu… Bir saniye değerli arkadaşlarım, bir saniye.
ÖZLEM
ZENGİN (Tokat) - Bir saniye Sayın Başkan. Sayın Başkan, “Meclis Başkanı
FETÖ’cüdür.” ne demek anlayamadım? “Meclis Başkanı FETÖ’cüdür.” ne demek?
Sözünü lütfen geri alsın. 
BAŞKAN
– Bir saniye…
HAYRETTİN
NUHOĞLU (İstanbul) – Sizi kastetmiyorum, Meclis Başkanını kastediyorum.
BAŞKAN
– Efendim?
HAYRETTİN
NUHOĞLU (İstanbul) – Meclis Başkanını, Türkiye Büyük Millet Meclisi Başkanını
kastediyorum. FETÖ’cünün başı “Fetullah Gülen’in vaazlarıyla büyüdüm dizinin
dibinde.” diyor.
ÖZLEM
ZENGİN (Tokat) – Kimdir FETÖ’cü?
BAŞKAN
– Kim diyor onu?
HAYRETTİN
NUHOĞLU (İstanbul) – Sayın Şentop.
ÖZLEM
ZENGİN (Tokat) – Olamaz böyle bir şey, biz bunu reddediyoruz, mümkün değil.
HAYRETTİN
NUHOĞLU (İstanbul) – Evet…
BAŞKAN
– Sayın Nuhoğlu, benim, bu açıklamanızı kabul etmem mümkün değildir.
HAYRETTİN
NUHOĞLU (İstanbul) – Peki, ifadelerini bulup çıkartacağım.
BAŞKAN
– Lütfen, oturunuz yerinize.
HAYRETTİN
NUHOĞLU (İstanbul) – Söz verirseniz açıklayayım.
ÖZLEM
ZENGİN (Tokat) – Sayın Başkan, kınıyoruz kendisini, sözlerini geri alsın,
lütfen.
BAŞKAN
– Bir saniye… Sayın Türkkan burada mı değerli arkadaşlarım?
LÜTFÜ
TÜRKKAN (Kocaeli) – Buradayım.
MEHMET
DOĞAN KUBAT (İstanbul) – Başkanım, açık özür dilesin.
BAŞKAN
- Sayın Türkkan, bu konuyu lütfen bir tashih edelim.
ÖZLEM
ZENGİN (Tokat) – Açık olarak özür dilemesi lazım Sayın Başkan.
BAŞKAN
– Sayın Türkkan, lütfen bu konuyu siz grup başkan vekili olarak bir tashih
ediniz. Sayın Nuhoğlu şu anda hiçbirimizin tasvip etmediği bir cümleyi
kullandı. Yani bir Meclis Başkanımızın da bu denli bir tartışmaya dâhil
edilmesini uygun görmem, bu konuda bir açıklama yapmanızı rica ediyorum sizden.

Değerli
arkadaşlarım lütfen... (AK PARTİ sıralarından gürültüler) 
LÜTFÜ
TÜRKKAN (Kocaeli) – Böyle yaparsanız bu iş olmaz. Bir durun.
ÖZLEM
ZENGİN (Tokat) - Siz yapıyorsunuz müdaheleyi. Ne münasebet ya!
BAŞKAN
– Bir saniye değerli arkadaşlarım, bir dakika lütfen.
ÖZLEM
ZENGİN (Tokat) – Arkadaşınızın lafını duymadınız mı siz?
BAŞKAN
– Değerli arkadaşlarım, lütfen…
Sayın
Zengin, Sayın Türkkan bakın bir açıklama yapacak.
LÜTFÜ
TÜRKKAN (Kocaeli) – Ben dışarıdan geldim, henüz görmedim.
ÖZLEM
ZENGİN (Tokat) – Evet, duymadınız. O yüzden “böyle” falan demeyin, cevap verin.
LÜTFÜ
TÜRKKAN (Kocaeli) – Ne yapacaksınız o zaman? 
ÖZLEM
ZENGİN (Tokat) – Cevap verin.
LÜTFÜ
TÜRKKAN (Kocaeli) – Ben böyle yapmayayım, ne yapacaksınız? Olur mu öyle bir
şey? Ne yapacaksınız?
BAŞKAN
– Sayın Türkkan… Sayın Zengin... 
LÜTFÜ
TÜRKKAN (Kocaeli) – Öyle bir şey olur mu ya?
BAŞKAN
– Değerli arkadaşlarım, niçin karşılıklı konuşuyorsunuz?
Sayın
Türkkan, buyurun lütfen.
HABİBE
ÖÇAL (Kahramanmaraş) – FETÖ’cünün kim olduğunu siz daha... 
BAŞKAN
– Değerli arkadaşlar, lütfen susar mısınız?
Buyurun
Sayın Türkkan.
32.- Kocaeli Milletvekili Lütfü Türkkan’ın, TBMM
Başkanı Mustafa Şentop’un FETÖ’cülükle itham edilmesinin doğru bir yaklaşım
olmadığına ilişkin açıklaması
LÜTFÜ
TÜRKKAN (Kocaeli) – Ben bu tartışmaların içerisine Sayın Meclis Başkanının
dâhil edilmesini doğru bulmam. Bu sadece Mustafa Şentop Beyefendi için değil,
diğer geçmişteki Meclis Başkanları için de aynı şey söz konusu. Burada
bahsedilen mesele kendisinin FETÖ’cülükle itham edilmesi ise doğru bir yaklaşım
olmamış. Bunun doğru olmadığını özellikle beyan ediyorum. 
Yalnız
burada dün ben kürsüdeyken Sayın Recep Özel’e “Takke ne oldu?” dedim, Recep
Özel güldü, mesela o, hiçbir sıkıntı duymadı. Ortada ilginç bir şey vardı,
arkadaşlar söyledi. (İYİ PARTİ sıralarından alkışlar) Ama Meclis Başkanının bu
tartışmaların konusu olmasını doğru bulmadığımı beyan ediyorum.
Teşekkür
ederim efendim.
BAŞKAN
– Teşekkür ederim.
MEHMET
BEKAROĞLU (İstanbul) – Sayın Başkan...
BAŞKAN
– Sayın Bekaroğlu, bir saniye lütfen.
ÖZLEM
ZENGİN (Tokat) – Sayın Başkan...
BAŞKAN
– Bir saniye Sayın Zengin, bir saniye...
HAKKI
SARUHAN OLUÇ (İstanbul) – Sayın Başkan...
BAŞKAN
– Bir saniye Sayın Oluç, lütfen...
Değerli
arkadaşlarım, Mecliste konuşurken herkesin sözlerini çok özenli bir dil
kullanarak sürdürmesi gerektiği çok açıktır. Burada Sayın Meclis Başkanımız da
hepimizi temsil eden...
LÜTFÜ
TÜRKKAN (Kocaeli) – Aynen öyle.
BAŞKAN
– ...ve Meclisimizce seçilmiş bir kişilik. Dolayısıyla onun hukukunu ve kişilik
haklarını korumak da hepimizin görevi. 
LÜTFÜ
TÜRKKAN (Kocaeli) – Katılıyorum.
BAŞKAN
– Ben Sayın Türkkan’ın Sayın Nuhoğlu’nun sözlerini uygun bulmadığı yönündeki
sözlerine teşekkür ederim, doğrusu budur. (AK PARTİ sıralarından “Kendisi özür
dilesin.” sesleri)
Sayın
grup başkan vekili yaptığı konuşmayla grubu adına ve Sayın Nuhoğlu adına
gerekli açıklamayı yapmıştır.
Buyurun
Sayın Zengin.
33.- Tokat Milletvekili Özlem Zengin’in, İstanbul
Milletvekili Hayrettin Nuhoğlu’na TBMM Başkanı Mustafa Şentop’a suç isnat
etmesinden dolayı İç Tüzük’ün 161’inci maddesine binaen yaptırım uygulanması
gerektiğine ilişkin açıklaması
ÖZLEM
ZENGİN (Tokat) – Sayın Başkanım, hassasiyetinize çok teşekkür ediyorum,
fevkalade güzel bir açıklama yaptınız fakat daha fazlasının yapılması
gerektiğini düşünüyorum çünkü sayın hatip bir değil, iki defa yani önce laf
atarak... Diyelim ki kızdı, sinirlendi, bir laf attı; hayır, benim konuşmamdan
sonra tekrar ayağa kalkarak, daha da açarak ve aleni bir şekilde Sayın Meclis
Başkanımızın FETÖ’cü olduğunu söyledi; itham değil “FETÖ’cüdür.” dedi, daha da
detaylandırdı. O sebeple İç Tüzük’ün 161’inci maddesinin ikinci ve üçüncü
fıkralarına binaen kendisine bu konuda bir yaptırım uygulanması gerektiği
kanaatindeyiz. Yani bu böyle geçiştirilecek bir şey değildir. 
LÜTFÜ
TÜRKKAN (Kocaeli) – Hayır efendim.
BAŞKAN
– Sayın Zengin...
ÖZLEM
ZENGİN (Tokat) – Açık olarak suç istinat etmiştir, sayın milletvekili çok açık
bir şekilde Meclis Başkanımıza suç istinat etmiştir, bu bir yalandır, külliyen
yalandır. O sebeple bu konuya dair İç Tüzük’ün gerekli olan uygulamasının
muhakkak hayata geçirilmesini sizden grubumuz adına talep ediyorum. 
Teşekkür
ediyorum. 
HAYRETTİN
NUHOĞLU (İstanbul) – Sayın Başkan, getireceğim ben buraya. (AK PARTİ
sıralarından gürültüler)
BAŞKAN
– Lütfen arkadaşlar, susar mısınız?
Sayın
Zengin, ben bir üyenin yaptığı konuşmadan dolayı İç Tüzük hükümlerine göre bir
ceza verilmesini gerektiren durumlarda öncelikle kişi ya da grup bir özür
dilemeye davet edilir. Sayın Lütfü Türkkan grubu adına ve arkadaşı adına bu
açıklamayı yapmıştır. Ben bunu hiç… Nuhoğlu’nun yaptığı… Bu açıklamayı Sayın
Türkkan, grup başkan vekili sıfatıyla bütün grubu adına yapmıştır. Dolayısıyla,
geri alınan bir sözün üzerine ceza verilmesine dönük uygulamamız yoktur. 
ÖZLEM
ZENGİN (Tokat) – Bu çok önemli bir konu. Bakın, Sayın Türkkan bile…
BAŞKAN
– Ama bakın, bir saniye, uygulamamız bu yönde. Zaten verilen cezalarda bir özür
dilenirse, geri alındığı zaman cezanın kalktığına dair İç Tüzük hükmümüz
vardır. Sayın Türkkan da grubu adına haklı olarak ve yerinde olarak bu
açıklamayı yapmıştır. 
ÖZLEM
ZENGİN (Tokat) – Sayın Başkan…
BAŞKAN
– Bir saniye, daha sonra biz bunu aramızda tartışacağız. 
Şimdi,
Sayın Bekaroğlu’nu bir izleyelim, daha sonra açıklamalarını hep beraber
değerlendireceğiz. 
ÖZLEM
ZENGİN (Tokat) – Ama Sayın Lütfü Türkkan bile açıklamasını yaparken Recep
Bey’le olan “Ah ne var bunda, ne olabilir!” şeklinde… Yani ciddi bir özür
görmedik efendim, gören söylesin. Ciddi bir özür değildi. 
LÜTFÜ
TÜRKKAN (Kocaeli) – Ne yapacağız ya? Ne yapacağız başka? 
BAŞKAN
– Bir saniye…
ÖZLEM
ZENGİN (Tokat) – Olayın vahametiyle uygun bir şey değildi.
LÜTFÜ
TÜRKKAN (Kocaeli) – Ne ceza verelim? Haydi yapalım, haydi!
ÖZLEM
ZENGİN (Tokat) – Özür dilemesi lazım, konuşmayı yapan kişinin özür dilemesi
lazım. 
BAŞKAN
– Sayın Türkkan hepimizin karşı çıktığı durumla ilgili bir açıklamada
bulunmuştur Sayın Zengin. Sayın Türkkan gerekli özrü yapmıştır. 
Buyurun
Sayın Bekaroğlu. 
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 15/5/2019 tarihinde Van Milletvekili
Murat Sarısaç ve arkadaşları tarafından, Kürt dili kurumlarının kapatılmasının
ve ana dilde eğitim verilmemesinin Kürtçe üzerindeki olumsuz etkisinin
belirlenmesi amacıyla verilmiş olan Meclis araştırması önergesinin ön
görüşmelerinin, Genel Kurulun 15 Mayıs 2019 Çarşamba günkü birleşiminde
yapılmasına ilişkin önerisi (Devam)
CHP
GRUBU ADINA MEHMET BEKAROĞLU (İstanbul) – Sayın Başkan, değerli
milletvekilleri; hepinizi saygıyla selamlıyorum. 
HDP
Grubunun vermiş olduğu önerge üzerinde CHP adına konuşmak için söz aldım. 
Değerli
arkadaşlar, ırkçılık tarih boyunca insanlığın başına türlü belalar açmış en büyük
kötülüklerden biridir; haramdır, günahtır. Maalesef zaman zaman en tepede
devletin, toplumun en yukarısında bulunan insanların ağzından bile nefret
söylemi, ayrımcılık, ırkçılık kokan sözler çıkıyor. Hepimizin bunu kınaması
gerekiyor.
Esenler
Belediye Başkanının dün yayınlanan kasetinde yaptığı çok açıktı. 
ENGİN
ÖZKOÇ (Sakarya) – Çok açık, çok.
SALİH
CORA (Trabzon) – Hiç alakası yok ya! İlhami Özcan ne söyledi? 
MEHMET
BEKAROĞLU (Devamla) – Çok açık, çok açık. Şimdi burada…
ENGİN
ÖZKOÇ (Sakarya) – Bir de hep devamlı konuşma ya! Sen önüne bak ya, çıkacaksan
çık konuş! Her seferinde sen mi konuşacaksın?
SALİH
CORA (Trabzon) – Siz bana niye laf atıyorsunuz?
ENGİN
ÖZKOÇ (Sakarya) – Allah Allah ya! 
BAŞKAN
– Değerli arkadaşlar, bir hatip konuşuyor… Değerli arkadaşlar, lütfen…
MEHMET
BEKAROĞLU (Devamla) – Değerli arkadaşlar, bu yapılan açıkça bir nefret
söylemiydi, bunu hepimizin kınaması gerekiyor. Fetullah Gülen… Meclis Başkanına
FETÖ’cü denildi mi denilmedi mi? Değerli arkadaşlarım, Meclis Başkanı dâhil, şu
anda üzerinde konuştuğumuz şu meşhur Tevfik Göksu’nuz dâhil hepsinin Fetullah
Gülen’i, cemaati, neyse -şimdi FETÖ- öven onlarca konuşması var arkadaşlar,
bunları biliyoruz, hepiniz biliyorsunuz. Dolayısıyla yani böyle bağırarak, ceza
aldırarak, bilmem ne yaparak işin içinden çıkılmaz. (İYİ PARTİ sıralarından
alkışlar)
FAHRETTİN
YOKUŞ (Konya) – Evet, aslında hepiniz oradan geçtiniz, o tezgâhtan geçtiniz.
MEHMET
BEKAROĞLU (Devamla) – Şimdi, değerli arkadaşlar, HDP’nin vermiş olduğu öneride
ana dille ilgili sorun dile getiriliyor burada. Bu konuyla ilgili, Kürtçeyle
ilgili kurumlara getirilen yasaklar üzerinde bir araştırma yapılması isteniyor.
… Ana dil dedik ya, dün burada uzun uzun anaların yerlerde sürüklendiğini,
çocukları ölmesin diye cezaevlerinin önüne gelip oturan kadınlara yapılan
baskıları konuştuk değerli arkadaşlar. 
HABİBE
ÖÇAL (Kahramanmaraş) – Biraz da çocukları öldürülen annelerden bahsetseniz! 
MEHMET
BEKAROĞLU (Devamla) – Hepsinden bahsediyoruz, hiçbir şekilde hiçbir ananın
çocuğu ölmesin. Bakın, burada bu insanların, bu kadınların, bu anaların isteği
çocukları ölmesin. Peki çocuklar ne istiyor? Tecrit kalksın. Ne demek tecrit
kalksın? MHP Genel Başkanı bile söyledi “Artık Öcalan avukatlarıyla görüşsün.” 
ERKAN
AKÇAY (Manisa) – MHP’siz bir söz alamayacak ya! 
MEHMET
BEKAROĞLU (Devamla) – Değerli arkadaşlarım, hukuk devletiysek yasalar herkese
eşit bir şekilde uygulanır, istenen talep budur. Ağırlaştırılmış müebbet hapis
alsa da, terör suçlusu da olsa, başka bir şekilde de olsa kim olursa olsun yasalar
eşit bir şekilde uygulanır, bu şekilde hukuk devleti oluruz. Şu anda talep
edilen şey yasal bir şeydir değerli arkadaşlarım, bu sebeplerden dolayı
anaların yerlerde sürüklenmesi çok acıdır. 
(Mikrofon
otomatik cihaz tarafından kapatıldı)
BAŞKAN
– Toparlayalım. 
MEHMET
BEKAROĞLU (Devamla) – Bu sebepten dolayı insanların açlık grevine, ölüm orucuna
yatmaları da acı, asla bunu tasvip etmiyoruz. Hiçbir haklı talebin ölüm
orucuyla dillendirilmesini asla talep etmiyoruz ama insanların buna mecbur
edilmesini de asla kabul etmiyoruz, bu doğru değildir.
Değerli
arkadaşlarım, ana dille ilgili konuşacaktım ama son birkaç cümle söyleyeyim: Bu
ana dil sadece tabii ki Kürtçe değil, Türkiye'de 35 civarında ana dil vardı ve
bunların yarısı artık konuşulamıyor. Daha evvel bu kürsüden defalarca ifade
ettim, bu iş ancak devletin el atmasıyla düzelebilir. Eğer -ana dil- gerçekten
insanlar eşittir, bütün diller, ırklar, kavimler eşittir, hepsi bizim
zenginliğimiz diyorsak bu işin devlet marifetiyle ele alınması gerekir ve düzeltilmesi
gerekir yani ana dillerin unutulmasının önlenmesi gerekir. Bizim devletimiz tam
tersini yapıyor, devlet marifetiyle ana dille ilgili yapılan faaliyetleri
yasaklıyor. Maalesef durum budur.
Teşekkür
ederim. (CHP ve HDP sıralarından alkışlar) 
BAŞKAN
– Teşekkür ederim.
Sayın
Akçay, söz talebiniz var. 
Buyurun.
V.- AÇIKLAMALAR (Devam)
34.- Manisa Milletvekili Erkan Akçay’ın, İstanbul
Milletvekili Mehmet Bekaroğlu’nun HDP grup önerisi üzerinde CHP Grubu adına
yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Şimdi,
Sayın Bekaroğlu yanlış bir ifadede bulundu. Sayın Genel Başkanımızın kesinlikle
“Tecrit kalksın.” gibi bir sözü yoktur, olmamıştır ve olmayacaktır da. Zaten
tecrit diye bir durum da söz konusu değildir. Sadece bu terör örgütü
elebaşının, bebek katilinin cezasını çekerken kendi avukatlarıyla bir
görüştürülmesi söz konusudur ve buna ilişkin bir soruya verilen bir cevap
olarak “Avukatıyla görüşmüştür.” demiştir Sayın Genel Başkanımız. Bu vesileyle
de ifade etmek isterim ki Türkiye Cumhuriyeti devletinin de yaptığı, bu terör
örgütü elebaşının kendi örgütünü yönetmesine mâni olmaktır, “tecrit” dedikleri
hadise de budur. 
(Mikrofon
otomatik cihaz tarafından kapatıldı) 
BAŞKAN
– Toparlayın.
ERKAN
AKÇAY (Manisa) – Bu konuda cezaevinde terör örgütüyle ilgili hükümlü veya
tutuklu kişilerin anneleri de bu vesileyle istismar edilmektedir bize göre.
Teşekkür
ederim.
BAŞKAN
– Sayın Oluç, sizin de bir söz talebiniz oldu.
Buyurun.
35.- İstanbul Milletvekili Hakkı Saruhan Oluç’un,
İstanbul Milletvekili Hayrettin Nuhoğlu’nun HDP grup önerisi üzerinde İYİ PARTİ
Grubu adına yaptığı konuşmasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Bir
yanlış anlamaya mahal vermemesi için söz almak istedim. İYİ PARTİ adına
konuşmuş olan sayın vekil bir resmî dil tartışması açtığımıza dair bir imada
bulundu. Biz bir resmî dil tartışması açmıyoruz. Resmî dilin Türkçe olduğu
konusunda herhangi bir itirazımız yok. Biz sadece bir ana dilin, Kürtçenin
Türkiye’de karşı karşıya kalmış olduğu sorunlarla ilgili bir araştırma
yapılmasını istiyoruz çünkü Kürtçe yayın yapan televizyonlar, radyolar,
gazeteler, internet siteleri, dijital medyadaki çeşitli araçlar kanun hükmünde
kararnameler aracılığıyla OHAL döneminde kapatılmışlardır. Aynı zamanda Kürtçe
kurs veren çeşitli kurumlar da aynı muameleyle karşı karşıya kalmıştır. Biz
bütün bunların araştırılmasını ve bir ana dilin kullanılmasının…
(Mikrofon
otomatik cihaz tarafından kapatıldı) 
BAŞKAN
– Devam edin.
HAKKI
SARUHAN OLUÇ (İstanbul) - …ve ana dilinde eğitim meselesinin ne kadar önemli
olduğuna işaret etmek istiyoruz. Bakın, bir örnek -uzun vaktimiz yok,
tartışamayacağız belki ama- Almanya’da diyelim -Avrupa’nın diğer ülkelerinde de
geçerlidir- milyonlarca vatandaşımız, Türkiye‘den gitmiş olan insanlar
yaşamaktadır ve mesela Alman okullarında Millî Eğitim Bakanlığının da
görevlendirdiği yüzlerce öğretmen Türkçe ve Türk kültürü dersleri vermektedir.
Bu demektir ki Almanya’da Türkçe ve Türk kültürü dersleri vermek herhangi bir
şekilde bir tartışma konusu olmamaktadır. Yani bir asimilasyona itiraz
ettiğiniz zaman, Almanya’daki asimilasyona itiraz edip Türkiye’de buna dair
itirazlarınızı dile getirmezseniz bir çifte standart uygulamış olursunuz. Ona
işaret etmek istiyorum efendim. 
Teşekkür
ederim. 
BAŞKAN
– Sayın Başkan, hoş geldiniz. 
TÜRKİYE
BÜYÜK MİLLET MECLİSİ BAŞKANI MUSTAFA ŞENTOP (Tekirdağ) – Sataşmadan söz
isteyeceğim.
BAŞKAN
– Buyurun Sayın Başkanım. (AK PARTİ sıralarından alkışlar) 
Sayın
Başkan, sözlerinize başlamadan önce, Sayın Nuhoğlu’nun sizinle ilgili sarf
etmiş olduğu sözleri Meclis adına kabul etmeyeceğimizi ifade ederek kendisini
ve grup başkan vekilini bir açıklama yapmaya davet ettik. İYİ PARTİ Grup Başkan
Vekili Sayın Lütfü Türkkan, Sayın Nuhoğlu’nun az önce sarf ettiği sözler
nedeniyle bunun kabul edilemeyeceğini, kabul etmediklerini ifade ettiler. Bu
bilgileri, belki duymamışsınızdır diye, sizlerle paylaşıyorum.
Buyurun.
VIII.- SATAŞMALARA İLİŞKİN KONUŞMALAR
1.- TBMM Başkanı Mustafa Şentop’un, İstanbul
Milletvekili Hayrettin Nuhoğlu’nun yerinden sarf ettiği bazı ifadelerinde
şahsına sataşması nedeniyle konuşması
TÜRKİYE
BÜYÜK MİLLET MECLİSİ BAŞKANI MUSTAFA ŞENTOP (Tekirdağ) – Teşekkür ederim Sayın
Başkan.
Değerli
milletvekilleri, hepinizi saygıyla selamlıyorum. 
Öncelikle
tutanakları da istedim ama sarf edilen sözün tam ne olduğunu da bilmiyorum
fakat akabindeki tartışmalardan haberim oldu. Burada konuşan Sayın Nuhoğlu, bir
milletvekili arkadaşımız, beni FETÖ’cülükle itham etmiş. 
Önce
şunu söyleyeyim: Malumunuz FETÖ’cülük yani FETÖ örgütüyle irtibatlı olmak,
iltisaklı olmak vesaire bir suçtur. Dolayısıyla beni, bir milletvekili
arkadaşımız bir suçla itham ediyor. Bu konuda, öncelikle, bu bağlamda, bunun disiplin
hükümleri bakımından da değerlendirilmesi gerektiğini peşinen söylüyorum.
Geçici çıkarma cezası gerektiren hususta, Cumhurbaşkanına ve özel olarak -tabii
ki milletvekillerinin tamamına da var ama- Türkiye Büyük Millet Meclisi
Başkanına da hakaret burada geçici çıkarmayı gerektiren bir suç olarak tanzim
edilmiş.
Öncelikle
şunu ifade edeyim: Tabii, böyle bir iddiayı, ithamı bütünüyle reddediyorum. 
Ben
şunu gayet rahatlıkla söyleyebilirim: Gerek siyasette gerek
milletvekilliklerinde FETÖ’yle itham edilebilecekler arasında en sonda yer
alacak bir arkadaşınızım. (AK PARTİ ve MHP sıralarından alkışlar) Bunu bütün
hayatım boyunca da ifade edebilirim. 
MEHMET
BEKAROĞLU (İstanbul) – Kasıt nedir, bir anlat?
TÜRKİYE
BÜYÜK MİLLET MECLİSİ BAŞKANI MUSTAFA ŞENTOP (Devamla) – Efendim?
ENGİN
ÖZKOÇ (Sakarya) - Yok bir şey…
BAŞKAN
– Değerli arkadaşlar, Sayın Başkanımız konuşuyor. Lütfen…
Buyurun.
TÜRKİYE
BÜYÜK MİLLET MECLİSİ BAŞKANI MUSTAFA ŞENTOP (Devamla) – Ben bu yapılanmayla
daha 1985 yılında ilk defa karşılaşmış ve mücadele etmeye başlamış bir
arkadaşınızım.
MEHMET
BEKAROĞLU (İstanbul) – O anlamda hiçbir şey söylemedi. (AK PARTİ sıralarından
gürültüler) 
ÖZLEM
ZENGİN (Tokat) – Her şeye muhalefet etmek zorunda mısınız ya?
MEHMET
BEKAROĞLU (İstanbul) – Bağırınca susturuyorsunuz, öyle mi?
ÖZLEM
ZENGİN (Tokat) – Ve saygısızsınız!
BAŞKAN
– Sayın Bekaroğlu… Sayın Bekaroğlu, Sayın Meclis Başkanı konuşuyor. Lütfen…
Buyurun
Sayın Başkan.
TÜRKİYE
BÜYÜK MİLLET MECLİSİ BAŞKANI MUSTAFA ŞENTOP (Devamla) – Bunun detaylarını
burada kendimi bir savunma bağlamı içerisinde de ifade etmek istemem ama
isteyen her arkadaşımızla her mekânda, her zeminde bunu tartışabilirim, bütün
boyutları itibarıyla tartışabilirim. 
Muhtemelen
-ben tabii dinlemedim konuşmasını- 17-25 olaylarından sonra, hatta 25 olmadan,
sanıyorum 17 Aralık akşamı veya 18 Aralık günü bir televizyonda ilk defa, 17
Aralıkta FETÖ’cülerin bir hükûmet darbesi yapma teşebbüsüne karşı da çıkıp
televizyonlarda konuşan ilk siyasetçiyim. O zaman herkes daha meselenin
mahiyetinin ne olduğunu anlamaya çalışırken biraz kendisini geri çektiği,
“Biraz duman ortadan kalksın, biraz sükûnet olsun da bakalım, ona göre
konuşalım.” dediği bir zamanda, ben 18’inde, a Haber’de ilk defa bu işin
içerisinde bu örgütün, yapılanmanın şahıslarının olduğunu, temel sorunun, bunun
hiyerarşik yapı içerisinde bir hareket mi, yoksa örgüt içerisinde başıbozuk
birilerinin yaptığı bir hareket mi olduğunu, bunun vuzuha kavuşturulması
gerektiğini ifade ettim o zaman. 
Tabii
bu FETÖ örgütünü, devletin bu örgütle mücadelesini çeşitli aşamalarda
değerlendirmek lazım. Her aşamada ki bugün de görüyorsunuz, yeni elde edilen
bazı bilgiler, deliller bağlamında başka bağlantılar ortaya çıkıyor, başka
birtakım yöntemler ortaya çıkıyor ama bunu çok kısa ifade edeceğim, suistimal
etmeden vaktinizi değerli arkadaşlarım, şahsıma karşı bir itham olduğu için
bunu söylüyorum. FETÖ örgütüyle, 2011’de ben ilk defa milletvekili seçildim ve
2011’in sonlarından itibaren, o zaman Başbakandı, Sayın Cumhurbaşkanımızın
bürokrasideki, kritik noktalardaki örgütlenmeye karşı bir duruş sergilediğini
ben bizzat yaşadım. Bunu isim isim, hangi bürokratik kademeye atamayla ilgili
bir sorun yaşandığını, hangisine karşı çıkıldığını bilen birisiyim ben, burası
şu anda bunları anlatmanın yeri değil. Ve dikkat ederseniz, 17-25’ten sonra
FETÖ örgütünün elebaşı bir mektup göndermişti zamanın Cumhurbaşkanına ve orada
ilk reaksiyonu şuydu… “Bizim arkadaşlarımızın bürokrasideki yükselmelerine
rezerv koyuyorlar, engelliyorlar; bunun kaldırılması lazım.” diye bir ifadesi
vardı. İşte o ifade 2010, 2011’den itibaren başlayan, devletin refleksiyle
alakalı bir şey; mevcut olanları temizleme, yenilerinin de bürokraside
yükselmesini engelleme yönündeki bir iradeden kaynaklanan bir reaksiyonlarıydı.
Ben sonra yaşanan süreçlerin, 17-25 dâhil, bu tavra karşı örgütün gösterdiği
bir reaksiyon olduğu kanaatindeyim. Bu reaksiyonlara verilen cevaplarla
meselenin geldiği nokta, işte 15 Temmuzda yaşananlar vesaire, görüyorsunuz. 
Ben
her zaman her platformda bu örgüte karşı bir duruş sergilemiş, fikren de fikrî
yapısı itibarıyla da bu örgüte karşı olan biriyim ve bununla ilgili de birçok
sıkıntılar yaşamış biriyim. İlk defa, daha bu örgütün adından, bir örgüt
olduğundan hiçbirimizin haberi yokken 1985 yılında benim de katıldığım liseler
arası bir yarışmada, bu örgütten olduğunu çok daha sonraları öğrendiğim bir
arkadaş verilen haksız puanlarla 1’inci olmuştu, ben 2’nci olmuştum. 85 yılında
bir olaydan bahsediyorum. O zamandan beri buna karşı bir tavır koyan
-öğrencilik yıllarımdan bilen arkadaşlarım da var- biriyim. Bütün detaylarıyla
hayatımın her safhasıyla ilgili bu konuda net açıklama yapabilecek rahatlıkta
olan bir kardeşinizim, arkadaşınızım.
Çok
teşekkür ediyorum. 
Bu
ithamı reddediyorum, itham sahibini de kınıyorum, gerekli disiplin cezası için
de işlem yapılmasını talep ediyorum.
Teşekkür
ederim Sayın Başkan. (AK PARTİ ve MHP sıralarından alkışlar) 
BAŞKAN
– Sayın Başkanım, değerli arkadaşlar; Sayın Nuhoğlu’nun kürsüde konuşmasından
sonra yerine geçtiği zaman yaptığı konuşmanın büyük bir kısmını uğultudan
dolayı duyamadık, şimdi tutanakları istettim. 
Ben
beş dakika ara veriyorum, sayın grup başkan vekillerini de arkada odamda
bekliyorum.
Kapanma Saati: 16.29
İKİNCİ OTURUM
Açılma Saati: 16.51
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), Rümeysa KADAK (İstanbul) 
----- 0 -----
BAŞKAN
– Türkiye Büyük Millet Meclisinin 78’inci Birleşiminin İkinci Oturumunu
açıyorum. 
IX.- DİSİPLİN CEZASI İŞMELERİ
1.- İstanbul Milletvekili Hayrettin Nuhoğlu’na yerinden
sarf ettiği bazı ifadeleri nedeniyle İç Tüzük’ün 163’üncü maddesi uyarınca
Meclisten geçici olarak iki birleşim çıkarma cezası verilmesi
BAŞKAN
– Değerli milletvekilleri, ara vermeden önce yaşanan bir tartışmayla ilgili
tutanakları getirttim, inceledim. İstanbul Milletvekili Sayın Hayrettin
Nuhoğlu’nun kürsüde konuştuktan sonra yerine geçtiği andan itibaren sarf ettiği
kimi sözlerin gerek Meclisteki uğultu ve gerekse tartışmaların dozajının yüksek
olması nedeniyle Başkanlık Divanı tarafından bir kısmının duyulmaması üzerine
getirttiğim tutanaklardan, İstanbul Milletvekili Hayrettin Nuhoğlu’nun yerinde
sarf ettiği kimi sözlerin Meclis İçtüzüğü’müze göre kabul edilemez sözler
olduğunu tespit ettik ve Hayrettin Nuhoğlu’nun bu söylediği sözlerin
tutanaklardan gördüğümüz kadarıyla Türkiye Büyük Millet Meclisi Başkanımız
Sayın Mustafa Şentop’un şahsında yoğunlaştığını ve ona ithamlarda bulunduğunu
gördük. Dolayısıyla Sayın Hayrettin Nuhoğlu’nun az önceki oturumda sarf etmiş
olduğu sözlerle İç Tüzük’ün 161’inci maddesinin birinci fıkrasının 3 numaralı
bendi kapsamında Türkiye Büyük Millet Meclisi Başkanına hakaret fiili işlemiş
olduğundan Meclisten geçici olarak çıkarma cezasını gerektirdiği açıktır. Bu
nedenle İstanbul Milletvekili Hayrettin Nuhoğlu’na İç Tüzük’ün 163’üncü maddesi
uyarınca Meclisten geçici olarak 2 birleşim çıkarma cezası verilmesini teklif
edeceğim.
Sayın
Nuhoğlu savunma yapabilir yahut başka bir milletvekili savunma hakkını
kullanabilir.
Sayın
Nuhoğlu savunma yapacak mıdır?
LÜTFÜ
TÜRKKAN (Kocaeli) – Yapmayacak.
BAŞKAN
– Değerli milletvekilleri, bu durumda İstanbul Milletvekili Hayrettin
Nuhoğlu’na İç Tüzük’ün 163’üncü maddesi uyarınca Meclisten geçici olarak 2
birleşim çıkarma cezası verilmesini oylarınıza sunuyorum: Kabul edenler… Kabul
etmeyenler… Kabul edilmiştir.
Sayın
Nuhoğlu, Genel Kuruldaysanız lütfen Genel Kuruldan ayrılınız.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 15/5/2019 tarihinde Van Milletvekili
Murat Sarısaç ve arkadaşları tarafından, Kürt dili kurumlarının kapatılmasının
ve ana dilde eğitim verilmemesinin Kürtçe üzerindeki olumsuz etkisinin
belirlenmesi amacıyla verilmiş olan Meclis araştırması önergesinin ön
görüşmelerinin, Genel Kurulun 15 Mayıs 2019 Çarşamba günkü birleşiminde
yapılmasına ilişkin önerisi (Devam)
BAŞKAN
– Şimdi gündemimize kaldığımız yerden devam ediyoruz.
Halkların
Demokratik Partisi grup önerisinin görüşmelerini sürdürüyoruz.
Öneri
üzerinde son konuşmacı Adalet ve Kalkınma Partisi Grubu adına Şanlıurfa
milletvekilimiz Sayın Halil Özşavlı’dır.
Buyurun
Sayın Özşavlı. (AK PARTİ sıralarından alkışlar)
AK
PARTİ GRUBU ADINA HALİL ÖZŞAVLI (Şanlıurfa) – Sayın Başkan, değerli
milletvekilleri; hepinizi saygıyla, sevgiyle selamlıyorum.
Sözlerime
başlamadan önce az evvel Meclis Başkanımıza karşı yapılan çirkin isnadı
kınadığımı belirtmek istiyorum.
HDP
grup önerisiyle ilgili olarak sözlerime başlamadan önce AK PARTİ öncesi ve
sonrasını çok kısa kıyaslamak istiyorum ve bununla ilgili olarak da yeni bir
tartışmaya mahal vermemek için isim zikretmeden bugün kimlerin kimlerle beraber
ittifak kurduğunu ve geçmişte Kürtçeyle ilgili yasakların kimler zamanında
uygulamaya konduğunu takdirlerinize bırakıyorum. 
1925
tarihli bir belge, “Gonca-i bahar” adlı Kürtçe kitabın yasaklanması, tarih
1925. Çok hızlı gideceğim; tarih 1937, Şeyh Sait tarafından okunmuş Kürtçe
plağın zararlı sözler taşıdığı gerekçesiyle toplatılması, yasaklanması.
ARSLAN
KABUKCUOĞLU (Eskişehir) – Milattan önceye geç. 
HALİL
ÖZŞAVLI (Devamla) – Tarih 1944, Bağdat’ta Necah Basımevinde Kürtçe olarak
bastırılmış olan “Barbu” adlı kitabın dağıtılmasının, yurda sokulmasının
yasaklanması. Böyle onlarca, yüzlerce belge var sayın milletvekilleri, çok
fazla bu konuya girmek istemiyorum.
Bugün
bilim adamlarının, Kürtçeyle ilgili edebiyatçıların, toplumsallaşmış Kürtçe ile
kurumsallaşmış Kürtçe diye 2 tane tabiri vardır. Toplumsallaşmış Kürtçe, günlük
hayatta Kürtçenin kullanılmasıyla ilgilidir. Kurumsallaşmış Kürtçe ise şöyle
geçer: Kürtçenin 2002’den sonra TBMM’de, eğitim alanlarında, medyada, yerel
yönetimlerde, mahkemelerde, camilerde ve sanat ortamında ve benzeri diğer
alanlarda kullanılması anlamına gelir. Tarih dikkatinizi çekmiştir. 
Devam
ediyor, 2003 yılında ilk defa Batman’da özel Kürtçe dil kursu açıldı, akabinde
Muş’ta, Bingöl’de ve diğer illerde açılan kurslar bunu takip etti. 
MAHMUT
TOĞRUL (Gaziantep) – Sonrası ne oldu Sayın Hatip, sonrası?
HALİL
ÖZŞAVLI (Devamla) – Fakat aynı yıllarda ilgisizlikten dolayı bu kurslar
kapanmaya başladı.
AYŞE
ACAR BAŞARAN (Batman) – KHK’yle kapatıldı Batman’daki dernek, çarpıtmayın. 
HALİL
ÖZŞAVLI (Devamla) – Lütfen dinler misiniz.
Aynı
yıllarda TRT 3 ve TRT 1 radyolarında Kurmançça ve Zazaca lehçelerinde
programlar yapılıyordu. 2004’te çıkarılan bir yasayla yönetmelik hazırlandı,
2009’da TRT Şeş yayın hayatına başladı. AK PARTİ’nin Kürtçeyle ilgili bu
cesaretlendirici, teşvik edici adımlarından sonra her tarafta bunun meyveleri
görülmeye başlandı.
(Mikrofon
otomatik cihaz tarafından kapatıldı)
BAŞKAN
– Devam edin. 
HALİL
ÖZŞAVLI (Devamla) – Diyanet İşleri Başkanlığı Kur’an-ı Kerim’i Kürtçeye
çevirdi, basımını sağladı. 
HABİP
EKSİK (Iğdır) – Kapatılan yayınları say. 
HALİL
ÖZŞAVLI (Devamla) – Birçok yerde Kürtçeyle ilgili adımlar atılmaya başlandı.
Günümüze
gelince, artık akademik olarak Kürtçe her yerde, isteyen üniversiteler Kürt
dili ve edebiyatı bölümünü açabilmekteler. Şu an itibarıyla Muş Alparslan
Üniversitesinde Kürt Dili ve Edebiyatı Bölümü var, kontenjanı 40, 41 öğrencisi
var.
HABİP
EKSİK (Iğdır) – Onlardan kaç tanesine iş veriliyor? Mezun olanların kaç tanesi
iş buluyor?
HALİL
ÖZŞAVLI (Devamla) – Mardin Artuklu Üniversitesinde Kürt Dili ve Edebiyatı
bölümü var; 30 kontenjanı var, 31 öğrencisi var. Bingöl Üniversitesinde aynı
şekilde 40 kontenjan var, 41 öğrenci faal. 
HABİP
EKSİK (Iğdır) – O öğrencilerin kaç tanesine iş verildi?
HALİL
ÖZŞAVLI (Devamla) – 2015’te başladı bunlar, hâlen eğitim veriyorlar. Ve
geldiğimiz son nokta, doktora programı var sayın milletvekilleri, doktora
programı var. Bingöl Üniversitesinde şu an 8 öğrenci doktora programını
kazanmış durumda. Bakınız, nereden nereye gelmişiz. 
MAHMUT
TOĞRUL (Gaziantep) – Öğretim üyelerinin kaçını ihraç ettiniz Mardin’de, hangi
gerekçeyle ihraç ettiniz, onu da açıklayın bir zahmet.
(Mikrofon
otomatik cihaz tarafından kapatıldı)
HALİL
ÖZŞAVLI (Devamla) – Öğretim üyeleri Kürtçe konuştuğu için ihraç edilmedi.
Öğretim üyeleri veyahut da… 
Sayın
Başkanım, otuz saniye rica ediyorum sizden. 
BAŞKAN
– Toparlayıp selamlayalım lütfen. 
HALİL
ÖZŞAVLI (Devamla) – Kapatılan radyolar veya TV kanalları 6112 sayılı Kanun’un
8’inci maddesi ve diğer maddelerinde yer alan “Irk, dil, din, cinsiyet, sınıf,
bölge ve mezhep farkı gözeterek toplumu kin ve düşmanlığa tahrik edemez veya
toplumda nefret duyguları oluşturamaz.” “Terörü övemez ve teşvik edemez, terör
örgütlerini güçlü veya haklı gösteremez.” maddelerine aykırı davrandıkları,
aykırı yayın yaptıkları için kapatılmıştır. 
Saygılar
sunuyorum. (AK PARTİ sıralarından alkışlar)
AYŞE
ACAR BAŞARAN (Batman) – Hikâye, hikâye… 
HABİP
EKSİK (Iğdır) – Sadece havuz medyası bunları yazıyor. 
BAŞKAN
– Teşekkür ederim. 
Öneriyi
oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
HAKKI
SARUHAN OLUÇ (İstanbul) – Sayın Başkanım…
BAŞKAN
– Bir söz talebiniz mi var Sayın Oluç?
HAKKI
SARUHAN OLUÇ (İstanbul) – Evet. 
BAŞKAN
– Buyurun. 
V.- AÇIKLAMALAR (Devam)
36.- İstanbul Milletvekili Hakkı Saruhan Oluç’un, ana
dilde eğitim hakkının temel bir hak olduğuna, Kürtçe üzerinde asimilasyoncu bir
anlayışla baskı olduğuna ilişkin açıklaması
HAKKI
SARUHAN OLUÇ (İstanbul) – Teşekkür ederim. 
Sayın
Başkan, bu tabii ki önemli bir konu çünkü milyonlarca insanı ilgilendiriyor ana
dilin kullanılması. Ve ana dilinde eğitim hakkı bir insan hakkıdır, çok temel
bir haktır, dünyanın her tarafında coğrafi, evrensel ve tarihsel olarak
baktığımızda temel bir haktır. Biz bunu konuşmak ve tartışmak istiyoruz.
Şüphesiz ki geçmişe, çok eski yıllara gittiğimizde -20’nci yüzyıla diyelim,
1900’lü yıllara- birçok hata yapılmıştır. Şüphesiz ki zaman zaman 21’inci
yüzyılın ilk döneminde bu konuda atılmış olumlu adımlar vardır ama bu konuda
atılmış son derece olumsuz adımlar da vardır. Bunları yok sayamazsınız,
saydığınız zaman bugünkü gerçekliği görmemiş olursunuz. Ben deminki konuşmamda
da ifade ettim, Kürtçe televizyonlar, gazeteler, dijital medya organları,
internet siteleri, herhangi bir hüküm olmaksızın, herhangi bir mahkeme kararı
olmaksızın kanun hükmünde kararnamelerle kapatılmışlardır. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Oluç.
HAKKI
SARUHAN OLUÇ (İstanbul) – Tamamlıyorum. 
Ana
dili kursları, çocuk okulları, anaokulları, Kürtçe kurslar, bunlar devlet
tarafından açılmış değildir, bunlar özel kurumlardır. Dolayısıyla ilgi var mı
yok mu; o, sizi ilgilendirmez, açan kişiyi ilgilendirir. Bunlar kapatılmışlardır.
Kürt Enstitüsü kapatılmıştır. Dolayısıyla Kürtçe ana dilinin karşısında
asimilasyoncu bir anlayışla bir baskı vardır. Bunun araştırılmasını ve
konuşulmasını talep ediyoruz. Mesele şu ya da bu siyasi partiyle ilgili
değildir, Türkiye’de yaşayan milyonlarca insanla ilgilidir. Buna bir kez daha
işaret etmek istiyorum.
BAŞKAN
– Teşekkür ederim.
Değerli
milletvekilleri, Cumhuriyet Halk Partisi Grubunun İç Tüzük’ün 19’uncu maddesine
göre verilmiş bir önerisi vardır, okutup işleme alacağım ve oylarınıza
sunacağım.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, engellilerin çalışma yaşamına katılımının önündeki
engellerin kaldırılması için yapılması gerekenlerin saptanması amacıyla
verilmiş olan (10/567) esas numaralı Meclis Araştırması Önergesinin ön
görüşmelerinin, Genel Kurulun 15 Mayıs 2019 Çarşamba günkü birleşiminde
yapılmasına ilişkin önerisi
Türkiye Büyük Millet Meclisi
Başkanlığına
Danışma
Kurulu 15/5/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
Türkiye
Büyük Millet Meclisi gündeminin Genel Görüşme ve Meclis Araştırması Yapılmasına
Dair Öngörüşmeler kısmında yer alan “engellilerin çalışma yaşamına katılımının
önündeki engellerin kaldırılması için yapılması gerekenlerin saptanması”
amacıyla verilmiş olan (10/567) esas numaralı Meclis Araştırması Önergesi’nin
görüşmesinin Genel Kurulun 15/5/2019 Çarşamba günlü (bugün) birleşiminde
yapılması önerilmiştir.
BAŞKAN
– Teşekkür ederim.
Şimdi
önerinin gerekçesini açıklamak üzere öneri sahibi Cumhuriyet Halk Partisi Grubu
adına Zonguldak Milletvekilimiz Sayın Ünal Demirtaş. (CHP sıralarından
alkışlar) 
Süreniz
beş dakika Sayın Demirtaş. 
CHP
GRUBU ADINA ÜNAL DEMİRTAŞ (Zonguldak) – Teşekkür ederim Sayın Başkan. 
Genel
Kurulu ve ekranları başında bizi izleyen kıymetli vatandaşlarımızı saygıyla
selamlıyorum. Engellilerin istihdamına ilişkin grubumuzun vermiş olduğu öneri
üzerine söz almış bulunmaktayım. 
Değerli
milletvekilleri, ülkemiz çok büyük bir ekonomik krizin içinden geçiyor. Bu
ekonomik kriz ise AK PARTİ Genel Başkanı ve ekonomi yönetiminin yapmış olduğu
büyük hatalar sonucu her geçen gün derinleşerek büyümektedir, devam etmektedir.
Bu büyük ekonomik krizin en önemli iki sonucu vardır: Bunlardan birincisi
enflasyon yani hayat pahalılığıdır; ikincisi ise işsizliktir. 
Değerli
milletvekilleri, bugün, TÜİK, şubat ayına ait işsizlik verilerini açıkladı.
Buna göre, işsizlik verileri, son on yılın en yüksek rakamına ulaşarak yüzde
14,7 oldu. Dar tanımlı işsizlik sayısı, geçen yılın şubat ayına göre 1 milyon
376 bin kişi artarak 4 milyon 730 bin kişi oldu. Buna bir de kayıt dışı
işsizliği ilave ettiğimizde yani geniş tanımlı işsizlik rakamları ise yüzde
25’e yani 8 milyon sayısına ulaşmış durumdadır. Bu rakamlar göstermektedir ki Türkiye
kötü yönetilmektedir ve insanlarımız işsizliğe ve açlığa mahkûm edilmektedir
yani bu kötü yönetimin faturasını tüm Türkiye ödemektedir. 
Değerli
milletvekilleri, tabii ki bu kötü yönetimin faturasını çok daha ağır bir
şekilde ödeyen toplumun dezavantajlı bir kesimi daha vardır, bu kesim ise
engellilerdir. Onlardaki işsizlik oranı ise çok daha yüksektir. Ülkemizdeki
engellilerin yaşamın her alanında çok büyük sorunları vardır. Engellilerin çok
büyük bir kısmı eğitim, sağlık, ulaşım, rehabilitasyon gibi sorunlar
yaşadıkları gibi istihdam alanında da çok büyük sorunlar yaşamaktadırlar.
Engellilerimiz maalesef büyük bir oranda toplumdan dışlanmakta ve yaşadıkları
sorunlar görmezden gelinmektedir. 
AK
PARTİ döneminde de on yedi yılda engellilerimizin sorunları çözülemediği gibi
artarak devam etmektedir. Bu sorunlardan en önemli olanlarının başında ise
engellilerin istihdamı gelmektedir. Değerli milletvekilleri, Türkiye’deki geniş
tanımlı işsizlik yüzde 25 iken engellilerdeki işsizlik oranı yüzde 92’dir yani
toplumumuzda çalışabilir durumda olan 10 engelliden sadece 1 tanesi istihdam
edilebilmekte, iş bulabilmektedir. Bu rakam ise Türkiye’nin aslında bir utanç
rakamıdır. Engellinin yeteneklerine uygun şekilde istihdam edilmesi, bir iş
sahibi olması onun toplumun diğer bireyleriyle eşit koşullarda hayatını
sürdürmesi için birinci koşuldur.
Değerli
milletvekilleri, toplumun bu dezavantajlı kesimi olan engellilerin istihdamıyla
ilgili uluslararası mevzuatta ve iç mevzuatta birçok hüküm vardır. Birleşmiş
Milletler Engelli Hakları Sözleşmesi, Avrupa Sosyal Şartı’nın 15’inci maddesi
ve Anayasa’nın 50 ve 61‘inci maddelerinde engellilerin istihdamıyla ilgili
birçok düzenleme vardır. Yine, ülkemizde bu konuda 657 sayılı Devlet Memurları
Kanunu’nun 53’üncü maddesinde belirtilen ve 4857 sayılı Kanun’un 30’uncu
maddesinde belirtilen hükümler vardır. Buna göre, kamu kurumlarının, memur
istihdamının yüzde 3’ü oranında engelli kadrosu açması gerekiyor. Yine,
kamudaki engelli işçi istihdamının ise yüzde 4 olması gerekiyor. Özel sektörde
ise 50’den fazla işçi çalıştırılan yerlerde yüzde 3 engelli istihdamı,
çalıştırılması gerekmektedir. 
Yasal
düzenlemeler bu yönde olmasına rağmen, maalesef bu kotalara uyulmamaktadır, hem
kamuda hem de özel sektörde uyulmamaktadır. Şu anda sadece memur kotasında en
az 15 bin engelli açığı vardır. Özel sektörde ise bu rakamlar gerçekten çok
daha yüksektir. Çünkü bu konudaki denetlemeler ve uygulanan cezalar
yetersizdir. Bununla ilgili yasal mevzuat geliştirilerek hem kamu hem de özel
sektör iş yerlerinde denetimler sıkılaştırılmalı ve kotalara uymayan iş
yerlerine caydırıcı cezalar verilmelidir. 
Değerli
milletvekilleri, önemli olan, zihinlerdeki engelleri kaldırmaktır. Önce
zihinlerdeki engelleri kaldırırsak, engellilerimize yeteneklerine ve konumlarına
uygun istihdam olanağı sağlarsak…
(Mikrofon
otomatik cihaz tarafından kapatıldı) 
BAŞKAN
– Buyurun, devam edin.
ÜNAL
DEMİRTAŞ (Devamla) – …engelliler kendilerini toplumun bir parçası hissederler
ve toplumda üretken ve yararlı bireyler olurlar.
Bu
sebeple, engelli istihdamıyla ilgili verdiğimiz önergenin kabul edilmesini
saygılarımla dilerim. (CHP ve İYİ PARTİ sıralarından alkışlar)
BAŞKAN
– Öneri üzerinde söz isteyen, İYİ PARTİ Grubu adına Adana Milletvekilimiz Sayın
İsmail Koncuk. (İYİ PARTİ sıralarından alkışlar)
Süreniz
üç dakika Sayın Koncuk.
Buyurun.
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum.
Engellilerimiz,
gerçekten hepimizin daha dikkatle yaklaşması gereken bir kesim. 12,3 milyon
engelli vatandaşımız var. Burada, engellilerimize çok daha fazla önem vermemiz
gerektiğine inanmayan bir tek milletvekili olduğunu düşünmüyorum. Tabii, kamuda
ve özel sektörde engelli istihdamını yüzde 3’ten yüzde 4’lere, 5’lere çıkarmanın
da gayreti içerisinde olmamız gerektiğini herhâlde hepiniz kabul edersiniz ki
mevcut kontenjanların bile bazı bakanlıklar tarafından uygulanmadığını
görüyoruz. Mesela Millî Eğitim Bakanlığında şu anda açık engelli kontenjanı
6.167, Diyanet İşleri Başkanlığında 1.606, Adalet Bakanlığında 506, Emniyet
Genel Müdürlüğünde 204, Dışişleri Bakanlığında 73. Bu, 2018 Aralık ayına göre
elimizdeki istatistikler. Bu kuruluşlarımızın bu kontenjanları doldurma
konusunda neden daha hassas olmadıklarını da burada sormak hakkımızdır diye
düşünüyorum.
Evet,
değerli milletvekilleri, az önce önemli bir olay yaşadık esasında burada. Sayın
Meclis Başkanımıza yönelik olarak, FETÖ’cü olduğunu ifade eden bir konuşma
yapıldı burada. Sayın Meclis Başkanımız da geldi, burada kendisini savundu, son
derece doğru, elbette savunacak. 
Bugün
de Sayın Recep Özel’in bir açıklaması vardı. Amerika Birleşik Devletleri’ne o
malum şahsı ziyarete gitmişler, bugünlerde herhâlde bu gündeme gelmiş ki “Bu,
haysiyet cellatlığıdır.” diye bir açıklaması vardı, doğrudur, o da doğrudur.
Bunlar suç olmayabilir. Yani Sayın Meclis Başkanımızın geçmişte televizyon
programlarında yanlış anlaşılmaya yönelik cümleleri de bugün için suç kabul
edilmeyebilir, edilmemeli de ama ta buradan, Türkiye’den kalkıp Amerika Birleşik
Devletleri’ne -hangi sebeple gidersen git- o malum şahsı ziyarete gidiyorsun,
çok önemli bir yol, 10-12 saat seyahat yapacaksın uçakla. Şimdi, bu, acaba bir
bankada hesap açtırmaktan daha mı az suçtur; bir sendikaya üye olmaktan daha mı
az suçtur; bir derneğe üye olmaktan daha mı az suçtur? 
Şimdi,
Sayın Meclis Başkanımız, güzel, burada geldi, kendisini savundu, son derece
doğru. Hayrettin Nuhoğlu da o televizyon programındaki konuşmasından dolayı o
cümleyi sarf etti ama doğru olmadığını Sayın Meclis Başkanımız ifade etti,
reddetti FETÖ’cü olmayı, saygı duyuyoruz, saygı duyuyoruz. Elbette saygı
duyacağız, insanların savunma hakkı var ama yüz binlerce insana savunma hakkı
verilmedi bu ülkede.
(Mikrofon
otomatik cihaz tarafından kapatıldı) 
İSMAİL
KONCUK (Devamla) – Sayın Başkanım, bir dakika daha…
BAŞKAN
– Toparlayalım Sayın Koncuk.
İSMAİL
KONCUK (Devamla) – Bir bankada 50 lira parası var diye insanlar atıldı, hâlen
burada. Buradan hareketle, acaba, bu FETÖ’yle mücadele konusunda yeni bir
perspektif geliştirmemiz gerekmiyor mu? Gerekiyor, değil mi? Yani, dün Fetullah
Gülen’le yan yana oturdu diye bir insan suçlu olmuyorsa, FETÖ’yü övdü diye bir
insan suçlu olmuyorsa, “Gözlerimiz yolda kaldı.” diyen suçlu olmuyorsa bu
insanların da yeniden savunma hakkının kendilerine verilmesi hem hukuk
gereğidir hem de vicdan gereğidir. Ben bunları buradan ifade etmek istiyorum. 
Bütün
engellilerimize saygılarımı sunuyorum. Bir cümle daha ifade edeyim. Engelli
desteği var, güzel bir uygulama, aynen devam etmeli ama o engelli desteğini
alanların bir talebi var; emeklilere verilen bin lira bayram yardımından
istiyorlar. Bunu da buradan ifade edeyim. 
Saygılar
sunuyorum, teşekkür ediyorum. (İYİ PARTİ ve CHP sıralarından alkışlar) 
BAŞKAN
– Öneri üzerinde söz isteyen, Halkların Demokratik Partisi Grubu adına, Kocaeli
Milletvekilimiz Sayın Ömer Faruk Gergerlioğlu. 
Süreniz
üç dakika Sayın Gergerlioğlu. 
Buyurun.
(HDP sıralarından alkışlar) 
HDP
GRUBU ADINA ÖMER FARUK GERGERLİOĞLU (Kocaeli) – Sayın Başkan, değerli
milletvekilleri; engellilerin onda 1’i ancak çalışabiliyor. Engelli çocukların
ancak yarısı eğitime katılabiliyor ve toplumsal yaşama dâhil olabiliyor. 
Açıkçası,
özeleştiri yapalım, toplum olarak engellileri toplumun asli unsuru olarak
görmüyoruz. Sokakta, caddede, kamusal alanlarda engellilere uygun bir hayat
yok. Bunu herkes teslim etsin lütfen. Engelli dostu olmayan bir hayatı
sürdürüyoruz ancak iktidar, sosyal yardımlarla engellilerin oyunu almayı
hedefliyor, başka bir düşüncesi yok. Engellilerin yüzde 90’ı çalışma hayatına
katılamıyor, yüzde 60’ının sosyal güvencesi yok. Hele ki engellilik anlamında
yaşanan en büyük mağduriyet, bugünün iktidarı AK PARTİ’nin yaşattığı en büyük
zulüm KHK’lileredir çünkü yüzde 2 oranında KHK’lilerin çalışma hakkını elinden
almıştır bu Hükûmet ve özelde de bu insanlar bir iş bulamayacağı için açlığa,
susuzluğa mahkûm edilmişlerdir. Çok acımasızca, çok zalimce bir karardır. 
Bakın,
size bir örnek anlatayım. Binlerce engelli KHK’li biliyorum, bir tanesini size
anlatacağım. Ben Batman’da bir özel hastanede çalışıyordum, doktorum, bir
KHK’li memur geldi, dedi ki: “Hocam, ben çok zor durumdayım.” İşte bazı
şikâyetleri var. Biraz konuştuk. Okulunda da öğretmenken geri hizmete alınmış,
kütüphaneye alınmış. Öğretmenlik yaptırılmıyormuş çünkü ileri derecede görme
kaybı var ve bu insanı abuk subuk gerekçelerle KHK’yle işinden atmışlar. Aç
susuz, 3 çocuğu var, hiçbir iş bulamıyor. Aldım, göz doktoru arkadaşıma
götürdüm, “Ya bu insan şu anda yüzde 90 görmüyor, ileride de hiç göremeyecek.”
dedi. Bu insana ne özelde bir kişi iş veriyor ne de Batman Valiliğine
gittiğinde oradan sosyal yardım alabiliyordu. Uğraştık, uzun uğraşlardan sonra
ancak halledilebildi ama aylarca aç susuz bırakıldı. 
Bu,
örneklerden sadece biridir.
Bakın,
şu anda cezaevlerinde de engellilerle ilgili çok vahim ihlaller devam ediyor.
Mesela bir mahkûm, Ergin Aktaş hücredeydi, iki eli yoktu. “Ya bu iki eli
olmayan birisi nasıl hücrede olur?” diye itiraz edildi. Trajikomik bir olay,
yanına iki ayağı olmayan Ahmet Hani isimli başka bir mahkûmu koyarak durumu
izale ettiler. 
Bakın,
cezaevlerinde çok sıkıntılı vakalar var. Engelli insanlar cezaevlerinde son
derece sıkıntılar yaşıyor. Yavuz Selim Burgu bana gönderdiği mektubunda diyor
ki…
(Mikrofon
otomatik cihaz tarafından kapatıldı) 
BAŞKAN
– Devam edin.
ÖMER
FARUK GERGERLİOĞLU (Devamla) – Yavuz Selim Burgu, yüzde 54 engelli, vücudunun
yarısından fazlasını kullanamıyor, sol kulağı hiç duymuyor, böbreklerindeki
taştan dolayı büyük sancılar çekiyor ve bacakları hissiz. Dışarıdayken bu
bacağın deformasyonunu gideren alternatif ve tıbbi tedavileri alabiliyorken on
yedi aydır bundan mahrum. Anayasa Mahkemesine başvurmuş, cezaevinde sağlık
ihtiyaçları temin ediliyor diye tahliye ve tutuksuz yargılanma talebi
reddedilmiş. Her gün defalarca inip çıktığı merdivenleri olan 2 katlı bir
koğuşta, koltuk değnekli, bir kulağı duymayan gariban bir adam Yavuz Selim
Burgu. 2023’e kadar cezaevinde işkence çekecek, başka bir şey değil. Bakın, bu
insanın tahliye olması gerekiyordu, aylarca ameliyata gönderilmedi. Gayret
ettik, sonunda ameliyata gönderildi ama 2023’e kadar bu işkenceyi cezaevinde
çekecek.
Yine,
bakın, akli melekelerini kullanamayan, beş dakika öncesini unutup ne yapması
gerektiğini bilmeyen yüzde 70 engelli Yusuf Akkuş, Malatya Cezaevinde; engelli ve
bu insan hâlen cezaevinde. Evdeyken bile annesinin gözetimi altında ve hâlen
cezaevinde tutuluyor.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Gergerlioğlu.
ÖMER
FARUK GERGERLİOĞLU (Devamla) – Maalesef engellilerin sosyal yaşamda ve
cezaevindeyken hâlleri bu, KHK’li engellilerin hâlleri bu. Kimsenin umursadığı
yok, en başta bu zulmü yapan iktidarın umursadığı yok ve maalesef bir çözüm de
yok. 
Önergeyi
destekliyoruz ve gerçekten engellilerin unutulduğu ve ancak Engelliler Günü’nde
hatırlandığı gerçeğini de tekrar burada vurgulamak istiyorum, teşekkür
ediyorum. (HDP sıralarından alkışlar) 
BAŞKAN
– Öneri üzerinde söz sırası, Adalet ve Kalkınma Partisi Grubu adına Sakarya
Milletvekilimiz Sayın Çiğdem Erdoğan Atabek’te. (AK PARTİ sıralarından
alkışlar) 
Süreniz
üç dakika Sayın Atabek.
AK
PARTİ GRUBU ADINA ÇİĞDEM ERDOĞAN ATABEK (Sakarya) – Sayın Başkan, değerli
milletvekilleri; sizleri saygıyla selamlıyorum.
Sözlerime
başlamadan, Sayın Meclis Başkanımızla ilgili sarf edilen sözleri esefle
kınadığımı ifade etmek istiyorum.
CHP
grup önerisi üzerine AK PARTİ Grubu adına söz almış bulunmaktayım. Fiziki
engellerin değil, kalplerdeki engellerin sorun olduğu bilincinin tüm topluma
yayılması, fikirlerdeki engellerin kaldırılması ve engelli kardeşlerimizin
bizim bir parçamız olduğu gerçeğinin idrak edilmesini sağlamak, bizim öncelikli
konularımız arasında olmuştur. Bu nedenledir ki sosyal devlet anlayışımızın
gereği olarak engelli vatandaşlarımızın sorunlarına çözüm üretmeye büyük önem gösterdik.
2002’den
bu yana engellilerin tüm sorunlarına yönelik, örnek vermek gerekirse toplumsal
algılar, ayrımcılıkla mücadele, iş gücü piyasası analizi, nüfus ve konut
araştırması, özel eğitim hizmetlerinin verimliliği ve erişilebilirlik algısı
gibi konularda araştırmalar yaparak buradaki çıktılarla engelli hizmetleri
politikalarını geliştirdik. Engellilerin sigorta primine ait işveren
hissesinin, kota kapsamında çalışan engelliler için yüzde 100’ü, kontenjan
fazlası, isteğe bağlı çalıştırılan engelliler için ise yüzde 50’si Hazine
tarafından karşılanmaya başlandı. İşçi kontenjanında çalışan engelli
sayısındaki artış ise 2002’de 45.621 iken 2018’de 122.852’ye yükselmiştir.
Akabinde, ağır engelli çocuğu olan annelere erken emeklilik hakkı tanındı. 2008
yılından bu yana toplam 1.229 ağır engelli annesi, bu haktan yararlanarak
emekli oldu. 
Engellilerin
kamuda istihdamı için sınav, merkezî hâle getirildi. 2002’de bu sayı 5.777 iken
2018’de 9,3 kat artışla 53.964 oldu. Ayrıca, engelliler için ilk merkezî sınav
olan e-KPSS, 2012 yılında yapılmıştır. 2012, 2014 ve 2016 kapsamındaki 3 sınav
ve 9 yerleştirme dönemiyle 33.343 engelli bireyin kamu kurumlarına atanma
işlemleri yapılmıştır. 
Korumalı
iş yeri modeli revize edildi ve teşvik sistemi geliştirildi. Korumalı iş
yerlerine yönelik vergi indirimi ve ücret desteğini içeren teşvik sistemi
devreye girerek korumalı iş yerleri açıldı. İş koçluğu modeli olan İşe Katıl
Hayata Atıl Projesi başladı ve bu projeyle engelli bireylerin sürdürülebilir
istihdamı sağlandı.
Girişimcilik
hibe desteği başlatıldı, 2014 yılından bu yana 1.326 girişimci vatandaş
yararlandı. Girişimcilik eğitimi alan veya meslekte eğitim almış engellilerden
kendi işini kurmak isteyenlere, uygun görülmeleri durumunda 50 bin TL’ye kadar
hibe desteği verildi. 
(Mikrofon
otomatik cihaz tarafından kapatıldı) 
BAŞKAN
– Sayın Atabek, tamamlayalım. 
ÇİĞDEM
ERDOĞAN ATABEK (Devamla) - Korumalı iş yerleri ücret desteği başlatılarak bu
korumalı iş yerlerine 2018 yılı ilk altı aylık döneminde her ay her bir engelli
için 598 TL, ikinci altı aylık dönemi için ise 650 TL işverene ödenmektedir. 
Engelli
kardeşlerimizin ve ailelerinin geleceğe daha güvenli bakabilmeleri adına
çözümler üretip hukuki, sosyal ve fiziki engelleri adım adım kaldırdık ve
kaldırmaya devam ediyoruz diyor, grup önerisini Genel Kurulun takdirine
sunuyor, yüce Meclisi saygıyla selamlıyorum. (AK PARTİ sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Sayın
Ünsal, 60’a göre söz talebiniz var.
Buyurun.

V.- AÇIKLAMALAR (Devam)
37.- Ankara Milletvekili Servet Ünsal’ın, doktor ve
sağlık emekçilerine yönelik şiddetin neden bitmediğine ilişkin açıklaması
SERVET
ÜNSAL (Ankara) – Sağlık ve Adalet Bakanına: Doktor ve sağlık emekçilerinin
yaşadığı sayısız sorunların başında hâlâ şiddet geliyor. Bakın, bazı bilgiler
olayın ciddiyetini nasıl ortaya koyuyor: Şiddete en çok maruz kalan sağlık
emekçilerinde diğer sektörlere göre 16 kat fazla şiddet var. Yılda 12 bin
civarında şiddet olayı rapor ediliyor. Şiddet neden bitmiyor? Çünkü siyasi
iktidar, Sağlık ve Adalet Bakanlıkları bu vahim konuda atılması gereken yasal
ve hukuki adımları ısrarla atmıyor. İnsan canını kurtarmak için gece gündüz
çalışan doktor ve sağlık emekçilerine yönelik şiddet uygulayanlara caydırıcı
ağır cezai yaptırımlar getirilmiyor. Sağlıkçılar her gün canlarını tehdit eden
bu durumda görevlerini yapmaya çalışırken şiddet suçu işleyenlere ağır yaptırım
getiren düzenlemeler çıkarılmıyor. Genel Başkan Kılıçdaroğlu’na ve gazeteci Yavuz
Demirağ’a yapılan saldırılar ve neticesi ortada. Pir Sultan Abdal’ın güzel bir
sözü var: “Ne mutlu eğri zamanda doğru yerde durabilene.”
Teşekkürler.
BAŞKAN
– Sayın Yılmaz…
38.- Düzce Milletvekili Ümit Yılmaz’ın, Karadenizli
fındık üreticilerinin endişelerine ilişkin açıklaması
ÜMİT
YILMAZ (Düzce) – Sayın Başkan, değerli milletvekilleri; ağustos ayı yaklaştıkça
Karadeniz’deki 8 milyon fındık üreticisini de bir endişe ve belirsizlik
kaplamaktadır. Geçtiğimiz nisan ayının başında ilgili tarafların katılımıyla
gerçekleştirilen fındık çalıştayı belirsizliklerin ortadan kaldırılmasına
yetmemiştir. Karadenizli fındık üreticisi, kafasındaki soruların cevabını Tarım
Bakanlığından beklemektedir. Fındıkçının kafasında TMO’nun fındık alıp
almayacağı, alacaksa hangi ayda alıma başlayacağı, 2018 yılındaki gibi kasım
ayında mı alım yapacağı ve müdahale alım fiyatının 3 doların altına düşünce mi
olacağı gibi deli sorular dönüp durmaktadır. Fındıkçının Tarım Bakanlığından
isteği, ağustos ayının başında işçi fiyatlarıyla beraber fındık fiyatının da
belirlenmesi, ay ortalarında da TMO’nun alıma başlamasıdır. Aksi takdirde,
üretici, yabancı bir şirketin insafına bırakılacak ve ezdirilecektir. 
Teşekkür
ediyorum. 
BAŞKAN
– Sayın Filiz, buyurun. 
39.- Gaziantep Milletvekili İmam Hüseyin Filiz’in, 15
Mayıs 1919’da İzmir’de Yunan işgali karşısında ilk kurşunu atarak şehit olan
Hasan Tahsin’i ve bayrak için, ezan için hayatını veren şehitleri rahmetle
andığına ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
15
Mayıs 1919, ülkemizin üzerine kara bulutların çökmeye başladığı, yaramaz
çocuğun, Batılı efendilerinin desteğinde “Megalo İdea”sını gerçekleştirmek için
İzmir’i işgal etmeye başladığı gündür. Birçok arkadaşıyla beraber Hasan Tahsin,
İzmir Maşatlık’ta 14 Mayıs gecesi binlerce kişiyle bir araya geldi ve halkı
direnişe çağırdı. “Ülkemizin bağımsızlığı için her şeyden üstün namusumuz var.”
diyerek İstanbul Hükûmetinin “İşgal kuvvetlerine karşı direnmeyin.” telgrafını
elinin tersiyle iterek “Keşke Yunan kazansaydı.” diyen meczuplara cevap
verircesine ilk kurşunuyla Türk direnişini başlatan ve 31 yaşında şehit olan
Sorbonne Üniversitesi mezunu Hasan Tahsin’i rahmetle anıyorum. O kurşun, Türk
milletinin bağımsızlık aşkını alevlendirmiş ve Gazi Mustafa Kemal’in
önderliğinde, 9 Eylül 1921’de Yunan’ın denize dökülmesiyle sonuçlanmıştır. 
Bayrak
için, ezan için hayatını veren tüm şehitlerimizi rahmetle anıyorum. 
BAŞKAN
– Sayın Aygun, buyurun. 
40.- Tekirdağ Milletvekili İlhami Özcan Aygun’un,
ekonominin yangın yeri olduğuna ve ekonomideki darboğazın faturasının çiftçiye
kesildiğine, 2 Mayıs 2019 tarihi itibarıyla tarım kredilerinin faiz oranının
yüzde 16’ya çıkarılmasıyla çiftçinin üretimde bulunmasına engel olunduğuna
ilişkin açıklaması
İLHAMİ
ÖZCAN AYGUN (Tekirdağ) – Dün, Dünya Çiftçiler Günü’nü kutladık ancak AKP’nin
yanlış uygulamalarıyla, Türkiye’de Çiftçiler Günü’nü kutlayacak üretici
kalmayacağı yönündeki endişem her geçen gün artıyor. 
Tarım
Bakanı Pakdemirli ve Hazine Bakanı Albayrak’a sesleniyorum: Ekonomi yangın
yeri. Öğrendim ki ekonomideki darboğazın faturası çiftçiye kesiliyor. Çiftçiyi
desteklemek için kurulan Ziraat Bankası, maalesef geçenlerde tarımsal kredi
faiz oranlarını 2013 yılından bu yana ilk kez artırdı. Herkese ucuz kredi bulan
iktidar, çiftçiye gelince arslan kesiliyor. 2 Mayıs 2019 tarihi itibarıyla
tarım kredilerinin faiz oranı yüzde 16’ya çıkarıldı. Daha önce de bu oran yüzde
8 idi yani çiftçiye yüzde 8 olan faiz oranı yüzde 100 artışla yüzde 16’ya
çıkarılarak âdeta çiftçinin üretimde bulunmasına engel olunuyor. 
Cumhurbaşkanı
Erdoğan, geçen günlerde buğday taban fiyatında yüzde 29 oranında artış
yapıldığını söyleyerek bunu tarihî bir iyileştirme olarak kamuoyuna sunmuştu.
Oysa bu görüntünün altında yine oyun olduğunu gördük. Geçtiğimiz günlerde TMO,
ürün alım baremini yayınladı ve bu barem Cumhurbaşkanının açıklamalarını
tamamen boşa düşürdü. Çünkü geçtiğimiz yılki taban fiyat uygulamasında,
kaliteye göre değişik oranlarda çiftçiye prim ödemesi yapılmaktaydı, bu yıl ise
bu ödeme kaldırıldı yani kaliteli buğday üreten çiftçimize artık prim ödemesi
yapılmayacak, böyle bir uygulama olmayacak. Ekmek için kaliteli buğdaya ihtiyaç
var, bu uygulamayla Rusya’dan buğday ithal etmeye devam edeceğiz sinyalini
veriyor yani Türk çiftçisi yerine yabancı çiftçiyi her zaman olduğu gibi
destekliyoruz. 
Teşekkür
ederim.
BAŞKAN
– Teşekkür ederim.
Değerli
milletvekilleri, alınan karar gereğince denetim konularını görüşmüyor ve
gündemin “Kanun Teklifleri ile Komisyonlardan Gelen Diğer İşler” kısmına geçiyoruz.

1’inci
sırada yer alan Nevşehir Milletvekili Sayın Mustafa Açıkgöz ve Adalet ve
Kalkınma Partisi Grup Başkan Vekili İstanbul Milletvekili Mehmet Muş ile 65
Milletvekilinin Kapadokya Alanı Hakkında Kanun Teklifi ile Milli Eğitim,
Kültür, Gençlik ve Spor Komisyonu Raporu’nun görüşmelerine kaldığımız yerden
devam edeceğiz. 
X.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Nevşehir Milletvekili Mustafa Açıkgöz ve Adalet ve
Kalkınma Partisi Grup Başkanvekili İstanbul Milletvekili Mehmet Muş ile 65
Milletvekilinin Kapadokya Alanı Hakkında Kanun Teklifi (2/1811) ile Millî
Eğitim, Kültür, Gençlik ve Spor Komisyonu Raporu (S. Sayısı: 56) (x)
BAŞKAN
– Komisyon? Yerinde. 
Dünkü
birleşimde, İç Tüzük’ün 91’inci maddesine göre temel kanun olarak görüşülen 56
sıra sayılı Kanun Teklifi’nin maddelerine geçilmesi kabul edilmişti.
Şimdi,
birinci bölümün görüşmelerine başlıyoruz.
Birinci
bölüm 1 ila 5’inci maddeleri kapsamaktadır. 
Birinci
bölüm üzerindeki söz taleplerini yerine getireceğiz.
Birinci
bölümde gruplar adına söz isteyen, İYİ PARTİ Grubu adına Ankara Milletvekilimiz
Sayın Şenol Sunat. (İYİ PARTİ sıralarından alkışlar)
Süreniz
on dakika Sayın Sunat.
İYİ
PARTİ GRUBU ADINA ŞENOL SUNAT (Ankara) – Sayın Başkan, değerli milletvekilleri;
Kapadokya Alanı Hakkında Kanun Teklifi’nin birinci bölümüne ilişkin İYİ PARTİ
Grubu adına söz almış bulunmaktayım. Yüce Meclisi saygıyla selamlarım.
Sözlerime
başlamadan önce, kurtuluş mücadelemizin sembol isimlerinden olan Hasan Tahsin’i
rahmetle, minnetle ve saygıyla anıyorum.
Kanun
teklifinde Kapadokya bölgesinin bütünlüğünü sağlamak ve bütünlük içinde
korunması, yaşatılması ve geleceğe tüm varlık değerleriyle aktarılması
noktasında tek elden planlanması, yönetilmesi ve denetlenmesi öngörülmektedir.
Evet, bu anlamda, bu kanun teklifini değerlendirdiğimizde bütünsel bir
yaklaşımla bu alanın ele alınması ve planlama sistematiği açısından
baktığımızda, planlamanın tek elden yürütülmesi doğrudur. Evet, bu kanun
teklifi daha önce Çanakkale’de uygulanan şehitlikle ilgili alan başkanlığı,
bugün Kapadokya’yla ilgili, -Uludağ da konuşuluyor- gitgide belki belli
bölgelerde kanun teklifleriyle böyle alan başkanlıklarının oluşturulmasıyla
Meclis olarak karşı karşıya geleceğiz. O bakımdan, bu kanun teklifindeki eksikliklerin
giderilmesi çok önemlidir diye düşünüyorum.
Evet,
ülkemizde arkeolojik, kentsel ve doğal sit alanları, kültür ve turizm koruma ve
gelişim bölgesi, millî park gibi birçok farklı koruma statüsü ve koruma
statülerine ilişkin farklı mercilere tanınmış yetkiler bulunmaktadır. Evet,
mevzuat açısından da baktığımızda, uluslararası sözleşmeler, Kültür ve Tabiat
Varlıklarını Koruma Kanunu, Millî Parklar Kanunu ve yönetmelikleri, Çevre
Kanunu ve ormanlarla ilgili kanun hükümleri uygulanmaktadır. Ama Türkiye’de
jeolojik özellikli sahalar bu mevzuatlar gereği doğal sit alanı, arkeolojik sit
alanı, millî park ve tabiat anıtı gibi statülerle korunmuş olmasına rağmen,
mevzuattaki terminolojideki bazı sıkıntılardan dolayı zaman zaman yetkilerin
birbirine karışmasıyla ilgili sıkıntıların ve zorlukların yaşandığını
biliyoruz. Şimdi, Uludağ Millî Parkı da Göreme tarihî jeolojik yapısı da millî
park olarak aynı mevzuatla yönetilmekte ve uygulamalara konu olmaktadır. Doğal
sitler için baktığımızda, Muğla’nın Marmaris ilçesindeki bu ormanlık alan doğal
sit koruması altındadır ama Denizli’nin Pamukkale travertenleri de doğal sit
konumundadır. Dolayısıyla ülkemizde henüz kaynak değerlerin niteliklerine
yönelik bir mevzuat geliştirilmemiştir. Olması gereken: Alan Başkanlığı kanunundan
önce bu mevzuatın yeniden gözden geçirilmesi iyi olurdu ama yapılmadı. Ben
hâlen bu mevzuatın ilgili bakanlar nezdinde düzenlemelerin yapılarak
oluşturulacak bu Kapadokya veya diğer başkanlıkları değerlendirdiğimizde
sağlıklı işlemesine imkân vereceğini ifade etmek isterim. 
Bu
kanun teklifiyle sınırları belirlenen Kapadokya alanına baktığımızda aynı
özellikte, aynı jeolojik özellikleri ihtiva eden ve kültürel özellikleri ihtiva
eden Ihlara ve Güzelyurt bölgesinin Kapadokya sınırları içine alınmadığını
ifade ettim Komisyonda ama önergemiz reddedildi. Baktığımızda, eğer korumaysa
konumuz bu iki alanın birbiriyle uyumlu olduğu ortadadır. Komisyonda
Bakanlıktan gelen yetkilinin ve teklifi veren milletvekillerinin ifadesine
baktığımızda “İşte burası Çevre Özel Kanunu’yla ve Çevre Bakanlığına bağlı
olarak tek kurum tarafından yönetilmektedir. Kapadokya’da ise birçok kurum
vardır, çok yetki vardır ve bu yetkiden dolayı sıkıntılar yaşanmaktadır.”
dendi. Ama eğer gerçekten bütünsel bir korumayı düşünüyorsak ben tekraren
söylüyorum, Ihlara Vadisi ve Güzelyurt bölgesinin bu Kapadokya Alan Başkanlığı
sınırlarının içinde olmasının önemini bir kere daha buradan sizlerle paylaşmak
istedim.
Evet,
koruma kanunları çıkarıyoruz, koruyalım tabii ki ülkemizin her yerini ama
İstanbul’a ihanet ediyoruz, Marmaris’te Okluk Koyu’nda kocaman bir saray
yapıyoruz, denizi dolduruyoruz, ormanları kesiyoruz. İşte, en son da Kültür ve
Turizm Bakanının Bodrum Kissebükü Adalıyalı’da... Yani daha önce birinci
derecede arkeolojik sit olup birçok sene uğraşılarak üçüncü derece arkeolojik
sit olarak ilan ettikleri ÇED raporlarının görüşülmeyip ama ÇED toplantılarının
yapıldığı bir süreci yaşıyoruz. 
Şimdi,
bunu sizlerle de paylaşmak istiyorum. 2017 yılında ölçekli planlar onaylanıyor,
Adalıyalı’dan bahsediyorum. Koyların, mavi tur yolculuklarının olduğu, yatların
oraya konuşlandığı yerde şu anda Turizm Bakanının şirketinin yapmak istediği ve
hemen hemen bütün safhaları rahatlıkla geçtikleri Adalıyalı’dan da bahsetmek
istiyorum. 6/1/2018 tarihinde sit dereceleri değiştiriliyor Muğla Kültür
Varlıklarını Koruma Bölge Kurulunda. 15/2/2018 tarihinde Kültür ve Turizm
Bakanlığı tarafından ormandan ek alan alarak 95 bin metrekare olan alanı 25 bin
metrekare daha alarak 124 bin metrekareye çıkarıp 18/10/2018 tarihinde ek alana
ilişkin plan değişikliği onaylanarak da askıya çıkmış vaziyette. Yani şunu
söylemek istiyorum: Evet, koruma kanunları çıkarabiliriz, yönetmelikler
çıkarabiliriz, belki uzman insanları da atayabiliriz ama bizim bu tarihî alanlarımızı,
doğal güzelliklerimizi bakanlardan, yakınlardan ve yandaşlardan nasıl
koruyacağız? 
Evet,
değerli milletvekilleri, kanun teklifinin 5’inci maddesinde tüm haklar tamamen
alan komisyonuna veriliyor ve komisyonlarda bu alanda uzman olmayanların
görevlendirildiği düşünüldüğünde korumanın tam tersine yanlış ve kötü
uygulamalara neden olunabileceğini de buradan sizlerle paylaşmak istiyorum.
Komisyonun kuruluşu, oluşumu, görev ve yetkileri, çalışma usul ve esaslarına
dair herhangi bir hüküm bu kanun teklifinde yer almıyor. Kanunda belirsiz olan
hususlar ya da kanunla çerçevesi çizilmemiş konular yönetmelikle nasıl
detaylandırılacaktır; buradan sormak istiyorum. Her ne kadar kanunda olmasa da
idare tarafından komisyon üyelerinin seçiminde nasıl nesnel bir nitelik
belirlenmiştir ya da belirlenmemiştir? Bu durumda seçilen kimler olacaktır;
devlet memurları mı, öğretim görevlileri mi olacaktır? Gerek ulusal gerek
uluslararası düzeyde bu kadar önemli bir alanın korunmasındaki en önemli karar
mekanizması olan komisyon üyesi olma kriterlerinin belirlenmemiş olması bu
anlamda endişe vericidir diyorum. Çünkü bu kurulların nasıl oluşacağı kanun
teklifinde yok, bunu komisyonda yine muhalefet milletvekillerinden, turizmciler
eliyle almış olduğu, Cumhurbaşkanlığı kararnamesi taslağı denen bir taslaktan
öğrendik. İdare nasıl oluşacak, idarede kimler olacak, idareyi kimlerden
teşekkül ettireceksiniz; idare, komisyonları hangi kriterlere göre ve kimlerden
seçecek; böyle bir şey kanun teklifinde yok ama bu maalesef…
(Mikrofon
otomatik cihaz tarafından kapatıldı)
BAŞKAN
– Devam edin Sayın Sunat. 
ŞENOL
SUNAT (Devamla) – Bu, Cumhurbaşkanlığı kararnamesi taslağı diye turizmcilerden
görüş alınmak üzere yollanıyor. Neticede kanunu yapan milletvekillerinin bu
taslaktan haberi yok, kararname örneğinden haberi yok ama kendi kapalı kapılar
ardında bir şekilde işler çevriliyor. 
Sadece
şunu söylemek istiyorum: Ülkemizde genellikle kanun ve yönetmeliklerin
uygulanmadığı, kişilere göre kanunların ve yönetmeliklerin değiştirildiği,
kurumların işlev göremez hâle getirildiği ve yargı bağımsızlığının olmadığı
yaşanılan bu süreçte muhalefetin yapıcı destek ve önerilerini dikkate almadan
yeni kurumların oluşturulması için kanun yapmanın problemleri çözmeye değil,
daha çok problem yaratacak hukuksuzluklara yol açacağı aşikârdır. Bu yüzden
önerilerimizi dikkate almanızı rica ediyoruz. 
Sağ
olun. (İYİ PARTİ sıralarından alkışlar) 
BAŞKAN
– Söz sırası Milliyetçi Hareket Partisi Grubu adına Aksaray Milletvekilimiz
Sayın Ramazan Kaşlı’da. (MHP sıralarından alkışlar) 
Süreniz
on dakika Sayın Kaşlı. 
MHP
GRUBU ADINA RAMAZAN KAŞLI (Aksaray) – Sayın Başkan, değerli milletvekilleri;
Kapadokya Alanı Hakkında Kanun Teklifi’nin birinci bölümü üzerine Milliyetçi
Hareket Partisi Grubu adına söz almış bulunuyorum. 
İdrak
etmekte olduğumuz ve manevi atmosferiyle huzur bulduğumuz bu mübarek ramazan
ayının ve yapılmakta olan ibadetlerin tüm insanlığa hayırlara vesile olmasını
temenni ediyorum. 
Sözlerimin
başında heyetinizi, Genel Kurulu ve ekranları başında bizleri izleyen değerli
vatandaşlarımızı ve Aksaraylı hemşehrilerimi saygıyla selamlıyorum. 
Kapadokya
Alanı Hakkında Kanun Teklifi’nin 1’inci maddesi, Kapadokya’nın tarihî, kültürel
ve doğal dokusunun birlikte korunması, farklı kurumlara ait planlama
yetkilerinin kurulacak Kapadokya Alan Başkanlığında toplanmasını öngörmektedir.
“Alan Başkanlığı teklifi hangi gerekçeyle hazırlanmış?” diye baktığımızda,
öncelikle kaçak yapılaşmanın önüne geçmek; doğal güzellikleri mutlak anlamda
korumak; keşfedilmemiş ve daha bulunamamış yer altı şehirlerini, diğer tarihî
alanları ortaya çıkarmak; bölgeye uygun şekilde gelişimini sağlayıp planlamayı
yapmak; plan hazırlık ve onama sürecinde bugüne kadar yaşanan yetki karmaşasını
ortadan kaldırmak yani hizmetlerin daha hızlı ve yerinden yürütülmesini
sağlamak amaçlı olduğunu görüyoruz. Bu teklife göre Kapadokya’da geçiş dönemi
koruma esasları ve kullanma şartlarıyla, meri planları ve komisyon kararlarına
aykırı uygulama yapılamayacaktır. 
Değerli
milletvekilleri, Çevre ve Şehircilik İl Müdürlüğü tarafından alınan bilgilere
göre kasım ayından itibaren bugüne kadar Ürgüp ilçemizde 30, Uçhisar, Göreme,
Avanos ilçelerimizde 37 olmak üzere 67 uygunsuz kaçak yapı yıkılmıştır.
Toplamda ise Nevşehir il genelinde 102 kaçak yapı yıkılmıştır. Bu yıkımlar göz
önüne alındığında bölgeye müdahale etmek yerinde olacaktır. 
İnsanlığın
ortak mirası Kapadokya, UNESCO dünya mirası olarak Türkiye’nin en önemli turizm
merkezlerindendir; doğa, tarih ve kültürün buluştuğu eşsiz doğal
güzellikleriyle birlikte milattan önce 7 bin yılından günümüze kadar uzanan
yolculuğunda Hititlerden Frigyalılara, Romalılardan Osmanlılara kadar birçok
medeniyete, sayısız devlete, farklı inançlara, farklı kültürlere ev sahipliği
yapan millî bir hazinemizdir. Milyonlarca yıllık süreçle oluşagelen Kapadokya
tarihî yapısı, kültürel dokusu ve doğal yapısıyla korunmalı, gelecek nesillere
aktarılmalıdır. Böyle bir yapı dünyanın her yerinden ilgi çekerken Kapadokya’da
hoyratça betonlaşmaya ve kaçak yapılaşmanın çoğalmasına müsaade etmemiz söz
konusu değildir. Görüştüğümüz kanun teklifi böylesine müstesna bir kültürel,
tarihî ve coğrafi dokunun gelecek nesillere korunarak aktarılmasına vesile
olacaksa biz Milliyetçi Hareket Partisi adına bu teklife olumlu yaklaşıyoruz. 
Değerli
milletvekilleri, Kapadokya bölgesi, Kültür ve Turizm Bakanlığı, Tarım ve Orman
Bakanlığı, Çevre ve Şehircilik Bakanlığı, valilik ve belediyenin yetki ve
sorumluluğundadır. Bölgenin üzerinde Tabiat Varlıklarını Koruma Kurulu, Kültür
Varlıklarını Koruma Kurulu gibi pek çok kurumun ve kuruluşun etkisi vardır. Bu
açıdan bakıldığında, iş ve işlemlerin ilerlemesi açısından, yetki karmaşasıyla
birlikte süreçlerin uzamasının söz konusu olduğu ortadadır. Dolayısıyla,
hizmetlerin aksamadan yürütülmesi açısından yasal süreçleri hızlandırıp işlerin
daha ivedilikle yürütülmesine bu kanun teklifi imkân verecekse biz Milliyetçi
Hareket Partisi olarak teklifi olumlu kabul ediyor ve destekliyoruz.
Değerli
milletvekilleri, Kapadokya’nın önemini, tarihini, kültürünü, çeşitli inançlara
ev sahipliği yaptığını hepimiz bilmekteyiz. Kasıt aramıyoruz ama özellikle
coğrafi oluşumlarıyla, aynı karakteristik özellikleriyle, kültürel çeşitliliği
ve önemli bir konuma sahip olmasıyla Ihlara Vadisi’nin ihmal edildiğini
düşünmekteyiz. Bu sebeple, Kapadokya Alan Başkanlığından ayrı olarak, Aksaray
Ihlara Vadisi için de alan başkanlığı kurulmalıdır; tarih ve doğanın iç içe
geçtiği, dünyanın en büyük kanyonu olan, açık hava müzesi niteliğindeki Ihlara
Vadisi bu tedbirle korumaya alınmalıdır. 
Bu
bölgede bulunan Aşıklı Höyük’te on bin yıl önce beyin ameliyatı yapılmıştır. 25
yaşlarında bir kadına ait olduğu tespit edilen kafatası Aksaray Bilim Müzemizde
sergilenmektedir. Yani, Kapadokya’nın giriş kapısı olan Ihlara Vadisi benim de
seçim bölgem ve memleketim olan evliyalar şehri Aksaray sınırları
içerisindedir. 
Ihlara
Vadisi farklı inançlara ev sahipliği yapmıştır. 14 kilometre uzunluğundadır.
İçerisinde 100’ün üzerinde kilise ve kaya içi oyma yerleşim alanı
bulunmaktadır. Gelen turistlerin görmek istediği vadiye 382 merdivenle
inilebilmesi hasebiyle vadiye inemeyen turist sayısı oldukça fazladır.
Özellikle ülkemize gelen turistlerin yaş ortalaması da değerlendirildiğinde,
bölgeye gelen her 5 turistten ancak 1’i vadi içerisine inebilmektedir. Geçmiş
dönemlerde görev yapmış belediye başkanları birçok girişimde bulunmuş ancak
Ihlara Vadisi’ne inişi kolaylaştıracak bir proje henüz hayata geçirilememiştir.
Yap-işlet-devlet modeliyle vadiye giriş ücretinin 2-3 katı kadar bir bedelle
karşılama merkezi, cam teras, seyir alanı, asansör ve teleferik kurulması
hâlinde turist ziyaretçi sayısının artacağı, bölgemize çok önemli katkılar
sağlayacağı kanaatindeyiz.
Değerli
milletvekilleri, çok kıymetli Aksaraylı hemşehrilerim; konuşmamın kalan
bölümünde de Kapadokya’nın giriş kapısı olan memleketim Aksaray’ımızla ilgili
bazı konulara değinmek istiyorum. Özellikle belirtmek istiyorum ki 1999-2004
yılları arasında Aksaray Belediye Meclis üyeliği yaptığım dönemde
Aksarayspor’umuz 2. Lig’e kadar yükselmiş, bu ligde mücadele vermiştir ancak
bizden sonraki dönemlerde farklı sebeplerle BAL ligine kadar düşmüştür.
Şimdiyse Bölgesel Amatör Lig’de (BAL) şampiyonluk ipini göğüslemiş ve play-off
maçında Mersin Şehir Stadı’nda Akşehirspor’u yenerek 3. Lig’e yükselmiştir. Bu
itibarla, 68 Aksaray Belediyespor’un değerli yönetimini, oyuncularını, teknik
heyeti, cefakâr ve fedakâr Aksarayspor taraftarımızı canıgönülden tebrik
ediyor, takımımıza 3. Lig’de başarılar diliyorum. 
Daha
önceki konuşmalarımda da değindiğim gibi, futbol takımımız, Aksaray’da maçlarını
2 ila 5 bin arası seyirci kapasiteli ve şeref tribününün üzeri açık olan bir
stadyumda oynamaktadır. Bu bağlamda tekraren söylemek isterim ki Aksaray’ımıza
Karaman ve Afyon’daki stadyumların benzeri olan 15 bin kişilik yeni bir futbol
stadyumu yapılması artık elzemdir ve bunun için 125 dönüm yeri hazırdır. 
Değerli
milletvekilleri, bir diğer problemimiz ise ulaşım üzerinedir. Aksaray’ın
Sarıyahşi ilçesinin Aksaray’a bağlantı yolu yoktur. Sarıyahşi’den Aksaray’a gidip
gelmek oldukça zordur. Özellikle Aksaray-Ağaçören arasındaki yolda, yolun
neredeyse kullanılamaz hâlde olması neticesinde ciddi trafik kazaları
yaşanmaktadır. Bahsettiğim yolun yenilenmesinin ve Aksaray-Ortaköy arasında
yapımına başlanan ancak bitirilemeyen yolun tamamlanmasının da hem Aksaraylı
vatandaşlarımızın can ve mal güvenliği açısından hem de il genelinde trafiğin
düzenlenmesi açısından önemli katkı sağlayacağına inanıyoruz. 
Değerli
milletvekilleri, Aksaray’ın 28 kilometre güneydoğusunda, Hasandağı’nın kuzey
eteklerinde bulunan Helvadere kasabası konum itibarıyla bir turizm yerleşkesi
olmaya çok uygundur. Bölgenin kalkınması adına özellikle yaz ve kış dağ
sporları kapsamında teleferik, kayak, doğa yürüyüşü parkurları yapılması ve
hâlihazırda yapılan yamaç paraşütünün daha da geliştirilerek bölgenin önemli
bir turizm merkezi hâline getirilmesi sağlanmalıdır. Bu katkı, ülkemiz ve
Aksaraylı vatandaşlarımız adına önemli bir adım olacaktır. 
Aksaray
Sarıyahşi ve Ağaçören’de vatandaşlarımızın ciddi bir ısınma sorunu vardır. Acil
olarak bu iki ilçemize doğal gazın verilmesini talep ediyorum. 
412
bin nüfusa sahip Aksaray’daki hemşehrilerimize hizmet vermekte olan Aksaray
Eğitim ve Araştırma Hastanesinde yeterli sayıda uzman doktor yoktur. Sultanhanı
ilçemizde devlet hastanesinin bir an önce tamamlanması gerekmektedir. Özellikle
Ağaçören ve Sultanhanı devlet hastanelerinde uzman doktorlar bulunmamaktadır. 
Bunun
yanında Aksaray’da verimli tarım alanlarını suyla buluşturma adına Aksaray
Mamasın Barajı Sulaması Yenileme Projesi başlatılmış fakat henüz
tamamlanamamıştır. Projenin süresinin uzaması dolayısıyla Topakkaya, Yeşilova,
Bağlıkaya, Çimeliyeniköy, Baymış, Sapmaz, Acıpınar, Hanobası, Beyazsaray,
Altınkaya, Ulukışla, Yeşiltepe, Kazıcıktolu, İsmailağatolu, Bayıraltı köyleri
ciddi manada mağdur olmuşlardır. Eskil’in Kıraç olarak tabir edilen bölgesine
dış havzadan, ilçemize, tarımsal sulamada kullanılması için su getirilmezse
birkaç seneye kadar Aksaray’da tarımın göz bebeği olan Eskil tarım yapılamaz
hâle gelecektir. Tarımsal sulamanın yapılamaması bölgenin büyük bölümünde tarım
ve hayvancılıkla uğraşan vatandaşlarımızı oldukça olumsuz etkilemiştir.
Mağduriyetin giderilmesi için projenin bir an önce faaliyete geçirilmesi ve hız
kazandırılması gerekmektedir.
Sözlerime
son verirken Milliyetçi Hareket Partisi Aksaray Milletvekili olarak ilimizdeki
tüm problemlerin takipçisi olduğumuzu ve Allah'ın izniyle üzerimize düşeni
kararlılık içerisinde yapacağımızı bir kez daha ifade etmek istiyorum.
Tüm
Aksaraylı hemşehrilerimi ve sizleri saygıyla selamlıyorum. (MHP sıralarından
alkışlar) 
BAŞKAN
– Söz sırası, Halkların Demokratik Partisi Grubu adına Antalya Milletvekilimiz
Sayın Kemal Bülbül’de. (HDP sıralarından alkışlar) 
Süremiz
on dakika Sayın Bülbül.
HDP
GRUBU ADINA KEMAL BÜLBÜL (Antalya) – Sayın Başkan, değerli milletvekilleri;
hepinize sevgi ve saygılar sunuyorum. Ramazan vesilesiyle savmusalat eyleyen
mazlum müminlerin hizmetleri ve niyetleri kabul ve makbul ola, sofraları nimeti
celil, bereketi Halil ola. 
Kültür
Bakanlığına hitaben özellikle bir şeyi belirteceğim, sonra konuya geçeceğim.
Burada, sevgili Bakanlık yetkilileri, bütçe görüşmeleri yapılırken bir konuyu
dile getirmiştim. Diyarbakır Büyükşehir Belediye Eş Başkanıyken ceberutça,
ahlaksızca tutuklanıp ceza verilen Gültan Kışanak arkadaşımıza Alevi tarih
araştırması ve incelemesi konusunda Türkiye’de bilim insanlarından derlediğim
kitapları göndermiş idim, Kandıra Cezaevi tarafından alınmamış, geri iade
edilmişti. Ben de burada Sayın Bakana tevdi etmiştim, Sayın Bakandan ya da
Bakanlıktan gönderilip gönderilmediği yolunda bir ses gelmedi. Lütfen
gönderdiyseniz bilgi verin, göndermediyseniz kitaplarımı verin. 
Kapadokya
kanununa gelince: Şimdi, Kapadokya Alanı Hakkında Kanun Teklifi, “Alanı
Hakkında” ne demekse bu? Peki, Kapadokya Alanı Hakkında Kanun Teklifi’nde
verilecek yetkiyle ne yapılmak isteniyor? Kültür Bakanlığına verilmek
isteniyor. Muhterem hazırun, biz hükümdarlıkla, krallıkla yönetilmiyoruz,
cumhuriyetle yönetiliyoruz. Bakanlar, sadrazam değil; bakanlar, nazır değil;
bakanlar, Türkiye Cumhuriyeti devletinin bakanları ve bakanlıktaki
bürokratlarla beraber bakanlığı yönetirler, tek başına yönetme diye bir şey
yok. Bakana yetki verilmesi ne demek? Bir kere buradan kaybetti, gitti bu
kanun. Bu kanunun hiçbir şeye yaramayacağı buradan açık ve net bir şekilde
belli, bir.
İki:
Bu Kapadokya’da, gelenler Ihlara Vadisi’nden, Gülşehir’den, Ürgüp’ten,
Avanos’tan söz ettiler, bir tane yasaklı şehir var orada, kimse ondan söz
etmiyor, Kapadokya’nın içinde bir yasaklı şehir var: Hünkâr Hacı Bektaş’ın
makamı Sayın Grup Başkan Vekilim, Hacıbektaş ilçesi yani kadim Sulucakarahöyük.
Sulucakarahöyük Kapadokya’nın içinde, kimse ağzına almıyor, kimse söz etmiyor
çünkü Aleviliğin serçeşmesi çünkü devlet literatüründe yasak ve ondan dolayı…
(AK PARTİ sıralarından “Allah, Allah!” sesi)
Vallahi,
billahi, “Allah, Allah” değil, aynen böyle yasak. 
Şimdi,
değerli arkadaşlar, Kapadokya’ya mahsus bir yasa, bakın. Antalya’da dün ne oldu
biliyor musunuz? Yirmi gündür kaçak kazı yapıyormuş Konyaaltı’nda, yirmi gündür.
Bakın Antalya’da, turizmin başkenti Antalya’da, yirmi gündür Konyaaltı’nda
birileri kaçak kazı yapıyor, bu kaçak kazıda patlama oluyor, 1 kişi hayatını
kaybediyor, 1 kişi yaralanıyor. Ey devlet, ey İçişleri Bakanı, ey Turizm
Bakanı, yirmi gündür neredesiniz siz? Bu kaçak kazıyı niye görmediniz? Anaları
yerde sürüklemek, cezaevlerinin önünde kuş uçurmamak gibi önlemler alma basiret
ve beceriniz var da yirmi gündür yapılan kaçak kazıyı nasıl görmüyorsunuz siz?
Oradan neler çalınıp götürülmüş? Kapadokya’yla ilgili yapılacak yasa eğer
Kapadokya’nın tarihine hakikaten, inançlarına hakikaten…
Bakın,
Kapadokya’da Ihlara Vadisi’nde katakomblar var, katakomblar, binlerce yıllık
kiliseler. Dün bir sayın vekil söyledi, Roma döneminde Hristiyanlık henüz
illegalken orada kayalara oyulan kiliseler, çok güzel. Turizme açık; geliniyor,
ziyaret ediliyor, gerekirse ibadet yapılıyor. Camiler de var, camide de
yapılıyor. Hacı Bektaş Veli Dergâhı ibadete kapalı. Kim bunun açıklamasını
yapabilir? Türkiye’de milyonlarca Alevi’nin dergâhı ibadete kapalı, kim bunun
açıklamasını yapabilir? Gelin, bir Kapadokya yasası yapalım; tarihini,
inancını, kültürünü özgürleştirelim.
Gelin,
Trakya’dan başlayarak küçük bir tarih gezisi yapalım: Trakya, Troya, İyonya,
Lidya, Bitinya, Kapadokya, Kilikya, Mezopotamya; böyleydi değil mi bu
coğrafyanın adı? Şimdi Trakya yasası yapalım. Trakya yasasında Romanlara
özgürlüklerini tanıyalım; Bektaşilere, Gülşanilere, Bedreddinilere
özgürlüklerini tanıyalım hadi. Yok ama ne yapacağız? Oryantalist bir bakış açısıyla
sadece tarihî eserlerin, efendim, turizme kazandırılması noktasında, tarihî
hikâyesi, hakikati vesairesi yok değerli arkadaşlar dikkat edilirse. Gelin, bir
Kilikya yasası yapalım, Kilikya’dan Ermenilerin, Müslüman olmayanların nasıl
sürgün edildiklerini, nasıl ekmeğe muhtaç edildiklerini anlatalım. Gelin, bir
İyonya yasası yapalım, Dido Sotiriyu’nun, Dido Teyze’nin “Benden Selam Söyle
Anadolu’ya” romanını gelip burada okuyalım, ne olmuş ne bitmiş İyonya’da onu
beraber görelim. Gelin, bir Mezopotamya yasası yapalım, Mezopotamya’daki Kürt
halkına, Süryanilere, farklı inanç ve kimliklere özgürlüklerini tanıyalım.
Bugün Kürtçe ana dili günü, umursayan nerede? Dün Türkçe ana dili günüydü, ne
güzel, Karamanoğlu Mehmet Bey ferman yayınlamış “Şimdiden gerü divanda,
dergâhta ve bergâhta Türkçeden başka dil konuşmaya.” diye; kutluyorum, ne güzel
yapmış. Ee, Kürt ileri geleni, Kürt aydını Celadet Bedirhan da Kürtçe sözlük
yapmış, Kürtçe gazete çıkarmış, ne güzel yapmış. Gelin, bir Türkiye yasası
yapalım, Türkiye'nin tarihini, Türk halkının tarihini yeniden yazalım. 
Türk
halkının en kutsal değeri Ergenekon’u kirlettiniz, Ergenekon Destanı’nın adını
kirlettiniz. Ergenekon deyince akla suç geliyor, oysa Türk halkının kutsal
destanıydı. Gelin, arkadaşlar, bunu temizleyelim. 
Gelin,
bir Türkiye yasası yapıp Varsakların, Eymürlerin, Kızıkların, Çepnilerin,
Tahtacıların tarihini yeniden yazalım, Yörüklerin hakikate dair tarihini
yazalım. Bunlar yazılmadan yapılacak yasalar hiçbir ehemmiyet ifade etmez
değerli arkadaşlar. Bunlar yapılmadan, meydanlarda anneleri yerde sürükleyen
siyasi zebanilikten başka bir şey görülmüyor değerli arkadaşlar. Bakar mısınız,
Anneler Günü’nde Bakırköy Hapishanesinin önünden gözaltına alınan 3 anne için
tutanak tutmuş zebani, ne yazmış biliyor musunuz? “Annenin okuma yazması
yoktur, cahil.” yazmış. Be hey cahil zebani, o annenin diploması başındaki
yazmadır. O yazmanın okuma yazmasını bilmek lazım, sen bilmiyorsun. O beyaz
yazmayı aç, orada şöyle yazar: “Analık kutsaldır, bu beyaz yazma barışı
savunur, kavgaya karşıdır. Bu beyaz yazma Türkiye halklarının eşitliğini,
özgürlüğünü savunur, Türk ve Kürt halkının kardeşliğini eşitliğini, adaletini
savunur.” diyor ama senin okuma yazman olmadığı için bunun farkında değilsin ve
oraya “cahil” yazıyorsun.
Değerli
dostlar, sevgili arkadaşlar; bakınız, Türkiye’de hangi tarihî esere giderseniz
gidin bir viraneyle karşı karşıya kalıyorsunuz. Öyle bir virane ki rahmetlere
gark olası, nur içinde yatası Bayburtlu Zihni diyor ya: 
“Vardım
ki yurdundan ayağ götürmüş,
Oba
gitmiş ıssız kalmış otağı.
Camlar
şikest olmuş meyler dökülmüş,
Sakiler
meclisten çekmiş ayağı.”
Aynen
böyle. Issız, virane, içler acısı bir durum. Ne tarihi yazıyor ne bir şeyi
yazıyor. Nemrut’a gidin böyle, Hasankeyf’e gidin böyle, her yerde böyle. Oysa
Kayseri Develili yani Everekli Seyrani Baba ne diyor biliyor musunuz? “Ehli
harabatı hor görme sakın, hazine bulunur viranelerde.” O viranelerdeki hazine
sadece maddi hazine değil, manevi hazinedir de aynı zamanda. Manevi hazineyi
teklileştirip, devletin tanımladığı şekliyle ifade etmek ırkçılıktır. Bu
ırkçılıktan vazgeçmek gerekir. Herkes kendini nasıl tarif ediyor ise ve bu
toplumsal bir karşılık bulmuş ise o bağlamda bunu kabul etmek gerekir. Ve
Kapadokya yasasında da başka bir yasada da esas alınacak olan şey ırkçılığa
karşı tarihî hakikatleri, tarihî eşitliği, tarihî adaleti savunmaktır değerli
vekiller.
Şimdi
bitirirken özellikle şunu söylemek istiyorum değerli arkadaşlar: Özellikle
kendini başkaca, başkaca sıfatlandırıp kutsayarak ifade edenlere bir şey
hatırlatmak istiyorum. Türkiye’de bize göre tüm halklar eşit olmalıdır -eşit
değildir- ve bu eşitliği ortaya koyan herkes Magna Carta’dan örnekler verir;
1215 yılında İngiltere’de yapılan Magna Carta. Ben size Türk Magna Cartası’nı
hatırlatayım değerli arkadaşlar. 1153 yılında Oğuz Türkleri, Sultan Sencer’in
sultanlık yapamadığını ortaya koyup Sultan Sencer’i görevden alıp Türk Magna
Cartası’nı ortaya koydular. 
(Mikrofon
otomatik cihaz tarafından kapatıldı) 
BAŞKAN
– Sayın Bülbül, devam edin.
KEMAL
BÜLBÜL (Devamla) – Teşekkür ediyorum. 
Bugün
bir Türk Magna Cartası’na ihtiyaç vardır arkadaşlar. Sultan Sencer gibi,
kendini sultan sananların aynı akıbetle karşılaşmamasını dileyerek bir Türk
Magna Cartası’na ihtiyaç vardır. O da Türk Magna Cartası temelinde tüm
halkların kimliğinin, kültürünün tanınması, eşitliğin, özgürlüğün, adaletin
olması ve herkesin çıktığı zaman çok haklı olarak “evliyalar yurdu” diye tarif
ettiği kendi şehirleri ve Türkiye dâhil olmak üzere evliyaların, erenlerin
nuruna ve himmetine gark olmuş bir memleketin oluşmasıdır değerli arkadaşlar. 
Bu
yasa teklifinin bir getirisi olmayacağı düşüncesiyle reddedilmesini talep
ediyor, hepinize sevgi ve saygılar sunuyorum aşk ile, eyvallah. (HDP ve CHP
sıralarından alkışlar) 
BAŞKAN
– Söz sırası Cumhuriyet Halk Partisi Gruba adına Nevşehir Milletvekili Sayın
Faruk Sarıaslan’da. (CHP sıralarından alkışlar) 
Süreniz
on dakika Sayın Sarıaslan. 
CHP
GRUBU ADINA FARUK SARIASLAN (Nevşehir) – Sayın Başkan, değerli milletvekilleri;
hepinizi saygıyla selamlıyorum. 
Geçtiğimiz
günlerde Sayın Genel Başkanımız ve milletvekili arkadaşlarımıza karşı yapılan
planlı linç girişimini nefretle kınıyorum. 
Yeniçağ
gazetesi yazarı Yavuz Selim Demirağ’a yapılan saldırıyı kınıyor, kendisine
geçmiş olsun dileklerimi iletiyorum.
Kapadokya
Alanı Hakkında Kanun Teklifi’ni görüşmek üzere söz almış bulunmaktayım. Kanun
teklifinin gerekçe ve amaç kısmına katılıyorum. Böyle bir yasaya gerçekten
Kapadokya bölgesinin ihtiyacı vardı ancak kanunun içi boş ve doldurulması gerektiği
kanaatindeyim. Bu komisyonda kimler olacak, nasıl seçilecek? Yerelden, sivil
toplum kuruluşlarından, turizm örgütlerinden, il genel meclisi üyelerinden,
belediyeden kimseler olacak mı? Bu yasada bunların cevabı yok. Bu Kapadokya
Alan Komisyonu 5’inci maddede bunların olması gerekir ama hiçbiri yok. Bakın,
burada şöyle diyor: “(1) Kapadokya Alanında, 2863 sayılı Kanun ile kültür
varlıklarını koruma bölge kurulları ile tabiat varlıklarını koruma bölge
komisyonlarına verilen yetki ve görevler Komisyon tarafından kullanılır.”
Komisyonun kimlerden oluşacağı belli değil. “Ayrıca Komisyon, Kapadokya Alanı
içerisinde doğal sit alanlarının tescili, sınır değişiklikleri ve yeniden
değerlendirilmesine yönelik karar almaya yetkilidir.” Kimler yetkilidir belli değil.

“(2)
Komisyon, Kapadokya Alanında geçiş dönemi koruma esasları ve kullanma şartları
ile meri planlara ilişkin her türlü fiziki ve inşai uygulamaya yönelik karar
almaya yetkilidir.” Yani o kadar büyük yetkiler verilmiş ki ama bu yetkileri
kimler kullanacak?
“(3)
2863 sayılı Kanunda ve diğer mevzuatta kültür varlıklarını koruma bölge
kurulları ile tabiat varlıklarını koruma bölge komisyonlarına yapılan atıflar
Kapadokya Alanı bakımından Komisyona yapılmış sayılır.
(4)
Kamu kurum ve kuruluşları, belediyeler ile gerçek ve tüzel kişiler Komisyon
kararlarına uymak zorundadır.” Yani siz belediyelere “Uymak zorundasınız.”
diyorsunuz ama belediye bunun içerisinde yok. Belediye nasıl düşünüyor, o belli
değil.
Burada
alan komisyonunda kimlerin olacağı, kimler tarafından atanacağı ya da hangi
metotlarla belirleneceği konusunda hiçbir hüküm yok. Ancak şimdi, 4 sayılı
Cumhurbaşkanlığı Kararnamesi’nde değişiklik yapılmasına dair Cumhurbaşkanlığı
kararname taslağı var. Yani ortada kanun çıkmamış ama bir Cumhurbaşkanlığı
kararnamesi taslağı çıkmış, var, hazır, şu an elimde, size onu göstereyim,
burada taslak. Ben bunu Komisyonda da söyledim, önce Komisyon Başkanı dedi ki:
“Nereden söylüyorsun? Hayalî şeylerden konuşuyorsun.” İYİ PARTİ’den
milletvekili arkadaşlarımız da vardı. Dedim ki: “Başkanım, ben belgeyle
konuşuyorum.” “Nereden aldın bu belgeyi?” dedi. Ben de söyledim kendisine.
Sonra sordu bakan yardımcısına, “Evet efendim, böyle bir şey var.” dedi. Neyse,
onun üzerine -önemli değil- en azından öğrenmiş oldu kendisi de.
Şimdi,
4 sayılı Cumhurbaşkanlığı Kararnamesi’nde bunun düzenlenmiş kimlerden
oluşacağı. Bakın, başkanlık teşkilatı madde 108: “Başkanlık, başkan, idari ve
teknik başkan yardımcısı ve hizmet birimlerinden oluşur. Başkanlığın en üst
düzey yöneticisi olan bakan başkanlığın genel yönetim ve temsilinden
sorumludur. Başkan, Nevşehir Valisidir. Başkan, bu bölümde ve diğer mevzuatta
kendisine verilen yetki ve görevleri Bakana karşı sorumlu olarak kullanır ve
yerine getirir. Başkan, Başkanlık hizmetlerini mevzuat hükümlerine, Başkanlığın
amaç ve politikalarına, strateji…” Uzun uzun anlatmış burada, uzun.
Şimdi,
benim merak ettiğim: Ortada bir yasa yok, olmayan bir yasada boşluk var, bunu
kararnameyle niye dolduruyoruz? Bak, Meclisiz, burada hep beraber oturalım, burada
kimler olacak, nasıl seçilecek, bunlara beraberce karar verelim.
Şimdi,
değerli arkadaşlar, Nevşehir’deki KAPTİD gibi, TÜRSAB gibi turizm örgütlerinin,
sanayi ve ticaret odası gibi meslek örgütlerinin, il genel meclisi üyelerinin,
belediyelerin burada temsilcilerinin bulunması gerekir. Kararname taslağından
anlaşılıyor ki yine Ankara’dan bir kişi ya da birkaç kişi oturacak, Kapadokya
hakkında karar alacak; bu durumda da sorunlar çözülmeyecek ve de çok karmaşık
hâle gelecektir. 
Örnekler
vermek gerekirse, Avanos’un Sanatçılar Mahallesi 2005 yılında koruma amaçlı
imar planına alındığı hâlde şimdiye dek hiçbir işlem yapılmamış, yüz elli
yıllık tarihî konak evler tahrip olmuştur. Aynı şekilde, Nar kasabamızda
kayadan oyma evler ilgi beklemektedir. Bölgemizde bu ve benzeri o kadar çok yer
vardır ki ancak o bölgenin insanı bilebilir. Bu kurulda yerelden temsilciler
olur ise kurula yol gösterir, eleştirel bakış açısı getirir. Bu önerilerimiz
doğrultusunda kanunda gerçekten düzenleme yapılırsa biz grup olarak da bunu
tartışırız, olumlu oy vereceğimiz kanaatindeyim.
Şimdi,
bunları bu şekilde belirttikten sonra, konu Nevşehir’den açılmışken
Nevşehir’imizin bazı sorunlarını da bu vesileyle dile getirmek istiyorum.
Deminki konuşmacı arkadaşım “Hacıbektaş’la ilgili hiçbir şey söylenmiyor.”
dedi. Ben Hacıbektaş’la ilgili… Gerçekten, Hacıbektaş’ın ciddi sorunu var.
Önümüzdeki günlerde Hacı Bektaş Veli Anma Töreni yapılacak. Üzülerek söylüyorum
ki şu anki Hacıbektaş’ın yol ve kaldırımı elli yıl öncesi düzeyde. Şimdi, ben
bunda bir kasıt aramıyorum, buna en hafif deyimiyle “ihmal” diyelim, bir ihmal
olduğunu varsayalım. Milletvekili arkadaşım burada, diğer arkadaşım burada, ben
onların iyi niyetine güveniyorum. Bir an önce Hacıbektaş’ta bu yolların,
kaldırımların… Çünkü Hacıbektaş Belediyesinin buna gücü yetmez. Sayın Bakan
Yardımcım burada, kendileri de davet edilecek, Bakan da gelecek,
Cumhurbaşkanlığı davet edilecek. Bir an önce Hacıbektaş’ı bu hâlinden
kurtaralım Bakanlık olarak, Valilik olarak. Ben Vali Beyle de görüştüm, Vali
Bey olumlu baktığını ama bütçelerinin olmadığını söyledi. Sayın Vekilim, bu
konuda sizden destek bekliyorum.
Kozaklı
ilçemize her seçim öncesinde gelinir, oraya 500 yataklı bir hastane yapılacağı
vadedilir, vatandaşın oyu alınır, seçimden sonra unutulur. Sayın Vekilim, bu
verdiğiniz sözün takipçisi olacağım, bunu da bilmenizi isterim.
MUSTAFA
AÇIKGÖZ (Nevşehir) – 500 yataklı mı?
FARUK
SARIASLAN (Devamla) – Vallahi öyle dediniz “500 yataklı, hatta bütçesi ayrıldı,
arsası tahsis edildi, yeri hazır.” dediniz. Seçilen de benim akrabam, AK
PARTİ’li. Dedim ki: “Yahu, doğruları söyleyin, vatandaşı aldatmayın.” “Ağabey,
güvencesi benim.” dedi. “Peki.” dedik. 
MUSTAFA
AÇIKGÖZ (Nevşehir) – Bir sıfırı fazla olmasın onun.
FARUK
SARIASLAN (Devamla) – Vallahi bilmiyorum, onların, sizin söylediğiniz, ben
bilemem orasını.
Avanos
ilçemizde bulunan tarihî Taş Köprü yıpranmış, trafiği kaldıramaz durumda.
Belediye Başkanımız projesini çizmiş, Bakanlığa vermiş. Sayın Bakan Yardımcım,
bir an önce de buranın ele alınıp yapılması gerektiği kanaatindeyim. 
Nevşehir
merkeze gelince, hem merkezdeki sanayi hem de Yeni Sanayide doğal gaz yok,
sanayiciler zor durumda, bu nedenle de yeni yatırım yapamamaktadırlar. Siz
milletvekili arkadaşlarımız da bunu biliyorsunuz. Üstüne üstlük, bu sanayici
arkadaşlarımızdan “Size yeni sanayi yapacağız.” diye belediye öncülüğünde para
toplanmış fakat ne arsa var ortada ne de para. Paralarını istediklerinde de
sürekli oyalanmaktalar.
Yanlış
yönetimden dolayı Nevşehir merkez de turizmden yeterli pay alamamaktadır.
Kaleyi ve etrafındaki eski kiliseleri, eski konakları restore edip bulunan yer
altı şehrini tamamlayıp turizme kazandırmak gerekirken Belediye tarafından tam
tersi yapılmış, 17 Nisan 1987 tarih, 3578 sayılı Karar’la tarihî evler kapsamında
tescil edilmiş konaklarımız belediyenin göz yummasıyla yıkılmıştır. Size ben
şimdi bu konakları göstereceğim, yerinde yeller esiyor. Mesela şu konak
arkadaşlar, bunun yerinde yeller esiyor. Bundan onlarca var. 
Şimdi,
belediye başkanımız Nevşehir’in bu sorunlarıyla ilgileneceği yerde attığı bir
“tweet”le “‘Her şey güzel olacak.’ diyen sanatçılar Nevşehir Belediyesi olarak
şehrim tarafından düzenlenecek en ufak dahi de olsa bir programda sahne
alamayacaklar.” demiştir. Biz de merak etmiştik, acaba hangi sanatçıları
çağıracak diye. Başkan kendiliğinden bize cevabı verdi. Rasim Arı davetiyesi,
televizyonlar göstersin de bizim hemşehriler de görsün. 
Bu
davet edilenlerden bir tanesinin adı Dursun Ali Erzincanlı. Bu şahsı herhâlde,
büyük bir ihtimalle tanıyorsunuzdur. Utanarak okuyacağım bir konuşması var:
“Peygamber Efendimiz sadece tarihsel bir şahsiyetti benim gözümde. Peygamberdi
ama on dört asır önce yaşamış ve öbür âleme göç etmişti.”
(Mikrofon
otomatik cihaz tarafından kapatıldı) 
BAŞKAN
– Devam edin Sayın Sarıaslan, toparlayalım.
FARUK
SARIASLAN (Devamla) – “Fakat Gülen’in sohbet CD’leri beni o eşsiz insanların
yaşadığı zaman dilimine götürdü. Efendimiz ve onun ashabını anlamanın…” Uzun
uzadıya gidiyor, şimdi zaman yok, onu söylemeyeceğim. Gerçekten bir Türk
Müslüman olarak utandım bunu okurken.
Sayın
Başkana buradan sesleniyorum, “Bozacının şahidi şıracı olur.” derler bizde.
FETÖ elebaşını öven, Peygamberimizi bundan öğrendiğini ve bu nedenle sevdiğini
söyleyen bu sapkın adam millî ve maneviyatçı ise vay bu ülkenin hâline, vay
Başkanım, senin hâline. (CHP sıralarından alkışlar) 
Sayın
Başkan, senin bilmediğin bir şey daha var: Sanatçı yandaşlıktan ve yalakalıktan
beslenmez, sanatçı üretir, onun için de dikleşmeden dik durur. Etkinliğe
çağırmayacağını söylediğin sanatçılar seninle polemiğe girmek istememiş ve
cevap vermemiş olabilir ama ben sana Nesimi’nin çok güzel bir şiiriyle cevap
vereceğim. “Minnet Eylemem…”
(Mikrofon
otomatik cihaz tarafından kapatıldı)
BAŞKAN
– Buyurun.
FARUK
SARIASLAN (Devamla) - “Har içinde biten gonca güle minnet eylemem/ Arabi,
Farisi bilmem, dile minnet eylemem/ Sırat-ı müstakim üzre gözetirim rahîmi/
İblisin talim ettiği yola minnet eylemem/ Bir acayip derde düştüm herkes gider
kârına/ Bugün buldum bugün yerim, Hak kerimdir yarına/ Zerrece tamahım yoktur
şu dünyanın varına/ Rızkımı veren Hüda’dır, kula minnet eylemem/ Ey Nesimi, can
Nesimi ol gani mihman iken/ Yarın şefaatlarım Ahmed-i Muhtar iken/ Cümlenin
rızkını veren ol gani settar iken/ Yeryüzünün halifesi hünkâra minnet eylemem.
Teşekkür
ediyorum, saygılar sunuyorum. (CHP sıralarından alkışlar)
BAŞKAN
– Teşekkürler.
Değerli
milletvekilleri, şimdi şahıslar adına söz taleplerini karşılayacağım. 
Sayın
Açıkgöz, bir talebiniz mi olacak?
MUSTAFA
AÇIKGÖZ (Nevşehir) – Sayın Başkanımız Nevşehir’le ilgili…
BAŞKAN
– Buyurun, yerinizden, bir tartışma doğurmadan toparlayın Mustafa Bey.
V.- AÇIKLAMALAR (Devam)
41.- Nevşehir Milletvekili Mustafa Açıkgöz’ün, Nevşehir
Milletvekili Faruk Sarıaslan’ın 56 sıra sayılı Kanun Teklifi’nin birinci bölümü
üzerinde CHP Grubu adına yaptığı konuşmasındaki bazı ifadelerine ve AK PARTİ
hükûmetlerinin hiçbir düşünce ve inancı ayırmadan her yere hizmet ettiğine
ilişkin açıklaması
MUSTAFA
AÇIKGÖZ (Nevşehir) – Sayın Başkanım, teşekkür ediyorum.
Tabii,
öncelikle sayın vekilimin anlattığı konularla ilgili, komisyonla ilgili,
komisyonun kimlerden kurulduğuyla ilgili inşallah bir önergemiz olacak. Turizm
Bakanlığımızın belirttiği 7 isim, il özel idaremizden genel sekreter veya
belirleyeceği kişiler, Çevre ve Şehircilik Bakanlığımızdan, onunla ilgili
önergemiz geliyor ve o komisyonda mutabık kaldığımız konuyu burada kanunla
çözeceğiz, onu söyleyelim. 
Bunu
burada çözeriz ama Nevşehir’le ilgili olan kısımları söyleyelim. Öncelikle Hacı
Bektaş Veli Hazretleri, bu milletin, hepimizin ortak değeri ve bizim pirimizdir
ve benim de Hacıbektaş’ın bir damadı olarak her zaman türbesini ziyaret edip,
duasını ettiğim büyüklerimdendir. Tabii, AK PARTİ hükûmetleri hiçbir düşünce ve
inancı ayırmadan bütün bölgelere, bütün her yere hizmet etti.
HAYDAR
AKAR (Kocaeli) – Hacıbektaş’a yapmamış. 
MUSTAFA
AÇIKGÖZ (Nevşehir) – Ve bakın, Hacıbektaş’ta hastanemizi, TOKİ’mizi, alt
geçidimizi, üst geçidimizi, hepsini yaptık.
BÜLENT
TEZCAN (Aydın) – Bunu da yapın.
HAYDAR
AKAR (Kocaeli) – Ya, bunu da yapın. 
BAŞKAN
– Arkadaşlar, sessiz olalım lütfen. 
MUSTAFA
AÇIKGÖZ (Nevşehir) – Ama belediye başkanının vermediği hizmetlerden AK PARTİ
sorumlu değil arkadaşlar, bunun altını çizmek istiyorum. 
FARUK
SARIASLAN (Nevşehir) – Para yok, para. 
BAŞKAN
– Sayın Açıkgöz, sözlerinizi tamamlayın siz. 
MUSTAFA
AÇIKGÖZ (Nevşehir) – Tamam Başkanım. 
Biz
kendi imkânlarımızla, devlet imkânlarıyla Hacıbektaş ilçemizi kendi ilçemiz
görüp her türlü imkânları sağladık. 
Şimdi,
sanayi bölgemizde doğal gazla ilgili -Islah Organize Sanayi Bölgemiz var, bir
de Acıgöl’de organize sanayimiz var- Bakanlığımızda çalışmaları yaptık,
inşallah yakın bir zamanda doğal gaza kavuşturacağız. 
Rasim
Başkanımla ilgili de… Sayın sanatçılarımız kendi özgür ifadelerini kullandılar.
Rasim Başkanımız sadece kendi yapacağı etkinliklere davet etmeyeceğini
belirtmiştir, o da kendi özgür, hür iradesidir, buna da herkesin saygı
duymasını talep ediyoruz efendim. 
BAŞKAN
– Peki, teşekkür ederim. 
FARUK
SARIASLAN (Nevşehir) – Ya, saygı duyduk da Fetullahçı çağırmasına saygı
duymadık. 
X.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Nevşehir Milletvekili Mustafa Açıkgöz ve Adalet ve
Kalkınma Partisi Grup Başkanvekili İstanbul Milletvekili Mehmet Muş ile 65 Milletvekilinin
Kapadokya Alanı Hakkında Kanun Teklifi (2/1811) ile Millî Eğitim, Kültür,
Gençlik ve Spor Komisyonu Raporu (S. Sayısı: 56) (Devam)
BAŞKAN
– Şahıslar adına söz sırası, Gaziantep Milletvekilimiz Sayın Mahmut Toğrul’da.
(HDP sıralarından alkışlar)
Beş
dakika süreniz. 
MAHMUT
TOĞRUL (Gaziantep) – Teşekkür ederim Sayın Başkan. 
Kapadokya
Alanı Hakkında Kanun Teklifi’nin üzerine şahsım adına söz aldım. Bu vesileyle
Genel Kurulu ve Genel Kurulun sevgili emekçilerini saygıyla selamlıyorum.
Sayın
Başkan, tabii, şimdi öncelikle bir alan başkanlığı noktasında, Türkiye birçok
tarihî, kültürel zenginlikleri olan bir coğrafya, Anadolu coğrafyası, her bir
alanla ilgili ayrı bir kanun yapma yoluna gidilmesinin ciddi sıkıntıları
olabileceğini düşünüyoruz. 
İkincisi,
burada alan başkanlığının bir komisyon tarafından yürütüleceği… “Komisyon”
denince bizim aklımıza AKP’nin şimdiye kadar icraatları gelir ki AKP bu
komisyonları birer arpalık gibi, kendi yandaşlarından oluşturur ve aslında
konunun önemi ve gerekliliği ihmal edilir. Bunun sayısız örneği var. 
Değerli
arkadaşlar, komisyonun görevleri tanımlanmamış. Biraz önce AKP sözcüsü bir
önergeyle bunu gidereceklerini söyledi. Ama işte kanunlarımızda böyle
giderayak, hızlıca, tartışılmadan, üzerinde yoğunlaşılmadan yapılıp hızlı bir
şekilde tekrarına düşmek gibi bir yol ve yönteme gidiliyor ve bunlar maalesef,
aslında usul ekonomisi açısından da ciddi sıkıntılar yaratıyor. 
Tabii,
Kapadokya’nın korunması son derece önemlidir ama yanında Ihlara, bakın, yine on
iki bin yıllık bir tarihî şehir olan Hasankeyf bugün sular altında bırakılıyor.
Anadolu’daki her bir tarihî, doğal güzellik hepimizin, insanlığın ortak mirası.
Bakın, yine Çin Seddi’nden sonra en uzun surlar Diyarbakır Surları bugün
bakımsızlıktan yıkılıyor, burçlarının taşları dökülüyor ve bu Hükûmet döneminde
hiçbir önlem alınmadı. Sur’da onlarca tarihî mekân yerle bir edildi, hiçbir
önlem alınmadı. 
Tabii,
bu doğanın, tarihin korunması önemli ama -her şeyden önemlisi- bu ülkede bir
toplumsal barış her şeyin önündedir değerli arkadaşlar. Bakın, bugün
Türkiye'nin cezaevlerinde 3 binin üzerinde insan bu ülkeyi yöneten Hükûmet
çıkardığı, altına imza koyduğu ulusal ve uluslararası anlaşmalara uysun diye
bedenini açlığa yatırmış durumda, 3 binin üzerinde insan. Ve yüzlerce anne, her
gün, haberlerde, sosyal medyada, gerçi yandaş medya bunları vermiyor ama… Her
gün anneler, çocukları ölmesin diye cezaevlerinin önünde tartaklama
görüntülerini yaşıyoruz. 
Değerli
arkadaşlar, anneler iki gündür Mecliste. Dün bizim grup toplantımıza geldiler
ve tek istekleri var: “Bu ülke, hukukuna uysun ve cezaevlerinde çocuklarımız
ölmesin.” Şu anda bizim grup salonundalar. Ben burada tüm partilerin grup
başkanlıklarına bir çağrıda bulunuyorum: Gelin, birer komisyon kurun, annelerle
görüşün; bu anneler ne istiyor, neden buradalar, neden ağlıyorlar ve neden her
gün cezaevlerinin önünde bu hakarete maruz kalıyorlar, bir de onlardan
dinleyin. Çok zor değil insanlarınızla konuşmak, çok zor değil değerli
arkadaşlar. Bakın, grupta bekliyorlar sizleri.
Dün
Meclis Başkanıyla görüştüler, hiçbir şey gelişmedi. Değerli arkadaşlar, bugün
30 kişi ölüm orucuna girmiş durumda ve her geçen saniye cezaevlerinde acı bir
haberin gelmesine doğru bir işleyiş gösteriliyor, her an olumsuz bir haberin
çıkma ihtimali var. Gelin, birbirimize kulak verelim; gelin, annelerimizi bir
dinleyelim ne istiyorlar diye. Bunun siyaset malzemesi yapılmasına hiç ihtiyaç
yok değerli arkadaşlar. Bu bir insanlık sorunudur ve istenen talep öyle yeni
yasalar yapmanızı gerektiren bir talep değil; insanidir, hukukidir, ahlakidir.
Türkiye
Cumhuriyeti Anayasası’nda der ki: “Her yurttaş mahkeme önünde aynı haklara
sahiptir. Hükümlü de olsa, tutuklu da olsa her hükümlü ve her tutuklu aynı
haklara sahiptir.” Ama siz şu veya bu gerekçeyle birilerine farklı bir uygulama
yaptığınızda…
(Mikrofon
otomatik cihaz tarafından kapatıldı)
BAŞKAN
– Toparlayalım.
MAHMUT
TOĞRUL (Devamla) – Bitiriyorum Sayın Başkanım.
…Anayasa’yı
bir yerinden esnetip, bir yerinden bükerseniz işte bugün yaşadığımız tüm
hukuksuzlukların da önünü açmış olursunuz.
Değerli
arkadaşlar, bugün, yine, Mir Celadet Bedirhan 1932 yılında Hawar (Çığlık)
dergisini çıkardı ve bu dergi 23’üncü sayısını hem Arapça hem Latin dilinde
yazıyor. 23’üncü sayısından itibaren Latin alfabesine geçiyor. Kürt diline
ciddi hizmetler veriyor ve o günden bugüne 15 Mayıs Kürt Dil Bayramı’dır. Ben
burada tüm halkların dil bayramlarını kutluyorum. Gelin -bu ülkedeki her dil
bizim bir zenginliğimizdir- sadece Kürtçeyle ilgili değil, burada, bu
coğrafyada yaşadığı UNESCO tarafından ifade edilen 38 dille ilgili devlet bir
önlem alsın. Bakın, UNESCO verilerine göre 18 dil ölmüştür bu coğrafyada,
ölmüştür. 
(Mikrofon
otomatik cihaz tarafından kapatıldı)
MAHMUT
TOĞRUL (Devamla) – Sayın Başkanım, bitireceğim.
BAŞKAN
– Peki, toparlayın.
MAHMUT
TOĞRUL (Devamla) – Her bir dilin ölümü insanlığımızın bir parçasının ölümüdür
diyorum. Gelin, bu noktada el ele verelim, bu ülkede hep beraber adil, eşit,
özgür bir yaşamı kuralım diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Şahıslar adına son söz talebi Trabzon Milletvekilimiz Sayın Hüseyin Örs’e
aittir. (İYİ PARTİ sıralarından alkışlar)
Süreniz
beş dakika Sayın Örs.
HÜSEYİN
ÖRS (Trabzon) – Sayın Başkan, değerli milletvekilleri; Kapadokya Alanı Hakkında
Kanun Teklifi’nin birinci bölümüyle ilgili şahsım adına söz almış bulunuyorum.
Hepinizi en derin saygılarımla selamlıyorum. 
Değerli
milletvekilleri, konuşmama başlamadan önce bir hususu dile getirmek, dün ve
bugün hem Trabzon yerel medyasında hem de ulusal medyada yer alan görüntülü
haberlere dikkatlerinizi çekmek istiyorum. Haberde yer alan görüntülerde
Esenler Belediye Başkanı ve AK PARTİ İstanbul Büyükşehir Belediye Meclisi
Başkan Vekili Tevfik Göksu’nun hem de bir iftar programı sırasında yaptığı konuşmada
31 Mart seçimlerinde İstanbul Büyükşehir Belediye Başkanlığı seçimini kazanan
Sayın Ekrem İmamoğlu’nun şahsı üzerinden tüm Trabzonluları rencide edici
imalarda bulunduğu görülmektedir. Görüntülerde Sayın İmamoğlu’nun kazanmasına
en çok Yunan medyasının sevindiğini iddia eden Göksu, daha sonra İmamoğlu’nun
nereli olduğunu programa katılanlara sormakta ve kalabalıktan “Trabzon.” cevabı
alınca “E, hesap başka.” diyerek şeytanın bile aklına gelmeyecek bir imada
bulunmaktadır. Trabzon şehrini ve tüm Trabzonluları töhmet altında bırakan
mesnetsiz imalarda bulunan Tevfik Göksu’yu bu yüce Meclisimizin kürsüsünde
esefle kınıyorum. (İYİ PARTİ ve CHP sıralarından alkışlar) Bu kem göz sahibine
buradan sesleniyorum: Evet, Ekrem İmamoğlu Trabzonludur, has bir Trabzon
delikanlısıdır. Trabzon’un Akçaabat ilçesinin Cevizli köyündendir ve onun
seçilmesine doğulusuyla, batılısıyla, güneylisiyle, kuzeylisiyle tüm Türkiye
sevinmiştir. (İYİ PARTİ ve CHP sıralarından alkışlar) Trol ağzıyla sarf ettiğin
bölen, ayrıştıran, karalayan sözlerini derhâl geri al, başta Trabzon olmak
üzere tüm Türkiye’den özür dile. 
Trabzon
üzerinden farklı algılar oluşturmaya çalışanları bu kürsüden uyarıyorum:
Aklınızı başınıza alın. Trabzon insanının hassasiyetleriyle oynamaktan
vazgeçin. Trabzon sahipsiz değildir. Trabzon sizin içinde yüzüp eğleneceğiniz
durgun bir göl değildir, fırtınalı ve dalgalı bir denizde kulaç atıyorsunuz.
Dikkat edin, bu fırtına bir gün sizi batırır. Unutmayın ki Trabzon Türkiye'nin
T’sidir. (İYİ PARTİ ve CHP sıralarından alkışlar) 
Değerli
milletvekilleri, Kapadokya, Erciyes, Hasan Dağı ve Güllü Dağ’ın püskürttüğü lav
ve kül tabakalarının yağmur ve rüzgâr tarafından aşındırılmasıyla ortaya çıkan
ve 1985 yılında UNESCO Dünya Mirası Listesi’ne alınan tarihî ve coğrafi zenginliği
olan, ülkemiz için son derece önem arz eden bir yerdir. 
İmar
affı sonrası tarihî mağaralar ve vadilerde yapılan inşaat, büyütme tadilatı, iş
makinelerinin sesleri, tarihin çığlıkları gibi kulakları tırmalıyor. Açıkçası,
Kapadokya imar affına kurban ediliyor. Bu sözler bölge insanının, turizmcilerin
ve esnafların sözleridir. Bu serzenişi ciddiye almak gerekir. 1 Ocak 2018’den
önce yapılmış olan imara aykırı konut, otel, kafe, restoran ve benzeri yapılara
yapı kayıt belgesi almak için 8 Haziranda yürürlüğe giren yasayla kaçak
yapılaşmanın hızla arttığı gerçeğini görmezden gelemeyiz. Burada yasanın
yanlılığı ya da yanlışlığı üzerinden veya ilgili kurumların kaçak yapılaşmaya
izin verip vermemesi, gerekli yaptırımların yapılıp yapılmaması üzerinden eleştirisel
bir siyaset yapma derdinde değilim, hiç kimse bu zenginliğin kaybolmasına ya da
zarar görmesine razı olmaz diye düşünüyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın.
HÜSEYİN
ÖRS (Devamla) - Asıl vurgulamak istediğim durum, kaçak yapılaşma esnasında veya
kaçak yapılaşma yaptırımları sonucu yıkımlar sonrasında bölgenin gördüğü ve
görebileceği zararlar ve insan eliyle oluşan hasarlar üzerinde durulması ve
bunun üzerinden tedbirlerin alınmasıdır.
Yüce
Meclisimizi saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Sayın Erim, bir söz talebiniz var.
Buyurun.
BEKİR
KUVVET ERİM (Aydın) – Beni çocuk gibi azarladınız biraz önce ama herkese söz
verildi, ben yarın söz isteyeceğim.
Teşekkür
ederim. 
BAŞKAN
– Estağfurullah, benim hiç kimseyi öyle bir azarlama hakkım, niyetim olamaz;
ben sadece bütün partilerin grup başkan vekillerine… Partilerin hukuklarını
gözetmek benim Meclis Başkan olarak görevimdir. Mecliste grup başkan vekilleri
partinizi her konuda temsile yetkili kişilerdir, onlar konuşurken onların
konuşmalarının insicamını bozmamak da -bütün siyasi partiler için söylüyorum-
bütün milletvekillerinin görevidir. Ben de grup başkan vekilliği yaptım, doğal
olarak grup başkan vekilleri konuşurken ya da söz alırken onların insicamlarını
kimsenin bozmaması gerekir ve partilerinizin hukukunu korumak da bütün
milletvekillerine düşen bir görevdir. Benim burada yapmaya çalıştığım, grup
başkan vekilleri konuştuğunda partilerin tüzel kişilikleri adına konuşmalar
yapıldığı için tüm partilerin hukukunu korumaktan ibarettir.
Sayın
Yaşar, buyurun.
V.- AÇIKLAMALAR (Devam)
42.- Samsun Milletvekili Bedri Yaşar’ın, 19 Mayıs Millî
Mücadele’yi başlatan sürecin 100’üncü yıl dönümüne ulaşmanın mutluluğunu ve
gururunu yaşadıklarına ilişkin açıklaması
BEDRİ
YAŞAR (Samsun) – Teşekkür ederim Sayın Başkanım.
19
Mayıs 1919, Atatürk’ün Samsun’a ayak basışının 100’üncü yılı. Millî Mücadele’yi
başlatan sürecin 100’üncü yıl dönümüne ulaşmanın mutluluğunu ve gururunu hep
birlikte yaşıyoruz. 19 Mayıs ruhunun 100’üncü yılında bölge milletvekili
olmanın çok ayrı bir gururu olduğunu, bu gururu paylaşmanın da ayrı bir yeri
olduğunu belirtmeden geçemeyeceğim.
Samsun
ise bu ülkenin kurtuluş ve kuruluş şehridir. Samsun, Kurtuluş Savaşı’nın önderi
ve Başkomutanı Mustafa Kemal Atatürk’ün “Benim gerçek doğum tarihim 19 Mayıs
1919’dur.” diyerek adres gösterdiği yerin adıdır. 
19
Mayıs, çağdaş Türkiye'nin, başka bir deyişle Türkiye Cumhuriyeti’nin doğuş
şafağıdır. Türkiye Cumhuriyeti’nin ilk Cumhurbaşkanı Gazi Mustafa Kemal “Ben
Samsun’u ve Samsun halkını gördüğüm zaman, memlekete ve millete ait bütün
düşünce ve kararlarımın…
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
VI.- BAŞKANLIĞIN GENEL KURULA SUNUŞLARI (Devam)
B) Çeşitli İşler
1.- Başkanlıkça, görüşmeleri izlemek üzere Genel Kurulu
teşrif etmiş bulunan Rusya Federasyon Konseyi Başkanı Valentina Matviyenko’ya
"Hoş geldiniz."denilmesi
BAŞKAN
– Sayın milletvekilleri, ülkemize resmî bir ziyarette bulunan Rusya Federasyon
Konseyi Başkanı Sayın Valentina Matviyenko, Meclis Başkanımız Sayın Mustafa
Şentop’la birlikte Genel Kurulumuzu teşrif etmişlerdir. Kendilerine Meclisimiz
adına hoş geldiniz diyorum. (Alkışlar) 
Sayın
Arık…
V.- AÇIKLAMALAR (Devam)
43.- Kayseri Milletvekili Çetin Arık’ın, ebelere hak
ettiği değerin ve önemin verilmesi gerektiğine ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Ülkemizde
sezaryen oranı yüzde 60’lara ulaşmıştır. Oranın bu kadar yüksek olmasının en
önemli nedenlerinden biri de ebelere hak ettiği değerin ve önemin
verilmemesidir. Ülkemizde bir yılda doğan canlı bebek sayısı 1 milyon 290 bin,
ebe sayısı ise sadece 54 bindir, bunların da sadece 2 bini doğumla ilgili
bölümlerde çalışmaktadır. Oysaki ebe demek doğum demektir. Ebelerin kadro
beklentisi karşılanmamıştır. Görev dışı çalıştırma had safhadadır. 3600 ek
göstergede ebenin adı bile geçmemektedir. 3600 ek gösterge ebelerin analarının
ak sütü gibi helaldir. Yurdun en ücra köşelerinde kuşların bile terk ettiği
diyarlarda gece gündüz yirmi dört saat fedakârca çalışan onlardır. 3600 ek
göstergeyi ebelere derhâl verelim. Hak yerini bulsun, hak yerini bulunca her
şey çok güzel olacak.
Teşekkür
ediyorum. (CHP sıralarından alkışlar) 
BAŞKAN
– Sayın Erbay…
44.- Muğla Milletvekili Burak Erbay’ın, Ankara Abdi
İpekçi Parkı’nda basın açıklaması yapmak isteyen sağlık emekçilerine polisin
biber gazı ve copla müdahale etmesini kınadığına ilişkin açıklaması
BURAK
ERBAY (Muğla) – Teşekkür ediyorum Sayın Başkan. 
Geçtiğimiz
cumartesi günü Ankara Abdi İpekçi Parkı’nda Muğla’dan ve Türkiye’nin dört bir
yanından gelen sağlık emekçilerinin 3600 ek gösterge, yıpranma payı, temel
ücretlerin iyileştirilmesi talebiyle yapmak istedikleri basın açıklamasına
polis biber gazı ve copla müdahale etmiştir. Bu müdahalede SES Eş Genel Başkanı
İbrahim Kara ve DEV SAĞLIK-İŞ üyesi Furkan Bircan darbedilerek gözaltına
alınmıştır. Daha insani şartlarda çalışmak isteyen, haklarını arayan sağlık
emekçilerine yapılan bu saldırıyı kınıyorum. Sağlık çalışanları şiddete uğramakta,
uzun saatler çalışmak zorunda kalmakta, ancak tüm olumsuz koşullara rağmen yine
de bu kutsal mesleği yerine getirmektedirler. Sağlık emekçileri, başta seçim
vaadi olarak gündeme getirilen ancak seçimden sonra unutulan 3600 ek gösterge
olmak üzere fiilî hizmet süresi zammının geçmiş çalışma sürelerini de
kapsayacak şekilde yeniden düzenlenmesini, çalışma şartlarının
iyileştirilmesini bekliyorlar. 
BAŞKAN
– Peki, teşekkür ederim.
X.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Nevşehir Milletvekili Mustafa Açıkgöz ve Adalet ve
Kalkınma Partisi Grup Başkanvekili İstanbul Milletvekili Mehmet Muş ile 65
Milletvekilinin Kapadokya Alanı Hakkında Kanun Teklifi (2/1811) ile Millî
Eğitim, Kültür, Gençlik ve Spor Komisyonu Raporu (S. Sayısı: 56) (Devam)
BAŞKAN
– Değerli milletvekilleri, birinci bölüm üzerinde soru-cevap işlemi yok. 
Birinci
bölüm üzerindeki görüşmeler tamamlanmıştır. 
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
Değerli
milletvekilleri, 1’inci madde üzerinde iki önerge vardır, önergeleri aykırılık
sırasına göre okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 56 sıra sayılı Kapadokya Alanı Hakkında Kanun Teklifi’nin 1’inci
maddesinin aşağıdaki şekilde değiştirilmesini arz ve teklif ederiz. 
“Amaç
ve kapsam
Madde
1-(1) Bu Kanunun amacı; Kapadokya Alanının belirlenmesi, tarihi ve kültürel
değerleri ile jeolojik/jeomorfolojik dokusunun ve doğal kaynak değerlerinin
korunması, yaşatılması, geliştirilmesi, tanıtılması, gelecek kuşaklara
aktarılması, planlanması, yönetilmesi, denetlenmesi ve bu doğrultuda kurulacak
idare ve komisyonun oluşumuna ilişkin hususları düzenlemektedir.” 
 Tekin
Bingöl Orhan Sümer Ömer Fethi Gürer
 Ankara Adana Niğde

 Faruk
Sarıaslan Fikret Şahin Erkan Aydın
 Nevşehir Balıkesir Bursa
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) – Katılmıyoruz
Sayın Başkan. 
BAŞKAN
– Önerge hakkında konuşmak isteyen Bursa Milletvekilimiz Sayın Erkan Aydın.
(CHP sıralarından alkışlar) 
ERKAN
AYDIN (Bursa) – Teşekkür ederim Sayın Başkanım. 
56
sıra sayılı Kanun Teklifi hakkında söz almış bulunmaktayım. Yüce heyetinizi
saygıyla selamlıyorum. 
Evet,
ülkenin gündeminde bu kadar sıkıntı varken, ekonomi hızla aşağı doğru giderken,
vatandaş geçim derdindeyken gene özel bir bölgede, özel kişilere birtakım
imtiyazlar sağlayan bir kanun teklifiyle bir kez daha karşınızdayız. 
Komisyona
neyle ilgili rapor gelmiş, bakıyoruz: Bürokratik işlemlerin azaltılması,
kırtasiyenin azaltılması, yetki karmaşasının ortadan kaldırılması amacıyla,
birtakım imtiyazlar sağlanarak “Kapadokya Alan Başkanlığı” adı altında bir
kanun teklifi… 
Peki,
bu hangi yetkilere sahip olacak onlara da bakalım. Birtakım kanunlardan muaf
olacak, birtakım denetimlerden muaf olacak, her türlü alana -orman alanına, sit
alanına, kültür alanına- müdahale etme, istediği gibi oralarla oynama hakkına
sahip olacak ve bu yaptıklarından dolayı da ne Meclis ne Sayıştay ne de
herhangi bir kurum bunu denetleme hakkına sahip olmayacak. 
Şimdi
böyle bir kanun teklifi… Böyle bir alan başkanlığı niye kuruluyor? Biraz önce
söyledik, memleketin bir sürü derdi var. Bakalım daha başka nerelerde olmuş:
Çanakkale’de olmuş, Gelibolu’da alan başkanlığı kurulmuş. Kimse içeride ne olup
bittiğini bilmiyor, hesap verilebilirlik yok, her istediğini istediği kişiye
yapıyor, istediği kadar elemanı dolduruyor, istediği kadar harcama yapıyor;
hiçbir denetime tabi değil. E, burası? Burası da gerçekten sadece Türkiye'nin
değil dünyanın en güzel bölgelerinden, tarihî UNESCO Dünya Kültür Miras
Listesi’nde olan, bütün dünyanın gözbebeği, varlığı olması gereken yer. 
Peki,
AK PARTİ Hükûmetinin on yedi yıllık geçmişine baktığımızda, bu kadar geniş
yetkilerle, bu kadar fazla imtiyazla hiçbir denetime tabi olmayan yerleri
verdiğinizde başınıza neler geliyor? Bakalım, sayfalarca sürüyor ama sadece
birkaçını sayalım. Telsim gitmiş, TEKEL gitmiş, PETKİM gitmiş; ERDEMİR,
İSDEMİR, Sümerbank, cam fabrikaları, şeker fabrikaları, en son da tank palet
fabrikası gitmiş. Yani aslında şu anda yapılan ne? Kediye ciğer teslim etmek.
Kişinin iştir ayinesi, lafa bakılmaz. Buralara birçok gerekçe yazılmış “Buralar
çok güzel olacak, buralara yatırımcı gelecek, faaliyetler olacak, spor
tesisleri olacak, balonlar uçacak…” Ama gerçekte ne olduğunu hepimiz biliyoruz.
Uludağ’da da aynısını yapmak için birtakım hazırlığın yapıldığı haberleri bize
geliyor. Peki, neden? Kapadokya, Uludağ, Çanakkale… Bundan sonra neresi olacak?
İşte, nerede tarihî bir güzellik varsa; Pamukkale, Hasankeyf, Salda Gölü,
Fırtına Vadisi, Okluk Koyu… 
Arkadaşlar,
memleketin bu kadar sıkıntısı varken birilerine, yandaşa bir çıkar sağlamak
için buralara kanun teklifleri getirmeyin, vatandaşın geçim derdiyle ilgilenin.
Herkes unutacak sanıyorsunuz ama orada yaşananları hepimiz gayet iyi biliyoruz.
Bunlar gittikten sonra maalesef geriye dönüş olmuyor. Bugün o satılanlardan
hangisini hangi kaynakla geri alabileceğimizi söyleyebilecek kimse var mı?
Maalesef hiçbir şekilde yok. Amacın ne olduğunu hep birlikte biliyoruz.
Ne
oldu? Seçimden önce söyleniyordu, çok değil; 2023 hedefleri vardı, beka sorunu
vardı. FATİH Projesi vardı gerçekten, nerede bu milyar dolarlık projeler? Yüz
günlük program, hedefler vardı, nerede bunlar? Yerli uçak hangardaydı, ha bugün
ha yarın çıkıyordu. Yerli araba vardı, bir yerden prototipi gelmiş. Kaç sene
oldu, bunlar yok. 2,5 milyon kişiye iş bulunacaktı. Bugün işsizlik rakamı açıklandı:
14,7. Üniversiteli işsizlik oranı: Her 3 gençten 1’i işsiz. Bunları bıraktık,
neyle uğraşıyoruz? Paketlenebilecek, pazarlanabilecek, hiçbir denetim olmadan
yandaşın cebini doldurabileceği ve bundan dolayı da hiçbir şekilde hesap
verilemeyeceği bir alan başkanlığıyla ilgili kanun teklifi... El insaf diyorum,
biraz vicdan diyorum. Gelin, şu ulu çatı altında milletin gerçek gündemlerini
konuşalım, ekonomiye hep birlikte bizim de üzerimize ne düşüyorsa birlikte
yapalım. 
(Mikrofon
otomatik cihaz tarafından kapatıldı) 
ERKAN
AYDIN (Devamla) – Toparlıyorum.
BAŞKAN
– Toparlayın Sayın Aydın.
ERKAN
AYDIN (Devamla) – Siz muhalefetiyle iktidarıyla bir teklif getirdiniz “Bu
sorunları çözelim.” dediniz de biz mi kabul etmedik? Bir an önce memleketin ne
kadar değerli yeri varsa özel kanunlarla Varlık Fonu gibi içine attığınız
yüz-yüz elli yıllık değerli kurumların hangi faiz oranlarıyla yurt dışındaki
tefecilere ipotek ettirildiğini hep birlikte biliyoruz. Bu gündemlerden acilen
vazgeçin, daha vakit var. Bizim görevimiz uyarmak ve halkımızın isteği olan
doğru yola hep birlikte gitmek. Ama siz bu uyarıları dikkate almazsanız, emin
olun, nasıl 31 Martta 81 ilde vatandaşımız sandıkta bir ders verdiyse, bir sarı
kart gösterdiyse 23 Haziranda da kırmızı kart gösterecek diyorum, her şey çok
güzel olacak diyorum, hepinize saygılar sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan Kapadokya Alanı Hakkında Kanun Teklifi’nin 1’inci maddesinin (1)’inci
fıkrasında yer alan “hususları” ibaresinin “konuları” ibaresiyle
değiştirilmesini arz ve teklif ederim.
 Fahrettin Yokuş Enez Kaplan Ayhan
Erel
 Konya Tekirdağ Aksaray
 Bedri Yaşar Yasin
Öztürk Muhammet Naci Cinisli
 Samsun Denizli Erzurum
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Önerge hakkında konuşmak isteyen Aksaray Milletvekilimiz Sayın Ayhan Erel.
(İYİ PARTİ sıralarından alkışlar) 
AYHAN
EREL (Aksaray) – Sayın Başkanım, değerli milletvekilleri, yüce Türk milleti;
Kapadokya Alanı Hakkında Kanun Teklifi’nin 1’inci maddesi üzerine partim adına
söz almış bulunmaktayım. Hepinizi saygıyla selamlıyorum. 
Yeniçağ
gazetesi yazarı; kalemi, kelamı, selamı dosdoğru olan Yavuz Selim Demirağ’a
yönelik saldırıyı nefretle kınıyorum. Fikirler zorla, şiddetle, topla, tüfekle
asla öldürülmez. Bir fikir ancak kendinden daha üstün bir fikirle mağlup
edilebilir. Değerli yazarımıza buradan tekrar Allah’tan acil şifalar diliyorum.

Dünyada
eşine ender rastlanan kültürel ve tabii güzellikleri bir arada bulunduran ve
binlerce yıllık medeniyetin izlerini günümüze taşıyan Kapadokya alanının tarihî
ve kültürel değerleriyle jeolojik ve jeomorfolojik dokusunun ve doğal kaynak
değerlerinin korunması, yaşatılması, geliştirilmesi, tanıtılması, gelecek
kuşaklara aktarılması, turizmden ülke ekonomisine daha fazla katma değer
sağlamak amacıyla hazırlanan bu kanunu eksikliklerine rağmen kısmen olumlu
bulmaktayım. Emeği geçenlere yöre halkı adına teşekkür ediyorum. 
Sayın
Başkan, değerli milletvekilleri; Kapadokya’nın giriş kapısı olan Aksaray’ımızın
bu kanun kapsamında bulunmaması bizi üzüntüye sevk etmiştir. Bu millet
kürsüsünden, başta Sayın Cumhurbaşkanımız olmak üzere tüm yetkililere
sesleniyorum: Siz Aksaray’dan ne istiyorsunuz? On beş yıldır sözünü verdiğiniz
demir yolunu yapmadınız, yüzde 70’i tamamlanmış havaalanında “yolcu yok”
iddiasıyla havaalanımızı kaderine terk ettiniz. Bir hastane yaptınız, bir dokun
bin ah işit misali neresine elimizi atsak elimizde kalıyor. 1 kilometre
ötesinde Aksaray’ın çöp toplama alanı, kanalizasyonun araziye bırakıldığı yer.
Kokudan hastanede sağlam insanlar bile hasta oluyor. Aksaray hâlâ içilebilir
suya hasret. Oysa Aksaray kurulduğu günden bu yana AK PARTİ’ye en üst düzeyde
destek vermiştir, Aksaraylılara karşılığı bu olmamalıydı. Bu kanunun aynısını
Ihlara alanı hakkında kanun teklifi olarak hazırlayıp imza bölümlerini boş
bıraktım. Bunu İYİ PARTİ olarak Meclise getirdiğimizde ne kadar haklı da
olursak olalım, iktidar partisi tarafından kabul görmeyeceğini biliyorum. Bu
nedenle kanun teklifi ve görüşmekte olduğumuz kanun teklifiyle sadece
“Kapadokya”nın yerlerini “Ihlara” olarak değiştirip bunu AK PARTİ grup başkan
vekilimize takdim edeceğim. Onların imzasıyla Genel Kurula geldiğinde de
Aksaray’ımız için, Türkiye’miz için biz “evet” diyeceğiz. Çünkü Aksaray
Kapodakya’yla aynı tabii, tarihî ve kültürel değerlere sahip. Siz bir elmayı bu
şekliyle ikiye ayırmış oluyorsunuz. 
Sayın
Başkan, değerli milletvekilleri; Kapadokya’nın incisi Ihlara Vadisi’dir.
Allah’ın ateşe, suya ve rüzgâra yüklemiş olduğu görevle oluşan eser ilk
Hristiyanları koruyup gözeten derin bir vadidir. Dik kaya duvarlarına oyulmuş
mağara evleri, mabetleri ve yamaçlarına kurulmuş köyleriyle içinden geçen
Melendiz Çayı, ona eşlik eden yeşil bahçeleriyle mucizeler dehlizidir.
Kapadokya’nın en büyük manastırı Selime Manastırı, kervan yolu, kiliseleri ve
manzarasıyla yine bu bölgenin gözdesidir. Peri bacalarıyla yılda 300 bine yakın
yabancı, yerli turistin geldiği, seyrettiği güzel bir yerdir. Yine bölgemizde
Saratlı ve Kırkgöz yer altı şehirleri bulunmaktadır. Tarih ve kültür cenneti
Güzelyurt bu yörenin görülmesi gereken, korunması gereken yerlerindendir. Yine
Sultanhanı ve Yunus Emre’nin Çilehanesi ve Tapduk Emre’nin mezarının bulunduğu
yerler, bu yerlerin tamamı Kapadokya’da birer değerdir. Dolayısıyla buraların
da korunması, gelecek kuşaklara aktarılması için ya bu yasanın içine alınması
ya da Ihlara alan yasası olarak yeni bir yasanın kabul edilmesini yüce
Meclisten saygıyla arz ediyorum. 
Kapadokya’nın
bir parçası olan Ihlara Vadisi, yine Güzelyurt’taki Kilise Cami, açık hava müzesi,
Selime…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Erel.
AYHAN
EREL (Devamla) – …Anadolu’nun en büyük kervansarayı olan Sultanhanı…
HASAN
ÇİLEZ (Amasya) – Orası restore edildi, değil mi?
AYHAN
EREL (Devamla) – Edildi, evet, emeği geçenlere teşekkür ediyorum. 
…Aksaray’ın
doğal güzelliği Hasan Dağı ve Eğri Minare’miz, Narlıgöl’ümüzle Kapadokya’nın
devamı olan Aksaray’ın da ya bu kanun kapsamına alınmasını ya da yeni bir
kanunla korunmasını teklif ediyor, hepinize saygılar sunuyorum. 
Sağ
olun. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
Sayın
Bülbül… 
V.- AÇIKLAMALAR (Devam)
45.- Aydın Milletvekili Süleyman Bülbül’ün, bal
üreticilerinin arı ölümlerinden kaynaklanan mağduriyetin giderilmesini ve
gerekli önlemlerin alınmasını talep ettiğine ilişkin açıklaması
SÜLEYMAN
BÜLBÜL (Aydın) – Sayın Başkan, teşekkür ediyorum. 
Türkiye'nin
en önemli arı yetiştirme ve bal üretim merkezlerinden biri olan Aydın ilinin
Nazilli, Kuyucak, Sultanhisar, Yenipazar, Köşk, Karpuzlu, Çine ve Koçarlı
ilçelerinde arı ölümleri artarak devam etmektedir. Kovanlarda bulunan arılar
yüzde 80 oranında telef olmuş durumdadır. Bu ölümlerin sulama birliklerinin
kanallardaki yosunlaşmayı önlemek için kullandıkları zararlı kimyasalların,
zirai ilaçların düzensiz, bilinçsiz ve zamansız kullanılması gibi nedenlerinin
olduğu bilinmektedir. Üreticiler bu durumu her yıl yaşadıklarını ve bu
mağduriyetin giderilmesini, bu konuda önlemlerin alınmasını talep
etmektedirler. Buradan yaklaşık 3.500 arıcının sesini duyurmak istedim. 
Teşekkür
ederim. 
BAŞKAN
– Teşekkür ederim. 
Değerli
milletvekilleri, birleşime beş dakika ara veriyorum. 
Kapanma Saati: 18.53
ÜÇÜNCÜ OTURUM
Açılma Saati: 18.58
BAŞKAN: Başkan Vekili Levent GÖK
KÂTİP ÜYELER: Mustafa
AÇIKGÖZ (Nevşehir), Rümeysa KADAK (İstanbul)
----- 0 -----
BAŞKAN
- Türkiye Büyük Millet Meclisinin 78'inci Birleşiminin Üçüncü Oturumunu
açıyorum.
56
sıra sayılı Kanun Teklifi’nin görüşmelerine devam ediyoruz.
X.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Nevşehir Milletvekili Mustafa Açıkgöz ve Adalet ve
Kalkınma Partisi Grup Başkanvekili İstanbul Milletvekili Mehmet Muş ile 65
Milletvekilinin Kapadokya Alanı Hakkında Kanun Teklifi (2/1811) ile Millî
Eğitim, Kültür, Gençlik ve Spor Komisyonu Raporu (S. Sayısı: 56) (Devam)
BAŞKAN
– Komisyon? Yok.
Ertelenmiştir.
Gündemimizde
başka bir konu bulunmadığından, alınan karar gereğince kanun teklifleri ile
komisyonlardan gelen diğer işleri sırasıyla görüşmek için 16 Mayıs 2019
Perşembe günü saat 14.00’te toplanmak üzere birleşimi kapatıyorum.
Kapanma Saati: 18.59




(x) Bu bölümlerde Hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) 56 S. Sayılı Basmayazı 14/5/2019
tarihli 77’nci Birleşim Tutanağı’na eklidir. 




