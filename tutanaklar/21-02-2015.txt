



TBMM Tutanak Müdürlüðü




 
 TÜRKİYE
BÜYÜK MİLLET MECLİSİ
 TUTANAK DERGİSİ

 60’ıncı
Birleşim
 21
Şubat 2015 Cumartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- AÇIKLAMALAR
1.- Ankara Milletvekili Levent Gök'ün, 20/2/2015
tarihli “Gelen Kâğıtlar” listesinde yer alan (1/1038) esas numaralı Türkiye
Cumhuriyeti Hükümeti ile Katar Devleti Hükümeti Arasında Askeri Eğitim, Savunma
Sanayii ile Katar Topraklarında Türk Silahlı Kuvvetlerinin Konuşlandırılması Konusunda
İşbirliği Anlaşmasının Onaylanmasının Uygun Bulunduğuna Dair Kanun Tasarısı’nın
Millî Savunma ve Dışişleri Komisyonlarına havale edilmelerine İç Tüzük’ün
73’üncü maddesine göre itiraz ettiğine ilişkin açıklaması
2.- Kayseri Milletvekili Yusuf Halaçoğlu'nun, Ege
Üniversitesinde meydana gelen olaylarda Fırat Yılmaz Çavuşoğlu’nun hayatını
kaybetmesine ilişkin açıklaması
3.- Amasya Milletvekili Mehmet Naci Bostancı'nın, Ege
Üniversitesinde meydana gelen olaylarda Fırat Yılmaz Çavuşoğlu’nun hayatını
kaybetmesine ilişkin açıklaması
4.- Kayseri Milletvekili Yusuf Halaçoğlu'nun, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
5.- Bingöl Milletvekili İdris Baluken'in, Halkların
Demokratik Partisi olarak, 21 Şubat Uluslararası Anadil Günü’ne ve Ege
Üniversitesinde yaşanan olaylara ilişkin açıklaması
6.- Ankara Milletvekili Levent Gök'ün, Ege
Üniversitesinde meydana gelen olaylarda Fırat Yılmaz Çavuşoğlu’nun hayatını
kaybetmesine ilişkin açıklaması
7.- Konya Milletvekili Faruk Bal'ın, Ege
Üniversitesinde yaşanan olaylarda hayatını kaybeden Fırat Yılmaz Çavuşoğlu’na Allah’tan
rahmet dilediğine ve Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
8.- Ankara Milletvekili Levent Gök'ün, 20/2/2015
tarihli “Gelen Kâğıtlar” listesinde yer alan (1/1036) esas numaralı Karadeniz
Ekonomik İşbirliği Örgütü ile Türkiye Cumhuriyeti Hükümeti Arasında Merkez
Anlaşmasının Ekinde Değişiklik Yapılmasına ve KEİ Merkezinin Kalıcı Olarak Taşınmasının
Usullerine İlişkin Karadeniz Ekonomik İşbirliği Örgütü ile Türkiye Cumhuriyeti
Hükümeti Arasında Anlaşmanın Onaylanmasının Uygun Bulunduğuna Dair Kanun
Tasarısı’nın Plan ve Bütçe ile Dışişleri Komisyonlarına havale edilmelerine İç
Tüzük’ün 73’üncü maddesine göre itiraz ettiğine ilişkin açıklaması
9.- Amasya Milletvekili Mehmet Naci Bostancı'nın, Konya
Mliletvekili Faruk Bal’ın yaptığı açıklamasındaki bazı ifadelerine ilişkin
açıklaması
10.- Ankara Milletvekili Levent Gök'ün, 20/2/2015
tarihli “Gelen Kâğıtlar” listesinde yer alan (1/1037) esas numaralı Türkiye
Cumhuriyeti Hükümeti ve Pakistan İslam Cumhuriyeti Hükümeti Arasında İşbirliği
Protokolünün Onaylanmasının Uygun Bulunduğuna Dair Kanun Tasarısı’nın Plan ve
Bütçe ile Dışişleri Komisyonlarına havale edilmelerine İç Tüzük’ün 73’üncü
maddesine göre itiraz ettiğine ilişkin açıklaması
11.- Ağrı Milletvekili Halil Aksoy'un, yaptığı gündem
dışı konuşmasındaki bazı ifadelerine ilişkin açıklaması
12.- Batman Milletvekili Ziver Özdemir'in, yaptığı
gündem dışı konuşmasındaki bazı ifadelerine ilişkin açıklaması
13.- Hakkâri Milletvekili Adil Zozani'nin, Mersin
Milletvekili Ertuğrul Kürkcü’nün (2/1632) esas numaralı Kanun Teklifi’ni geri
çekme önergesinin oylamasında yanlışlık yapıldığına ilişkin açıklaması
14.- Kayseri Milletvekili Yusuf Halaçoğlu'nun, 21 Şubat
Uluslararası Anadil Günü’ne ilişkin açıklaması
15.- Kayseri Milletvekili Yusuf Halaçoğlu'nun, MHP grup
önerisinin mecrasından çarpıtıldığına ilişkin açıklaması
16.- Bingöl Milletvekili İdris Baluken'in, milletvekillerinin
Genel Kurulda temiz bir dille konuşması gerektiğine ilişkin açıklaması
17.- Sinop Milletvekili Engin Altay'ın, Genel Kurulun
atmosferiyle ilgili olarak Başkanın milletvekillerini uyarması gerektiğine
ilişkin açıklaması
18.- Mardin Milletvekili Gülser Yıldırım'ın, CHP grup
önerisi üzerinde yaptığı konuşmasındaki bazı ifadelerine ilişkin açıklaması
19.- Bingöl Milletvekili İdris Baluken'in, Halkların
Demokratik Partisi olarak, Türkiye’deki bütün farklı dillerin Anadolu topraklarının
zenginliği olduğunu düşündüklerine ve Meclis tutanaklarında bu dillerin
“bilinmeyen bir dil” olarak yer almaması gerektiğine inandıklarına ilişkin
açıklaması
20.- Konya Milletvekili Faruk Bal'ın, Mecliste Kürtçe
ifadelerde bulunan bir milletvekilinin sözlerini Başkanın isteğiyle Türkçeye
çevirmesinin Anayasa’nın Başkanlık marifetiyle ihlali anlamına geleceğine ve
Başkanın kendi beyanıyla bunu düzeltmesi gerektiğine ilişkin açıklaması
21.- Amasya Milletvekili Mehmet Naci Bostancı'nın,
Mecliste kimin, hangi dille konuştuğundan çok daha önemlisinin nasıl
konuşulduğu olduğuna ilişkin açıklaması
22.- Hakkâri Milletvekili Adil Zozani'nin, İçişleri
Komisyonunda 684 sıra sayılı Kanun Tasarısı Raporu’na İç Tüzük hükümlerine
aykırı bir ekleme yapıldığına ilişkin açıklaması
23.- Gaziantep Milletvekili Ali Serindağ'ın, İçişleri
Komisyonunda 684 sıra sayılı Kanun Tasarısı Raporu’na İç Tüzük hükümlerine
aykırı bir ekleme yapıldığına ilişkin açıklaması
24.- İçişleri Komisyonu Başkanı Mehmet Ersoy'un,
İçişleri Komisyonunda 684 sıra sayılı Kanun Tasarısı Raporu’na yapılan
eklemenin İç Tüzük hükümlerine aykırı olmadığına ilişkin açıklaması
25.- Ankara Milletvekili Levent Gök'ün, 684 sıra sayılı
Kanun Tasarısı’nın görüşmeleri sırasında Başkanın İç Tüzük hükümlerine aykırı
davrandığına ilişkin açıklaması
26.- Ankara Milletvekili Bülent Kuşoğlu'nun, kara ve
hava birliklerinin Suriye’ye girdiği haberleriyle ilgili Hükûmet yetkililerinin
açıklama yapması gerektiğine ilişkin açıklaması
27.- İçişleri Bakanı Efkan Ala'nın, bu ulusal güvenlik
meselesiyle ilgili değerlendirmelerin daha sonra yapılacağına ilişkin
açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı'nın, Başkanlık Divanı olarak, Ege Üniversitesinde yaşanan olaylarda
hayatını kaybeden Fırat Yılmaz Çavuşoğlu’na Allah’tan rahmet, ailesine
başsağlığı dilediklerine ilişkin konuşması
2.- Oturum Başkanı TBMM Başkan Vekili Ayşe Nur
Bahçekapılı'nın, Mersin Milletvekili Ertuğrul Kürkcü’nün (2/1632) esas numaralı
Kanun Teklifi’ni geri çekme talebiyle ilgili Genel Kurulun karar vermesi
gerektiğine ve Türkiye Büyük Millet Meclisi Başkanının 21/2/2015 tarihli
60’ıncı Birleşim için Başkanlık Divanı görevlendirme yazısına ilişkin konuşması
3.- Oturum Başkanı TBMM Başkan Vekili Ayşe Nur
Bahçekapılı'nın, Başkanlık Divanı olarak, 21 Şubat Uluslararası Anadil Günü’nü
kutladıklarına ilişkin konuşması
4.- Oturum Başkanı TBMM Başkan Vekili Ayşe Nur
Bahçekapılı'nın, İçişleri Komisyonunda 684 sıra sayılı Kanun Tasarısı Raporu’na
yapılan eklemenin İç Tüzük hükümlerine aykırı olmadığı ve Kayseri Milletvekili
Yusuf Halaçoğlu'na İç Tüzük'e göre disiplin cezası verilecek bir durum olmadığına
ilişkin konuşması
5.- Oturum Başkanı TBMM Başkan Vekili Ayşe Nur
Bahçekapılı'nın, 684 sıra sayılı Kanun Tasarısı’nın görüşmeleri sırasında Gazi
Meclisin kürsüsünün suistimal edildiğine ve kendisinin İç Tüzük hükümlerine
uygun davrandığına ilişkin konuşması

VI.- GEÇEN TUTANAK HAKKINDA KONUŞMALAR
1.- Bingöl Mliletvekili İdris Baluken'in, 20/2/2015
tarihli 59’uncu Birleşimdeki bazı ifadelerini düzelttiğine ilişkin konuşması

VII.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe Nur
Bahçekapılı’nın, İç Tüzük’ün 58’inci maddesine göre söz isteyen Hasip Kaplan’a
söz vermemesine yönelik tutumunun İç Tüzük hükümlerine uygun olup olmadığı
hakkında
2.- Oturum Başkanı TBMM Başkan Vekili Ayşe Nur
Bahçekapılı’nın, Genel Kurulda Kürtçe birtakım ifadelerde bulunan
milletvekillerinin sözlerini Türkçeye çevirmelerini istemesine yönelik
tutumunun Anayasa ve İç Tüzük hükümlerine uygun olup olmadığı hakkında
3.- Oturum Başkanı TBMM Başkan Vekili Ayşe Nur
Bahçekapılı’nın, İçişleri Komisyonunda 684 sıra sayılı Kanun Tasarısı Raporu’na
yapılan eklemenin İç Tüzük hükümlerine aykırı olmadığına ve görüşmelere devam
edilmesine yönelik tutumunun İç Tüzük hükümlerine uygun olup olmadığı hakkında
4.- Oturum Başkanı TBMM Başkan Vekili Sadık Yakut’un,
İç Tüzük’ün 63’üncü maddesi çerçevesinde çalışma usullerine uymadığı
gerekçesiyle bu tutumunun İç Tüzük hükümlerine uygun olup olmadığı hakkında

VIII.- SATAŞMALARA İLİŞKİN KONUŞMALAR
1.- Şırnak Milletvekili Hasip Kaplan'ın, İstanbul
Milletvekili Mehmet Doğan Kubat’ın usul görüşmesiyle ilgili yaptığı konuşması
sırasında şahsına sataşması nedeniyle konuşması
2.- Ankara Milletvekili Levent Gök'ün, Ağrı Milletvekili
Halil Aksoy’un yaptığı gündem dışı konuşması sırasında Cumhuriyet Halk
Partisine sataşması nedeniyle konuşması
3.- Ankara Milletvekili Mustafa Erdem'in, Isparta
Milletvekili Recep Özel’in MHP grup önerisi üzerinde yaptığı konuşması
sırasında şahsına sataşması nedeniyle konuşması
4.- İstanbul Milletvekili İhsan Özkes'in, Amasya
Milletvekili Mehmet Naci Bostancı’nın MHP grup önerisi üzerinde yaptığı
konuşması sırasında şahsına sataşması nedeniyle konuşması
5.- Ankara Milletvekili Levent Gök'ün, Mardin
Milletvekili Gülser Yıldırım’ın CHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
6.- Konya Milletvekili Faruk Bal'ın, Amasya
Milletvekili Mehmet Naci Bostancı’nın usul görüşmesi üzerinde yaptığı konuşması
sırasında şahsına ve Milliyetçi Hareket Partisine sataşması nedeniyle konuşması
7.- Osmaniye Milletvekili Hasan Hüseyin Türkoğlu'nun,
Hakkâri Milletvekili Adil Zozani’nin usul görüşmesiyle ilgili yaptığı konuşması
sırasında şahsına sataşması nedeniyle konuşması
8.- Amasya Milletvekili Mehmet Naci Bostancı'nın,
Ankara Milletvekili Gökhan Günaydın’ın 684 sıra sayılı Kanun Tasarısı’nın 7’nci
maddesiyle ilgili önerge üzerinde yaptığı konuşması sırasında AK PARTİ Grubuna
sataşması nedeniyle konuşması

IX.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ağrı Milletvekili Halil Aksoy'un, 21 Şubat
Uluslararası Anadil Günü’ne ilişkin gündem dışı konuşması
2.- Erzincan Milletvekili Muharrem Işık'ın, Erzincan
ilinin sorunlarına ilişkin gündem dışı konuşması
3.- Batman Milletvekili Ziver Özdemir'in, 21 Şubat
Uluslararası Anadil Günü’ne ilişkin gündem dışı konuşması

X.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Şırnak Milletvekili Hasip Kaplan ve 21 milletvekilinin,
Güneydoğu illerinde sık sık görülen toz taşınımının bölge halkı üzerindeki
olumsuz etkilerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1218)
2.- Aydın Milletvekili Metin Lütfi Baydar ve 26
milletvekilinin, Aydın’daki intihar vakalarının nedenlerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1219)
3.- Aydın Milletvekili Metin Lütfi Baydar ve 26 milletvekilinin,
Skorsky S-70 tipi helikopterlerde herhangi bir sorun olup olmadığının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1220)
B) Çeşitli İşler
- Gösteri ve Protestolar
1.- 684 sıra sayılı Kanun Tasarısı’nın görüşmeleri
sırasında CHP ve HDP milletvekilleri tarafından kürsü önünde oturma eylemi
yapılması ve slogan atılması
2.- 684 sıra sayılı Kanun Tasarısı’nın görüşmeleri
sırasında HDP milletvekilleri tarafından kürsü önünde oturma eylemine devam
edilmesi ve sloganlar atılması
3.- Bursa Milletvekili Aykan Erdemir’in, 684 sıra
sayılı Kanun Tasarısı’nın görüşmeleri sırasında “Bugün 23 Mart 1933.” yazılı
bir pankart açması

XI.- ÖNERİLER
A) Siyasi Parti Grubu Önerileri
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan ana dilde eğitim yasağının tüm boyutlarıyla araştırılarak
alınması gereken önlemlerin belirlenmesi amacıyla bir Meclis araştırması
açılmasına ilişkin önergenin (10/326) ön görüşmelerinin, Genel Kurulun 21 Şubat
2015 Cumartesi günkü birleşiminde yapılmasına ilişkin önerisi
2.- MHP Grubunun, Ankara Milletvekili Mustafa Erdem ve
arkadaşları tarafından, din görevlilerinin sorunlarının araştırılması amacıyla
24/11/2014 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 21 Şubat 2015 Cumartesi günkü
birleşiminde sunuşlarda okunmasına ve ön görüşmelerinin aynı günkü birleşiminde
yapılmasına ilişkin önerisi
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan kadınların istihdam ve ücret eşitsizliği sorunlarının
araştırılarak alınması gereken önlemlerin belirlenmesi amacıyla bir Meclis
araştırması açılmasına ilişkin önergenin (10/700) ön görüşmelerinin, Genel
Kurulun 21 Şubat 2015 Cumartesi günkü birleşiminde yapılmasına ilişkin önerisi

XII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684)
6.- Kültürel İfadelerin Çeşitliliğinin Korunması ve
Geliştirilmesi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/292) (S. Sayısı: 54)
21 Şubat 2015
Cumartesi
BİRİNCİ OTURUM
Açılma Saati:
14.00
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER: Muharrem
IŞIK (Erzincan), Muhammet Bilal MACİT (İstanbul) 
----0----
BAŞKAN – Türkiye Büyük Millet Meclisinin
60’ıncı Birleşimini açıyorum.
III.- YOKLAMA
BAŞKAN – Elektronik cihazla yoklama
yapacağız.
Yoklama için üç dakika süre veriyorum
ve yoklama işlemini başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı yoktur. 
Birleşime yirmi dakika ara veriyorum. 
Kapanma Saati:
14.04
İKİNCİ OTURUM
Açılma Saati:
14.24
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul) 
----0----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin İkinci Oturumunu açıyorum. 
III.- YOKLAMA
BAŞKAN – Açılışta yapılan yoklamada
toplantı yeter sayısı bulunamamıştı. Şimdi yoklama işlemini tekrarlayacağım ve
yoklama için dört dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır,
görüşmelere başlıyoruz.
LEVENT GÖK (Ankara) – Sayın Başkan…
BAŞKAN – Buyurun Sayın Gök.
LEVENT GÖK (Ankara) – Teşekkür ederim
Sayın Başkan.
Sayın Başkan, İç Tüzük’ümüzün 73’üncü
maddesine göre Meclise gelen kanun tasarılarının ilgili komisyonlara doğrudan
doğruya havalesi ve bunların Tutanak Dergisi’ne ve ilan tahtasına yazılması bir
amir hükümdür. Bu, dün yayımlanan Gelen Kâğıtlar listesine baktığımızda,
Türkiye Cumhuriyeti Hükümeti ile Katar Devleti Hükümeti Arasında Askeri Eğitim,
Savunma Sanayii ile Katar Topraklarında Türk Silahlı Kuvvetlerinin
Konuşlandırılması Konusunda İşbirliği Anlaşmasının Onaylanmasının Uygun
Bulunduğuna Dair Kanun Tasarısı’nın Millî Savunma ve Dışişleri Komisyonlarına
havale edildiği görülmektedir. Bu kanun tasarısının aynı zamanda Plan ve Bütçe
Komisyonuna da gönderilmesi gerekmektedir. Bu yapılan işlem İç Tüzük’ümüze
aykırıdır, bu konuda bir usul tartışması açmak istiyoruz efendim.
BAŞKAN – Usul tartışması değil, şimdi,
siz yapılan havalelere itiraz ediyorsanız size söz hakkı vereceğim, eğer
vermezsem açarsınız.
LEVENT GÖK (Ankara) – Tabii, ben,
lütfen, söz de verirseniz…
BAŞKAN – Siz mi konuşacaksınız?
LEVENT GÖK (Ankara) – Evet efendim.
BAŞKAN – Buyurun. (CHP sıralarından alkışlar)
İki dakika süre veriyorum. 
IV.-
AÇIKLAMALAR
1.- Ankara
Milletvekili Levent Gök'ün, 20/2/2015 tarihli “Gelen Kâğıtlar” listesinde yer
alan (1/1038) esas numaralı Türkiye Cumhuriyeti Hükümeti ile Katar Devleti
Hükümeti Arasında Askeri Eğitim, Savunma Sanayii ile Katar Topraklarında Türk
Silahlı Kuvvetlerinin Konuşlandırılması Konusunda İşbirliği Anlaşmasının
Onaylanmasının Uygun Bulunduğuna Dair Kanun Tasarısı’nın Millî Savunma ve
Dışişleri Komisyonlarına havale edilmelerine İç Tüzük’ün 73’üncü maddesine göre
itiraz ettiğine ilişkin açıklaması
LEVENT GÖK (Ankara) – Teşekkür ediyorum
Sayın Başkan.
Sayın Başkan, yalnız, tabii, öncelikle
Meclisin saygınlığını gerçekleştirmek için arkadaşlarımız uğultuyu keserlerse…
BAŞKAN – Bir noktaya kadar benim elimde.
Sayın milletvekilleri, lütfen
konuşmacıyı dinleyelim.
Buyurun Sayın Gök.
LEVENT GÖK (Devamla) – Sayın Başkan,
değerli milletvekilleri; bu konu dün de burada tartışıldı. Yani biz arzu
ediyoruz ki muhalefet partisi milletvekilleri olarak, Meclisimiz İç Tüzük’e
uygun yönetilsin ve bu konuda işlemler böyle tesis edilsin.
Şimdi, İç Tüzük’ümüzün 73’üncü maddesi
çok açık değerli arkadaşlarım, bu maddede “Hükümetçe hazırlanan kanun
tasarıları bütün bakanlarca imzalanmış olarak ve gerekçesi ile birlikte Meclis
Başkanlığına sunulur.
Gerekçede tasarının tümü ve maddeleri
hakkında bilgiler, kaldırılması veya eklenmesi istenilen hükümlerin neler
olduğu ve neden kaldırılması, değiştirilmesi veya eklenmesi gerekli görüldüğü
açıkça gösterilmek lâzımdır.
Başkan, gelen tasarıları ilgili
komisyonlara doğrudan doğruya havale eder ve bunu tutanak dergisine ve ilan
tahtasına yazdırır.
Bu havaleye bir milletvekili itiraz
etmek isterse oturumun başında söz alır.” diye yazıyor. 
Değerli arkadaşlarım, Katar Devleti ile
Türkiye Cumhuriyeti arasındaki onaylanması istenen bu anlaşmaya ilişkin tasarının
konunun gereği olarak Plan ve Bütçe Komisyonuna da sevki gerekmektedir. Şimdi,
bu usuli işlem gerçekleştirilmeden Gelen Kâğıtlara bunun sadece “Millî Savunma
ve Dışişleri Komisyonlarına sevki” şeklinde yazılarak gönderilmesi bir hata
olmuştur, eksiklik olmuştur. Bunun öncelikle düzeltilmesi gerekmektedir Sayın
Başkanım. 
Söz talebim buna ilişkindir. Bu usul
eksikliğinin giderilmesi gerekmektedir ki diğer Plan ve Bütçe Komisyonunda ve
sevk edildiği Millî Savunma ve Dışişleri Komisyonlarında görüşüldükten sonra
Meclisimize gönderilmesi gerektiği düşüncesini sizlerle paylaşmak için söz
aldım.
Teşekkür ederim. (CHP sıralarından
alkışlar) 
BAŞKAN – Ben teşekkür ederim. 
Talebiniz tutanaklara geçti, Sayın
Meclis Başkanımız gereğini takdir eder diye düşünüyorum.
LEVENT GÖK (Ankara) – Aynı şekilde
benim iki talebim daha olacak Sayın Başkan.
BAŞKAN – Bir dakika, şimdi sisteme
başka girenler de var Sayın Gök, onlarla ilgili de size söz veririm daha sonra.
Sayın Halaçoğlu, buyurun.
2.-
Kayseri Milletvekili Yusuf Halaçoğlu'nun, Ege Üniversitesinde meydana gelen
olaylarda Fırat Yılmaz Çavuşoğlu’nun hayatını kaybetmesine ilişkin açıklaması
YUSUF HALAÇOĞLU (Kayseri) – Teşekkür
ederim Sayın Başkanım.
Sayın Başkan, kamu güvenliğinden
bahseden Başbakana Ege Üniversitesindeki terörist yapılanmayı hatırlatmak
istiyorum. Koridorları PKK sembolleri ve yayınlarıyla dolu olan ve “Burası
sağcılara mezar olacak.” sloganlarıyla kaplı üniversiteyle ilgili defalarca ikazda
bulunulmasına rağmen Ege Üniversitesi teşkilat başkanı ülkücü şehit Fırat
Yılmaz Çavuşoğlu’nun PKK teröristlerince şehit edilmesi, Hükûmetin çözüm
sürecindeki aczini bir kez daha ortaya koymuştur. 
Bütün tahriklere rağmen sokağa çıkmayan
ülkücülerin bu şekilde sokağa çekilmek istenmesi, ülkeyi çözüm safsatasıyla
oyalayanların ne denli tehlikeli bir oyun oynadıklarını göstermektedir. Yaralı
olarak kırk beş dakika ambulans bekletilen ve yaralıya müdahale ettirmeyenlerle
Hükûmet aynı yoldadır. Aslında paralel yapılanma, Hükûmet ve PKK arasında
alışverişten başka bir şey değildir. Bunun en önemli göstergesi, 10 Temmuz 2014
tarihinde Hükûmetin çıkardığı Terörün Sona Erdirilmesi ve Toplumsal
Bütünleşmenin Güçlendirilmesine Dair Kanun’un uygulanmamasıdır. Zira, bu
yasayla Hükûmet terörü önlemek için Bakanlar Kurulundan bir dizi yetki
almıştır. Buna rağmen iç güvenlik yasasıyla teröre karşı molotof kozunun
oynanmasını anlamak mümkün değildir. Hâlbuki hâlen mevcut yasalarla molotof
atanlara yirmi dört yıl hapis cezası uygulanmıştır. 
Aslında Hükûmet, PKK’yı terör örgütü
olarak görmemektedir. Zira teröristbaşı Öcalan’ın Türkiye’ye getirilişinin yıl
dönümü olan 15 Şubatta PKK bazı il ve ilçeleri ateşe vermek ve Silopi
Adliyesine molotof atmak suretiyle büyük bir tahribatta bulunmuştur fakat
Hükûmet buna kayıtsız kalmıştır. Çözüm süreci anlamında PKK silah
bırakmayacağını açıklamıştır. Diğer taraftan, Türkiye’ye 3 milyon adet isyan
bastırma mermisi ithal edilmiştir. Bu mermiler PKK’ya karşı olmadığına göre
kime karşı kullanılacaktır? Ülkücü şehidimiz Fırat Yılmaz Çakıroğlu’nun
faillerini yakalayıp gerekli tedbiri almayanların ve bunun müsebbiplerinin er
geç hesap vereceklerini herkes bilmelidir, kimse unutmamalıdır. PKK’yla iş
birliği içinde olanları MHP Grubu adına lanetlediğimi özellikle belirtmek
istiyorum.
Teşekkür ederim.
BAŞKAN –
Teşekkür ederim.
Sayın
Bostancı...
3.- Amasya
Milletvekili Mehmet Naci Bostancı'nın, Ege Üniversitesinde meydana gelen
olaylarda Fırat Yılmaz Çavuşoğlu’nun hayatını kaybetmesine ilişkin açıklaması
MEHMET NACİ
BOSTANCI (Amasya) – Sayın Başkan, çok teşekkür ediyorum.
Ege
Üniversitesinde yaşanan olayda Fırat Yılmaz Çakıroğlu isminde bir öğrencinin
hayatını kaybetmiş olmasından dolayı üzüntülüyüz. Ailesinin ve milletimizin
başı sağ olsun.
Türkiye’de zaman
zaman yaşanan bu tür olaylarda hayat kayıpları maalesef olabiliyor. Elbette
bunun arkasında siyasal çatışmalar var. Hükûmetin ve AK PARTİ iktidarının
yaklaşımı, Türkiye’de bu tür olayların yaşanmayacağı bir atmosferi kurmak,
millî birliği sağlamak, bunu da insanların iradesi ve rızası üzerine teşekkül
ettirmek çünkü bir milletin birliği ancak insanların geleceğe ilişkin
hayallerinde, o ülkenin geleceğine ilişkin yapılacak, edilecek işlerde irade
olarak ortak olmalarıyla mümkün olabilir. Sopayla, bağırarak çağırarak yahut da
güç kullanarak millî birliği sağlamak mümkün değildir. 
Çeşitli
çatışmalar yaşanabilir, çeşitli farklı fikirler olabilir, yaklaşımlar farklı
olabilir; siyasetin görevi bu ülkenin veya herhangi bir ülkenin sınırları
içindeki insanları siyasetin olağan, meşru mecraları içerisinde tartıştırarak,
görüştürerek, iktidar ilişkilerine katarak onları toplumun bir parçası hâline
getirmektir. Türkiye’nin geçmişteki problemi siyasetin yollarının kapalı olması
idi. Geçmişteki problemi, sopayla, güçle, şiddetle millî birliği sağlama
yönünde kimi eylemlerin ve yaklaşımların bedeli olarak bunlar ortaya çıkmıştır.
Elbette, böyle ortamlarda çok merkezkaç güçleri ortaya çıkar, olağan yolların
kapalı olması da onların propagandası ve kitleselleşmesi bakımından bir temel
oluşturur. AK PARTİ’nin yaptığı, demokratik ortamda, özgürlükler temelinde ve
olağan, meşru mecralarda iktidar ilişkilerine katılarak insanların birliğini
sağlamaktır. Burada da son derece başarılı olduğunu görüyoruz. 2012’nin sonundan
itibaren bu ülkede çatışmalar, anlaşmazlıklar, problemler yine olmuş ama
Allah’a çok şükür ciddi anlamda birtakım kayıplar yaşanmamıştır geçmişle
mukayese edildiğinde. Herkes akıl ve fikir sahibi, barış herkes için iyidir.
Bizim de yaklaşımımız budur. İnşallah, bu memlekette birliği ve dirliği
herkesin ortak iradesiyle sağlayacağız, buna da herkesin destek vermesi
muhakkak faydalıdır. 
Saygılar sunuyorum. 
BAŞKAN - Teşekkür ederim. 
YUSUF HALAÇOĞLU (Kayseri) – Sayın Grup
Başkan Vekilinin sözlerine birkaç cevap vermek istiyorum. 
BAŞKAN – Sayın Halaçoğlu, peki buyurun.

Bir dakika söz veriyorum. 
4.-
Kayseri Milletvekili Yusuf Halaçoğlu'nun, Amasya Milletvekili Mehmet Naci
Bostancı’nın yaptığı açıklamasındaki bazı ifadelerine ilişkin açıklaması
YUSUF HALAÇOĞLU (Kayseri) – Sayın
Başkanım, şimdi, demokrasinin en önemli unsurlarından biri hukuku uygulamaktır.
Yasama organının çıkardığı kanunları uygulamadığınız takdirde demokrasiden söz
edemezsiniz, siyasetten de söz edemezsiniz. Siz, Hükûmet olarak hangi yasayı ne
zaman uyguladınız? Elinizde mevcut olan yasaları uygulamıyorsunuz. Silahlı
terör örgütü silahlarıyla şehirleri işgal etmiş durumda, siz sessiz
kalıyorsunuz. Ama, “Hiç insan ölmedi.” demeyin, sadece 6-7 Ekimde 49
vatandaşımız hayatını kaybetti bu çatışmalarda, 15 Şubatta il ve ilçeler ateş
topu hâline geldi, hangi tedbiri aldınız? Tedbir almak zorundasınız Hükûmet
olarak. Demokrasinin en önemli unsuru, hükûmetlerin halkın güvenliğini
sağlamasıdır. 
Defalarca, Ege Üniversitesinde olay
olacağını ve buranın işgal edildiğini söylememize rağmen, hangi tedbiri
aldınız? Sadece oraya Başbakanlık bürosu yapmakla bir şey elde edemezsiniz, siz
halkın güvenliğini sağlayın. Sokağa çıkmamakta ısrar eden ülkücü gençliği sokağa dökmek için
uğraşıyorsunuz. Buna asla müsaade etmeyeceğiz ama hukuku herkesin takip etmesi
ve uygulaması gerekir. 
BAŞKAN – Teşekkür ederim Sayın Halaçoğlu.
Sisteme giren milletvekilleri var, sadece grup başkan
vekillerine söz vereceğimi beyan etmiştim. Dolayısıyla şimdi söz sırası Sayın
Baluken’de. 
Buyurun. 
5.- Bingöl
Milletvekili İdris Baluken'in, Halkların Demokratik Partisi olarak, 21 Şubat
Uluslararası Anadil Günü’ne ve Ege Üniversitesinde yaşanan olaylara ilişkin
açıklaması
İDRİS BALUKEN (Bingöl) – Teşekkür ediyorum. 
Sayın Başkan, Birleşmiş Milletler Eğitim, Bilim ve Kültür
Örgütü UNESCO üyesi ülkelerin, Amerika, Afrika ve Asya’daki azınlıkların
karşılaştıkları zorluklar ve dillerin korunması kapsamında 21 Şubatı 1999
yılında, Uluslararası Anadil Günü ilan ettiğini ifade etmek istiyoruz. 
Birleşmiş Milletlere göre grupların ve bireylerin
kimliklerini taşımasında dil, hayati öneme sahiptir. Ancak, maalesef, ülkemizde
her dilin eşit muamele görmediği, hâlâ kamusal alanda yaygınca kullanılan
dillerin yasaklandığını buradan tekrar ifade etmek istiyoruz. Biz, Dünya Anadil
Günü’nde dil çeşitliliğinin önemini ve ana dil kullanımının desteklenmesi
gerektiğini, ana dil önündeki bütün engellerin kaldırılması gerektiğini ifade
ediyoruz. Başta Kürtçe olmak üzere Lazca, Çerkezce, Ermenice, Süryanice Anadolu
topraklarındaki bütün dillerin özgürleşmesi için elimizden gelen mücadeleyi
ortaya koymaya devam edeceğimizi ifade etmek istiyoruz.
Öte yandan, dün Ege Üniversitesinde karşıt görüşlü
öğrenciler arasında çıkan kavgada bir öğrencinin yaşamını yitirmesini büyük bir
acıyla öğrenmiş bulunmaktayız. Ortada bir cenaze varken, olayların nasıl
başladığını, neler yapılması gerekirken neden o önlemlerin alınmadığını belki
çok detaylıca konuşamayabiliriz ancak burada önümüzdeki günlerde bütün
üniversitelerdeki mevcut durumun kapsamlı bir şekilde tartışılması gerektiğini
düşünüyoruz. 
İç güvenlik paketinin Meclis gündemine geldiği bir dönemde,
Parlamentoda gerginliğin yoğun olduğu bir dönemde, Hükûmetin Parlamentoya zorla
bir yasayı dayattığı bir dönemde Ege Üniversitesinde böylesi bir
hadisenin, böylesi acı bir kaybın yaşanmasını biz manidar buluyoruz. Bu olayın
tabii ki arka planındaki bütün unsurları, güçleri de Hükûmet araştırmak
zorundadır. Hükûmetin ne zaman ki Parlamentoda dayatmaya çalıştığı bir yasa
olursa ya da seçim takvimiyle ilgili bir süreç işlemeye başlarsa bu tarz sokak
hareketliliklerini âdeta bizzat planladığını biz çok iyi biliyoruz.
Dolayısıyla, Ege Üniversitesinde dört gündür “geliyorum” diyen bir hadise
yaşanmıştır. Dört gündür orada karşıt görüşlü öğrenciler arasında çok ciddi
hadiseler olmasına rağmen, her gün Ege Üniversitesinde yüzlerce polis kampüste
bulunmasına rağmen o gün ne hikmetse polisler ortadan yok oluyor ve âdeta
öğrencilerin karşı karşıya geldiği bu acı olayın yaşanması için bir zemin
hazırlanıyor. 
Dolayısıyla bu konuda birincil
sorumluluğun Hükûmete ve İçişleri Bakanlığına ait olduğunu, bu olayın arka
planıyla ilgili kamuoyunu tatmin edecek açıklamalar yapılması gerektiğini,
diğer üniversitelerde benzer olayların yaşanmaması için gerekli tedbirlerin
alınması gerektiğini ifade etmek istiyoruz. 
Siyasi partilere ve tüm üniversite
öğrencilerine de böylesi sıkıntılı bir ortamda ateşin üstüne benzinle
gidilmemesi gerektiğini ve itidalli bir yaklaşımla, tahriklere kapılmadan,
olayların daha vahim bir boyuta ulaşmaması gerektiğini Halkların Demokratik
Partisi olarak ifade ediyoruz. 
Teşekkür ederim. 
BAŞKAN – Teşekkür ederim. 
V.- OTURUM
BAŞKANLARININ KONUŞMALARI
1.- Oturum
Başkanı TBMM Başkan Vekili Ayşe Nur Bahçekapılı'nın, Başkanlık Divanı olarak,
Ege Üniversitesinde yaşanan olaylarda hayatını kaybeden Fırat Yılmaz
Çavuşoğlu’na Allah’tan rahmet, ailesine başsağlığı dilediklerine ilişkin
konuşması
BAŞKAN – Biz de sevgili öğrencimize,
Divan olarak, Allah’tan rahmet diliyoruz, ailesine sabır ve metanet diliyoruz
ve başsağlığı dileklerimizi sunuyoruz. 
Biz de umut ederiz ki bu tarz olaylar,
şiddet içeren bu tarz olaylar bir daha hiç yaşanmasın. 
Evet, Sayın Gök, buyurun. 
IV.-
AÇIKLAMALAR (Devam)
6.- Ankara
Milletvekili Levent Gök'ün, Ege Üniversitesinde meydana gelen olaylarda Fırat
Yılmaz Çavuşoğlu’nun hayatını kaybetmesine ilişkin açıklaması
LEVENT GÖK (Ankara) – Sayın Başkan,
benim az önce belirttiğim konuda söz hakkım saklı kalmak kaydıyla ben de bu
olayla ilgili bir değerlendirme için söz aldım. Onu da konuşmamdan sonra ifade
etmek istiyorum. 
Tabii, ülkemiz her konuda bütün
coğrafyasında maalesef…
BAŞKAN – Sayın Gök, özür dilerim, bir
açıklama yapmak için mi söz aldınız?
LEVENT GÖK (Ankara) – Hayır, bu konuyla
ilgili ben de görüş belirtmek için söz aldım.
BAŞKAN – Anladım, tamam, buyurun.
LEVENT GÖK (Ankara) – Her konuda ve
Türkiye’nin her coğrafyasında, gün geçmiyor ki gerek kadın şiddeti olsun gerek
polis şiddeti olsun gerekse insanların aralarında geçen kavgalardan dolayı
canlarımızı yitirmeyelim. Her gün medyadan, basından bu olayların nasıl
olduğunu ve neler yaşandığını izlemekten gerçekten büyük bir üzüntü duyuyoruz
ve dehşete düşüyoruz. 
Türkiye’nin dörtte 1’i şu anda
depresyonda Sayın Başkanım. Bu, ülkenin iyi yönetilemediğini, huzurlu ve
güvenli bir ortam sağlanamadığını, Türkiye’nin geleceği olan gençlerin
kendilerine medeni ülkelerde ne varsa o şartların Türkiye’de de olmasını arzu
ettiği bir ortamda bunları karşılayamadıklarına dair beklentilerinin de yerine
getirilmemesinin bir gerçeği vardır; gençler mutsuzdur, insanlarımız mutsuzdur.
Böyle bir ortamda siyasal sorunların giderek arttığı ve dün de Ege
Üniversitesinde Fırat isimli bir genç kardeşimizin öldürülmesiyle gerçekleşen
olay -elbette bunun öncesi ve olay koşullarını değerlendirmekle birlikte-
iktidarın da sorumlu olduğu bir konudur. Türkiye’yi huzura kavuşturmak ve
insanlarımızın yaşam güvencesini tesis etmek iktidarın görevidir. Bu konuda dün
hayatını kaybeden arkadaşımızın ailesine, bütün sevenlerine başsağlığı dileklerimi
iletiyorum. 
Bu olaylar tekrarlanmamalı ama ülkeyi
çatışmadan ve sürekli gerginlikten uzaklaştırmak da iktidarın başlıca
görevidir. Biz, bunun tam tersini görüyoruz, iktidarın ülkede güvenliği
sağlamanın ötesinde çatışmayı artırıcı yasalarla, tekliflerle kamuoyunu meşgul
ettiğini görüyoruz.
İktidara düşen bu görevi tekrar
hatırlatıyor, genç kardeşimize Allah’tan rahmet diliyorum.
BAŞKAN – Teşekkür ederim.
FARUK BAL (Konya) – Sayın Başkan…
BAŞKAN – Sayın Bal, lütfen rica
ediyorum, bütün…
FARUK BAL (Konya) – Efendim, rica
edersiniz de benim konuşmak mecburiyetim var çünkü Fırat Yılmaz Çakıroğlu benim
hemşehrim. Burada “karşıt görüşlü öğrenciler arasında” dendi. Benim onu
düzeltmem lazım. 
BAŞKAN – Tamam, buyurun yerinizden. 
Başka kimseye söz vermeyeceğim yalnız,
lütfen, özel bir durum olduğu için söz verdim. 
7.- Konya
Milletvekili Faruk Bal'ın, Ege Üniversitesinde yaşanan olaylarda hayatını
kaybeden Fırat Yılmaz Çavuşoğlu’na Allah’tan rahmet dilediğine ve Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
FARUK BAL (Konya) – Sayın Başkan,
değerli milletvekilleri; Çakıroğlu ailesi, Akşehir’in saygın bir ailesidir.
Fırat Yılmaz Çakıroğlu da benim hemşehrimdir, Allah gani gani rahmet eylesin.
Gencecik bedeni, PKK terör örgütünün Ege Üniversitesinde öğrenim hakkını
engellediği için toprağa verilmiştir. Bununla ilgili, basın yaygın organlarında
ve buradaki grup başkan vekillerinin beyanlarında “karşıt görüşlü öğrenciler
arasında çıkan çatışmadan dolayı” denilmiştir. AKP’nin Grup Başkan Vekili de
ülkücüleri ima ederek “Sopayla millî birlik sağlanmaz.” demek suretiyle safını belli
etmiştir.
Size gösteriyorum: Burası Ege
Üniversitesi, bu fotoğrafta “PKK buradadır.” diye üniversitenin içindeki
binalarda yazılar var. Devamında “PKK’nın Soma komününün 2 no.lu merkezi” diye
duvarlarda yazılar var. Ege Üniversitesi, bilmeyenlere ifade ediyorum, 9 Eylül
Üniversitesidir. 
İDRİS ŞAHİN (Çankırı) – 9 Eylül farklı.

FARUK BAL (Konya) – Bunun bir anlamı
vardır, 9 Eylülün ve İzmir’dedir. PKK buraya yerleşmiştir, vatan evlatlarının
öğrenim hakkını zorla elinden almaktadır. Bunun neresi karşıt görüşlü öğrenci
çatışması oluyor? Bu, doğrudan, Akşehir gibi bir yerden çıkıp orada geleceğini
eğitim almak suretiyle hazırlamak çabası içerisinde olan bir gencin terör
örgütü mensupları tarafından katledilmesidir, şehit edilmesidir. Yüce Meclisle
bunu paylaşmak istedim. 
Bir kez daha, Çakıroğlu ailesine
sabırlar niyaz ediyorum, ülkücü camiaya sabırlar niyaz ediyorum, Fırat
kardeşime de Cenab-ı Allah’tan rahmet diliyorum, nur içinde yatsın. 
BAŞKAN – Teşekkür ederim Sayın Bal. 
LEVENT GÖK (Ankara) – Sayın Başkan… 
BAŞKAN – Buyurun Sayın Gök. 
LEVENT GÖK (Ankara) – Sayın Başkanım,
şimdi yine elime gelen “Gelen Kâğıtlar”ı incelediğimde, az önce bahsettiğim bir
konuya ilişkin, bir başka kanun tasarısında da bir itirazım olacaktır. Onu dile
getirmek üzere söz istiyorum. 
BAŞKAN – Nedir, söyler misiniz? 
LEVENT GÖK (Ankara) – İç Tüzük’ün
73’üncü maddesine göre itiraz ediyorum. 
BAŞKAN – Hayır, hangi havaleye itiraz
edeceksiniz? 
LEVENT GÖK (Ankara) – Söylüyorum
efendim: Karadeniz Ekonomik İşbirliği Örgütü ile Türkiye Cumhuriyeti Hükûmeti
Arasında Merkez Anlaşmasının Ekinde Yapılan…
BAŞKAN – Tamam, buyurun.
ÜNAL KACIR (İstanbul) – Meclis herkese,
her zaman lazım. Meclisin çivisini çıkarmayın. 
BAŞKAN – Sayın Kacır, lütfen…
Buyurun. (CHP sıralarından alkışlar)
İki dakika…
8.- Ankara
Milletvekili Levent Gök'ün, 20/2/2015 tarihli “Gelen Kâğıtlar” listesinde yer
alan (1/1036) esas numaralı Karadeniz Ekonomik İşbirliği Örgütü ile Türkiye
Cumhuriyeti Hükümeti Arasında Merkez Anlaşmasının Ekinde Değişiklik Yapılmasına
ve KEİ Merkezinin Kalıcı Olarak Taşınmasının Usullerine İlişkin Karadeniz
Ekonomik İşbirliği Örgütü ile Türkiye Cumhuriyeti Hükümeti Arasında Anlaşmanın
Onaylanmasının Uygun Bulunduğuna Dair Kanun Tasarısı’nın Plan ve Bütçe ile
Dışişleri Komisyonlarına havale edilmelerine İç Tüzük’ün 73’üncü maddesine göre
itiraz ettiğine ilişkin açıklaması
LEVENT GÖK (Ankara) – Sayın Başkan,
değerli milletvekilleri; İç Tüzük’ün 73’üncü maddesi, bizlere, bir havalesi
noksan yapılan kanun tasarısı hakkında itirazda bulunma hakkı veriyor. Bunu
Meclisimizde dile getirerek kanun tasarısının daha yetkin komisyonlarda da
incelenmesini temin ve Meclis Genel Kuruluna geldiği zaman da eksiksiz bir
şekilde görüşülmesini arzu etmek amacıyla söz almış bulunuyorum. 
Şimdi, “Gelen Kâğıtlar”a baktığımız
zaman Sayın Başkan, değerli milletvekilleri; Karadeniz Ekonomik İşbirliği
Örgütü ile Türkiye Cumhuriyeti Hükümeti Arasında Merkez Anlaşmasının Ekinde
Değişiklik Yapılmasına ve KEİ (Karadeniz Ekonomik İşbirliği) Merkezinin Kalıcı
Olarak Taşınmasının Usullerine İlişkin Karadeniz Ekonomik İşbirliği Örgütü ile
Türkiye Cumhuriyeti Hükümeti Arasında Anlaşmanın Onaylanmasının Uygun Bulunduğuna
Dair Kanun Tasarısı, Bütçe-Plan ve Dışişleri Komisyonuna havale edilmiş. Ancak
ben tasarının bölümlerini incelediğimde, bu kanun tasarısının, aynı zamanda,
Sanayi ve Ticaret Bakanlığı, Enerji ve Tabii Kaynaklar Bakanlığı ve Bilgi ve
Teknoloji Bakanlığı komisyonlarında da incelenmesi gerektiğini düşünüyorum
çünkü bu konuda, Başkanlığımız uygun görürse, Sanayi ve Ticaret, Enerji ve
Tabii Kaynaklar Bakanlığının da alanlarını ilgilendiren bu konunun ilgili
komisyonlarımıza havalesinde sayısız yarar bulunmaktadır. İçerdiği çeşitli
hükümler, bu bakanlıkların usullerine de tam uymaktadır. Bu itirazımı belirtmek
üzere söz aldım. 
Saygıyla selamlıyorum.
BAŞKAN – Teşekkür ederim.
Talebiniz…
MEHMET NACİ BOSTANCI (Amasya) – Çok
kısa bir açıklama yapacağım.
BAŞKAN - Sayın Bostancı, müsaade eder
misiniz, bir şey söylüyorum.
ÜNAL KACIR (İstanbul) – Olmayan
komisyonlara sevk isteniyor efendim. 
BAŞKAN – Teşekkür ederim Sayın Gök.
Sizin bu itirazınız tutanaklara geçti Meclis Başkanlığı gereğini yerine
getirecektir. 
Buyurun Sayın Bostancı. Talebiniz
nedir?
MEHMET NACİ BOSTANCI (Amasya) – Çok
kısa bir açıklama yapacağım efendim.
BAŞKAN - Hangi konu hakkında? 
MEHMET NACİ BOSTANCI (Amasya) – Biraz
önce Faruk Bey, imayla, ülkücülerin sopayla, şiddetle millî birliği sağlamak istediklerini
ima ettiğimi söyledi. o konuda. 
BAŞKAN - Açıklama mı yapacaksınız?
MEHMET NACİ BOSTANCI (Amasya) – Evet,
açıklama yapacağım.
BAŞKAN - Buyurun, yerinizden, bir
dakika.
9.- Amasya
Milletvekili Mehmet Naci Bostancı'nın, Konya Mliletvekili Faruk Bal’ın yaptığı
açıklamasındaki bazı ifadelerine ilişkin açıklaması
MEHMET NACİ BOSTANCI (Amasya) – Sayın
Başkan, teşekkür ediyorum. 
Faruk Bey, sopayla millî birliği
sağlamaktan bahsettiğimde ülkücüleri ima ettiğimi belirtti. Öyle bir imam
yoktur. Kastettiğim, darbe dönemleri ve vesayetçi yapılardır. Türkiye’nin
geçmişini, yakın tarihini bilenler, o sopayı eline alma kudretinde olanları,
eline almış olanları da iyi bilirler. Bu açıklamayı yapma lüzumunu gördüm.
Teşekkürler.
BAŞKAN – Teşekkür ederim Sayın Bostancı.

LEVENT GÖK (Ankara) – Bir itirazım daha
olacak Sayın Başkanım. 
BAŞKAN - Buyurun Sayın Gök, bir tane
kaldı. 
İLYAS ŞEKER (Kocaeli) – Hepsini
birlikte alın ya, yormayın kendinizi.
LEVENT GÖK (Ankara) – Evet efendim, arz
edeyim…
BAŞKAN – Türkiye Cumhuriyeti Hükümeti
ve Pakistan İslam…
LEVENT GÖK (Ankara) – Şimdi, ben
konuşurken değerli kardeşim oradan bana diyor ki: “Böyle komisyonlar yok.” 
Ben ihtisas komisyonlarını isterseniz
size göndereyim, ondan sonra itirazınızı söyleyin. 
BAŞKAN – Sayın Gök, lütfen, benimle
muhatap olur musunuz.
LEVENT GÖK (Ankara) – Hayır, bir
itirazı olduğu için arkadaşıma iletiyorum. “Komisyonlar yok.” diyor da, yani bu
konuda, Sanayi, Ticaret, Enerji ve Tabii Kaynaklar, Bilgi ve Teknoloji
Komisyonu vardır. 
ÜNAL KACIR (İstanbul) – O Komisyonun
üyesiyim ben de, siz öyle demediniz, siz o Komisyonu öyle demediniz.
Tutanaklardan, istediğiniz komisyonu bir okuyun. 
BAŞKAN – Sayın Gök, ben gereğini
yaptım, usule uydum. Lütfen, benimle muhatap olun.
LEVENT GÖK (Ankara) – Peki, arkadaşımı
bilgilendirmek istedim.
BAŞKAN - Teşekkür ederim.
LEVENT GÖK (Ankara) – Sayın Başkan…
BAŞKAN - Buyurun.
LEVENT GÖK (Ankara) – Yine, “Gelen Kâğıtlar”a
baktığımız zaman, ikinci sırada yazılmış bulunan bir kanun tasarısını da… 
ÜNAL KACIR (İstanbul) – Boş
konuşuyorsunuz.
BAŞKAN – (1/1037).
LEVENT GÖK (Ankara) – Evet efendim,
(1/1037). Veriyor musunuz bana söz?
BAŞKAN – Buyurun, iki dakika. 
İLYAS ŞEKER (Kocaeli) – Varsa başka,
hepsini birden oku ya, git gel yoruluyorsun Sayın Başkan.
10.-
Ankara Milletvekili Levent Gök'ün, 20/2/2015 tarihli “Gelen Kâğıtlar”
listesinde yer alan (1/1037) esas numaralı Türkiye Cumhuriyeti Hükümeti ve
Pakistan İslam Cumhuriyeti Hükümeti Arasında İşbirliği Protokolünün
Onaylanmasının Uygun Bulunduğuna Dair Kanun Tasarısı’nın Plan ve Bütçe ile
Dışişleri Komisyonlarına havale edilmelerine İç Tüzük’ün 73’üncü maddesine göre
itiraz ettiğine ilişkin açıklaması
LEVENT GÖK (Ankara) – Değerli
arkadaşlarım, yani ben AKP’li arkadaşlarımızı anlamıyorum. 
MUHYETTİN AKSAK (Erzurum) – Ama biz
sizi hiç anlayamadık ya! Anlaşılmaz oldunuz ya!
LEVENT GÖK (Devamla) – Dikkatli olmak,
titiz olmak suç mu değerli arkadaşlarım. 
MUHYETTİN AKSAK
(Erzurum) – Anlaşılmaz oldunuz.
LEVENT GÖK
(Devamla) – Yani lütfen, bu titizliği siz de gösterin. 
Bakın, alıyoruz,
önümüze gelen tasarılar nedir ne değildir, ne getiriyor ne götürüyor; bunları
inceliyoruz değerli arkadaşlarım. Bizim ciddi danışman grubumuz var,
milletvekili arkadaşlarımız var bunları inceliyorlar. Yani sizin getirdiğiniz
bu tasarılarda, tasarıların içine yerleştireceğiniz kimi böyle kamufle edilmiş
maddelerle halkın çıkarlarına el atmanıza biz nasıl izin verebiliriz? Bu
bakımdan, titiziz yani bir titizlik gösteriyoruz, bu, eleştiri konusu oluyor;
tam tersine, bize teşekkür etmeniz gerekir. Yani sizin yapacağınızı biz
yapıyoruz. Bakın, Sayın Başkan da bizi dikkate alıyor ve Başkanlığa bilgi
vereceğini ifade ediyor. Bundan daha güzel bir çalışma yöntemi olur mu? 
Ben bir
muhalefet partisi milletvekili olarak, elime gelen bir tasarıyı incelediğimde
eksikler görüyorum. Buradaki itirazım şudur Sayın Başkanım: Türkiye Cumhuriyeti
Hükûmeti ve Pakistan İslam Cumhuriyeti Hükûmeti Arasında İşbirliği Protokolünün
Onaylanmasının Uygun Bulunduğuna Dair Kanun Tasarısı, Plan ve Bütçe ile
Dışişleri Komisyonlarına gönderilmiş. 
Şimdi, yine
baktık değerli arkadaşlarım, ama bu giden komisyonlar da yetersiz. Bu tasarının
da Tarım, Orman ve Köyişleri Komisyonu ile Millî Savunma Komisyonlarına
gönderilmesi gerekmektedir. İçeride, hükümlerde, bu komisyonları ilgilendiren
önemli maddeler bulunmaktadır. 
Ben, haklı
olarak, titiz bir milletvekili olarak, incelediğim, gördüğüm eksikliği sizlere
hatırlatıyorum, Sayın Başkandan da bu konuda gerekli havalenin yapılmasının
teminini rica ediyorum.
Teşekkür ederim.
(CHP sıralarından alkışlar)
BAŞKAN – Ben
teşekkür ederim.
Yine, bu
konudaki talebiniz tutanağa geçmiştir; Meclis Başkanlığı gereğini yapacaktır
diye düşünüyorum. 
Sayın
milletvekilleri, Sayın İdris Baluken ve Sayın Hasip Kaplan’ın 58’inci maddeyle
ilişkin 2 adet talepleri var. Bir düzeltme yapacağım, sizi dinleyeceğim. 
Sayın Hasip
Kaplan da, Sayın İdris Baluken de “19, 20 Şubat” demişsiniz ama 58’inci maddede
“geçen birleşim” deniliyor; biz 20 Şubatı almak durumundayız
İDRİS BALUKEN
(Bingöl) – 20 Şubat.
BAŞKAN – “Burada
19, 20 Şubat” yazıyor. 
Taleplerinizi
alacağım, tutanakları getirteceğim ve size söz vereceğim inceledikten sonra. 
HASİP KAPLAN
(Şırnak) – Efendim, tutanaklar elimizde zaten.
BAŞKAN – Ben bir
alayım tutanakları da öyle not edeyim.
Nedir düzeltmek
istediğiniz şey, onları bir kayda geçirelim, ona göre düzeltelim Sayın Baluken.
İDRİS BALUKEN (Bingöl) – Evet, Sayın
Başkan, dünkü oturumda benim kullanmış olduğum bir cümlede şöyle bir ibare var:
“Tüm siyasi partilerden özellikle ricam şudur: HDP’yi bir hakaret argümanı
olarak kullanma anlayışsızlığından ve etik dışı davranışlardan lütfen
vazgeçsinler.” Tabii, aslında, dün, bu işi yapan daha çok AKP Grubu ve MHP
Grubuydu. Cumhuriyet Halk Partisini burada bu genel cümle içerisinde zan
altında bırakan bir durum ortaya çıkmıştır. O nedenle bu durumu düzeltmek
istiyorum. 
BAŞKAN – Tamam, böyle bir ifadeniz
varmış, düzeltmek istiyorsanız buyurun. 
İki dakika…
VI.- GEÇEN
TUTANAK HAKKINDA KONUŞMALAR
1.- Bingöl
Mliletvekili İdris Baluken'in, 20/2/2015 tarihli 59’uncu Birleşimdeki bazı
ifadelerini düzelttiğine ilişkin konuşması
İDRİS BALUKEN (Bingöl) – Teşekkür
ediyorum.
Sayın Başkan, değerli milletvekilleri;
hepinizi saygıyla selamlıyorum. 
Dün ifade ettiğim gibi, genel olarak
kullanmış olduğum bir cümlede sanki AKP ve MHP’nin yaptığı şeyi Cumhuriyet Halk
Partisi de yapmış gibi bir algı ortaya çıkmış ve CHP’li milletvekillerinden ve
seçmenlerden bu yönlü bize bazı uyarılar geldi, onu düzeltmek için söz aldım.
Dünkü kullandığım cümlelerde CHP Grubunu kastetmediğimi, CHP’nin siyasi parti
teşkilatlarını kastetmediğimi buradan ifade etmek istiyorum.(X)
Değerli milletvekilleri, önemli bir
yasa tasarısı görüşülüyor. Yani neredeyse bir haftadır bu Meclisin gündemi
kilitlenmiş durumda, gerilim had safhada. Bu gerilimin sokak yansımalarıyla
ilgili hepimiz kaygı taşıyoruz. Önemli toplumsal olaylar çıkınca bunun önünü
almakla ilgili, gerçekten, toplumun genelinde büyük bir kaygı var. Toplumun
yüzde 50’lik iki kesimi arasında giderek artan bir kutuplaşma durumu söz
konusu. Buradan defalarca bu yanlış gidişatla ilgili kararın gözden geçirilmesi
çağrısını, bu yasa tasarısının Komisyona çekilerek her 4 siyasi partiden
temsilcilerle tekrar bir uzlaşma arayışı olması gerektiğini ifade ettik. Ama
anladığımız kadarıyla, AKP Hükûmeti, bu gerilimden seçim adına bir rant
devşirmeyi önüne koymuş. İşte, Eğe Üniversitesindeki olay da öyle. Belli ki
seçim sürecinde siz Kürt öğrencileri ülkücü öğrencilerle karşı karşıya
getirmeye ya da siyasi partilerin kitlelerini karşı karşıya getirip gerilimin
bir parçası hâline getirmeye ve aradan da seçimde barışçıl bir pozisyonla
sıyrılmayı hedef olarak önünüze koymuşsunuz. 
Bunun son derece tehlikeli bir yaklaşım
olduğunu, bu ülkede yaşanacak her cinayetten, her acı olaydan…
(Mikrofon otomatik cihaz tarafından
kapatıldı)
BAŞKAN – Teşekkür ederim Sayın Baluken
İDRİS BALUKEN (Devamla) -…Hükûmetinizin
birinci derecede sorumlu olduğunu ve bu yasa tasarısının da giderek bu gerilimi
artıracağını tekrar ifade etmek istiyorum.
Genel Kurulu saygıyla selamlıyorum.
(HDP sıralarından alkışlar)
BAŞKAN – Teşekkür ederim.
AHMET BERAT ÇONKAR (İstanbul) – Biz
sizi çok iyi görüyoruz, neden sorumlu olduğunuzu çok iyi görüyoruz.
BAŞKAN - Sayın Hasip Kaplan, size
-58’inci maddeye göre söz talepleri var- görüşmeler esnasında söz vereceğim.
Buyurun Sayın Gök, bir şey mi
istemiştiniz?
LEVENT GÖK (Ankara) – Ben isteğimi
bildirdim efendim.
HASİP KAPLAN (Şırnak) – Gündeme
geçmeden…
BAŞKAN – Öyle bir kısıtlama yok.
HASİP KAPLAN (Şırnak) – Yani gündeme
geçmeden önce…
BAŞKAN – 58’inci maddede öyle bir
kısıtlama yok, her an bunu yapabilirsiniz.
HASİP KAPLAN (Şırnak) – Sizde yok ama
Sadık Yakut’ta var Sayın Başkanım. 
BAŞKAN – Çünkü milletvekili arkadaşlar
çoğunlukla getiriyorlar. Meclis akışı içinde tutanakları da karşılaştırarak söz
vereceğim.
İDRİS BALUKEN (Bingöl) – Sayın Başkan,
bana söz verip de Hasip Bey‘e söz vermemenizin gerekçesi nedir acaba?
BAŞKAN – Sayın Baluken, baktık
tutanaklara. Siz de söyleyin, bulabilirsek tutanağı...
İDRİS BALUKEN (Bingöl) – Ama aynı günün
tutanakları var elinde.
BAŞKAN – Bakalım, söyleyin, nedir?
İDRİS BALUKEN (Bingöl) – Aynı günün
tutanakları var. Yani benim cümlemi önceden ben iletmedim oraya.
BAŞKAN – Neyi düzeltmek istiyorsunuz
Sayın Kaplan?
HASİP KAPLAN (Şırnak) – İdris Bey,
kendi konuşmaları ve tutanağıyla ilgili konuştu. Benim konuşmam da tutanağım da
ayrı.
BAŞKAN – Ben size soruyorum şimdi “Neyi
düzeltmek istiyorsunuz?” dedim.
HASİP KAPLAN (Şırnak) – Yani ben
anlamadım, niye bu…
BAŞKAN – Ben size soruyorum şimdi, siz
neyi düzeltmek istiyorsunuz? Tutanaklardan karşılaştıracağım. Hangi cümlenizi…
HASİP KAPLAN (Şırnak) – Sayın Başkan,
tutanaklarla ilgili benim bir talebim var İç Tüzük 58’e göre…
BAŞKAN – Ondan bahsediyoruz Sayın
Kaplan.
HASİP KAPLAN (Şırnak) –…ve burada çok
açık olarak Hükûmet tasarısı içindeki teklifler geri çekilmiş olduğundan ve bu
da Genel Kurulda kabul edildiğinden bunların çıkarılması ve raporun ve başlığın
yeniden düzenlenmesi talebim vardı.
MEHMET DOĞAN KUBAT (İstanbul) – Hayır,
kabul edilmedi.
HASİP KAPLAN (Şırnak) – Bununla ilgili
talebimden sonra Sayın Başkan olduğu gibi okudu ve okuduğunda da teklifi
çekilen arkadaşlarımızın isimlerini tekrar okudu yani teklifi çekilmiş, Genel
Kurul kabul etmiş ve orada söz aldık ve Sayın Başkan bizim sözü yarım bıraktığı
için onu tamamlamak zorundayım. Yani, orada bir eksik var, onun için söz
alıyorum.
BAŞKAN –
Buyurun.
HASİP KAPLAN
(Şırnak) – Sayfa 87, saat 01.50, 20 Şubat oluyor.
BAŞKAN – Tamam.
HASİP KAPLAN
(Şırnak) – O tutanaktaki konuşmam ve arkasından da sayfa 94’te tasarı okunuyor,
aynısı yine, talebim var ve bunun devamında -01.50, sayfa 98- yine Başkan aynı
şeyleri okuyor ve burada ben “Sayın Başkan…” diyorum, Başkan bize söz vermeden
bu konuda “Bir saniye…" diyor, “Sayın Başkan…” diyorum ve söz vermeden
direkt görüşmelere geçiyor. Yani, bu tutanakla, bu raporla ilgili benim
sözlerim tamamlanmamış oluyor, bunu tamamlamak istiyorum.
BAŞKAN – Şimdi,
58’e uymuyor bu talebiniz.
HASİP KAPLAN
(Şırnak) – Uyuyor efendim, düzeltiyorum yani.
BAŞKAN – Uymuyor
çünkü siz diyorsunuz ki: “Benim sözüm kesildi ve sözümü tamamlayamadım.”
HASİP KAPLAN
(Şırnak) – Şimdi, Sayın Başkan, bakın, benim tutanakta talebim var.
BAŞKAN – Sayın Hasip
Kaplan, çok iyi duydum ve sizi anladım.
HASİP KAPLAN
(Şırnak) – Bu yanlış Sayın Başkan.
BAŞKAN – Ama,
58’inci madde -Sayın Baluken’in yaptığı gibi- geçen tutanaktaki bir beyanınızın
yanlış anlaşılmasını önlemek için söz talebidir.
HASİP KAPLAN
(Şırnak) – İşte, bu ilk talebim…
BAŞKAN – Ama,
siz diyorsunuz ki: “Benim konuşmam yarım kaldı, onu tamamlamak istiyorum.” Bu
58’e uymuyor, kusura bakmayın.
HASİP KAPLAN
(Şırnak) – Sayın Başkan, ilk talebim, tutanakta olan -açık söylüyorum- çekilen
tekliflerle ilgili ifademi anlaşılır olması için düzelteceğim çünkü diyeceğim
ki: “Yani -bu 87’nci sayfada, 20 Şubat- bunun rapor kapağında, tasarı kapağında
böyle yazılmasını istiyorum.
BAŞKAN – Sayın Hasip
Kaplan, bu talebiniz 58’inci maddeye uymuyor, lütfen.
HASİP KAPLAN
(Şırnak) – Efendim, uyuyor.
BAŞKAN - Gündeme geçmeden önce üç sayın
milletvekiline gündem dışı söz vereceğim. 
HASİP KAPLAN (Şırnak) - Sayın Başkan,
tutumunuz hakkında söz istiyorum. 
BAŞKAN – Sayın Hasip Kaplan…
HASİP KAPLAN (Şırnak) - Bakın, Sayın
Başkan…
BAŞKAN – Sayın Kaplan, lütfen!
HASİP KAPLAN (Şırnak) - 58 çok açık, 58
takdirî bir konu değil. 
BAŞKAN – Gündem dışı ilk söz, 21 Şubat
Dünya Anadil Günü nedeniyle söz isteyen Ağrı Milletvekili Sayın Halil Aksoy’a
aittir.
HASİP KAPLAN (Şırnak) - Sayın Başkan,
tutumunuz hakkında, taraflı tutumunuz hakkında söz istiyorum. Sizin bu…
BAŞKAN - Buyurun Sayın Aksoy. (HDP
sıralarından alkışlar) 
HASİP KAPLAN (Şırnak) – Aleyhte söz
istiyorum. 
BAŞKAN – Lütfen, maddeleri…
Bakın, bütün arkadaşlarınız söz aldı,
58’inci maddeye uygun olarak ben de söz verdim, beyanlarını düzelttiler, böyle
gidiyoruz. Siz diyorsunuz ki: “Benim beyanım yarım kaldı, ben o beyanımı
tamamlamak istiyorum.”
HASİP KAPLAN (Şırnak) – Şimdi bakın,
Sayın Başkan, 58’inci…
BAŞKAN – Lütfen…
Geliyor musunuz Sayın Halil Aksoy?
HALİL AKSOY (Ağrı) – Sayın Başkan,
lütfen ayaktaki vekili bir ikna edin, ondan sonra…
BAŞKAN – Geliyor musunuz Sayın Halil
Aksoy?
HASİP KAPLAN (Şırnak) – Sayın Başkan,
benim talebimi…
BAŞKAN – Tamam, ben diğer konuşmacıya
geçeyim, sizi sonra çağırırım. 
İDRİS BALUKEN (Bingöl) – Sayın Başkan…
HASİP KAPLAN (Şırnak) – Sayın Başkan,
58’e göre benim talebimi almıyorsunuz. Tutumunuz hakkında söz istiyorum. 
BAŞKAN – Gündem dışı ikinci söz…
İDRİS BALUKEN (Bingöl) – Sayın Başkan…
BAŞKAN - …Erzincan ilinin sorunları
hakkında söz isteyen Erzincan Milletvekili Sayın Muharrem Işık’a aittir.
Buyurun Sayın Işık.
HASİP KAPLAN (Şırnak) – Böyle bir
yönetim olmaz Sayın Başkan!
İDRİS BALUKEN (Bingöl) – Sayın Başkan…
HASİP KAPLAN (Şırnak) – Sayın Başkan,
böyle bir yönetim tarzı olmaz!
İDRİS BALUKEN (Bingöl) – Sayın Başkan,
hayır, usul tartışmasını öne almak zorundasınız. 
BAŞKAN- Böyle bir talep de yok.
İDRİS BALUKEN (Bingöl) – Hayır, İç
Tüzük 63’te net yazıyor Sayın Başkan. 
HASİP KAPLAN (Şırnak) – Sayın Başkan,
ya 58’e göre talebimi alırsınız ya da tutumunuz hakkında usul tartışması
açacağım. 
BAŞKAN – Tamam, ben şunları tamamlayayım,
düşünürüz.
HASİP KAPLAN (Şırnak) – Hayır efendim,
keyfinize göre değil, bunun sırası vardır. 
BAŞKAN – Sayın Muharrem Işık, buyurun.
İDRİS BALUKEN (Bingöl) – Usul
tartışması diğer işlerden önce görüşülür Sayın Başkanım. 
BAŞKAN – Sizin söylediğiniz işlemin
dışında bir işlem yapıyorum şu anda ben. 
HASİP KAPLAN (Şırnak) – Hayır efendim,
çok açık, burada 58’in durumu çok açıktır. 
BAŞKAN – Sayın Işık, geliyor musunuz? 
HASİP KAPLAN (Şırnak) – Niye tartışma
yaratıyorsunuz Sayın Başkanım? 
LEVENT GÖK (Ankara) – Sayın Başkan,
toplantımızı sağlıklı yapalım yani versek ne olur Allah aşkına.
BAŞKAN – O yüzden Muharrem Bey’in
gelmesi gerekiyor Sayın Gök.
YUSUF HALAÇOĞLU (Kayseri) – Usul
tartışması açabilirsiniz Sayın Başkan. 
İDRİS BALUKEN (Bingöl) – Sayın Başkan… 
Muharrem Bey, lütfen…
BAŞKAN – Sayın Işık…
İDRİS BALUKEN (Bingöl) – Muharrem Bey,
lütfen…
LEVENT GÖK (Ankara) – Muharrem Bey, şu
tartışmayı bekleyelim, usul tartışması açılacak. 
BAŞKAN – Peki, peki, tamam, anlaşıldı,
biraz daha vakit kaybetmemiz gerekiyor. 
İDRİS BALUKEN (Bingöl) – Hayır efendim,
şu ana kadar…
BAŞKAN – Siz usul tartışması mı açmak
istiyorsunuz? Tamam. 
RECEP ÖZEL (Isparta) – Lehte. 
MEHMET DOĞAN KUBAT (İstanbul) – Lehte. 
LEVENT GÖK (Ankara) – Aleyhte. 
YUSUF HALAÇOĞLU (Kayseri) – Lehte. 
HASİP KAPLAN (Şırnak) – Aleyhte. 
BAŞKAN – Sayın Kaplan aleyhte, Sayın
Halaçoğlu lehte, Sayın Levent Gök aleyhte, Sayın Doğan Kubat lehte. 
Tutumum hakkında, lehte söz isteyen
Sayın Halaçoğlu, buyurun. 
Üç dakika… 
VII.- USUL
HAKKINDA GÖRÜŞMELER
1.- Oturum
Başkanı TBMM Başkan Vekili Ayşe Nur Bahçekapılı’nın, İç Tüzük’ün 58’inci
maddesine göre söz isteyen Hasip Kaplan’a söz vermemesine yönelik tutumunun İç
Tüzük hükümlerine uygun olup olmadığı hakkında
YUSUF HALAÇOĞLU (Kayseri) – Sayın
Başkan, değerli milletvekilleri; saygıyla selamlıyorum. 
Şimdi, 58’inci madde “Bir milletvekili
veya bakan kendisine ait olup geçen birleşim tutanağında yer alan bir beyanın
düzeltilmesi hakkında söz isterse, Başkan, beş dakikayı geçmemek üzere söz
verir.” diyor. Dolayısıyla, bu her milletvekilinin hakkı. Yani, burada biz
sürekli olarak Tüzük’ün uygulanması gerektiğini söylüyoruz. Tüzük tam olarak
uygulandığı takdirde zaten bu problemlerin olacağını düşünmüyoruz;
çatışmaların, kavgaların olacağını da düşünmüyoruz. Dolayısıyla, bir
milletvekili eğer söz istiyorsa, birine verip birine vermemek, zannediyorum ki
asıl çatışmanın veya kargaşanın veya itirazların temel sebebinin bu olduğu
ortaya çıkıyor. 
Şimdi, burada tabii ki lehinde diye söz
aldım ama ben neyin lehinde söz aldım? Tüzük’ün 58’inci maddesinin lehinde söz
aldım. Dolayısıyla, 58’inci madde neyi gerektiriyorsa… Milletvekillerinin
taleplerini, düzeltmek istedikleri konuyu burada açıkça düzeltmelerinde büyük
bir fayda vardır. Bu da aslında daha iyi, Millet Meclisimiz için daha iyi.
Çünkü, hem Meclisin onuru açısından hem milletvekillerinin onuru açısından hem
de kamuoyuna bu gibi konularda verilmiş yanlış beyanlar veya anlaşılmalar varsa
bunların düzeltilmesi açısından son derece önemli bir madde diye düşünüyorum
58’inci maddeyi. 
Bu bakımdan, Sayın Başkan, bu gibi
konularda mesela usul tartışmaları açılıyor. İşte “Onu düşünürüm.” Hayır,
düşünme imkânınız yok Tüzük’e göre, bunu vermek durumundasınız. Eğer usul
tartışması açılıyorsa usul tartışmasının gereği yerine getirildiğinde,
sanıyorum, kaybedilecek zamandan daha az bir zaman içerisinde problemlerin
çözümlenmesi daha kolay olur. Yani, veriyorduk vermiyorduk, onun tartışmaları
aslında Meclisi daha fazla meşgul ediyor, daha büyük zaman kayıplarına sebep
oluyor. Bu gibi konularda hassasiyetimizi sürdürmemiz gerekir.
Değerli arkadaşlar, zaman zaman her
milletvekilinin yapmış olduğu konuşmalarda yanlış anlaşılmalar söz konusu
olabilir yani sizin hedefiniz farklı bir şeydir, anlatmak istediğiniz farklı
bir şeydir fakat ifadeler başka anlamlara da gelebilir. Yani, Türkçenin böyle
bir durumu da söz konusudur, çok geniş bir anlama yayabilirsiniz Türkçe
kelimeleri. Bundan dolayı onların yeniden açıklanma zarureti doğabilir. Bu
zaruretin yerine getirilmesini sağlamak tabii ki Meclisin doğru işlemesi
konusunda da en önemli etkenlerden birisidir. Bu bakımdan, ben bu tür
taleplerin yerine getirilmesi konusunda gerekli hassasiyetin gösterilmesinin
uygun olduğunu düşünüyorum.
Hepinize saygılar sunuyorum. (MHP
sıralarından alkışlar) 
BAŞKAN – Teşekkür ederim.
Aleyhte, Sayın Hasip Kaplan… 
HASİP KAPLAN (Şırnak) – Sayın Başkan,
tabii, orada hâlâ resmî yetki yazınız olmadığı için korsan bir şekilde
oturuyorsunuz, işgal etmişsiniz.
YUSUF HALAÇOĞLU (Kayseri) – Geldi,
geldi, şu an var. 
İDRİS BALUKEN (Bingöl) – Onun var. 
HASİP KAPLAN (Devamla) – İki gündür siz
ve Sadık Yakut korsan bir şekilde işgal etmişsiniz, sonra milletin vekili söz
istediği zaman da “İstersem veririm.” diyorsunuz ve bu İç Tüzük’ü ihlal
ediyorsunuz. Çok açık, eğer tutanakla ilgili bir düzeltme istiyorsa vekil,
vermek zorundasınız. 
Peki, niye vermiyorsunuz? Bir
konuşmacıya veriyorsunuz, birine de “Keyfim isterse veririm.” diyorsunuz. Ya,
böyle bir keyfî yönetim tarafsızlık içine dâhil edilebilir mi? Vicdanınıza
sığıyor mu bu? Ben Hasip Kaplan olduğum için bunu bana yapmıyorsunuz; ben
oylarını alarak geldiğim milletin, milyonların temsilcisi olduğum için,
milletin iradesine saygısızlık ediyorsunuz. Siz o kürsüde, Cemil Çiçek bu
kürsüye gelip resmî bir yazı vermediği sürece, şu an işgalci konumundasınız,
korsan bir Başkanlık Divanı var ve ben burada size çok ciddi bir uyarıda
bulundum, açıkladım da.
Bakın, ne demişim… Bu bir tasarı diye
geçiyor, değil mi arkadaşlar? Bu tasarıyla ilgili geçen oturumda demişim ki:
Teklifler de var içinde. Kimin teklifi vardı? Ertuğrul Kürkcü’nün, Mersin
Milletvekilimizin. Kimin vardı? İstanbul Milletvekili Sezgin Tanrıkulu'nun
vardı. Kimin vardı? Muhalefetten başka milletvekillerinin vardı. Şimdi, bunlar
dilekçe verdiler Başkanlık makamınıza ve geri çektiler ve sizler de oyladınız.
Geri çekildikten sonra bunlara bu tekliflerin artık okunmaması lazım; teklif
düşmüştür, teklif geri çekilmiştir. Hükûmet, tasarısını kendi çeker,
milletvekili kendi teklifini çeker. Bunu da Genel Kurulun oylarına sundunuz. 
Şimdi, hâl, vaziyet buyken hâlâ bu
tasarıda bu isimler geçiyor. “Bu ayıbın içinde olmak istemiyoruz." diyorlar,
“Bu faşizm paketinde adımız geçmesin." diyor milletvekili arkadaşlarımız.
Böyle olmasına rağmen, bakıyoruz ki saat 01.50’de 20 Şubat günü Sadık Yakut
burada bunu okuyor burada, tasarının içinde tekrar çekilmiş teklifleri.
Yetmiyor, saat 01.50’den sonraki açıklamada da tekrar okuyor. Şimdi, ben
burada, tutanaktaki beyanımı şu şekilde düzeltiyorum, diyorum ki: Bu teklifler
çekilmiştir, o zaman siz de bu teklifleri iade edin. Raporun üstündeki yazıyı
çıkarın, doğru dürüst, Meclise getirin ve bunu da oylamaya sunun. Bizim
tutanakla ilgili talebimiz oylamayı gerektiren bir durumdur, Genel Kurulun
oylarına sunun, buyurun. Söylediğimiz bu. Bunun için de bu kadar kıyamet
koparırsanız iki dakika yerine on iki dakika kaybedersiniz. (HDP sıralarından
alkışlar) 
BAŞKAN – Sayın Doğan Kubat, lehte. (AK
PARTİ sıralarından alkışlar)
MEHMET DOĞAN KUBAT (İstanbul) – Sayın
Başkanım, çok değerli milletvekili arkadaşlarım; açılan usul görüşmesinde
Başkanlığımızın tutumunun lehinde söz almış bulunuyorum. Yüce heyetinizi
saygılarımla selamlarım.
Öncelikle Sayın Kaplan’ın “Teklifler
geri çekildi, tasarı metninden çıktı, dolayısıyla Başkanlık makamınca
okunmaması gerekir.” iddiası yerinde iddia değil. Sayın Kaplan’ın hatırlaması
lazım, 75’e göre Genel
Kurul bunları reddettiği için tasarı metninde tekliflerle birlikte işlem
görüyor. 
İDRİS BALUKEN (Bingöl) – Zorla mı orada tutuyorsunuz Doğan
Bey?
MEHMET DOĞAN KUBAT (Devamla) – Sevgili Başkanım…
HASİP KAPLAN (Şırnak) – Yani, insanların iradesine saygılı
olsanız Genel Kurulda.
MEHMET DOĞAN KUBAT (Devamla) – Yok, yok. Efendim, iradeye
saygılı…
İDRİS BALUKEN (Bingöl) – İnsanlar orada ismi geçsin
istemiyor.
MEHMET DOĞAN KUBAT (Devamla) – Bu istifa değil. Tüzük açık,
Genel Kurul kararı olmadıkça böyle bir işlem yapılamaz. 
Öte yandan, değerli arkadaşlar, İç Tüzük’ten kaynaklı hak ve
yetkiler kullanılıyor. Nasıl kullanıldığını da burada görüyoruz. Şimdi, Türk
Medeni Kanunu’nun 2’nci maddesi çok açık bir kural getiriyor: “Herkes haklarını
kullanırken, borçlarını yerine getirirken dürüstlük kurallarına uymak
zorundadır. Bir hakkın kötüye kullanılmasını hukuk düzeni korumaz.” Gerek
doktrinde gerekse yargı kararlarında dürüstlük kuralının, sadece Türk Medeni
Kanunu’nu değil, Türk hukuk düzeninin tamamını kapsayan genel bir ilke olduğu
da kabul edilmektedir. Benim ricam, bu çerçevede hak ve yetkiler kullanılırsa
tahmin ediyorum çok daha yararlı bir çalışma düzenimiz olur. 
58’inci madde geçen tutanak hakkında konuşma hakkını
düzenliyor. Evet, bu hak tanınmış fakat Sayın Başkanlığa, ayağa kalkıp “Ben
geçen birleşimdeki şu beyanımı düzeltmek istiyorum.” denildiği vakit
Başkanlığın da bu beyanın tutanakta olup olmadığının mahiyetini tetkik etmek
için bir zamana ihtiyacı var. Sayın Baluken söz talebinde bulunduğu zaman Başkanlık
Divanında, Başkanımız “bu tutanak metni bende de var, karşılaştırdım, ona
istinaden...” Sizin talebinizi…
İDRİS BALUKEN (Bingöl) – Aynı metin, aynı metin ya!
HASİP KAPLAN (Şırnak) – Aynı metin, aynı metin. Kubat,
çuvalladın arka arkaya, kusura bakma!
MEHMET DOĞAN KUBAT (Devamla) – Şöyle, Sayın Kaplan… 
İDRİS BALUKEN (Bingöl) – Benim bütün konuşmalarımı özellikle
mi takip ediyorlar, nasıl yani?
MEHMET DOĞAN KUBAT (Devamla) – Sayın Kaplan, sizin
talebinizi reddetmedi Başkan. “Beyanınıza göre tutanak karşılaştırması
yaptıktan sonra ben size uygun bir zaman diliminde söz vereceğim.” dedi, bunu
çok açık söyledi. Burada birleşimin başında söz vereceğine dair bir kayıt da
yok. Başkanlık bu konuda takdir hakkına sahip, tıpkı sürede olduğu gibi. Kaldı
ki beyan düzeltilecekse eğer, bu noktada gerçekten uygun bir zaman diliminde
Başkanlık bunun karşılaştırmasını yaptıktan sonra bu yapılabilir ama ağızdan
çıkan bir söz olacak ki o beyan düzeltilmiş olacak. Şimdi, tutanaklarda olmayan
bir şeyi siz tamamlama ifadenizi dile getirdiniz, “Tamamlamak istiyorum.”
dediniz. 
HASİP KAPLAN (Şırnak) – “Düzenleyebilir.” diyor. 
MEHMET DOĞAN KUBAT (Devamla) – Ama bu da araştırmaya ihtiyaç
duyulan bir konu. Başkanlığın da bunu araştırıp incelemekten başka yapacağı
bir şey yok ve sonunda da inceler, talebiniz yerindeyse söz verir. 
Dolayısıyla, Sayın Başkanımızın tutumu
yerindedir. 
Saygılar sunuyorum. (AK PARTİ
sıralarından alkışlar) 
BAŞKAN – Teşekkür ederim.
HASİP KAPLAN (Şırnak) – Sayın Başkan,
sayın hatip…
BAŞKAN – Lütfen… 
HASİP KAPLAN (Şırnak) – …direkt isim
vererek “Bu İç Tüzük bunu böyle diyor, Medeni Kanun’da şöyledir şöyledir.”
deyip bizim beyanımızın İç Tüzük’e uygun olmadığını… Ve “Yanlış biliyor.” dedi
ve sataştı.
BAŞKAN – Şimdi, sayın
milletvekilleri...
HASİP KAPLAN (Şırnak) – “Yanlış
biliyor.” dedi. 
BAŞKAN – Kusura bakmayın...
Şimdi, burada birbirimizi
eleştirebiliriz, birbirimizin doğrusunu yanlışını düzeltebiliriz.
HASİP KAPLAN (Şırnak) – Sataşma var
efendim.
İDRİS BALUKEN (Bingöl) – Sataşma var
Sayın Başkan.
BAŞKAN – Şimdi, burada “İç Tüzük öyle
değil, böyle.” diyen bir arkadaşta ne gibi bir sataşma olabilir?
HASİP KAPLAN (Şırnak) – “Arkadaşımız
yanlış biliyor.” diye bana sataştı.
İDRİS BALUKEN (Bingöl) – “Yanlış
biliyor.” demek, sataşmadır Sayın Başkan.
BAŞKAN – Siz usul tartışması açtınız,
biz şu anda bunu görüşüyoruz.
HASİP KAPLAN (Şırnak) – Sayın Başkan,
yanlış bilmiyorum, doğru biliyorum. Kendisi yanlış biliyor. “Yanlış
biliyorsun.” sataşmadır.
İDRİS BALUKEN (Bingöl) – Sayın Başkan,
“Hasip Bey yanlış biliyor, yanlış ifade etti.” dedi. Sataştı yani.
BAŞKAN – Ben, Sayın Hasip Kaplan’la
konuşuyorum Sayın Baluken şimdi. 
HASİP KAPLAN (Şırnak) – Şimdi, “Yanlış
biliyor.” dedi, sonra da İç Tüzük dışında bazı düzenlemeler…
BAŞKAN – Tamam, peki, düzeltin o zaman.
İki dakika.
HASİP KAPLAN (Şırnak) – Bak, ne güzel
oldu.
VIII.-
SATAŞMALARA İLİŞKİN KONUŞMALAR
1.- Şırnak
Milletvekili Hasip Kaplan'ın, İstanbul Milletvekili Mehmet Doğan Kubat’ın usul görüşmesiyle
ilgili yaptığı konuşması sırasında şahsına sataşması nedeniyle konuşması
HASİP KAPLAN (Şırnak) – Sayın Kubat,
boşuna efor harcama burada. Sana İç Tüzük dersi verebilirim. Ama bu Meclisin
hukukunu İç Tüzük belirliyor, anladınız mı, Medeni Kanun değil. Eğer Medeni
Kanun düzenleseydi, eğer vicdan kanunları düzenleseydi, eğer hukuk kanunları
düzenleseydi, eğer adalet kanunları düzenleseydi, eğer insanlık kanunları
düzenleseydi, bu kürsüde kadınlara saldırı olduğu zaman işlerdi bu İç Tüzük.
RECEP ÖZEL (Isparta) – Kadınlar
saldırdı ya...
HASİP KAPLAN (Devamla) – Burada 3
metreden düşürülen muhalefet milletvekilleri ölüm derecesine geldiğinde
işlerdi. 
“Ben şu şu milletvekilini tokmakla
dövdüm.” dediği zaman bu Mecliste bu işlerdi. Eğer bu İç Tüzük işleseydi, bu
işlerdi. 
Eğer bu Başkanlık Divanı objektif
olsaydı, bu kadar hakaret, bu kadar küfür, bu kadar şiddet görüntüsü olmazdı bu
Mecliste. 
Sizin milletvekilleriniz çıkıyor
televizyona, dobra dobra diyor ki: “Şunu şunu vurdum.” “Sabahat Tuncel’i kürsüde
vurdum.” diyor. Arkasından “Musa Çam’ı burada vurdum.”, arkasından “Refik
Eryılmaz’ı tokmakla vurdum.” diyor, arkasından da sizin Başbakanınız -onu
muhalefet partisi milletvekili zannediyor- diyor “Muhalefet şiddet uyguluyor.”
E be vicdan sizde, e be insaf sizde yoksa, insaf ve vicdan sınırlarınızı
aşmakta tereddüt etmiyorsanız, burada benim istediğim bir düzeltme talebini…
İnsanlar sizin tasarınızın içinde olmak istemiyor, sizin bu işkence ve faşizm
tasarısının içinde yer almak istemiyor, suç ortağınız olmak istemiyor. Bu hakkı
siz niye tanımıyorsunuz milletvekillerine? Çektiler tekliflerini. 
İDRİS BALUKEN (Bingöl) – İradeye
saygılı olun.
HASİP KAPLAN (Devamla) – Çektilerse
sizin de -Genel Kurul da oyladı o zaman- yapacağınız bir tek namuslu ve dürüst şey
vardır: Hakkını teslim etmektir, rızasını teslim etmektir. 
Sayın Başkan, bu Genel Kurulun oyuna
sunulması gereken bir konudur. Onu oya sunun. (HDP sıralarından alkışlar)
RAMAZAN CAN (Kırıkkale) – Kubat’a cevap
vermedin yalnız.
HASİP KAPLAN (Şırnak) – Bilmiyor ki
Medeni Kanun’u.
BAŞKAN – Sayın Gök…
RAMAZAN CAN (Kırıkkale) – Kubat’a cevap
veremedin, Kubat’a.
ŞENOL GÜRŞAN (Kırklareli) – İç Tüzük’le
övünüyordun ama veremedin.
İDRİS BALUKEN (Bingöl) – Neye cevap
veremedi? Söz al konuş, söz al konuş Ramazan!
BAŞKAN – Sayın Gök, lütfen… 
HASİP KAPLAN (Şırnak) – İsterseniz size
de biraz ders vereyim mi bu konuda? Medeni Kanun’un değil İç Tüzük’ün bu
Mecliste çalıştığını…
BAŞKAN – Sayın Gök, işlemi tamamlamak
istiyorum, lütfen gelir misiniz kürsüye. 
MUHYETTİN AKSAK (Erzurum) – Veremedi,
veremedi…
BAŞKAN - Lütfen kürsüye gelir misiniz.
Ben sizi kürsüye çağırıyorum.
İDRİS BALUKEN (Bingöl) – Varsa bir şey
kürsüye çıkarsınız.
HASİP KAPLAN (Şırnak) – Sizin hukukunuz
küfür ve inkâr. Hukukunuz başka sizin. Sizin kendinize özgü bir hukukunuz var.
BAŞKAN – Buyurun.
VII.- USUL
HAKKINDA GÖRÜŞMELER (Devam)
1.- Oturum
Başkanı TBMM Başkan Vekili Ayşe Nur Bahçekapılı’nın, İç Tüzük’ün 58’inci
maddesine göre söz isteyen Hasip Kaplan’a söz vermemesine yönelik tutumunun İç
Tüzük hükümlerine uygun olup olmadığı hakkında (Devam)
LEVENT GÖK (Ankara) – Sayın Başkan,
değerli milletvekilleri; Sayın Başkanın tutumu hakkında aleyhinde söz aldım.
Hepinizi saygıyla, sevgiyle selamlıyorum.
Şimdi, değerli milletvekilleri, az önce
konuşan AKP sözcüsü Sayın Kubat Medeni Kanun’un 2’nci maddesini okuyarak bir
hakkın kötüye kullanılmaması gerektiğinden bahsetti. Yani iyi bir hukukçu
olduğuna inandığım bu arkadaşımın bu sözlerinin ne anlama geldiği konusunda
gerçekten düşündüm ve Anayasa’yı arkadan dolanarak, kanunların da üstünde olan
Anayasa’yı değiştirecek bir kanun tasarısını buraya getirmek, bu hakkın kötüye
kullanılması değil de, İç Tüzük’ten kaynaklanan bir masum talebin, yer almış
bir talebin kullanılması hakkın kötüye kullanılması olacak. Bunu kabul etmek
olanaklı değildir. Burada, ayrıca Başkanın da “Ben takdir ederim, oturumun bir
köşesinde size söz veririm.” deme hakkı yoktur. Aynen şöyle der: “Bir beyanın
düzeltilmesini isteyen milletvekili söz isterse, Başkan, beş dakikayı geçmemek
üzere söz verir.” Ne zaman verir? Söz isterse verir.
Şimdi, değerli milletvekilleri, burada
biz İç Tüzük’e uygun davranıyoruz. Bakın, bunlar size lazım olacak. 7 Haziran
seçimlerinden sonra bir muhalefet partisi olarak AKP milletvekilleri… (AK PARTİ
sıralarından gülüşmeler) 
YUSUF HALAÇOĞLU (Kayseri) – Son gülen
iyi güler.
LEVENT GÖK (Devamla) – Burada muhalefet
partisi milletvekillerinin beş gündür İç Tüzük’ten kaynaklanan haklarını nasıl
kullandıkları konusunda bir staj görüyorsunuz şu anda, bir deneyim kazanıyorsunuz.
AHMET YENİ (Samsun) – Rüya
görüyorsunuz.
LEVENT GÖK (Devamla) – On iki yıldır
iktidarda olan bir partinin muhalefetin haklarını bilmesi beklenemez, bunları
bizlerden öğreniyorsunuz, yani bizlere teşekkür etmeniz gerekir, burada sizlere
-deyim yerindeyse- bir pratik kur yaptırıyoruz değerli arkadaşlar, bunları
öğreneceksiniz. (AK PARTİ sıralarından gürültüler) 
RECEP ÖZEL (Isparta) – Siz iyi
öğrendiniz.
LEVENT GÖK (Devamla) – 8 Hazirandan
sonra bunlar size lazım olacak. Diyeceksiniz ki: “Bakın, o zaman böyle
yapmıştınız.” Biz o zaman “Haklısınız.” diyeceğiz. Yani bunların hepsi Tüzük’e
uygun, teamüllere uygun davranışlar ama bunlardan dolayı yararlanacağınız
bilgiler var; bu olaya böyle bakın.
AHMET YENİ (Samsun) – Hayal
görüyorsunuz. 
LEVENT GÖK (Devamla) – 8 Hazirandan
sonra bunlar size lazım olacak. (AK PARTİ sıralarından gülüşmeler) Biz burada
Cumhuriyet Halk Partisi olarak oturduğumuzda, o zaman sizler talep edeceksiniz
ve biz de sizin bu isteklerinizi haklı karşılayacağız.
AHMET YENİ
(Samsun) – 400, 400…
MİHRİMAH BELMA SATIR (İstanbul) – O
tarafa doğru yayılacağız.
LEVENT GÖK
(Devamla) – Ama elbette, biliniz ki, bu Meclise kanun getirdiğimiz zaman, hele
temel hakları, hürriyetleri ilgilendiren kanunlar getirdiğimiz zaman
muhalefetin hepsinin görüşünü alacağız… (AK PARTİ sıralarından gürültüler)
ALİ SERİNDAĞ
(Gaziantep) – Sayın Başkan, duyamıyoruz, duyamıyoruz.
LEVENT GÖK
(Devamla) – …bir toplumsal mutabakat sağlayacağız; sizin yaptığınız gibi,
hakları gasbederek, muhalefeti sindirerek, tehdit ederek, saldırarak değil. 
ALİ SERİNDAĞ
(Gaziantep) – Ama oradan baş sallamakla olmaz.
AHMET YENİ
(Samsun) – 400’le geliyoruz, 400’le.
İDRİS ŞAHİN
(Çankırı) – 400, 400…
ŞİRİN ÜNAL
(İstanbul) – 400 milletvekili, 400…
SELAHATTİN
KARAAHMETOĞLU (Giresun) – Siz avucunuzu yalayacaksınız.
ÜNAL KACIR
(İstanbul) – Sizin yaladığınız gibi mi?
LEVENT GÖK
(Devamla) – Böyle bir konuda, Cumhuriyet Halk Partisi iktidar olduğunda nasıl
bir iktidar anlayışı olduğunu göreceksiniz; ülkemizi huzura, güvenliğe nasıl
götürdüğümüzü göreceksiniz ve İç Tüzük’ün uygulamasını da rahatlıkla
yapacaksınız.
Hepinizi
saygıyla selamlıyorum. (CHP sıralarından alkışlar) 
CUMA İÇTEN
(Diyarbakır) – AK PARTİ 10- Muhalefet 0.
BAŞKAN –
Teşekkür ederim.
Sayın
milletvekilleri…
İDRİS ŞAHİN
(Çankırı) – Dört yıl sonra Şirin Paşa’ya da laf attırdınız kendinize.
ALİ SERİNDAĞ
(Gaziantep) – Sayın Başkan, 28 Şubatta Hava Kuvvetlerinin içerisindeki Truva
atı olan Ünal Şirin’in söyleyeceği bir şey varsa gelsin, orada söylesin,
yerinden söz atmasın.
BAŞKAN – Lütfen
yerinize oturur musunuz.
İDRİS ŞAHİN
(Çankırı) – Şirin Ünal o, Ünal Şirin değil. 
ALİ SERİNDAĞ
(Gaziantep) – Neyse…
BAŞKAN – Sayın
milletvekilleri, süreci tekrar hatırlatmak istiyorum. 58’inci maddeyle ilgili 2
tane talep geldi…
SELAHATTİN
KARAAHMETOĞLU (Giresun) – Gülün, gülün; son gülen iyi güler.
ŞİRİN ÜNAL
(İstanbul) – Daha adımı bile bilmiyorsun be! Şirin Ünal, Ünal Şirin değil.
ALİ SERİNDAĞ
(Gaziantep) – Biliyorum, biliyorum. Olabilir, yer değiştirin.
BAŞKAN – Sayın
milletvekilleri… 
Sayın Serindağ,
biraz önce milletvekilleri konuşuyor diye benden susturulmasını istemiştiniz,
şimdi ben konuşuyorum, sizden de aynı hassasiyeti bekliyorum.
Sayın
milletvekilleri, gelişmeyi, bu noktaya nasıl geldiğimizi bir özetlemek
istiyorum. 
Şimdi, 58’inci maddeye uygun iki tane
talep vardı, birisi Sayın İdris Baluken’in, birisi de Sayın Hasip Kaplan’ın.
Sayın İdris Baluken’e ve Sayın Kaplan’a dedim ki: “Size söz vereceğim. Yalnız,
neyi düzeltmeyi istediğinizi lütfen söylerseniz, tutanaklardan
karşılaştıracağız ve ona göre söz vereceğiz.” Sayın İdris Baluken söyledi,
gerekçesini de anlattı. Biz de tutanaklardan baktık, karşılaştırdık, “Doğru.”
dedik, iki dakika söz verdik. Sayın Hasip Kaplan geçen tutanağı okurken “Biraz
sonra açıklayacağım bir nedenden dolayı sözüm yarım kaldı.” dedi ve bunun
üzerine söz talep etti 58’e göre. 58’inci maddeyi ise tekrar etmekte yarar var:
“Bir milletvekili veya bir bakan kendisine ait olup geçen birleşim tutanağında
yer alan bir beyanın düzeltilmesi hakkında söz isterse, Başkan, beş dakikayı
geçmemek üzere söz verir.” diyor, “Yarım kalan bir beyanı düzeltmek için…”
demiyor. 
HASİP KAPLAN (Şırnak) – Sayın Başkan,
87’nci sayfa diye size özellikle tutanaktan…
BAŞKAN – Bir saniye, müsaade eder
misiniz. 
HASİP KAPLAN (Şırnak) – 87’nci…
BAŞKAN – Dolayısıyla…
HASİP KAPLAN (Şırnak) – Ya, niye
çarpıtıyorsunuz? Burada benim konuşmam, tutanakta var. 
BAŞKAN – Ben şu anda 58’i konuşuyorum. 
HASİP KAPLAN (Şırnak) – Yani, gözümüzün
içine bakarak yapmayın. 87, sayfa bile söylüyorum size, daha ne diyeyim!
BAŞKAN – Dolayısıyla da ben Sayın Hasip
Kaplan’a bu talebinin 58’inci maddeye uygun olmadığını söyledim. Kendisi usul
tartışması açtı. Usul tartışmasından sonra da tutumumu değiştirmedim, değiştirmediğimi
beyan ediyorum. Bu bir.
V.- OTURUM
BAŞKANLARININ KONUŞMALARI (Devam)
2.- Oturum
Başkanı TBMM Başkan Vekili Ayşe Nur Bahçekapılı'nın, Mersin Milletvekili
Ertuğrul Kürkcü’nün (2/1632) esas numaralı Kanun Teklifi’ni geri çekme
talebiyle ilgili Genel Kurulun karar vermesi gerektiğine ve Türkiye Büyük
Millet Meclisi Başkanının 21/2/2015 tarihli 60’ıncı Birleşim için Başkanlık
Divanı görevlendirme yazısına ilişkin konuşması
BAŞKAN.-.İki: Sayın Hasip Kaplan
ısrarla Sayın Ertuğrul Kürkcü’nün teklifinin…
HASİP KAPLAN (Şırnak) – Sezgin
Tanrıkulu’nun ve diğer milletvekillerinin.
BAŞKAN – Diğer milletvekillerinin,
peki.
…kendi talebi doğrultusunda tasarıdan
çıkartılmasını istediklerini söyledi ve “Bu konuda, Genel Kurulda bir oylama
yapılmadı.” dedi. Şimdi zaten o aşamada değiliz. Ayrıca da Genel Kurulda bu
konuda bir oylama yapıldı. Eğer bir milletvekili teklifini çekerse “Ben
çektim.” demekle olmuyor arkadaşlar, 75’inci maddenin üçüncü fıkrası
“…teklifler gündeme alınmışlarsa geri alınmaları için Genel Kurulun karar
vermesi gerekir.” diyor. Bu iki. 
Üçüncüsü de, Sayın Kaplan dün de bugün
de Divanı “korsan” olarak nitelendirdi. 
Bu Meclis belki de kurulduğundan beri
ilk defa bir uygulama yapıldı. Bu uygulamayı size okuyorum: 
“Türkiye Büyük Millet Meclisi Genel
Kurulu gündeminin yoğunluğu ve çalışmalarının uzun sürmesinden dolayı Genel
Kurulun 21 Şubat 2015 tarihli 60’ıncı Birleşiminde Başkanlık Divanındaki
Başkanlık görevini dönüşümlü bir şekilde Sadık Yakut ve Ayşe Nur
Bahçekapılı’nın yürütmesini, kâtip üyelik görevini Muhammet Bilal Macit ve
Muharrem Işık’ın yürütmesini, bu kâtip üyelerin bulunmaması durumunda aşağıdaki
listede isimleri belirtilen kâtip üyelerin Genel Kurulu yöneten Başkanın talebi
üzerine bu görevi yürütmesini rica ederim.
Saygılarımla.
Cemil Çiçek
Türkiye Büyük Millet Meclisi 
Başkanı
Diğer Divan üyeleri:
Dilek Yüksel
Mine Lök Beyaz
Fehmi Küpçü
İsmail Kaşdemir
Bayram Özçelik
Muhammet Rıza Yalçınkaya”
HASİP KAPLAN (Şırnak) – Tarih… Tarih…
Hani, alabilir miyiz?
BAŞKAN – Sayın Hasip Kaplan, şimdi bunu
size vereceğim.
HASİP KAPLAN (Şırnak) – Bunun örneğini
verin ve ne zaman verildiğini söyleyin.
BAŞKAN – Vereceğim, bunu vereceğim
size. 
Sayın Hasip Kaplan, bunu bilmeden ve
bana da sormadan bu Divanı biraz önce “korsan” diye nitelediniz.
HASİP KAPLAN (Şırnak) – Sayın Başkan,
dün ben Cemil Çiçek’le görüştüm; Sayın Gök de görüştü, biz de…
LEVENT GÖK (Ankara) – Evet.
BAŞKAN – Müsaade eder misiniz.
Bunu bilmeden ve bana da sormadan ve
buradaki benim konumumu da araştırmadan Divana “korsan” dediniz.
HASİP KAPLAN (Şırnak) – Dün öyleydi.
BAŞKAN – Özür dileyecek misiniz?
HASİP KAPLAN (Şırnak) – Dün öyleydi.
BAŞKAN – Bugün de söylediniz.
HASİP KAPLAN (Şırnak) – Dün korsan
oturdunuz.
BAŞKAN – Bugün de söylediniz.
HASİP KAPLAN (Şırnak) – Lütfen şimdi
bunu verin bakayım…
BAŞKAN – Özür dileyecek misiniz?
HASİP KAPLAN (Şırnak) – Verin, önce
verin.
BAŞKAN – Veriyorum, buyurun.
HASİP KAPLAN (Şırnak) – Dünkü oturum
için Sadık Yakut’la ikiniz gelip Genel Kuruldan özür dileyeceksiniz.
BAŞKAN – Buyurun, buyurun.
Bunu okuyun ve lütfen bu Divana özür
dilediğinizi beyan edin. 
Bu Divan korsan değil, bu Divan Gazi
Meclisin Divanıdır ve burada kimlerin görev yaptığını da hepimiz, hepimiz,
hepimiz bilmekteyiz. (AK PARTİ sıralarından alkışlar)
HASİP KAPLAN (Şırnak) – Dünkü
görevlendirmede sizin isminiz var.
LEVENT GÖK (Ankara) – Sayın Başkan…
BAŞKAN – Evet, sayın milletvekilleri,
gündem dışı ilk söz, 21 Şubat Dünya Anadil Günü nedeniyle söz isteyen Ağrı
Milletvekili Halil Aksoy’a aittir.
LEVENT GÖK (Ankara) – Bir şey
söyleyeceğim.
BAŞKAN – Buyurun Sayın Aksoy.
Sayın Aksoy, ikinci kez çağırıyorum
sizi. Geliyor musunuz?
HALİL AKSOY (Ağrı) – Grup Başkan Vekili
söz istiyor Sayın Başkan.
BAŞKAN - Özür dilerim, görmedim.
Buyurun.
LEVENT GÖK (Ankara) – Sadece bir şey
söyleyeyim: Yani AKP’li arkadaşlarımızı anlamak mümkün değildir. Bu
arkadaşlarımız iki gün önce burada, kürsüde bulunan heyetinize “Yuh!”
çekmişlerdir.
MİHRİMAH BELMA SATIR (İstanbul) –
Heyete değil, konuşmayan, okumayan kâtip üyeye.
LEVENT GÖK (Ankara) – Yani
arkadaşlarımızın da böyle bir…
BAŞKAN – Sayın Gök, ben böyle bir durum
bilmiyorum. Eğer böyle bir şey varsa, eğer böyle bir şey yaptılarsa aynı
sözlerim onlar için de geçerlidir. Tamam mı? 
LEVENT GÖK (Ankara) – Teşekkür ederiz.
(CHP sıralarından alkışlar)
MAHMUT TANAL (İstanbul) – Sayın Başkan…
BAŞKAN - Gündem dışı ilk söz, 21 Şubat
Dünya Anadil Günü…
MAHMUT TANAL (İstanbul) – Sayın Başkan…
BAŞKAN – Üçüncü defa okuyorum. Lütfen!
Hayır!
MAHMUT TANAL (İstanbul) – Sayın Başkan…
BAŞKAN – Söz vereceğim, bir müsaade
edin arkadaşlar! 
Ya, sinirlenmeyeyim diyorum, inadına
sinirlendiriyorsunuz beni ya, biraz saygı, lütfen! Vereceğim söz!
MAHMUT TANAL (İstanbul) –
Sinirlenmiyorum, sizden istirham ediyorum.
Sayın Başkan, lütfen, bir dakika
istiyorum ben.
BAŞKAN – Sonra vereceğim.
MAHMUT TANAL (İstanbul) – Peki.
BAŞKAN – Sözlerim bütün milletvekilleri
için geçerlidir Gazi Meclisle ilgili olarak, bir kez daha söyleyeyim, yapan
varsa aksi bir davranışı.
Gündem dışı ilk söz, 21 Şubat Dünya
Anadil Günü nedeniyle söz isteyen Ağrı Milletvekili Halil Aksoy’a aittir.
Buyurun Sayın Aksoy. (HDP sıralarından
alkışlar)
IX.-
GÜNDEM DIŞI KONUŞMALAR
A)
Milletvekillerinin Gündem Dışı Konuşmaları
1.- Ağrı
Milletvekili Halil Aksoy'un, 21 Şubat Uluslararası Anadil Günü’ne ilişkin
gündem dışı konuşması
HALİL AKSOY (Ağrı) – “…”(x)Sayın
Başkan, değerli milletvekilleri; 21 Şubat Dünya Anadil Günü nedeniyle gündem
dışı söz aldım. Genel Kurulu saygıyla selamlıyorum. 
“…”(xx)UNESCO 1999 yılında
aldığı bir kararla 21 Şubat gününü Uluslararası Anadil Günü olarak kabul etmiş
ve ilk kez 2000 yılında kültürel çeşitliliği ve çok dilliliği desteklemek
amacıyla Dünya Anadil Günü kutlanmaya başlamıştır. 
UNESCO verilerine göre dünya üzerinde
2.500 dil yok olma tehlikesiyle karşı karşıyadır, Türkiye’de ise yok olma riski
olan ana dili sayısı 18 adettir. UNESCO tarafından, yüz yıl içerisinde bir dili
konuşacak çocuk kalmayacak durumdaysa o dil tehlikede, bir dili konuşan hiç
çocuk kalmamışsa o dil ölü olarak kabul edilmektedir. Etnik ve ulus düzeyinde
toplulukların bütün ilişki ve etkinliklerinde, günlük yaşamlarında
kullandıkları ve anlaştıkları dil o topluluğun ana dilidir. Daha geniş bir
tanımla, bir insanın hiçbir eğitime tabi tutulmaksızın, ailesi, çevresi ve
toplumu aracılığıyla öğrendiği dil ana dili olarak tanımlanmaktadır. Her
insanın ana dili, et ve tırnak gibi onun ayrılmaz bir parçası olduğu hâlde,
Türkiye’de ana dil eğitimi tartışmalarında bilimsel ve pedagojik gerçekler
bilinçli olarak geri plana itilmektedir.
Bir ülke için önemli olan, ekonomik ve
toplumsal başarı sağlamak kadar dilsel ve kültürel zenginliklerin de nesilden
nesle aktarılmasının olanaklarını da yaratmaktır. Ancak bu başarıldığı zaman
gerçek anlamda toplumsal ve kültürel gelişme, bir ilerleme sağlanabilir.
Bireylerin ana dili dışında sonradan öğrendikleri ikinci, üçüncü diller, o
dillerle iletişim kurmayı sağlasa bile insanın ana dili gibi olmamaktadır. Ana
dilin kullanılmasının engellenmesi, ilgili toplumun bütün bireylerini değişik
boyutta etkilese de tartışmasız olarak en fazla etkilenen kesim çocuklardır. 
Türkiye, dil ve kültürlerin çeşitliliği
açısından oldukça zengin bir ülkedir. Kürtçe, Gürcüce, Hemşince, Lazca,
Çerkezce, Pontusça, Süryanice, Abazaca, Ermenice, Rumca, Arapça, Çeçence,
Acemce, Mıhallemice ve Pomakça bunlardan birkaçıdır. Fakat bu zenginliğin
önünde anayasal bir engel bulunmaktadır. 
“…”(x) Türkiye’de Kürtler ve Kürtçe, uzun yıllar
inkâr edilmiştir. Kürtlerden ve Kürtçeden söz etmek âdeta vatan hainliğiyle eş
değerde tutulmuştur. 2000’li yıllarda bir bakan “Kürtçe eğitim istemek vatan
hainliğidir.” dedi. Arkasından bir bakan da Kürtçenin bir medeniyet dili
olmadığını söyledi. Bakın, Kürtçenin bir medeniyet dili olmadığını söyleyen
Sayın Bakana Ahmedi Hani’nin çok güzel bir cevabı var, der ki: “…” (xx) Türkçe “Kürtler marifetten anlamaz,
marifet kökünden asılsızdırlar. Demesinler ki çeşitli milletler kitap
sahibidirler de bir tek Kürtler bundan nasibini almamış, hem de fikir ehli
olanlar.” demektedir. 
Bugün hâlâ Kürtçeden söz edenler,
Kürtçe ana dilde eğitim talep edenler bölücülükle suçlanıyor. Kürtçenin
üzerindeki baskılar yalnızca yurt içinde değil, yurt dışında da devam etmiştir.
1980’lerde İsveç’te ilk kez bir Kürtçe anaokulu açıldı ve bu anaokulunun
kapatılması için Türkiye başvuruda bulundu, talebi reddedildi. Bu konuda CHP de
gerçekten rolünü oynamakta biçare kalmıştır. 
Türkiye, bir yandan bütün dünya
çocuklarına bayram armağan ettiğini söylerken bir yandan da milyonlarca çocuğun
kendi ana dillerinde eğitim görmesine engel olmaktadır. 21 Şubat Dünya Anadil
Günü’nde, eğitim sistemi açısından milyonlarca çocuğun ana dilini kullanamadığı,
ana dilde eğitim göremediği için yaşadığı psikolojik travma ve mağduriyet bu
konuda somut politikalar gerçekleştirilmesini gerektiriyor. 
Sözlerime son verirken 21 Şubat Dünya
Anadil Günü’nü kutluyorum. Kendi ana dilimle de hitap etmek istiyorum: “…” (x)
Teşekkürler. (HDP sıralarından
alkışlar) 
BAŞKAN – Teşekkür ederim. 
MİHRİMAH BELMA SATIR (İstanbul) – Ne
dediniz, anlamadık ki? 
DEMİR ÇELİK (Muş) – Dünya Anadil Günü’nüz
kutlu olsun. 
LEVENT GÖK (Ankara) – Sayın Başkan…
BAŞKAN – Sayın Aksoy, Kürtçe bilmeyen
arkadaşlar var. Eğer siz de uygun görürseniz yerinizden lütfen…
HALİL AKSOY (Ağrı) – Şimdi, Ahmedi
Hani’nin şiirini…
BAŞKAN – Sayın Aksoy, yerinizden rica
edeyim.
HALİL AKSOY (Ağrı) – Ahmedi Hani’nin
şiirini ben tercüme ettim. 
BAŞKAN – Yerinizden, ben mikrofonu
açayım. 
Sayın Gök, siz de buyurun, vereceğim
size söz. 
HALİL AKSOY (Ağrı) – Dünya Anadil Günü
kutlu olsun, kutluyorum. 
BAŞKAN – Sisteme girin, sisteme girin,
Sayın Aksoy. 
Buyurun. 
IV.-
AÇIKLAMALAR (Devam)
11.- Ağrı
Milletvekili Halil Aksoy'un, yaptığı gündem dışı konuşmasındaki bazı
ifadelerine ilişkin açıklaması
HALİL AKSOY (Ağrı) – Dilimiz
varlığımızdır, dilimiz en büyük değerimizdir. 
“…” (x) Teşekkürler. 
BAŞKAN – Teşekkür ederim. 
Buyurun Sayın Gök. 
LEVENT GÖK
(Ankara) – Efendim, sayın konuşmacı, konuşmasında partimizi kastederek
Cumhuriyet Halk Partisinin rolünü oynamadığını ve biçare kaldığını söylemiştir.
BAŞKAN – Sayın
Aksoy’la ilgili mi diyorsunuz? 
LEVENT GÖK
(Ankara) – Evet. 
O konuda
sataşmadan dolayı söz istiyorum.
BAŞKAN – Bir
tutanakları inceleyeyim, lütfen. Bakidir sözünüz.
YUSUF HALAÇOĞLU
(Kayseri) – Yok, açık açık söyledi.
BAŞKAN – Bir
inceleyeyim, lütfen. Duymadım çünkü. Bazı kelimeleri sayın vekil Kürtçe
söylediği için duymadım. 
MAHMUT TANAL
(İstanbul) – Bunu Türkçe söyledi.
BAŞKAN –
Tutanağı getireyim, oturumu bitirmeden gerekirse söz vereceğim, tamam.
LEVENT GÖK
(Ankara) – Ondan sonra, o hakkım saklı kalmak kaydıyla tutanakları
inceleyeceğiz. Peki efendim. 
BAŞKAN – Kaldı,
evet, tamam. 
Gündem dışı
ikinci söz, Erzincan ilinin sorunları hakkında söz isteyen Erzincan
Milletvekili Muharrem Işık’a aittir. 
Buyurun Sayın
Işık. (CHP sıralarından alkışlar) 
IX.-
GÜNDEM DIŞI KONUŞMALAR (Devam)
A)
Milletvekillerinin Gündem Dışı Konuşmaları (Devam)
2.-
Erzincan Milletvekili Muharrem Işık'ın, Erzincan ilinin sorunlarına ilişkin
gündem dışı konuşması
MUHARREM IŞIK
(Erzincan) – Sayın Başkanım, değerli milletvekilleri; Erzincan’ın sorunları
hakkında söz almış bulunmaktayım. 
Yalnız, biraz
önce gerçekten beni üzen bir olay oldu. Sayın Levent Bey orada arkadaşların
geçen akşam bana yaptıkları hareketi söylerken Sayın Belma Hanım’ın orada
“Kâtip Üye” diye söylemesi gerçekten beni kırdı. Yani, kâtip üye muhalefetin
milletvekili olduğu zaman, onun yuhalanmasını, ona -ki bana- “namussuz” diyeni
de -tabii o farklı bir şey- orada onaylamanızı gerçekten teessüfle karşıladım
ve üzüldüm, gerçekten üzüldüm.
MİHRİMAH BELMA
SATIR (İstanbul) – Değerli üye, görevinizi yapmadığınız için o olay oldu. 
BAŞKAN – Sayın
Satır, lütfen. Açıklama isterseniz veririm. 
MUHARREM IŞIK
(Erzincan) – Olsun. Beni yuhalamalarını gerektiren bir şey değildir. Eğer ben
de o Divanın üyesiysem, eğer o Divanda…
BAŞKAN – Sayın
Işık, lütfen. 
MUHARREM IŞIK
(Erzincan) – Hayır Başkanım, asıl sizin orada kalmanız lazım. 
BAŞKAN – Siz
devam edin. 
MUHARREM IŞIK
(Erzincan) – Beni ayırdı ve orada sizleri şey yaptı.
BAŞKAN – Devam
edin siz Sayın Işık. 
Buyurun. 
MUHARREM IŞIK
(Erzincan) – Değerli milletvekilleri, on iki buçuk yıldır genelde, on buçuk
yıldır da yerel iktidarda olan AKP’nin Erzincan’a ne yaptığını bir söylemek
istiyorum. Aslında, konuşmamı daha neşeli yapmayı düşünüyordum, sayın vekilim
de burada, sayın vekilimi de üzmek istemiyordum ama Sayın Grup Başkan Vekilinin
söylediklerinden sonra biraz moralim bozuldu. 
Yaklaşık 80 trilyona
mal olan -eski parayla söylüyorum- ve ta Recep Yazıcıoğlu zamanında, rahmetli
zamanında başlayan Ergan Dağı Projesi bitti. Ama ne yazık ki yeterli destek
verilmediği için Ergan Dağı’nda çalıştırmak için işletme alan herkesin iflas
ettiğini görüyoruz çünkü elektrik masrafları çok fazla ve yeterince tesisler
yapılmadı. 
CANPİ Tavuk
Entegre Tesisi vardı, burası iflas etmişti. Bizim de çok zorlamamızla, sürekli
muhalefetlerimizle Et Balık Kurumuna verildi. O tesisler kurulacak,
Erzincan’ımıza faydalı olacak. 
Türkiye'nin en iyi üniversitesindeki
tüm sosyolog ve psikologların onlarcası bir araştırma yapsalar “Mobbing nasıl
uygulanır, işe girmek için zorla AKP’ye nasıl üye yaptırılır, nasıl köle gibi
çalıştırılır, hasta olsalar bile rapor almaya kalktıkları zaman nasıl fırça
yiyip işten atılır?” konusunda tez, kitap yazabilecekleri bir çağrı merkezi;
birilerine daha önce tarla, arazi alınaraktan açılan üniversite kampüsü; bir de
yapılan yollar...
Hangi yol? E80 kara yolu. Bu yolu
sürekli gündeme getiriyorum. Şimdi, yol yapıldığı zaman… Uluslararası bir yol,
yapılması gereken yol zaten. Yalnız, bu yolla ilgili Erzincan’da sıkıntı şu:
Refahiye Köroğlu Deresi’ndeki yolu düşünün, 3 kez söküldü, tekrar yapıldı;
Sakaltutan’ı düşünün, tam 4 kez söküldü, tekrar yapıldı; Sansa-Mutu’daki tüneli
düşünün, tam bir muamma. Ulaştırma Bakanlığında sanki hiç mühendis yok, önceden
bir araştırma yapıp “Şu yolun şurada gitmesi gerekir, şöyle olması gerekir.”
diye araştırmıyorlar. Bir bakıyorsunuz “2 metre yukarı alınması gerekiyor.”
denip tekrar yapılıyor, “4 metre aşağı düşmesi gerekir.” denip tekrar
yapılıyor; “Tüneller yıkılsın, tünele gerek yok.” diyorlar, bir bakıyorsunuz,
tekrar tünel yapılıyor. Tabii, çok pahalıya mal oluyor, dünya kadar para
gidiyor. 
Adliye binası yapıldı. Tabii, hiç
övünemeyeceğimiz bir cezaevi yapıldı ama cezaevine 16 trilyon para -eski
parayla- harcanmış, 396 kişilik kapasitesi var yeninin. Şu anda odaları o kadar
kötü yapılmış; bir mutfağı var, 10 kişi zor yemek yiyebiliyor. Bu 16 trilyon
para harcanırken nasıl projelendirildi, nasıl yapıldı, aklın alması gerçekten
çok zor.
Polis okulunun yeri değiştirildi, daha
önce olan polis okulunun. 
Kızılay Maden Suyu Fabrikası ve
Dünyagöz Hastanesi yapıldı ama tabii, işin ilginci, bu yapıldığı zaman da
özellikle Dünyagöz Hastanesini engellemek için uğraşanlar oldu, kadro
verilmedi.
Kızılay Maden Suyu için de sayın
vekilim uğraştılar, hakkını inkâr edememem ama engellemeye çalışanları da
biliyoruz, sayın vekilimiz de biliyor. Orası yapılmasın diye bir sürü engel çıkarmaya
çalıştılar.
Erzincan’da esnaf perişan, çiftçi
perişan, köylü perişan, memur perişan, işçi perişan; borçlu, işsiz sayısı çok
fazla, icralık vatandaş sayısı çok artmış. 
Erzincan Belediyesinin, Allah için,
hiçbir sorunu yok; yollar bitmiş, asfalt bitmiş, mahallelerde sorun kalmamış!
Bütün hepsi bittiği için, şimdi, 640 milyara -eski parayla- lüks bir araç
peşindeler. Bunu da aldıkları zaman herhâlde Erzincan’ın artık sorunu
kalmayacak.
Erzincan’da yapmak istediğimiz çok şey
var; yapmak istediğimiz şeyleri projelerimizi getirdik, sürekli projelerimizi
hazırladık. İnşallah, 7 Hazirandan sonra Cumhuriyet Halk Partisinin iktidarında
biz tüm bu projeleri yapıp bunları hayata geçireceğiz. 
Özellikle şeker fabrikasını 5 bin
kapasiteye çıkaracağız, buradaki bütün ürünlerle birlikte Erzincan’ın
Tercan’ını, Çayırlı’yı bağlayacağız. 
3. Ordu Erzincan’da ama Ağır Bakım Yolu
çalışması ağır aksak gidiyor. Neden 3. Ordu merkez olmasın, onu merkez şekline
getireceğiz. 
Ergan Dağı, dünyada sıralamaya giren
bir dağ kayak merkezi olarak ama ne yazık ki çalıştırılamıyor, bunun çalışması
için özel teşvikler vereceğiz. 
Tarım, hayvancılığı destekleyeceğiz.
Erzincan fasulyesi bulunmaz, nohut bulunmaz, pancar, buğday; bunlar için özel
teşvikler, seracılık için yapılan çok uygun bir yer… Tulum peynirimiz marka ama
ne yazık ki şu anda nasıl olduğunu herkes biliyor, bunu geliştirmek için her
şey yapılacaktır. 
Hepinizi saygılarımla selamlıyorum.
(CHP sıralarından alkışlar)
BAŞKAN – Teşekkür ederim Sayın Işık. 
Gündem dışı üçüncü söz, Dünya Anadil
Günü nedeniyle söz isteyen Batman Milletvekili Sayın Ziver Özdemir’in.
Buyurun Sayın Özdemir. (AK PARTİ
sıralarından alkışlar)
3.- Batman
Milletvekili Ziver Özdemir'in, 21 Şubat Uluslararası Anadil Günü’ne ilişkin
gündem dışı konuşması
ZİVER ÖZDEMİR (Batman) – Sayın Başkan,
değerli milletvekilleri; Dünya Anadil Günü dolayısıyla gündem dışı söz almış
bulunmaktayım. Bu vesileyle hepinizi saygıyla selamlıyorum.
Birleşmiş Milletler Eğitim, Bilim ve
Kültür Örgütü (UNESCO), 21 Şubatı “Uluslararası Anadil Günü” adı altında
uluslararası uzlaşıyı, kültürel çeşitliliği desteklemek amacıyla 1990 yılında
ilan etmiştir. 
UNESCO tarafından yayınlanan Atlas’a
göre dünyada 2.473 dil kaybolma tehlikesiyle karşı karşıya, Türkiye’de 18 dil
için bu tehlike geçerli. Yüz yıl içerisinde bir dili konuşacak çocuk
kalmayacaksa o dil tehlikede kabul ediliyor. UNESCO tehlike altındaki dilleri
“kırılgan”, “açıkça tehlikede”, “ciddi anlamda tehlikede”, “son derece
tehlikede” ve “kaybolmuş” kategorileri altında ele alıyor. Dilin kırılgan
olması birçok çocuk tarafından konuşulmasına rağmen bu kullanımın ev gibi
belirli alanlarla sınırlandırıldığı anlamına geliyor. Türkiye’de de örnekleri
Zazaca, Çerkezce ve Abhazca olarak sıralanıyor. Açıkça tehlikede olan diller
olarak çocuklar tarafından ana dil olarak öğrenilme oranı oldukça düşük olan
Abhazca, Hemşince, Lazca gibi diller gösteriliyor. Ciddi anlamda tehlikede olan
diller, toplumun yaşlı kesimi tarafından konuşulan, orta yaşlı kesim tarafından
anlaşılan ama çocuklara öğretilemeyen dilleri kapsıyor; bunlar da Gagavuzca,
Ladino gibi dillerdir. Son derece tehlikede olan diller, toplumun yaşlı kesimi
tarafından nadiren konuşuluyor. Türkiye’de de bu kategoriye giren tek dil
Hertevin dilidir. 
Değerli milletvekilleri, bizler için
her dil değerlidir, önemlidir ve korunmalıdır. Dillerin çeşitliliği, Allah’ın
bizlere bahşettiği büyük nimetlerden biridir. Yüce Allah’ın ayette buyurduğu
gibi: “Göklerin ve yerin yaratılması dillerinizin ve renklerinizin farklı
olması da O’nun varlığının ve kudretinin delillerindendir. Şüphesiz bunda
bilenler için elbette ibretler vardır.” Bizler farklılığı, renkliliği hiçbir
zaman bir tehdit unsuru olarak görmedik. Bizim bakış açımız farklılıkların
zenginlik olduğudur. Bunun için, bu zenginliği yaşatmak ve önündeki engelleri
kaldırmak için on üç yıldır AK PARTİ durmadan çalışıyor. Öncelikle, on üç
yıllık iktidarı süresince AK PARTİ yıllardır süregelen ret, inkâr, asimilasyon
politikalarına son verdi. Sadece sosyal alanda değil, her alanda büyük bir demokratikleşme
süreci ve hamlesi başlattı. Ana dil konusunda da on üç yılda reform mahiyetinde
düzenlemeler, yenilikler gerçekleştirildi. Hayal dahi edilemeyen,
konuşulmasından bile korkulan adımları attı. 
Neler yaptık bu süreçlerde? Mesela,
farklı dillerde yayına izin verdik. TRT Kurdî’yi hayata geçirdik. Artık yirmi
dört saat yayın yapan, devletin resmî televizyonu var. Devlet televizyonu
aracılığıyla da TRT Haber isminde de Kürtçe bir haber sitesi yayın yapıyor.
2010 yılında ifade ve örgütlenme
özgürlüğünün bir gereği olan siyasi propaganda hakkının önündeki siyasal
engelleri kaldırdık. Farklı dil ve lehçelerde siyasi propaganda serbest hâle
geldi.
İsimlerin önündeki engelleri kaldırdık.
Kamuda Kürtçe ve diğer dillerde
tercüman ve çağrı merkezlerini kurdurduk. Ayrıca, çeşitli valilikler
aracılığıyla da kamu kurumlarının hizmet kalitesini artırmak için kurulan çağrı
merkezlerine Türkçe bilmeyen vatandaşlarla iletişim kurulabilmesi için personel
görevlendirilmesi yapıldı.
Eğitim sistemini demokratikleştirdik.
4+4+4’le bu çerçevede, talep hâlinde farklı dil ve lehçelerde seçmeli ders
olarak okullarda önlerini açtık.
2002 yılı içerisinde de çıkarılan
Üçüncü AB Uyum Paketi’nde resmî dil olan Türkçenin yanında vatandaşların günlük
hayatlarında geleneksel olarak kullandıkları farklı dil ve lehçelerde yayın
yapılabilmesini mümkün hâle getirebildik. 
Aynı yıl içerisinde, farklı dil ve
lehçelerin öğrenilebilmesi için özel kurslar açılmasına da imkân tanındı. Yasal
değişikliklerle, özel okullarda farklı dil ve lehçelerde eğitimin önünü açtık.
Yasaklı harflere serbestiyet getirdik. 
En son da Kültür ve Turizm Bakanlığımız
tarafından da Kürtçe olarak Ahmedi Hani’nin “Mem û Zin”i ile Feqiye Teyran’ın
“Divan”ı gibi Kürt dili ve edebiyatının klasiklerinden olan önemli bazı eserlerin
Kürtçe basımı da yapıldı. 
Üniversitelerde Kürt dili ve edebiyatı
bölümü de açıldı. 
“…”(x)
Türkçesini de söylüyorum…
(Mikrofon otomatik cihaz tarafından
kapatıldı)
BAŞKAN – Yerinizden. Sayın Aksoy’a öyle
yaptık, yanlışlık olmasın. 
Buyurun.
IV.- AÇIKLAMALAR
(Devam)
12.-
Batman Milletvekili Ziver Özdemir'in, yaptığı gündem dışı konuşmasındaki bazı
ifadelerine ilişkin açıklaması
ZİVER ÖZDEMİR (Batman) – “…”(x)
Ben, Dünya Ana Dil Günü’nü tebrik ediyorum.
“…”(xx) Dil hayatın
kaynağıdır, hem Dicle’dir hem Fırat’tır hem Nil’dir.
Saygılarımla. (AK PARTİ sıralarından
alkışlar) 
BAŞKAN – Teşekkür ederim.
Sayın Gök…
MAHMUT TANAL (İstanbul) – Çevirmeyi
yanlış yaptı, hayır. “Hayattır” dedi, “kaynağı” ibaresi yoktur, “kaynak” demedi
orada “hayat” dedi.
BAŞKAN – Sayın
milletvekilleri, sisteme giren arkadaşlar var, üç arkadaş ama şu anda 59’uncu
maddeyi uyguluyoruz. 59’uncu maddede, en fazla üç kişiye söz verilir deniyor.
Ben, Meclis Başkan Vekili olduğumdan bu yana uygulamam üç kişiye söz verme
şeklindeydi. Bilginize sunuyorum.
Şimdi, Sayın
Levent Gök, geldi tutanaklar, okudum. “Bu konuda CHP de gerçekten rolünü
oynamakta biçare kalmıştır.” şeklinde bir ifade var, onu kastetmiştiniz değil
mi?
LEVENT GÖK
(Ankara) – Evet.
BAŞKAN –
Buyurun.
İki dakika süre
veriyorum. (CHP sıralarından alkışlar)
VIII.-
SATAŞMALARA İLİŞKİN KONUŞMALAR (Devam)
2.- Ankara
Milletvekili Levent Gök'ün, Ağrı Milletvekili Halil Aksoy’un yaptığı gündem
dışı konuşması sırasında Cumhuriyet Halk Partisine sataşması nedeniyle
konuşması
LEVENT GÖK
(Ankara) – Sayın Başkan, değerli milletvekilleri; birazdan Halkların Demokratik
Partisinin vermiş olduğu grup önerisinde daha da ayrıntısını anlatacağım
şekilde, Cumhuriyet Halk Partisi Programı’na göre, kimsenin ırkı ve kökeni
diğerinden üstün değildir. Bu nedenle, ırk temelinde çözüm arayışlarının veya
asimilasyon uygulamalarının tuzaklarından demokrasiyi kurtarmamız gerekir.
CHP’nin entegrasyon anlayışı, farklı etnik kimliklerin ve inançların ortadan
kaldırılmasını değil, onlara saygı göstererek ülke bütünlüğünün ulus devlet
anlayışıyla korunmasını öngörür.
Sayın Başkan, değerli milletvekilleri;
elbette, Cumhuriyet Halk Partisi olarak, devleti kuran bir parti olarak,
cumhuriyetimizin kuruluşundan beri Türkiye’mizin önemli, köklü sorunlarında
demokrasinin gelişmesine öncülük etmiş bir partiyiz. Cumhuriyet Halk Partisi,
Türkiye’de çağdaş uygarlık seviyesini kuran ve özellikle çok partili hayata
geçişi sağlayan bir partidir. Türkiye’deki her türlü etnik kimliği Türk
ulusunun bir zenginliği olarak görmüş ve bunu gelişen süreçte de bütün dünya
demokrasilerinde hangi standartlar uygulanıyorsa onu programına almış ve
Sosyalist Enternasyonalin de bir üyesi olarak bunları gerçekleştirmeyi taahhüt
etmiş bir partidir. Bütün sorunlara bu çerçeveden bakıyoruz. Ve Cumhuriyet Halk
Partisinin -ulus devleti koruyarak- birazdan grup önerisinde de anlatacağım
öneriler doğrultusunda biçare değil, tam tersine, demokrasiyi geliştiren ve
ulus devleti koruyan ama etnik kimliklerin de hepsini ayrı ayrı muhafaza eden
anlayışının görülmemesi söz konusu olamaz. 
Bu konuda bir düzeltme yapmak
arkadaşımıza da düşer. 
Hepinizi saygıyla, sevgiyle
selamlıyorum. (CHP sıralarından alkışlar) 
BAŞKAN – Çok teşekkür ederim Sayın Gök.

Gündeme geçiyoruz. 
Başkanlığın Genel Kurula sunuşları
vardır. 
ADİL ZOZANİ (Hakkâri) – Sayın Başkan… 
BAŞKAN - Meclis araştırması açılmasına
ilişkin üç önerge vardır; ayrı ayrı okutuyorum. 
Sayın Zozani, açıklama yaptım, “59’u
uyguluyoruz.” dedim. 
ADİL ZOZANİ (Hakkâri) – Sayın Başkan,
İç Tüzük 69’a göre söz istiyorum. 
BAŞKAN – Nedir söz isteme gerekçeniz? 
ADİL ZOZANİ (Hakkâri) – Tutanaklardaki
çelişkili ifade, esasında biraz önce tartışma konusu oldu. Sayın Ertuğrul
Kürkcü’nün teklifinin tasarı metninden geri çekmesine ilişkin olarak dün burada
iki defa işlem yapıldı. İşlemlerden birisinde talep reddedildi, bir tanesinde
talep kabul edildi; tutanaklarda vardır. Bu hususu dile getirmek için sizden
söz talep ediyorum. 
BAŞKAN – Söylediniz zaten. Tamam,
açıklama ne? Bu, bir sataşma değil.
ADİL ZOZANİ (Hakkâri) – Şimdi, bununla
ilgili ne yapacaksınız Sayın Başkan? 
BAŞKAN – Bir dakika size söz veriyorum.
Bütün milletvekili arkadaşlarım duysunlar talebinizi. 
Buyurun, yerinizden. 
IV.-
AÇIKLAMALAR (Devam)
13.-
Hakkâri Milletvekili Adil Zozani'nin, Mersin Milletvekili Ertuğrul Kürkcü’nün
(2/1632) esas numaralı Kanun Teklifi’ni geri çekme önergesinin oylamasında
yanlışlık yapıldığına ilişkin açıklaması
ADİL ZOZANİ (Hakkâri) – Teşekkür ederim
Sayın Başkan. 
Dün akşam milletvekilimiz Sayın
Ertuğrul Kürkcü’nün teklifinin tasarı metninden geri çekilmesine ilişkin talebi
burada işleme alındı. Yalnız, bir gün önceden de benzer mahiyette ve yarım
kalmış bir işlem olduğu için bu talep iki defa burada görüşüldü. 
Cumhuriyet Halk Partisi
milletvekillerinin yoklama talebinden sonra Divanı yöneten Başkan Sayın Sadık
Yakut oylamaya sundu, aynen tutanaklardan okuyorum: 
“Başkan – Mersin
Milletvekili Ertuğrul Kürkcü’nün geri alma tezkeresinin oylanmasının
tekrarlanmasını oylarınıza sunuyorum: Kabul edenler… Kabul etmeyenler… Kabul
edilmiştir.” Devamında Sayın Oktay Vural’a “Geçen birleşimde oylamadan önce
yoklama talebiniz vardı, geçerli mi?” demiştir “Evet, geçerli.” cevabı
almıştır. Yapılan işlemden sonra…
(Mikrofon
otomatik cihaz tarafından kapatıldı)
ADİL ZOZANİ
(Hakkâri) - “Başkan - Oylarınıza sunuyorum: Kabul edenler... Kabul
etmeyenler... Kabul edilmemiştir.”
BAŞKAN – Sayın Zozani…
ADİL ZOZANİ
(Hakkâri) - Tutanaklardaki ifade…
BAŞKAN - Anladım
ben, anladım. Şimdi…
ADİL ZOZANİ (Hakkâri) – İnceleyin Sayın
Başkan, yanlış işlem yapmayalım.
BAŞKAN – İnceleyeceğiz.
ADİL ZOZANİ (Hakkâri) - Siz de
inceleyin, biz de inceleyelim; bu bir.
BAŞKAN – Tamam, şu anda o aşamada
değiliz.
ADİL ZOZANİ (Hakkâri) – Bir husus daha
var Sayın Başkan…
BAŞKAN – Ara vereceğim biraz sonra, ara
verdikten sonra inceleyelim, lütfen.
ADİL ZOZANİ (Hakkâri) – Bir husus daha
var, ifade edeyim Sayın Başkan.
BAŞKAN – Bunun için size söz verdim bir
dakika, şu anda da bunu konuştunuz, dile getirdiniz. Ben de size diyorum ki bir
aşama daha var onu yapalım, Meclis araştırma önergelerini okuyalım; içeri
gidelim, siz de gelin, araştıralım, bir hâl çaresini bulalım.
Teşekkür ederim.
ADİL ZOZANİ (Hakkâri) - Teşekkür
ederim.
BAŞKAN - Başkanlığın Genel Kurula
sunuşları vardır. 
Meclis araştırması açılmasına ilişkin
üç önerge vardır, ayrı ayrı okutuyorum:
X.-
BAŞKANLIĞIN GENEL KURULA SUNUŞLARI
A) Meclis
Araştırması Önergeleri
1.- Şırnak
Milletvekili Hasip Kaplan ve 21 milletvekilinin, Güneydoğu illerinde sık sık
görülen toz taşınımının bölge halkı üzerindeki olumsuz etkilerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1218)
Türkiye Büyük Millet Meclisi Başkanlığına
Özellikle son yıllarda Şırnak, Mardin,
Diyarbakır, Şanlıurfa, Batman ve Siirt illerinde sık sık görülen toz taşınımı,
bölgede yaşayan insanlar üzerinde olumsuz etki yaratmaktadır. Bu toz taşınımı
sırasında uzmanlar solunum yolu ve kalp rahatsızlığı bulunanlar ile yaşlı ve
çocukların bu olaylardan en fazla etkilendiğini belirtmektedir. Toz taşınımı
sırasında bölge halkı üzerindeki olumsuz etkilerinin araştırılması ve önlem
alınması için, Anayasa’nın 98’inci, İç Tüzük’ün 104’üncü ve 105'inci maddeleri
gereğince, Meclis araştırması açılması için gereğini arz ve teklif ederiz.
1) Hasip Kaplan  (Şırnak)
2) Pervin Buldan  (Iğdır)
3) İdris Baluken  (Bingöl)
4) Sırrı Sakık  (Muş)
5) Murat Bozlak  (Adana)
6) Halil Aksoy  (Ağrı)
7) Ayla Akat Ata  (Batman)
8) Hüsamettin Zenderlioğlu  (Bitlis)
9) Emine Ayna  (Diyarbakır)
10) Nursel Aydoğan  (Diyarbakır)
11) Altan Tan  (Diyarbakır)
12) Adil Zozani  (Hakkâri)
13) Esat Canan  (Hakkâri)
14) Sırrı Süreyya Önder  (İstanbul)
15) Sebahat Tuncel  (İstanbul)
16) Mülkiye Birtane  (Kars)
17) Erol Dora  (Mardin)
18) Ertuğrul Kürkcü  (Mersin)
19) Demir Çelik (Muş)
20) İbrahim Binici  (Şanlıurfa)
21) Nazmi Gür (Van)
22) Özdal Üçer  (Van)
Gerekçe:
Toz taşınımı dünya ekosistemi için
büyük önem taşımaktadır. Türkiye ve çevresindeki çöllerden (Sahra, Arabistan
gibi) ve yarı kurak alanlardan kalkan toz parçacıklarının taşınması iklim, kara
ve deniz ekosistemleriyle insan sağlığı açısından büyük öneme sahiptir.
Bu maksatla
geliştirilen toz taşınım modelleriyle yapılan tahminler, toz taşınım yollarının
belirlenmesi ve gerekli tedbirlerin alınması konusunda olumlu sonuçlar vermektedir.
Dünya Meteoroloji Teşkilatı Atmosferik
Araştırmalar ve Çevre Programı bünyesinde Kum ve Toz Fırtınası Uyarı Danışma ve
Değerlendirme Sistemi oluşturulmuştur. Bu sistemle, üye ülkelerin gerçekçi kum
ve toz fırtınası tahmini yapma kapasitelerinin geliştirilmesi hedeflenmektedir.
Ülkemizde, Meteoroloji Genel Müdürlüğü
tarafından üretilen toz tahminleri İnternet ortamında yayınlanmaktadır.
Toz taşınımının temel nedeni kuraklık
ve çölleşme olarak belirtilmektedir. Dünyadaki büyük ve önemli toz kaynak alanları;
Afrika (Sahra Çölü), Asya (Gobi ve Taklamakan), Arabistan Yarımadası, Güney
Amerika ile Avustralya'da bulunan çöllerdir.
Çöllerden kalkan tozlar atmosferin üst
tabakalarına yükselerek uzun mesafeler kat etmektedir. Göreceli olarak daha
büyük olan toz parçacıkları kaynak alanlarının yakınlarında çökerken, küçük
olanlar ise binlerce kilometre yol katedebilmektedir.
Kuraklık ve çölleşmeden kaynaklanan toz
ve kum fırtınaları, maruz kalan insanların günlük yaşamını olumsuz yönde
etkilemektedir. Solunum yolu ve kalp rahatsızlığı bulunanlar ile yaşlı ve
çocukların bu olaylardan en fazla etkilendiği bilinmektedir. Afrika'da yapılan
çalışmalar, çocuklarda görülen menenjit vakaları ile toz fırtınaları arasında
önemi bir bağ olduğunu göstermiştir.
Toz fırtınaları, hava ve deniz
ulaşımını da olumsuz yönde etkilemektedir. Toz kaynak alanlarına yakın
bölgelerde, fırtınaların yaşandığı dönemlerde havaalanları kapatılmakta, kara
yolu ulaşımında ise büyük sorunlar yaşanmaktadır.
Türkiye, Orta Doğu ve Afrika kaynaklı
çöl tozlarından etkilenmektedir. Ülkemize olan toz taşınımı, Basra Alçak Basınç
Merkezi’nin daha etkili olduğu ilkbahar, yaz ve sonbahar aylarında daha yoğun
gerçekleşmektedir. Suriye ve Irak sınırına yakın yerleşimlerimiz başta olmak
üzere, Güneydoğu Anadolu Bölgemiz toz taşınımından önemli ölçüde
etkilenmektedir.
Ayrıca, Hükûmetler Arası İklim
Değişikliği Paneli (IPCC), başlıca iklim değişkenlerinden biri olan atmosferik
“aerosol”lerin çok önemli bir bileşeni olarak tozu kabul etmektedir. Bölgemizde
yer alan ülkeler toz fırtınasına yüksek derecede maruz kalmakta ve ciddi
boyutta etkilenmektedir. Güncel iklim öngörülerine göre, kuraklık hadisesinin
sıklığı ve şiddetinin artmasıyla birlikte toz ve kum fırtınalarının daha yoğun
yaşanması beklenmektedir.
Bu nedenlerle, toz taşınımının
bulunduğu bölgelerdeki toz taşınımı sırasında bölge halkı üzerindeki olumsuz
etkilerinin araştırılması ve önlem alınması için araştırma komisyonu
kurulmasında yarar bulunmaktadır.
2.- Aydın
Milletvekili Metin Lütfi Baydar ve 26 milletvekilinin, Aydın’daki intihar
vakalarının nedenlerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1219)
Türkiye Büyük
Millet Meclisi Başkanlığına
Gerekçesini ekte sunduğumuz Aydın ilinde
intihar vakalarının araştırılarak nedenlerinin ortaya çıkarılabilmesi ve çözüm
önerilerinin oluşturulabilmesi için, Anayasa’nın 98’inci ve İç Tüzük’ün 104 ve
105’inci maddeleri gereğince, Meclis araştırması açılmasını arz ederiz. 
1) Metin Lütfi Baydar (Aydın)
2) Atilla Kart (Konya)
3) Hasan Ören (Manisa)
4) Mehmet Hilal Kaplan (Kocaeli)
5) Recep Gürkan (Edirne)
6) Yıldıray Sapan (Antalya)
7) Muharrem Işık (Erzincan)
8) Ferit Mevlüt Aslanoğlu (İstanbul)
9) İdris Yıldız (Ordu)
10) Ali Serindağ (Gaziantep)
11) Özgür Özel (Manisa)
12) Selahattin Karaahmetoğlu (Giresun)
13) Fatma Nur Serter (İstanbul)
14) Ramis Topal (Amasya)
15) İzzet Çetin (Ankara)
16) Faik Tunay (İstanbul)
17) Haluk Ahmet Gümüş (Balıkesir)
18) Engin Özkoç (Sakarya)
19) Birgül Ayman Güler (İzmir)
20) İlhan Demiröz (Bursa)
21) Sena Kaleli (Bursa)
22) Ayşe Eser Danışoğlu (İstanbul)
23) Binnaz Toprak (İstanbul)
24) Osman Taney Korutürk (İstanbul)
25) Osman Oktay Ekşi (İstanbul)
26) Ayşe Nedret Akova (Balıkesir)
27) Gürkut Acar (Antalya)
Gerekçe:
TÜİK intihar istatistiklerine göre, Aydın
ilinin Türkiye sıralamasındaki yeri 2007'de 14'üncü, 2008'de 7'nci, 2009'da
2'nci, 2010'da 4'üncü ve en son çıkan 2011 istatistiğinde de 3’üncü sırada yer
almaktadır.
Yıllara göre değişse de Aydın ilinin
intihar hızı Türkiye ortalamasının üzerindedir. Genelde diğer iller değişkenlik
gösterdiği hâlde, Aydın ilinin ilk 4'teki sırası hiç değişmiyor. En yüksek
intiharlar kuzeydoğu Anadolu illeri olan Kars, Ardahan ve Tunceli'de görülürken
Aydın bu iller arasında bir Ege ili olarak yerini korumaktadır. En çok intihar
46-55 yaşlar arasında görülmektedir.
İntihar oranlarının mesleklere göre
dağılımlarında ilk sırayı tarımla uğraşanlar almaktadır.
Açıklanan bu nedenlerle Meclis
araştırması açılması gerekmektedir.
3.- Aydın
Milletvekili Metin Lütfi Baydar ve 26 milletvekilinin, Skorsky S-70 tipi
helikopterlerde herhangi bir sorun olup olmadığının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/1220)
Türkiye Büyük
Millet Meclisi Başkanlığına
Gerekçesini ekte sunduğumuz Skorsky
S-70 tipi helikopterlerde herhangi bir sorun olup olmadığının araştırılması
için, Anayasa'nın 98'inci ve İç Tüzük’ün 104 ve 105'inci maddeleri gereğince,
Meclis araştırması açılmasını arz ederiz.
1) Metin Lütfi Baydar (Aydın)
2) Atilla Kart (Konya)
3) Hasan Ören (Manisa)
4) Recep Gürkan (Edirne)
5) Muharrem Işık (Erzincan)
6) Mehmet Hilal Kaplan (Kocaeli)
7) Ferit Mevlüt Aslanoğlu (İstanbul)
8) Yıldıray Sapan (Antalya)
9) Özgür Özel (Manisa)
10) İzzet Çetin (Ankara)
11) Ali Serindağ (Gaziantep)
12) İdris Yıldız (Ordu)
13) Ramis Topal (Amasya)
14) Haluk Ahmet Gümüş (Balıkesir)
15) Fatma Nur Serter (İstanbul)
16) Selahattin Karaahmetoğlu (Giresun)
17) Faik Tunay (İstanbul)
18) Engin Özkoç (Sakarya)
19) Birgül Ayman Güler (İzmir)
20) İlhan Demiröz (Bursa)
21) Sena Kaleli (Bursa)
22) Binnaz Toprak (İstanbul)
23) Ayşe Eser Danışoğlu (İstanbul)
24) Osman Taney Korutürk (İstanbul)
25) Osman Oktay Ekşi (İstanbul)

26) Ayşe Nedret Akova (Balıkesir)
27) Gürkut Acar (Antalya)
Gerekçe:
10 Kasım 2012 tarihinde Siirt ilinde
Skorsky S-70 tipi askerî helikopterimizin düşmesi sonucunda 17 şehit vermiş
bulunmaktayız. TSK'ya ait Skorskylerin 17 kez kaza ve kırım, zorunlu iniş ve
vurulma yüzünden kazalar geçirdiği, bu kazalarda 87 askerimizin şehit, 53
askerimizin de yaralandığı bilinmektedir. 
Skorsky S-70 tipi askerî
helikopterlerimizin birçok kazaya uğraması kamuoyunda bu helikopterler
konusunda soru işaretlerinin oluşmasına neden olmuştur. Konunun aydınlatılması
önem taşımaktadır. 
Açıklanan bu nedenlerle Meclis
araştırması açılması gerekmektedir. 
BAŞKAN – Bilgilerinize sunulmuştur.
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır.
Sayın milletvekilleri on beş dakika ara
veriyorum, biraz kendimize gelelim.
Kapanma Saati:
16.02
ÜÇÜNCÜ OTURUM
Açılma Saati:
16.18
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul)
----0----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin Üçüncü Oturumunu açıyorum.
Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır. Okutup işleme
alacağım ve oylarınıza sunacağım.
Okutuyorum:
XI.-
ÖNERİLER
A) Siyasi
Parti Grubu Önerileri
1.- HDP
Grubunun, Türkiye Büyük Millet Meclisi gündeminin “Genel Görüşme ve Meclis
Araştırması Yapılmasına Dair Öngörüşmeler” kısmında yer alan ana dilde eğitim
yasağının tüm boyutlarıyla araştırılarak alınması gereken önlemlerin
belirlenmesi amacıyla bir Meclis araştırması açılmasına ilişkin önergenin
(10/326) ön görüşmelerinin, Genel Kurulun 21 Şubat 2015 Cumartesi günkü
birleşiminde yapılmasına ilişkin önerisi
Türkiye Büyük
Millet Meclisi Başkanlığına
Danışma Kurulunun 21/2/2015 Cumartesi
günü (bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
İdris Baluken
Bingöl
Grup Başkan Vekili 
Öneri:
Türkiye Büyük
Millet Meclisi gündeminin “Genel Görüşme ve Meclis Araştırmasına Dair Ön
Görüşmeler” kısmında yer alan (10/326) ana dilde eğitim yasağının tüm
boyutlarıyla araştırılarak alınması gereken önlemlerin belirlenmesi amacıyla
bir Meclis araştırması açılmasına ilişkin önergelerin görüşülmesinin Genel
Kurulun 21/2/2015 Cumartesi günlü birleşiminde birlikte yapılması önerilmiştir.
BAŞKAN –
Halkların Demokratik Partisi grup önerisinin lehinde ilk konuşmacı Ağrı
Milletvekili Sayın Halil Aksoy.
Buyurun. (HDP
sıralarından alkışlar)
HALİL AKSOY
(Ağrı) – Sayın Başkan, değerli milletvekilleri; ana dilinde eğitim görmeyen
çocukların öğrenmede karşılaştıkları güçlüklerin araştırılması amacıyla vermiş
olduğumuz araştırma önergesi üzerine söz aldım. Genel Kurulu saygıyla
selamlıyorum.
Değerli milletvekilleri, Türkiye
devleti çok sayıda halktan oluşuyor olmasına karşın tek bir ulusun varlığı
esasları üzerine inşa edilmiştir. Hâl böyle olunca, Türkler dışında diğer
halklar ve ulusal azınlık halklarının varlık koşulu, diğerlerinin egemenliğine
dayalı baskı ve asimilasyon mekanizması altında ezilip içten içe yok olma
sürecini yaşamaktadır. Ulusal sorun demokratik açıdan önemli bir yara olunca
ulusal varlığın önemli bileşenlerinden biri olan dil ya da ana dil sorunu da
gündelik hayat içerisinde aynı derecede bir sorun olarak yer almaktadır. Ulusal
sorunun çözümü şu ya da bu biçimde tartışıladursun, dil sorunu, söz konusu
temel sorunun çözümüne bağlı olarak ertelenmeyecek denli acil, insani ve
demokratik bir önem taşımaktadır.
Türkiye kendi Anayasa’sına “Türkçeden
başka hiçbir dil, eğitim ve öğretim kurumlarında Türk vatandaşlarına ana
dilleri olarak okutulamaz ve öğretilemez. Eğitim ve öğretim kurumlarında
okutulacak diller ile yabancı dille eğitim ve öğretim yapan okulların tabi
olacağı esaslar kanunla düzenlenir. Milletlerarası andlaşma hükümleri ise
saklıdır." maddesini koymuştur. Anadolu topraklarını ve Kürt coğrafyasını
Türkleştirme çabalarının en önemlisi bu maddede saklıdır. Tabii, burada üstünde
durulan, asıl yasaklananın Kürtçe olduğunu söylemek, herhâlde, oldukça doğru
bir yaklaşım olacaktır. 
Yalnız, buradan Lazca, Arapça, Çerkezce
gibi azınlık dillerinde eğitimin serbest olduğu sonucu da çıkarılmamalıdır.
Müslüman olmayan azınlıklara ait Rumca, Ermenice gibi dillerde eğitim Lozan
Antlaşması çerçevesinde sürdürülebilmektedir.
Kürtçe bir ulus, bir halk dilidir. Ulus
dili olduğu içindir ki her yıl okul çağına gelen on binlerce Kürt çocuğu, ilk
adımlarını attıkları okul sıralarında ana dilleri dışında Türkçe dilde eğitim
dayatmasıyla yüz yüze kalmaktadır. Bu eğitim yaşamlarının ilk yıllarında ruhsal
ve zihinsel dünyalarında dehşetli altüst oluşlar sürecine adımlarını atmakta,
ağabeylerinin, ablalarının yaşadığı kâbusun sırasını devralmaktadırlar.
Değerli milletvekilleri, çağdaş insanın
ortak birikimleri ve değerleri arasında İnsan Hakları ve Çocuk Hakları Evrensel
Bildirgeleri de vardır. Her iki bildirgede de insanın eğitim ve ana dilde
eğitim hakkına özel bir vurgu yapılmıştır.
Eğitim hakkı insani, temel bir haktır.
Ana dilde eğitim ise çocuğun sağlıklı gelişimi açısından vazgeçilmez bir öneme
sahiptir. Uluslararası sözleşmelerde kendine yer edinmesi de bu yüzdendir.
Bilimsel araştırma ve gözlem süreçlerinin sonucunda kendine özgü kavramları
olan bir içeriğe de kavuşturulmuştur.
Birleşmiş Milletler Genel Kurulunda 20
Kasım 1989’da kabul edilen Çocuk Hakları Sözleşmesi’ni Türkiye, 1990 yılında,
bazı maddelerine çekince koyarak imzalıyor. Çekince koyduğu maddelerdeki
hükümlerin en önemlileri ise şunlardır:
17’nci madde şöyledir: Kitle iletişim
araçlarının, azınlık grubu veya bir yerli ahaliye mensup çocukların dil
gereksinimlerine özel önem göstermeleri konusunda teşvik edilmesi.
29’uncu madde şöyledir:  “Eğitimin
çocuğun ana-babasına, kültürel kimliğine, dil ve değerlerine, çocuğun yaşadığı
veya geldiği menşe ülkenin ulusal değerlerine ve kendisininkinden farklı
uygarlıklara saygısının geliştirilmesi.” 
Yine 30’uncu madde ise şöyledir: “Soya,
dine ya da dile dayalı azınlıkların ya da yerli halkların var olduğu
Devletlerde, böyle bir azınlığa mensup olan ya da yerli halktan olan çocuk, ait
olduğu azınlık topluluğunun diğer üyeleri ile birlikte kendi kültüründen
yararlanma, kendi dinine inanma ve uygulama ve kendi dilini kullanma hakkından
yoksun bırakılamaz.” Bu da 30’uncu madde.
Avrupa Birliği müzakere süreci
çerçevesinde Türkiye, Anayasa'nın yasaklı ana dil maddelerinde sözde adım atmak
için düşüncelerin açıklanmasını ve yayılmasını, yayın yapılmasını düzenleyen 26
ve 28’inci maddelerinde değişiklikler yapmıştır, bu doğrudur. 3 Ekim 2001’de
çıkarılan kanunla bu maddeler ana dille ilgili yasaklardan arındırılmıştır
ancak ana dilde eğitimle ilgili 42’nci madde yerli yerinde durmaktadır. Zaten
devlet söz konusu değişiklikleri Türkçe dışında başka dillerde eğitim için
değil, Türkçe dışında başka dillerde yayın, kurs eğitimi gibi faaliyetlere
dönük olarak yapmıştır. 
Değerli milletvekilleri, dil, insanlar
arasındaki anlaşma ve iletişimin en önemli aracıdır. Ana dil ise çocuğun başta
ailesi olmak üzere soyu, çevresi ve ulusundan bilinçli bir öğrenim süreci
olmadan edindiği bir dildir. Bu bakımdan ana dili, çocuğun anasının konuştuğu
dil gibi tanımlamaya kalkanlar gerçeği bilinçlice örtbas etme gayretindedirler.
Topluluk kültürünün yaşatılması ve sonraki kuşaklara aktarılması açısından
yazılı dil son derece önemlidir. Dil ile zihinsel gelişim arasında sıkı bir
paralellik olduğu uzmanların görüşleri çerçevesinde ifade edilmektedir. Bebek
anne karnından başlayıp doğduğu günden sonra seslere karşı sürekli bir
duyarlılık içindedir, biliyoruz, annenin sesini diğer seslerden ayırt etmesi
gibi. 
Dört günlük Fransız ve iki aylık
Amerikan bebeklerinin alındığı bir çalışmada bebeklerin kendi dillerine ait
sözleri yabancı dilden ayırt ettikleri gözlemlenmiştir. Dolayısıyla, kişi ile
ana dili arasındaki duygusal ilişki yaşam boyu sürecek kadar derin bağlara
sahiptir. Çocuk okul çağına gelinceye kadar temel dil yeteneklerini kazanır,
edindiği sözcüklerle düşünür, dış dünyayla bağlantısını bu sözcüklerle kurar.
Yani, gelişimi, iletişimi, anlaşması, anlaşılması, zihinsel süreç ve de buna
aracılık eden dille ortaya dökülür. Okula başladığında ana dili dışında farklı
bir dile dayalı eğitim onun gelişimini altüst edecek ve bocalamasına sebep
olacaktır; çevreye küsmesine, kendini önemsemeyip kendinden kaçmasına neden
olacaktır. Dolayısıyla, başarısızlık kaçınılmazdır.
1991'de ABD'de Ramirez'in İspanyolca
azınlık dilini konuşan 2.352 öğrenciyi kapsayan çalışması ve sonucu şöyledir:
Araştırmada öğrenciler üç farklı grup ve eğitim programına tabi tutuluyorlar.
Birinci grup sadece İngilizce, ikinci grup bir ve iki yıl İspanyolca öğrenimden
sonra İngilizce, üçüncü grup ise dört-altı yıl İspanyolca eğitimden sonra
İngilizce eğitimi görüyorlar. Sonrasında ana dillerinde uzun süre eğitim alan
grup zamanla İngilizceyi ana dili düzeyinde kullanabilir duruma geliyor.
Çalışma grupları içinde en başarısızı ana dilde hiç eğitim almayan grup olarak
görülüyor. Bu grubun üyeleri, sonraki süreçte de diğer derslerden yaş grubunun
başarısının çok gerisine düşüyorlar.
Yine, Jim Cummins'e göre farklı
kültürlerden gelen çocuklar baskın dilde eğitime başladığında çocuk ile ebeveyn
arasındaki iletişim
kesilmektedir.
Pedagojinin temel kuralı olan, çocuğun deneyimlerle
kazandığı bilgiler üzerinden öğretim yürütülmesi ilkesi ihlal ediliyor,
edilmemelidir.
Çocuğa doğrudan ya da ima yoluyla "Kendi kültürünü okul
kapısının dışında bırakacaksın." dendiği için çocuk kendisini reddedilmiş
olarak görür ve öğrenme ortamına aktif katılımı da engellenmiş olur.
Ana dil konusunda ülkemiz gerçeğine dönecek olursak,
eğitimdeki başarı sıralamalarında Hakkâri, Ağrı ve Şırnak'tan başlayarak
Kürtlerin yaşadığı diğer bölge illerinin Türkiye geneline göre -sırayla- sonda
yer aldıkları da göz önüne alınırsa, ekonomik geri kalmışlığın yanına bir de
dil konusu konulunca durum çok daha iyi anlaşılabilir.
Esas itibarıyla, fırsatım olsaydı bu ana dil konusunda
yaşamış olduğum bir hatırayı uzun uzun size anlatmak isterdim. Benim okul
arkadaşım, benden 4-5 yaş büyük Zeynel adındaki arkadaşım hiç Türkçe bilmezdi.
Benim dönemimde üç dört sene üst üste 1’inci sınıfta kalmak bile vardı. Beni
Zeynel’in yanına oturttu öğretmenim. Sonuçta, geldi, Zeynel’in kafasına şöyle
bir iki eliyle vurdu, dedi ki: “Bak, bacak kadar çocuk Türkçe öğrenmiş, sen
hâlâ öğrenememişsin.” Öğretmen arkasını dönüp gidince Zeynel Kürtçe şunu
söyledi çocuk ağzıyla, çocuk diliyle: “…”(x)
(Mikrofon otomatik cihaz tarafından kapatıldı) 
HALİL AKSOY (Devamla) – Bağışlayın, onun cümlesi olduğu için
söylüyorum: “Eşek oğlum, sen neden Kürtçe öğrenmedin?” şeklinde bir cümle
söyledi ve Zeynel -okul sıralarında- ben okulu bitirinceye kadar 1’inci
sınıftaydı, ondan sonra da okulu terk etti ve “…”(x) oldu.
BAŞKAN – Teşekkür ederiz Sayın Aksoy.
HALİL AKSOY (Devamla) – Bu tür travmaların giderilmesi için
bu araştırmaya bütün arkadaşlarımdan destek istiyorum. Özellikle -AKP’nin-
biraz önce yapmış olduğu konuşmadaki referansı bunu da destekleme noktasında
olmalıdır. 
BAŞKAN – Sayın Aksoy, teşekkür ederim.
HALİL AKSOY (Devamla) – Özellikle Kürt coğrafyasından
gelenlerden bu desteği bekliyorum. 
Teşekkür ederim. (HDP sıralarından alkışlar)
BAŞKAN – Teşekkür ederim, sağ olun.
Halkların
Demokratik Partisi Grup önerisinin aleyhinde ilk konuşmacı Kırıkkale Milletvekili
Sayın Ramazan Can.
Buyurun
Sayın Can. (AK PARTİ sıralarından alkışlar)
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
1982
Anayasası hazırlanırken 42’nci maddede “Türkçeden başka hiçbir dil, eğitim ve
öğretim kurumlarında Türk vatandaşlarına ana dilleri olarak okutulamaz ve
öğretilemez.” hükmünü içeren dokuzuncu fıkra, aslında Danışma Meclisi
tasarısında yer almazken Millî Güvenlik Konseyince eklenmiştir. Gerekçesinde
“Eğitim ve öğretim kurumlarında okutulacak dillerle ilgili yeni bir fıkra
eklenmiştir.” ibaresine yer verilmiştir. Anayasa Mahkemesi, 42’nci maddeye
ilişkin 2002/146 sayılı Kararı’nda farklı dil ve lehçelerde kursların
açılmasıyla ilgili olarak 42’nci maddeye aykırılık olmadığını belirtmiştir. Bu
nedenle, Anayasa’yla ilgili maddede “Türkçeden başka hiçbir dil, eğitim ve
öğretim kurumlarında okutulamaz ve öğretilemez.” denmekte; ikinci cümlede
“Eğitim ve öğretim kurumlarında okutulacak yabancı diller ile yabancı dille
eğitim ve öğretim yapan okulların tabi olacağı esaslar kanunla düzenlenir.”
denmekte. Metin, ana dil olarak Türkçenin okutulması ve öğretilmesiyle ilgili
olup ana dildeki eğitimle ilgili değildir. “Bir dilin okutulup öğretilmesi” ile
“o dilde eğitim” veya “o dille eğitim” aynı kavramlar değildir. Anayasa 2
farklı kavramı birlikte kullanmıştır. Neticede, ana dil olarak Türkçenin
okutulması ve öğretilmesi zorunluluğuna halel gelmeksizin geleneksel olarak
kullanılan dil ve lehçelerle eğitim ve öğretimin anayasal güvenceye tabi olduğu
şeklinde yorumlanabilir. Bu durumda, Kürtçe, birinci cümledeki açık hüküm
nedeniyle ana dil olarak öğretilmezken eğitim dili olabilecektir. Eğitim dili
ile ana dil aynı değildir. “Yasal ana dil Türkçeyi okutup öğretmek şartıyla,
Kürtçe, Arapça, Çerkezce vesaire dillerinde eğitim kurumları açılabilecektir.”
şeklinde de yorumlanabilir. Ana diller yabancı dil olmadığı için ikinci
cümledeki sınırlamalara da tabi değildir. Anayasa 5, insanın maddi, manevi
varlığının gelişimi; Anayasa 2, insan haklarına saygılı hukuk devleti; Anayasa
10, ayrımcılık yasağı birlikte değerlendirilmeli.
Bu nedenle, AK PARTİ hükûmetleri,
Anayasa’yı bu şekilde yorumlayarak 2003 yılında yaptığımız düzenlemelerle
farklı dil ve lehçelerin öğrenilmesiyle ilgili özel kurs imkânları sağlamıştır.
Yine, daha sonra üniversitelerde farklı dil ve lehçelerle ilgili birimlerin
açılması sağlanmıştır. Farklı dil ve lehçelerin okullarda seçmeli ders olarak
okutulması sağlanmıştır. Özel
okullarda farklı dil ve lehçelerde eğitim imkânı sağlanmıştır. 
2293 sayılı Kanun’la Türkçe dışındaki dillerde
eğitim-öğretim konusu da düzenlenmişken, bu kanundaki yeni düzenlemeyle Özel
Eğitim Kurumları Kanunu’na tabi olarak farklı dil ve lehçelerde özel öğretim
kurumu açılması imkânı da getirilmiştir. Bu kurumlarda eğitim ve öğretimin
yapılacağı dil ve lehçeler Bakanlar Kurulunca tespit ediliyor ve ilgili
yönetmelik de Millî Eğitim Bakanlığınca çıkartılıyor. 
Yine, dönemimizde farklı dil ve lehçelerde üniversitelerde
bölümler açılmış ve enstitüler kurulmuştur. 
AK PARTİ döneminden önce, hatırlarsanız, anası yavrucağıyla
cezaevinde aynı dille hasbihâl edemezken, hasret gideremezken bu bir insanlık
ayıbıydı, bu ayıp da AK PARTİ hükûmetlerince giderilmiştir. 
Gündem bellidir, iç güvenlik yasasında ilerleme kaydetmek
istiyoruz. Bu nedenle grup önerisini Genel Kurulun takdirlerine sunuyor, tekrar
hepinizi saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederim Sayın Can.
Halkların Demokratik Partisi grup önerisinin lehinde ikinci
konuşmacı, Ankara Milletvekili Sayın Levent Gök. 
Bugün bayağı yoruldunuz Levent Bey, yürümekten. 
LEVENT GÖK (Ankara) – Efendim, ülkemiz için, halkımız için;
olur, ne yapalım?
BAŞKAN - Buyurun. (CHP sıralarından alkışlar)
LEVENT GÖK (Ankara) – Teşekkür ederim Sayın Başkan. 
Sayın Başkan, değerli milletvekilleri; Halkların Demokratik
Partisinin vermiş olduğu grup önerisi üzerinde söz aldım. Hepinizi sevgiyle,
saygıyla selamlıyorum. 
Sayın Başkan, değerli milletvekilleri; Türkiye Cumhuriyeti
yurttaşlarının kimlikleri nedeniyle hiçbir ayrımcılığa ve eşitsizliğe maruz
kalmayacakları, herkesin ülkesine kendisini eşit derecede aidiyet hissedeceği,
insan hak ve özgürlüklerini sonuna kadar kullanabileceği, eksiksiz hayata
geçirilecek gerçek bir demokrasinin ve temel hak ve hürriyetlerinin inşasının
hedef alınacağı bir düzen, bizim Cumhuriyet Halk Partisi olarak arzuladığımız
bir dönemdir. Bu doğrultuda, çağdaş demokrasinin gereği olan tüm hakların
garantiye alınması, yerinden yönetimin güçlendirilmesi, bölgeler arası
sosyal ve ekonomik eşitsizliklerin giderilmesi ve gerekirse doğrudan kamu
yatırımlarıyla Türkiye’de gelişmeye açık olan bölgelerin desteklenmesi
gerektiğini düşünüyoruz. 
Sayın Başkan, değerli milletvekilleri;
ülkemizde farklı etnik yapıların, farklı kültür kimliklerinin var olması,
bunların varlıklarının sürdürülmesi ulusal zenginliğimizdir. Cumhuriyet Halk
Partisi, devletin etnik farklılıklar üzerinde politikalar oluşturmasını
benimsemez. Devletin görevi, bütün etnik kimliklerin, din ve mezhep
farklılıklarının üzerinde, onların üzerine çıkarak insanı odak yapan
yaklaşımları ortaya koymak, ortak değerleri bulup çıkartmaktır. Ancak etnik
kimliğini bireysel olarak vurgulamak isteyenleri saygıyla karşılamak ve etnik
kimliği de insanların bir şerefi olarak saymak demokrasinin ve insan haklarının
bir gereğidir. Devletin, vatandaşların etnik kökenini, dinini, mezhebini
görmeyen, bütün vatandaşlara eşit davranan bir yapıya sahip olması gerekir.
Sorunlar sadece yasalardaki eksiklerden değil, uygulamadaki bazı yanlışlıklardan
dolayı da gerçekleşmektedir. Dolayısıyla, yurttaşlarımızın farklı etnik
kökenden gelmeleri, farklı kültürel, mezhepsel, dinsel özellikler taşımaları,
bir arada olmalarının ve ortak bir ulus olmalarının engeli olamaz. Bu
farklılıklar ulus olarak zenginliğimizin güç kaynağıdır. Kişisel, kültürel
haklara saygı kişinin kimliğine saygıdır, insana, insan haklarına ve çoğulcu
demokrasiye saygının gereğidir. Kişisel, kültürel haklar hiçbir erk tarafından
çiğnenemez. Kimsenin ırkı ve kökeni de diğerinden üstün değildir. Bu nedenle,
ırk temelinde çözüm arayışlarının veya asimilasyon uygulamalarının
tuzaklarından demokrasimizi korumak gerekmektedir. Cumhuriyet Halk Partisinin
entegrasyon anlayışı farklı etnik kimliklerin ve inançların ortadan
kaldırılmasını değil, onlara saygı göstererek ülke bütünlüğünün ulus devlet
anlayışıyla korunmasını amaçlar.
Sayın Başkan, değerli milletvekilleri;
ülkemizin en temel sorunlarından birini oluşturan Kürt sorunu konusunda
Cumhuriyet Halk Partisi olarak, gerek verdiğimiz kanun teklifleri ve gerekse
Meclisteki araştırma komisyonu önergelerimizle bu sorunun çözümü konusunda pek
çok başvurumuz olmuştur, hâlen de devam etmektedir. Bunların başlıcalarını
ifade etmek isterim. 
Sayın Başkan, değerli milletvekilleri;
bir kere, demokratik temsilin sağlanması ve milletvekili genel seçimlerindeki
barajın makul bir orana indirilmesi -yüzde 3 gibi, yüzde 5 gibi- ve belediye ve
il genel meclisleri seçimlerinde ise barajın ondalık baraj olarak uygulanması
bizim önerilerimizden bir tanesidir. 
Siyasi partilere devlet yardımının tüm
siyasi partileri kapsayacak şekilde adil bir hâle getirilmesini öneriyoruz. 
Yine, Türkiye Büyük Millet Meclisinde
bir toplumsal mutabakat ve ortak akıl heyeti komisyonu kurularak Kürt
sorunundaki çözümle ilgili önerilerin Meclisin şeffaflığı ve denetiminde
gerçekleşmesini arzu ediyoruz.
Yine, eski Diyarbakır Cezaevi’nin, Kürt
sorununu doğuran en önemli nedenlerden bir tanesi olan Diyarbakır Cezaevi’nin
insan hakları ve demokrasi müzesi olmasını öngörüyoruz. 
Boşaltılan yerleşim yerlerinin
mağdurlarına verilmesi, mayınlı arazilerin temizlenip yoksul köylüye, tarımsal
faaliyetlere açılması Cumhuriyet Halk Partisinin amaçları arasındadır. 
Yine, davaları başka illere nakledilen
ve bu şekilde, adil yargılamadan faydalanmayan yurttaşlarımızın da bu
mağduriyetlerine son verilmesi, polisin biber gazı kullanması ve orantısız
şiddet uygulamasının önüne geçilmesi doğuda karşılaştığımız en büyük
antidemokratik uygulamalar olarak karşımıza çıkmakta ve biz de bunların
karşısında bu önergelerle, kanun tekliflerimizle bunların önlenmesini
amaçlamaktayız.
Sayın Başkan, değerli milletvekilleri;
yine, doğu ve güneydoğuda yaşanan, “Kürt sorunu” diye nitelendirdiğimiz bu
sorunla ilgili olarak geçmişte yaşanan hak ihlallerinin araştırılması, toplumsal
barışı bozan olayların ve nedenlerinin araştırılması, zorunlu göçün yarattığı
sorunların araştırılması, faili meçhul cinayetlerin araştırılması, işkence ve
işkencecilerin araştırılması, yasa dışı dinlemelerin araştırılması,
fişlemelerin araştırılması, nefret suçlarındaki artışın araştırılması,
gerçekleri araştırma komisyonunun kurulması şeklinde verdiğimiz önergelerle
doğu ve güneydoğuda yaşanan soruna dikkat çekip bu konuya Cumhuriyet Halk
Partisinin sağlıklı yaklaşımlarını kamuoyuyla paylaşmış bulunuyoruz. 
Sayın Başkan, değerli milletvekilleri;
12 Eylül darbesiyle ülkemizde, Türkiye’de Türkçenin dışındaki dillerin
konuşulması, yazılması, öğretilmesi, bu dillerde yayın yapılması, basılı eser
çıkartılması, değişik etnik kültürlerin araştırılması yasaklanmıştır.
Türkiye’de “Kürt sorunu” diye nitelendirdiğimiz sorunun ana temelinde 1980
askerî darbesinin temelini oluşturan bu yasakçı anlayış yatmaktadır. Cumhuriyet
Halk Partisi, AKP’li milletvekillerinin pek çoğunun evveliyatından geldiği
Refah Partisi içerisinde yer aldığı dönemde kimsenin daha adını koymadığı bu
soruna adını koymuş, “Kürt sorunu” diye nitelendirerek 1991 yılında Türkiye
Büyük Millet Meclisine bir kanun teklifi vermiştir. Bu kanun teklifinde,
Türkçeden farklı dillerin kullanılması hakkındaki kanun teklifimizde Türkçeden
başka dillerin kullanılmasına yasak getiren 12 Eylül yasakçı anlayışının
kaldırılması talep edilmiş ve bu şekilde, Türkçe dışındaki çok sayıdaki değişik
dillerin varlığının ve bunun yurttaşlarımız tarafından konuşulduğu gerçeğinin
altı çizilmiştir. Bu dillerin konuşulması, sosyal yaşamda kullanılması, bu
dillerde araştırma yapılması, inceleme yapılması Türkçenin resmî dil olarak
kullanılmasına engel değildir. Değişik dillerin varlığını kabul eden ve bu
dillerin kullanılmasının doğallığını kabul eden anlayış gerçekçidir ve
günümüzün geçerli anlayışıdır.
Sayın Başkan, değerli milletvekilleri;
vermiş olduğumuz bu kanun teklifiyle birlikte bunun ötesine geçen daha başka
bir kanun teklifi o günlerde maalesef olmamıştır. Hâlbuki biz ülkemizin asli
unsuru olan Kürt kökenli olsun başka diğer kökenli olsun bütün yurttaşlarımızın
bu kültürel zenginliğini Türkiye’mizin ortak bir kültürü olarak kabul ediyoruz
ve Türkçe resmî eğitim dili ve yazışma dili olmak kaydıyla, Türkçenin dışındaki
diğer dillerin de kullanılmasını, ana dil öğretiminin yapılmasını, eğitiminin
yapılmasını ve bu şekilde Birleşmiş Milletler Çocuk Hakları Sözleşmesi’nin de
çocuğun üstün yararını öne geçiren anlayışının Türkiye’de kabul edilmesini
öneriyoruz. Birleşmiş Milletler Çocuk Hakları Sözleşmesi’nin 14’üncü maddesi bu
ilkelerin ışığında değerlendirilmelidir. Bu maddenin (1)’inci fıkrasında
“Devletlerin çocuğun düşünce, din, vicdan özgürlüğüne saygı göstermeleri
gerekmektedir.” denmektedir.
Sayın Başkan, değerli milletvekilleri;
Cumhuriyet Halk Partisi olarak bu konuda bizim son duruşumuz şu şekildedir:
Türkçe resmî dildir, eğitim dilimiz resmî dil olarak Türkçedir, Türkçenin
dışında diğer dillerin kullanılması çocuğun üstün yararı çerçevesinde
gerçekleşmelidir. Bu konuda pedagogların, sosyologların, hukukçuların ve tüm
dünya örneklerinin de ortaya konulduğu bir tabloda bu konudaki gerekli
girişimlerin yapılmasını destekliyor ve bu önerge çerçevesinde de bu şekilde
düşüncelerimizi ifade ediyoruz. 
Hepinizi saygıyla, sevgiyle
selamlıyoruz. (CHP sıralarından alkışlar) 
BAŞKAN – Teşekkür ederim Sayın Gök.
Halkların Demokratik Partisi grup
önerisinin aleyhinde Bolu Milletvekili Sayın Ali Ercoşkun konuşacak.
Buyurun. (AK PARTİ sıralarından
alkışlar) 
ALİ ERCOŞKUN (Bolu) – Teşekkür ediyorum
Sayın Başkan.
Değerli milletvekilleri, Halkların
Demokrasi Partisi grup önerisi aleyhinde söz almış bulunuyorum. Bu vesileyle
yüce heyetinizi saygıyla selamlıyorum. 
PERVİN BULDAN (Iğdır) – Sayın Başkan,
düzeltme yaptırabilir misiniz? Partimizin adını yanlış söyledi.
ALİ ERCOŞKUN (Devamla) – Türkiye
Cumhuriyeti adına…
BAŞKAN – Sayın Ercoşkun, bir dakika,
ekleyeceğim sürenize.
Ne oldu?
İDRİS BALUKEN (Bingöl) – Halkların
Demokratik Partisi, onu düzeltir misiniz?
BAŞKAN – Ne dedi kendisi? 
PERVİN BULDAN (Iğdır) – “Demokrasi
Partisi.”
BAŞKAN – Halkların Demokratik Partisi
demenizi rica ediyorum Sayın Ercoşkun.
ALİ ERCOŞKUN (Devamla) – Evet, Sayın
Başkan, muhalefet partisinin vermiş olduğu grup önerisi aleyhine söz almış
bulunuyorum. Bu vesileyle yüce heyetinizi saygıyla selamlıyorum. 
Evet, Türkiye’nin her köşesindeki
farklı kültürel zenginlikler, dil ve lehçeler muhakkak ki ülkemizin en önemli
zenginliklerini oluşturuyor. Bu manada, Hükûmetimiz döneminde yapılan
değişiklikler sayesinde, birçok noktada yapıldığı gibi burada da özgürlükleri
genişleten, Türkiye Cumhuriyeti’nin her köşesindeki vatandaşların bu
özgürlükleri sonuna kadar kullanabileceği birçok uygulamayı hayata geçirdik,
geçirmeye de devam ediyoruz.
Gündemimiz belli. Mevcut süreçte özgürlüklerin
önünü açacak, reform çalışmalarını gerçekleştirecek kanun çalışmalarıyla
alakalı nihayet dün akşam bir noktaya gelebildik. Dolayısıyla, bugün de bir an
önce bu gündeme devam edebilmek arzusunda olduğumuzdan önerinin aleyhinde
olduğumuzu belirtir, kararı Genel Kurulun takdirine arz ederim.
Teşekkür ederim. (AK PARTİ sıralarından
alkışlar) 
BAŞKAN – Teşekkür ederim.
Sayın Halaçoğlu, buyurun, yerinizden,
iki dakika.
IV.-
AÇIKLAMALAR (Devam)
14.-
Kayseri Milletvekili Yusuf Halaçoğlu'nun, 21 Şubat Uluslararası Anadil Günü’ne
ilişkin açıklaması
YUSUF HALAÇOĞLU (Kayseri) – Sayın
Başkanım, her şeyden önce, 21 Şubatın UNESCO tarafından ana dillerin
korunmasıyla ilgili gün olarak kutlanmasını önemsiyoruz, onu özellikle
belirtmek istiyorum. Zira, dünyada pek çok dil konuşulmaktadır. Bu diller zaman
içerisinde de yavaş yavaş yok olmaktadır. Tabii ki, kültürel hayatın devamı
konusunda da ana dillerin muhafaza edilmesinde çok büyük bir yarar vardır. 
Burada, yalnız şunu özellikle ifade
etmek istiyorum ki: Ana dil ile ana dili arasındaki farkı da özellikle
görmezden gelmemek gerekir. Genelde, ana dil olarak, ses yapısı, şekil yapısı
ve anlam bakımından birbirinden çok az farklılıklar içeren dil yapısı ana dil
olarak telaffuz edilmektedir. Diğer taraftan, ki aynı kaynaktan kaynaklanan ve
belki birçok ögelere ayrılan bir dil yapısıdır ana dil. Ana dili ise hepimizin
bildiği gibi, doğrudan doğruya kişinin annesine bağlı olan dildir ve bu dili
öğrenmesi ve bunu devam ettirmesi tabii hakkıdır kişilerin. Dolayısıyla, ana dilinin
öğretilmesinin herhangi bir şekilde kısıtlanmasının mümkün olmadığını
düşünüyoruz Milliyetçi Hareket Partisi Grubu olarak. Ama, ana dil ise ortak
resmî dildir aynı zamanda ve bu dilin aynı zamanda, toplumun gelişmesini
hızlandıran, yaşamı kolaylaştıran, düşüncelerin tartışılıp ortak aklın
bulunması yolu olduğu da göz önüne alınarak hareket edilmesinde büyük bir yarar
vardır. Amerika Birleşik Devletleri gibi devletlerde pek çok ulusun yer
almasına, dilin yer almasına …
(Mikrofon otomatik cihaz tarafından
kapatıldı) 
YUSUF HALAÇOĞLU (Kayseri) – …rağmen,
ortak toplum değerlerini savunmak için ana dil olarak İngilizce belirlenmiştir.
Bunun özellikle bilinmesinde fayda vardır. 
BAŞKAN – Teşekkür ederiz. 
V.- OTURUM
BAŞKANLARININ KONUŞMALARI (Devam)
3.- Oturum
Başkanı TBMM Başkan Vekili Ayşe Nur Bahçekapılı'nın, Başkanlık Divanı olarak,
21 Şubat Uluslararası Anadil Günü’nü kutladıklarına ilişkin konuşması
BAŞKAN - Bu aşamada Divan olarak bize
de 21 Şubat Dünya Anadil Günü’nü kutlamak düşüyor.
XI.-
ÖNERİLER (Devam)
A) Siyasi
Parti Grubu Önerileri (Devam)
1.- HDP
Grubunun, Türkiye Büyük Millet Meclisi gündeminin “Genel Görüşme ve Meclis
Araştırması Yapılmasına Dair Öngörüşmeler” kısmında yer alan ana dilde eğitim
yasağının tüm boyutlarıyla araştırılarak alınması gereken önlemlerin
belirlenmesi amacıyla bir Meclis araştırması açılmasına ilişkin önergenin
(10/326) ön görüşmelerinin, Genel Kurulun 21 Şubat 2015 Cumartesi günkü
birleşiminde yapılmasına ilişkin önerisi (Devam)
BAŞKAN - Evet, Halkların Demokratik Partisi
grup önerisini oylarınıza sunacağım…
III.- Y O K L A
M A
(CHP sıralarından bir grup milletvekili
ayağa kalktı)
LEVENT GÖK (Ankara) – Yoklama istiyoruz
efendim. 
BAŞKAN – Yoklama talebi var. 
BÜLENT TURAN (İstanbul) - Sayı yok,
sayı. 
PERVİN BULDAN (Iğdır) – Biz kalkarız. 
ÜNAL KACIR (İstanbul) – Sayı yok, sayı
yok Başkan. 
ENGİN ALTAY (Sinop) – Ya, yoksa o bizim
sorunumuz. 
BAŞKAN - Arkadaşlar, böyle şey
yapmayalım yani “Sayı yok, mayı yok.” falan demeyelim. 
ÜNAL KACIR (İstanbul) – Niye demeyelim?
yoksa yok.
BAŞKAN – Sayın Gök, Sayın Altay, Sayın Tanal, Sayın Acar,
Sayın Karaahmetoğlu, Sayın Tayan, Sayın Küçük, Sayın Toprak, Sayın
Değirmendereli, Sayın Demirçalı, Sayın Danışoğlu, Sayın Kaleli, Sayın Aygün,
Sayın Aygün, Sayın Akgöl, Sayın Bayraktutan, Sayın Öner, Sayın Dudu…
Sayın Bal, ayakta mısınız?
FARUK BAL (Konya) – AKP sırasındaki arkadaşları sayın
efendim, ayakta…
BAŞKAN – Evet, yoklama için üç dakika süre veriyorum ve
süreyi başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır. 
XI.-
ÖNERİLER (Devam)
A) Siyasi
Parti Grubu Önerileri (Devam)
1.- HDP
Grubunun, Türkiye Büyük Millet Meclisi gündeminin “Genel Görüşme ve Meclis
Araştırması Yapılmasına Dair Öngörüşmeler” kısmında yer alan ana dilde eğitim
yasağının tüm boyutlarıyla araştırılarak alınması gereken önlemlerin
belirlenmesi amacıyla bir Meclis araştırması açılmasına ilişkin önergenin
(10/326) ön görüşmelerinin, Genel Kurulun 21 Şubat 2015 Cumartesi günkü
birleşiminde yapılmasına ilişkin önerisi (Devam)
BAŞKAN – Halkların Demokratik Partisi
Grubunun İç Tüzük’ün 19’uncu maddesine göre verilen önergesini oylarınıza
sunuyorum: Kabul edenler… Kabul etmeyenler… Önerge kabul edilmemiştir. 
ADİL ZOZANİ (Hakkâri) – Sayın Başkanım,
biraz önce, Sayın Ertuğrul Kürkcü’nün geri alma talebinde dün gece yapılan
oylamalarda geri alma işleminin kabul edildiğine dair bir iddiayı gündeme
getirmiştim. Siz bu iddiayla ilgili bir işlem yapmadınız. İnceleyip işlem
yapacağınızı söylediniz. 
BAŞKAN – Hayır, “İnceleyeyim.” dedim. 
ADİL ZOZANİ (Hakkâri) – Elimdeki
tutanaktan tekrar okuyorum Sayın Başkan… 
BAŞKAN – Sayın Zozani, şöyle bir şey
yapalım mı? 
ADİL ZOZANİ (Hakkâri) – Tekrar
okuyorum… 
BAŞKAN – Bir dakika… 
Anladım, içeride de sizinle konuştuk. 
ADİL ZOZANİ (Hakkâri) – Ama orada
hemfikir olmadık. Şimdi, bakın, tutanak burada… 
BAŞKAN – Ben bir fikir oluşturdum
kendimde. Ama şöyle bir şey yapalım: Şu anda grup önerilerini görüşüyoruz ve
kanuna da geçeceğiz; o zaman bu talebinizde bulunun çünkü doğrudan kanunla
ilgili bir şey. Tamam mı?
ADİL ZOZANİ (Hakkâri) – Tamam. 
BAŞKAN – O zaman yaparsınız onu. 
Teşekkür ederim. 
Milliyetçi Hareket Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım. 
2.- MHP
Grubunun, Ankara Milletvekili Mustafa Erdem ve arkadaşları tarafından, din
görevlilerinin sorunlarının araştırılması amacıyla 24/11/2014 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 21 Şubat 2015 Cumartesi günkü birleşiminde sunuşlarda okunmasına
ve ön görüşmelerinin aynı günkü birleşiminde yapılmasına ilişkin önerisi
Türkiye Büyük
Millet Meclisi Başkanlığına
Danışma Kurulunun 21 Şubat 2015
Cumartesi günü (bugün) yaptığı toplantısında, siyasi parti grupları arasında oy
birliği sağlanamadığından grubumuzun aşağıdaki önerisini İç Tüzük'ün 19'uncu
maddesi gereğince Genel Kurulun onayına sunulmasını arz ederim.
Saygılarımla.
Yusuf Halaçoğlu
Kayseri 
MHP Grup Başkan Vekili
Öneri: 
24 Kasım 2014 tarih ve 2014/2306 Sayı
ile TBMM Başkanlığına; Ankara Milletvekili Mustafa Erdem ve arkadaşlarınca,
"Din görevlilerinin sorunlarının araştırılması" amacıyla verilmiş
olan Meclis araştırma önergemizin 21 Şubat 2015 Cumartesi günü (bugün) Genel
Kurulda okunarak görüşmelerinin bugünkü birleşiminde yapılması önerilmiştir.
BAŞKAN – Milliyetçi Hareket Partisi
grup önerisinin lehinde ilk konuşmacı Ankara Milletvekili Sayın Mustafa Erdem. 
Buyurun. (MHP sıralarından alkışlar)
MUSTAFA ERDEM (Ankara) – Teşekkür
ederim Sayın Başkan.
Değerli milletvekilleri, din
görevlilerimizin sorunlarıyla alakalı olarak vermiş olduğumuz araştırma
önergesi hakkında konuşmak için buradayım. Hepinizi saygıyla selamlıyorum. 
Konuşmama başlamadan önce, dün,
alçaklar tarafından alçakça şehit edilen Fırat Yılmaz Çakıroğlu kardeşimizi
rahmet, minnet ve şükranla anıyor, Cenabı Hakk’ın kendisine rahmetiyle,
merhametiyle muamele etmesini niyaz ediyorum.
Değerli milletvekilleri, AKP iktidarı
tarafından taşların bağlandığı diğerlerinin salıverildiği bir iktidar dönemini
yaşıyor, Fırat’ın “Bayrak inmesin, ezan dinmesin, vatan bölünmesin.” diye,
devletin yapamadığı, devlet görevlilerine yaptırılmadığı bir sorumluluğun
gereği olarak dinine, devletine, vatanına, milletine sahip çıktığı için bu
alçaklar tarafından öldürülmüş olması, şehit edilmiş olması bir Türk
milliyetçisi olarak bizleri rahatsız ediyor. Ama şu unutulmasın ki, AKP,
yasaları uygulamamaktan kaynaklanan bir acziyeti ortaya koysa da, yeni birtakım
yasaları çıkarma adına bu milleti oyalasa da, PKK’yla farklı mahfillerde farklı
pazarlıklar içerisinde bulunsa da vatanını, milletini, din ve devletini korumak
için yemin etmiş Türk milliyetçileri buradadır ve bu görevi sonuna kadar da
başaracaklardır. (MHP sıralarından alkışlar) 
Değerli milletvekilleri, din
görevlileriyle alakalı olarak bugüne kadar Meclisimizde doğru dürüst bir
araştırma yapılmamış, din görevlilerinin sorunları araştırılamadığı için
Diyanet ülkemizde layık olduğu saygınlığı görememiş, din görevliliği dünden
bugüne sahip olması gereken ilgi ve sevgiden mahrum kalmıştır. Bu konuda dünden
bugüne doğrudan din görevlilerinin karşı karşıya kaldığı sorunları, bir de
Diyanet İşleri Başkanlığımız tarafından din görevlilerine sorun olarak
çıkarılan hususları burada dikkatlerinize arz etmek istiyorum. Ama şunun altını
çizmemizde fayda vardır ki: Din görevlilerini sevsek de sevmesek de, Diyanete
sahip çıksak da çıkmasak da bir Müslüman olarak yarın mutlaka bir din adamının
önüne geleceğinizi unutmayınız. 
BEDRETTİN YILDIRIM (Bursa) – Ona hiç
şüphemiz yok. 
MUSTAFA ERDEM (Devamla) – İkinci bir
husus: Din adamlarımız şu veya bu şekilde itilse kakılsa da, yasaların
kendilerine vermiş olduğu haklardan kaynaklanan sorumluluklarının gereği olarak
yüce dinimiz İslam’ın inanç, ibadet ve ahlak esaslarını toplumsal geleceğimizin
bekası adına bu milletin evlatlarına öğretmek ve sahip oldukları konumdan
kaynaklanan bir görevin gereği olarak bizatihi bunları da yaşamak durumundadır.
Ama gelin görün ki hem öğretmekten kaynaklanan acizlikler hem de bir din adamı
olarak bunları uygulamaktan veya bir başka ifadeyle uygulayamamaktan
kaynaklanan sorunları ve sıkıntıları da vardır. 
Bakınız, dindarlardan oy aldığınızı
düşünüyorsunuz. Diyanetin, kendinizin arka bahçesi veya ön bahçesi olduğunu
söylüyorsunuz. 
BEDRETTİN YILDIRIM (Bursa) – Kim
söyledi?
MUSTAFA ERDEM (Devamla) – Allah için
söyler misiniz, şu yapageldiğiniz siyasi manevralar, şu yapageldiğiniz siyasi
ayak oyunları, şu yapageldiğiniz ahlak adına insanın yüzünü kızartacak
uygulamalar, yüce dinimizin neresinde yer alıyor da din ve Diyanet birilerinin
arka bahçesi veya birilerinin ön bahçesi olarak ifade edilebiliyor? 
Değerli milletvekilleri, din
adamlarımız, bugün, dinini öğretmek için eğitim almış kimseler olarak yüce
kurum Diyanet İşleri Başkanlığında çalışırken bizatihi din adamı sıfatını da
onlar gibi paylaşanlar tarafından zorunlu rotasyonlara yönlendirilebiliyorsa,
ehliyet, liyakat ve adalet ilkeleri, göz göre göre, “din adamı” sıfatıyla ihlal
edilebiliyorsa veya dinî kimlikleri yetersiz, eğitimleri tamamlanmamış ama
Müslüman olmaktan başka çaresi kalmamış bu milletin evlatlarına “din adamı”
sıfatıyla caminin önüne gönderilmemesi gerekenler görevlendirilmiş ise burada
Diyanetin din adamlarına karşı bir vebali veya Diyanet kurumunu arka bahçe gibi
görenlerin bir sorumluluğu var mıdır, bunun takdirlerini de sizlere havale
ediyorum. 
Değerli milletvekilleri, yüce dinimiz
İslam’da ruhban sınıfı yoktur. Dolayısıyla, bu konuda ayrıcalıklı veya istisnai
haklara sahip hiç kimse bulunamaz ama din adamlarımız, bugünkü şartlar
içerisinde, devletimizin kendilerine verdiği sorumluluğun gereği olarak,
kirlenen, kirletilen, lekelenen siyasi araçlara malzeme olmamak gibi bir
sorumluluğa da sahiptir. Aklı olanın, imanı olanın, izanı olan, vicdanı olanın
ne onları kullanmaya ne de o görevi ifa edenlerin bir malzeme durumuna düşerek
kullanılmaya haklarının var olmadığını burada ifade etmek istiyorum. 
Çok değerli milletvekilleri, Diyanet
İşleri Başkanlığımız, son dönemlerde, 28 Şubattan kalma bazı uygulamalara tepki
göstererek merkezî vaazı kaldırmış, merkezî ezanı dindirmiştir. Dinimizin,
pedagojinin ve kültürel yapının gereği olarak din adamlarının vaazı görsel bir
şekilde muhataplarına ifade etmesi doğru bir yaklaşım ama bu konuda kendisini
toplumun gerisinde hissederek hâlâ tren yolunda deve yürüterek bir aydınlatma
görevi yapamayacağını da bilmesi şarttır ama gelin görün ki öbür taraftan din
adamlarımızın merkezî ezanın insan üzerindeki olumlu tesirlerinin, ezanın
bizatihi ruhundan kaynaklanan güzelliklerin o ezanı okumaya kabiliyeti
olmayanlar tarafından kirletilmesine müsaade edilmemesi ve ezanın merkezî bir
şekilde eski güzelliğiyle yeniden okutulmasını talep etmesi lazım gelirdi.
Müftülerimizin, din adamlarımızın, bazı üst düzey Diyanet görevlilerimizin
ısrarla “Ezan en azından merkezî kalsın.” demelerine rağmen üst aklın
kendilerine yapmış olduğu dayatmanın sonucu olarak ezanın merkezîlikten
çıkarılmış olmasını bugün dinimize, Diyanetimize ve Müslümanlara karşı yapılmış
bir saygısızlık olarak görüyor, bunun din adamlarımız tarafından öncelikle
düzeltilmesi lazım geldiğini buradan ifade etmek istiyorum. 
Değerli milletvekilleri, din
adamlarımızın eğitimleriyle alakalı uygulanan programlara da dikkatinizi çekmek
istiyorum. Antalya’daki bir din görevlisinin Elâzığ’da eğitime tabi tutulması,
Kastamonu’daki bir din görevlisinin Antalya’da dinî iç eğitim kursuna tabi
tutulması Müslüman’a bir eziyet olarak düşünülmeli ve bu hususun mümkün olan en
kısa sürede düzeltilmesi yoluna gidilmelidir. 
Buradan daha önce de ifade ettim,
Diyanette bir rotasyon uygulaması söz konusudur ki bu, fevkalade kış
şartlarında Müslümanlara ve din adamlarına yapılan baskı ve zulüm örneği olarak
karşımıza çıkmaktadır. 
Bir başka husus daha vardır ki Diyanet
İşleri Başkanlığımızda çalışanlar da duysun veya aranızda bir organik ilişki
varsa siz de götürün onlara söyleyin, dinî alanda otorite Allah’tır, kullar
arasında bir otorite tesisine ihtiyaç yoktur ama gelin görün ki bugün Diyanette
-üzülerek söylüyorum- bir kast sistemi ve insan onuruna yakışmayan bir ayrımcılık
söz konusudur. 
Bunların hepsinin yüce Meclis
tarafından araştırılmasının gerektiğini düşünüyor ve hepinize sevgi ve
saygılarımı sunuyorum. (MHP ve CHP sıralarından alkışlar)
BAŞKAN – Teşekkür ederim. 
Milliyetçi Hareket Partisi Grup
önerisinin aleyhinde Isparta Milletvekili Sayın Recep Özel konuşacak. 
Sayın Özel, buyurun. (AK PARTİ
sıralarından alkışlar) 
RECEP ÖZEL (Isparta) – Sayın Başkan,
çok değerli milletvekilleri; hepinizi saygıyla selamlıyorum.
Milliyetçi Hareket Partisinin vermiş
olduğu din adamlarının sorunlarının araştırılmasıyla ilgili araştırma
önergesinin aleyhine söz almış bulunmaktayım; aleyhine olmak, din adamlarımızın
birtakım problemleri var, sorunları var bunların dile getirilmemesi anlamında
da değil.
Biraz önceki konuşmacının burada bu
Diyanetin AK PARTİ’nin arka bahçesi olduğu yönünde, ön bahçesi, arka bahçesi
olduğu yönünde bir beyanı oldu. 
ENGİN ALTAY (Sinop) – Karar ver; ön mü
arka mı?
FARUK BAL (Konya) – Diyanet İşleri
Başkanı AKP’nin propagandasını yapıyor. 
RECEP ÖZEL (Devamla) – Diyanet,
gerçekten din, hepimizin üzerinde hassasiyetle durması gereken bir mevzu. Onu
burada bir siyaset konusu, birilerinin arka bahçesi, ön bahçesi… 
FARUK BAL (Konya) – Siyaseti Diyanet
İşleri Başkanı yapıyor.
RECEP ÖZEL (Devamla) – Geçmişte arka
bahçelerden, ön bahçelerden siyaset kurumu çok çekti, o kurumlara da çok zarar
verdik. AK PARTİ olarak, hiçbir kurum, bunun içerisine Diyanet de dâhil, bizim
de, sizin de, hiç kimsenin de arka bahçesi veya ön bahçesi olmasın. 
Evet, dinin sahibi Allah’tır. Allah,
burada otoritedir, kullar bunun üzerinde değildir, buna hep birlikte
katılıyoruz ama burada birtakım söylemlerde bulunurken de dini bizim her zaman
siyasete alet etmekten bahseden sizlerin “Dindarlardan siz oy alıyorsunuz.”
diye bir ithamda bulunmasını… Biz toplumun her kesiminden oy alıyoruz, din
sevenden, sevmeyenden; kişiye böyle ayrımda bulunmayı da çok şiddetli bir
şekilde reddediyoruz. AK PARTİ olarak toplumun bütün kesimlerinden oy
aldığımızı belirtiyoruz. Bunu bize söyleyenler kendilerini bir çek etsin
“Toplumun her kesiminden biz niye oy alamıyoruz?” diye; bunu gözden geçirmeleri
daha iyi olur diyorum. 
Bu kirlenen, kirletilen siyaset…
Kirlenen, kirletilen siyaset diye de birbirimize lütfen… Siyasetle siz de
uğraşıyorsunuz, biz de uğraşıyoruz. “Niye kirletildi?” diye sizin söylemenizi
abes olarak burada algılamak istiyoruz. İçinde bulunduğumuz kurumumuzu bu kadar
birbirimizin ayağına kurşun sıkarak da paçavraya döndürmeyelim. Siyaset
kirlenmemiştir, kirletilmemiştir. Hep birlikte siyaseti en üst seviyeye
çıkartmak ortak dileğimiz, temennimiz, çalışmamız bu yönde olmalıdır diyorum. 
Din adamları bizim dönemimizde özlük
haklarında eskiye göre güzel bir konuma gelmişlerdir. Maaşlarında, maaş
skalalarında üst sıralara bizim dönemimizde gelmiştir.
ALİM IŞIK (Kütahya) – Dininiz imanınız
para!(X)
RECEP ÖZEL (Devamla) – Daha iyi maaşı
vermek, daha güzel özlük haklarına kavuşturmak dileğimizdir. 
Bugünkü gündemimiz belli olduğu için bu
önerinize katılamadığımızı bildiriyor, hepinize saygılar sunuyorum efendim. (AK
PARTİ sıralarından alkışlar) 
BAŞKAN – Teşekkür ederim. 
Milliyetçi Hareket Partisi grup
önerisinin…
FARUK BAL (Konya) – Sayın Başkan, Sayın
Başkan, sataşma yapıldı. Sayın konuşmacı söz istedi, görmediniz.
BAŞKAN – Bir sataşmada bulunmadı sanıyorum
ama. Ben hocayı dinlerim, lütfen.
FARUK BAL (Konya) – Efendim, “abes”
dedi. 
LÜTFÜ TÜRKKAN (Kocaeli) – “Abesle
iştigal ediyorsunuz.” dedi. Sataşma nasıl olur başka?
BAŞKAN – Sayın Bal, Sayın Erdem’in bunu
dile getirebilecek şeyi var. 
FARUK BAL (Konya) – Siz görmediniz
efendim, siz yere bakıyorsunuz, görmediğiniz için ben sizi uyarıyorum.
BAŞKAN – Peki, tamam, teşekkür ederim. 
Buyurun Sayın Erdem.
MUSTAFA ERDEM (Ankara) – Sayın
konuşmacı yapmış olduğum konuşmanın abesle iştigal olduğunu söyledi. 
BAŞKAN – Bir dakika… Sataşmada mı
bulundu? 
MUSTAFA ERDEM (Ankara) – Evet. 
BAŞKAN – Buyurun iki dakika.
VIII.-
SATAŞMALARA İLİŞKİN KONUŞMALAR (Devam)
3.- Ankara
Milletvekili Mustafa Erdem'in, Isparta Milletvekili Recep Özel’in MHP grup
önerisi üzerinde yaptığı konuşması sırasında şahsına sataşması nedeniyle
konuşması
MUSTAFA ERDEM (Ankara) – Teşekkür
ederim Sayın Başkan. 
Değerli milletvekilleri, siyaset hiçbir
zaman dinin alternatifi değildir. Dolayısıyla, siyaset yapanların kendilerini
dinle özdeşleştirmiş olmaları da fevkalade yanlıştır. Üzülerek ifade etmek
istiyorum ki bugün şu sıralarda muhatabım olan bazı zevatın yapmış oldukları
saha dışı çalışmalarda siyaseten bazı şeylerin kendileri için mübah
olabileceğini, yapmış oldukları…
İBRAHİM KORKMAZ (Düzce) – Bu nasıl bir
dil öyle ya? 
MUSTAFA ERDEM (Devamla) – Bunları siz
çok daha iyi, profesyonelce yapıyorsunuz. 
Bunların kendileri için siyasi bir
atraksiyon veya siyasi bir numara olduğu yönünde dayatmalarda bulunuyorlar.
FARUK BAL (Konya) – “Yolsuzluk, hırsızlık
değil.” diyor adam, fetva veriyor.
LÜTFÜ TÜRKKAN (Kocaeli) – “Rüşvet yüzde
20!” diye fetva verdi hocalar ya.
BAŞKAN – Sayın Türkkan, lütfen…
MUSTAFA ERDEM (Devamla) – Soruyorum
size: Haram kim tarafından ne zaman helal edilebilir? Haramın helal olmasını
başarabilecek bir babayiğit aranızda varsa bunları da çıkar buradan itiraf
eder.
Burada şunu dikkatlerinize sunmak
istiyorum: Beyler, bugün siyaseti…
ÜNAL KACIR (İstanbul) – O babayiğitlik
değildir, o alçaklıktır, alçaklık. Babayiğitlik olur mu? O alçaklıktır.
MUSTAFA ERDEM (Devamla) – Bu alçaklığı
zaten kınıyorum buradan.
LÜTFÜ TÜRKKAN (Kocaeli) – “Rüşvetin
yüzde 20’si helaldir.” diyen alçaktır, kahpedir. 
MUSTAFA ERDEM (Devamla) – Burada
siyaseti başkalarını ikna etme sanatı olarak görmek başka bir şey, siyaset
adına olmayanı varmış gibi göstermek çok daha başka bir şey ama ne yazık ki
siyasilerin kendileriyle organik ilişki içerisinde oldukları bazı din
adamlarını kendi yapmış oldukları siyasi söylemlerin meşruiyetine camileri,
kürsüleri, hutbeleri, minberleri araç olarak kullanması ve bunlar üzerinden de
siyaset yapıyor olması din adına da, İslam adına da, siyaset adına da bir
ayıptır diye düşünüyor, herkesi bu hassasiyeti uygulamaya davet ediyorum. (MHP
ve CHP sıralarından alkışlar)
BAŞKAN – Teşekkür ederim Sayın Erdem.
Milliyetçi Hareket Partisinin grup
önerisinin... 
ÖZCAN YENİÇERİ (Ankara) – Recep
öğrendin, anladın.
BAŞKAN – Sayın milletvekilleri…
FARUK BAL (Konya) – Hem de sataştı
sana.
RECEP ÖZEL (Isparta) – Hocam’la aynı
düşünüyoruz.
BAŞKAN – Sohbet edin bari Hocam
beraber, ben de dinleyeyim sizi. Buradan iş yapıyoruz, lütfen.
XI.-
ÖNERİLER (Devam)
A) Siyasi
Parti Grubu Önerileri (Devam)
2.- MHP
Grubunun, Ankara Milletvekili Mustafa Erdem ve arkadaşları tarafından, din
görevlilerinin sorunlarının araştırılması amacıyla 24/11/2014 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 21 Şubat 2015 Cumartesi günkü birleşiminde sunuşlarda okunmasına
ve ön görüşmelerinin aynı günkü birleşiminde yapılmasına ilişkin önerisi
(Devam)
BAŞKAN - Milliyetçi Hareket Partisi
grup önerisinin lehinde ikinci konuşmacı İstanbul Milletvekili Sayın İhsan
Özkes.
Buyurun. (CHP sıralarından alkışlar)
İHSAN ÖZKES (İstanbul) – Sayın Başkan,
değerli milletvekilleri; hepinizi saygıyla selamlıyorum. Milliyetçi Hareket
Partisinin din görevlilerinin sorunlarıyla ilgili grup önerisi hakkında
Cumhuriyet Halk Partisi Grubu adına söz almış bulunuyorum.
Sayın milletvekilleri, din
görevlilerinin sorunları çok, her devlet memuru haftada beş gün çalışıyor, iki
gün hafta sonu tatili yapıyor ancak din görevlileri haftada altı gün çalışıyor.
Din görevlilerinin kullanamadıkları haftada bir günün ücretinin maaşlarına
yansıması için verdiğim kanun teklifinin görüşülerek bir an önce kabul
edilmesini bekliyorum. 
Din
görevlilerinin hac, umre ve yurt dışı görevlendirmelerinde torpil ve adam
kayırmalar nedeniyle ciddi rahatsızlıklar var. Din görevlilerinin, müftü ve
vaizlerin liyakat ve ehliyetleri dikkate alınmadan iktidar mensuplarının arzularına
göre tayin olmaları, Allah’ın işin ehline verilmesi emrinin Diyanette bile
uygulanmadığını göstermektedir. 
Davutoğlu
gelecek diye cuma günü Sivas Ulu Cami’de ezan yedi dakika geç okunuyor. 
ENGİN ALTAY
(Sinop) – Ayıp!
İHSAN ÖZKES
(Devamla) – Yine, cuma günü Elâzığ’da 11.44’te okunması gereken ezan,
Erdoğan’ın gecikmesi nedeniyle saat 12.35’te okunuyor. İşte, Türkiye’nin
geldiği durum, ibadetler dine göre değil, muktedirlere göre uyarlanıyor.
AKP Sivas
Milletvekili Nursuna Memecan’ın “Eş cinseller de imam olabilirler.” fetvasını
bir CHP’li söylemiş olsaydı neler olurdu? AKP İstanbul Milletvekili İsmet
Uçma’nın din görevlilerine “İmamların, Kur’an kursu hocalarının tamamının
zihinleri sülfürik asit dolu.” diyerek hakaret etmesi din görevlilerini çok ciddi
bir şekilde rahatsız etmiştir. Allah’tan başkasından korkmaması gereken din
görevlilerinin iktidar milletvekillerinin hakaretlerine sessiz kalmaları, AKP
iktidarında toplumun geldiği durumu ifade etmektedir.
Malum saray için
Bülent Arınç bile “İsraf var." diyor ama bu ülkede, kimse, evet, israf var
diyemiyorsa; “Her cuma bir ayet sallıyorum, bu Bakara iyi makara” diyenlere
kimse bu söz küfürdür, söyleyen kişi kâfir olur diyemiyorsa; devlet işi
yaparken alınan rüşvete hediye denilmesine, hiçbir kimse -rüşvet hediye olamaz-
rüşveti alan da veren de melundur diyemiyorsa; yalancı peygamberlik iddiasında
bulunan, “Hazreti İbrahim tabii ki benim, Hazreti Muhammed ise en küçük
kardeşim.” diyen AKP Düzce Milletvekili İbrahim Korkmaz’a…
İBRAHİM KORKMAZ
(Düzce) – Buradayım, burada.
İHSAN ÖZKES (Devamla) – “Başbakan’a
dokunmak bence ibadettir.” diyen AKP Bursa Milletvekili Hüseyin Şahin’e bir şey
denilemiyorsa; her cuma sonunda okunan Nahl Suresi 90’ıncı ayetin adaletten
bahsetmesine rağmen, adaleti, iyiliği ve akrabaya vermeyi emreden bu ayeti,
adaletsizliğe, torpile, adam kayırmaya, akrabaya cebinden vermeyi değil de
devlet kasasından vermeyi âdeta delil göstererek Allah’ın ayetlerini çarpıtan
AKP Adıyaman Milletvekili Mehmet Metiner’e ses çıkarılamıyorsa…
AKP döneminde haram-helal demeden
yiyen, kul hakkını hiçe sayan, israfı itibar kılan, hırsızlığı, yolsuzluğu,
devlet malını aşırmayı caiz gören, hatta “Çalıyorsa da çalışıyor.”, “Çalıyorsa
da Allah için çalıyor.” anlayışında olan ahlaksız Müslüman tipler yetiştiriliyor.
Bu meyanda, AKP İstanbul Milletvekili
Metin Külünk’ün günah işleme özgürlüğünden bahsetmesi manidardır. Hırsızlık,
yolsuzluk yapmak özgürlük olacak, hırsıza “hırsız” demek ise suç olacak; bu
anlayış ne dine ne de imana sığar. Nişanlısıyla el ele dolaşmanın günah,
hırsızla el ele kol kola olmanın sevap olduğu gibi yeni bir din algısı, bir
değişim yaşanıyor.
AKP Grup Başkan Vekili Mahir Ünal’ın
“Değişimin karşısında dinler bile duramaz.” sözü manidardır. Domuz derisinden
post; hırsızlığı, yolsuzluğu, devlet malını aşırmayı helal sayanlardan da
Müslüman olmaz. 
Sayın AKP’liler, ahirette geçerli olan
para değil, ahirette geçerli olan imandır, iman. 
İBRAHİM KORKMAZ (Düzce) – Nasıl bildin
be! 
İHSAN ÖZKES (Devamla) – Kimi
AKP’lilerde şirke girme temayülü mü var acaba diye düşünüyorum. 
İBRAHİM KORKMAZ (Düzce) – Bayağı
zekisin sen ha, kafan çalışıyor yani!
İHSAN ÖZKES (Devamla) – Örneğin, AKP
Düzce Milletvekili Fevai Arslan’ın “Allah’ın tüm vasıflarını üzerinde toplayan
bir lider var.” demesi, alenen şirk değil midir?
İBRAHİM KORKMAZ (Düzce) – Eskidi ya
eskidi Müftü Efendi, eskidi!
İHSAN ÖZKES (Devamla) – İçişleri Bakanı
Efkan Ala’nın…
İBRAHİM KORKMAZ (Düzce) – Müftü Efendi,
eskidi, hâlâ aynı sakızı çiğniyorsun!
İHSAN ÖZKES (Devamla) – …“Hazreti
Muhammed gururlandı, biz gururlanmadık.” tarzındaki sözleri, haşa, kendilerini
Hazreti Muhammed’den daha üstün görmek gibi bir mukayese nasıl izah edilebilir?
Elbette, AKP döneminde cumhuriyetin
kazanımları zarar gördü, yargı zarar gördü, hak, hukuk, adalet, insan hakları
zarar gördü ancak en büyük zararı din gördü. Zira bugün Türkiye’de din
özgürlüğü yok, din vesayet altına girdi. “Hırsızlık kötü bir şeydir ama
maneviyatı çalmak daha kötü bir şeydir.” fetvası bunun açık seçik bir
delilidir. 
Bugün Türkiye’de iktidar korkusu Allah
korkusunu geçmiştir. 
RECEP ÖZEL (Isparta) - Allah Allah!
ÜNAL KACIR (İstanbul) – Millete hakaret
ediyor. Sayın Başkan, millete hakaret ediyor. 
İHSAN ÖZKES (Devamla) – Evet, evet,
bugün Türkiye’de iktidar korkusu Allah korkusunu geçmiştir. Bugün Türkiye’de
iktidar korkusu Allah korkusunu geçmiştir. 
İBRAHİM KORKMAZ (Düzce) – Utanmıyorsun
be!
İHSAN ÖZKES (Devamla) – Her namazda
okunan “Yalnız sana ibadet ederiz ve yalnız senden yardım dileriz.” ayeti
tehlikededir. 
ÜNAL KACIR (İstanbul) – Sayın Başkan,
millete hakaret ediliyor. 
RECEP ÖZEL (Isparta) – Olur mu ya? Ayet
tehlikede olur mu, ayet?
İHSAN ÖZKES (Devamla) – “Muhakkak ki
kulları arasında Allah’tan korkanlar âlimlerdir.” ayeti de tehlikededir. 
ENGİN ALTAY (Sinop) – Sayın Başkan,
niye müdahale etmiyorsunuz, taciz ediyorlar resmen? 
BAŞKAN – Ne bağırıyorsun bana ya! 
ENGİN ALTAY (Sinop) – Niye müdahale
etmiyorsunuz? Kasıtlı mı yapıyorsunuz? 
BAŞKAN – Bunu şimdi bıraktım, Allah
Allah! 
ENGİN ALTAY (Sinop) – Koro hâlinde
taciz ediyorlar.
BAŞKAN – Şimdi elimdeydi tokmak. Allah
Allah!
İHSAN ÖZKES (Devamla) – Zira, dinin
yanında değil, iktidarın ve gücün yanında yer alan, dini, egemen güçlerin,
müstekbirlerin hizmetine sunan belamlar türemiştir. 
ENGİN ALTAY (Sinop) – Kime hakaret
ediyoruz? Adam doğruları söylüyor.
ÜNAL KACIR (İstanbul) – Millete hakaret
edemezsiniz, millete hakaret ediliyor. 
ENGİN ALTAY (İstanbul) – Kim millete
hakaret ediyor? Siz hakaret ediyorsunuz millete.
ADNAN YILMAZ (Erzurum) – Niye
bağırıyorsun Engin Bey.
ÜNAL KACIR (İstanbul) - Ne demek “AKP
korkusu Allah korkusunu geçti?” 
İBRAHİM KORKMAZ (Düzce) – Konuşma
oradan, kendine söylesin önce. 
ENGİN ALTAY (Sinop) – Size söylüyor,
size, millete değil. Size söylüyor onu. 
İHSAN ÖZKES (Devamla) – 17 ve 25 Aralık
rüşvet ve yolsuzluklar operasyonlarından sonra camilerde hırsızlık, rüşvet,
yolsuzluk, devlet malını aşırma gibi konularda ayetlere ve hadislere âdeta
sansür uygulanması İslam tarihinde kara bir parantez arasını oluşturmaktadır.
İBRAHİM KORKMAZ (Düzce) – Her sene
böyle bir müftünüz var sizin. Bunun da kullanma süresi doldu Yaşar Nuri gibi,
bu da gidiyor. 
İHSAN ÖZKES (Devamla) – Hırsıza
“hırsız” diyemeyen; yolsuza “yolsuz” diyemeyen; israfa “haram” diyemeyen; zulme
rıza gösteren; Allah’ın kitabına değil, muktedirlerin gözüne bakarak fetva
veren belamlar var. 
İBRAHİM KORKMAZ (Düzce) – Belam sensin
işte. 
İHSAN ÖZKES (Devamla) – Senin gibi,
senin!
Saygıdeğer din görevlilerimiz tüm bu
din dışılıklardan rahatsızlardır.
İBRAHİM KORKMAZ (Düzce) – Aldığın
maaşları geri iade et sen. Belam dini saptıranlara derler. 
İHSAN ÖZKES (Devamla) – Ülkemiz
insanları arasında Alevi-Sünni, Türk, Kürt gibi ayrıştırma, kutuplaştırma had
safhaya ulaşmıştır. 
İBRAHİM KORKMAZ (Düzce) – Allah seni
Türkan Saylan’la haşretsin inşallah. Onun yanına git inşallah. 
BAŞKAN – Sayın milletvekilleri…
İBRAHİM KORKMAZ (Düzce) – Hadi “âmin”
de, “âmin” de. 
İHSAN ÖZKES (Devamla) – Halk, böl,
parçala ve yut yönetimiyle yönetiliyor. 
Sayın Başkan, susturacak mısınız? 
İBRAHİM KORKMAZ (Düzce) – Sabahtan beri
hakaret ediyorsun. 
BAŞKAN – Ee söylüyorum, gidip
kulaklarını çekemem ya Sayın Özkes. 
İHSAN ÖZKES (Devamla) – Lütfen… Lütfen
susturur musunuz! 
BAŞKAN – Bunu kullanıyorum, dilimle
söylüyorum, ağzımla söylüyorum. Daha gidip kulaklarından çekecek hâlim yok. 
İHSAN ÖZKES (Devamla) – Düşman, hedef
bir kitle oluşturuluyor ve kitle imha edilmeye çalışılıyor. Ne oluyor?
“Yapmayın, etmeyin, günahtır.” diyenler de o hedefteki kitleyle aynı
suçlamalara maruz kalıyor. En sonunda cami cemaati ve din görevlileri de
ayrıştırılmaya başlandı. Aynı safta namaz kılanlara bile “Cami cemaatinden mi
yoksa düşman kılınan cemaatten mi?” ayrışması yapılmaktadır. Elbette bu
durumdan din görevlileri rahatsızdır. İmamların arkasında namaz kılan insanlar
arasında ayrım yapmaya dayatılması doğru değildir. Güneş gibi herkesin üzerine
doğan, Mevlâna gibi her kesimden herkesi kucaklayan din görevlilerimizi rahat
bırakınız. Cadı avının din görevlileri arasına da sirayet etmesi toplumsal
bütünlüğümüzü yaralamaktadır. 
Evet, belam efendi, dön bakalım, enseni
görüyorum da yüzünü de göreyim. Belam, ey belam! Bak, bak, gel, sen nasıl
dersin, hiç Allah korkusu yok mu sende? 
ADNAN YILMAZ (Erzurum) – Tahrik etme.
İHSAN ÖZKES (Devamla) – “Tabii ki
Hazreti İbrahim benim.” nasıl dersin? Kâfir olursun, kâfir. 
İBRAHİM KORKMAZ (Düzce) – Lan yürü,
yürü!
BAŞKAN – Sayın Özkes, lütfen Genel
Kurula hitap edin. Sayın Özkes… 
İHSAN ÖZKES (Devamla) – Belam, belam,
belam! Ya, ya, ya, senin gibi olur aynen, aynen senin gibi olur. 
İBRAHİM KORKMAZ (Düzce) – Allah seni
Türkan Saylan’la haşretsin. “Âmin” de, “âmin” de, “âmin” de.
İHSAN ÖZKES (Devamla) – Türkan
Saylan’ın imanı senin gibilere yeter de artar bile be! Türkan Saylan’ın imanı
senin gibi imansızlara yeter de artar! (CHP ve MHP sıralarından alkışlar) 
(Mikrofon otomatik cihaz tarafından
kapatıldı) 
BAŞKAN – Sayın Özkes…
İBRAHİM KORKMAZ (Düzce) – Hadi, “âmin”
de, “âmin” de, “âmin”. 
İHSAN ÖZKES (Devamla) – Ya, ya, belam,
belam, belam.
BAŞKAN – Teşekkür ederim Sayın Özkes.
İBRAHİM KORKMAZ (Düzce) – Allah seni
Türkan Saylan’ın yanına göndersin. “Âmin” de, “âmin” de, hadi de, desene.
BAŞKAN – Sayın Korkmaz… Sayın Korkmaz…
İBRAHİM KORKMAZ (Düzce) – Allah seni
Türkan Saylan’ın yanına göndersin. Hadi, “âmin” de. Diyemezsin değil mi? Ama,
cennete gönderdin aklın sıra. 
BAŞKAN – Sayın Korkmaz…
İBRAHİM KORKMAZ (Düzce) – Belamın önde
gideni. 
BAŞKAN – Sayın Korkmaz, lütfen…
İBRAHİM KORKMAZ (Düzce) – Ben bir
mühendisim, o ise müftü.
ENGİN ALTAY (Sinop) – Ama sen Hazreti
İbrahim’sin ya! 
BAŞKAN – Tamam, teşekkürler.
İBRAHİM KORKMAZ (Düzce) – Ben diyorum
ki: Allah seni Türkan Saylan’ın yanına göndersin. “Âmin” desin. 
BAŞKAN – Tamam Sayın Korkmaz, tamam. O
onun bileceği bir şey.
Sayın Engin Altay, sizden bir ricam
var: Benden bir şey talep ederseniz veya bir şey söylerken lütfen ses tonunuzu
ayarlayın olur mu? 
Teşekkür ederim.
ENGİN ALTAY (Sinop) – Sayın Başkan,
bana bir söz söylediniz, müsaade ederseniz cevap vereyim.
BAŞKAN – Buyurun.
ENGİN ALTAY (Sinop) – Ben size sesimi
duyurabilmek için sesimin volümünü yüksek tutuyorum.
BAŞKAN – Ama yüzünüzün ifadesi öyle
değil.
ENGİN ALTAY (Sinop) – Burada Divana
saygısızlık yok ancak sizin Hazreti İbrahim’e 157’ye göre işlem yapmanız
gerekir.
BAŞKAN – Ben elimde tokmakla devamlı
vuruyorum.
ENGİN ALTAY (Sinop) – Hayır, ben
uyardıktan sonra vuruyorsunuz. Uyarma cezası verin.
BAŞKAN – Ben ne yapacağımı biliyorum,
lütfen.
ENGİN ALTAY (Sinop) – Sesim gelmiyor,
kısık. 
BAŞKAN – Bak, yine… Yüzünüzden
ürküyorum. Yapmayın bir daha öyle.
ENGİN ALTAY (Sinop) – Hayır efendim, ne
alakası var.
BAŞKAN – Milliyetçi Hareket Partisi
grup önerisinin aleyhinde Sayın Naci Bostancı konuşacak Amasya Milletvekili.
(AK PARTİ sıralarından alkışlar) 
ÜNAL KACIR (İstanbul) – Sayın Başkan...
BAŞKAN – Sayın Kacır, tamam, bir
dakika, oturun. Vereceğim size söz.
BÜLENT TURAN (İstanbul) – Kürsüyü
uyarmıyorsunuz, bizi uyarıyorsunuz ancak Sayın Başkan.
MEHMET ERSOY (Sinop) – Efendim,
Fevai’ye iftira atıldı, söz vermiyorsunuz!
BAŞKAN – Grup Başkan Vekiliniz söz
istedi, ona verdik. 
BÜLENT TURAN (İstanbul) – CHP’yi idare
edeceğiz diye hâlimize bakın ya!
BAŞKAN – Buyurun Sayın Bostancı.
MEHMET NACİ BOSTANCI (Amasya) – Sayın
Başkanım, değerli arkadaşlar; hepinizi saygıyla selamlıyorum. 
İslamiyet adına konuşarak İslami
referanslardan, normlardan bahsedip bunlara ilişkin ikazda bulunmaları… Biz her
zaman dikkatle dinleriz ve eğer hatalarımız, kusurlarımız söz konusuysa da
bunlar üzerine düşünürüz. Normal bir Müslüman’ın yapması gereken budur:
Kusurlara ilişkin düşünmek.
Tabii, kim ne için bize bu ikazlarda
bulunuyor? Gerçekten derdi İslami kaynaklara ilişkin normları hatırlatarak bir
edeple güzellik atmosferi kurmak mı, yoksa bunları başka tür hevâ ve heveslerin
aracı kılarak bize başka bir hikâye mi anlatmak? Buna da dikkat etmek gerekir.
Ben Sayın Özkes’in Mecliste yapmış olduğu diğer konuşmaları da dinledim. Sayın
Özkes her zaman İslami bir repertuarla konuşmakla birlikte ben sakin, hakikaten
İslam’ın o yumuşak algısına uygun, gerçekten de İslam’ın emrettiği şekilde bir atmosfer kurma
istikametinde bir irade ve anlayışla konuştuğunu şahsen görmedim. 
İZZET ÇETİN (Ankara) – İşine gelmemiş konuşmaları.
MEHMET NACİ BOSTANCI (Devamla) – İhsan Bey her zaman son
derece kışkırtıcı, son derece hitap ettiği kesimin canını yakmak, rencide
etmek, onları kötülemek kastıyla İslami referanslara müracaat ediyor ki…
GÜRKUT ACAR (Antalya) – Haksızlık yapıyorsun, haksızlık
yapıyorsun. Gerçekleri söylüyor sadece.
MEHMET NACİ BOSTANCI (Devamla) – …bunun kendisine kaynak
olarak gösterdiği İslamiyet’le ne kadar derin bir çelişki oluşturduğunu esasen
kendisinin de bilmesi lazım. Eğer derdimiz İslam’a uygun bir edep ve ahlak
ortamı sağlamaksa kendimizin de buna uygun bir şekilde konuşması lazım. Sayın
Özkes’i demin dinlerken, özellikle konuşmasının sonlarına doğru öyle bir
feveran hâlinde konuşur hâlde gördüm ki, doğrusu böyle bağıran ve çağıran bir
insan hangi kelimeyi, hangi ahlaki ilkeyi insanlara güzel bir şekilde
anlatabilir, bundan emin değilim. 
BÜLENT TURAN (İstanbul) – Sonra izlesin kendini bir.
GÜRKUT ACAR (Antalya) – Bakara makaraya böyle tepki koymadınız
ama! 
ALİM IŞIK (Kütahya) – Bakara makaraya da bir referans
gösterin. 
MEHMET NACİ BOSTANCI (Devamla) – Değerli arkadaşlar, Sayın
Özkes’in her zaman anlatım tarzı da kes-yapıştır taktiğidir, bir kolaj
mantığıdır. 
Şimdi Marcel Duchamp diye bir plastik sanatçısı vardır.
Duchamp plastik sanatlara ilişkin bir sergi açar, kendi yapmış olduğu
eserlerini sergiler, bunların arasına da bir tane pisuvar yerleştirir, pisuvar.
İzleyicilerden birisi orayı dolaşırken, evet, bütün sanat eserlerine Duchamp’ın
eli değmiştir ama bir pisuvarın orada ne işi vardır. Duchamp’a sorar: “Bu bir
pisuvar değil mi?” der, “ Evet.” der Duchamp; “Bunu siz mi yaptınız?” der,
“Hayır, köşedeki nalburdan aldım.” der; “Peki, burada ne işi vardı, sergide?”,
“Ben onu nalburdan almakla birlikte bağlamını değiştirdim. O artık bir pisuvar
değil, o bir sanat eseri.” der. 
Şimdi, Sayın Özkes de sözlerin bağlamını değiştirerek bize
başka bir hikâye anlatmaya çalışıyor. Buradaki arkadaşların, önünde hangi
cümle var, arkasında hangi cümle var, ne için bunları söylemiş, buna ilişkin
bir dikkat, buna ilişkin ahlaki bir kaygı, buna ilişkin gerçekten meselenin
tamamına bakıldığında o söz ne anlama geliyor, bir muhakeme, bir düşünme
olmaksızın, bütünüyle kötü niyetle, bütünüyle arkadaşları rencide etmek amaçlı,
kolaj mantığıyla, tıpkı pisuvar gibi, sözlerini araya yerleştiriyor. 
Böyle bir mantığı, Sayın Özkes,
geldiğinizi burada her vesile iddia ettiğiniz, ilişkili olduğunuzu
varsaydığınız o kutsal gelenekle, o İslami anlatıyla siz eğer
uzlaştırabiliyorsanız, benim size diyecek bir lafım yok, hiçbir sözüm yok.
İZZET ÇETİN (Ankara) – Hoca
ayetikerîmeyle konuştu, sen ona pisuvarla cevap veriyorsun. 
MEHMET NACİ BOSTANCI (Devamla) – O
yüzden, Sayın Özkes’i -yapabiliyorsa eğer- bu konulara ilişkin yine buraya gelip
“Bana laf attılar.” diye feveran etmek yerine, biraz muhasebe, içsel bir
muhasebe yapmaya davet ediyorum. Önce bunu belirteyim.
İkincisi, şunu anlamakta da
zorlanıyorum: Hakikaten Türkiye'nin yakın dönemdeki siyasi geleneğine
baktığımda, geçmişte belli bir siyaset geleneğinden gelenler, genellikle
muhafazakâr, dinî hassasiyetleri olan çevreleri geçmiş yıllarda “Siz
irticacısınız. Siz gericiliği getirmek istiyorsunuz. Siz çok fazla İslam’a ve
ona ilişkin terminolojiyle konuşuyorsunuz.” diye fazlasıyla Müslüman olmakla
suçlarlardı. Şimdi görüyorum ki suçlamanın biçimi değişmiş, diyorlar ki: “Siz,
sahih Müslüman değilsiniz. Sahih Müslüman olmalısınız.” Ben de anlamakta
zorlanıyorum. Gerçekten, bizim Müslüman mı olmamız lazım bu arkadaşlara, bu
siyasi anlayışa sahip olanlara göre… Hemen belirteyim: Herhangi bir siyasi
partiyi külliyen suçlamıyorum, bir anlayıştan ve zihniyetten bahsediyorum.
Acaba Müslüman mı olmamız gerekiyor, Müslüman mı olmamamız gerekiyor, bunu da
karıştırıyorum. Sayın Özkes’in de burada nerede durduğunu, ben, söylediğim
anlatım çerçevesinde kestiremiyorum, çok belirsiz kalmış vaziyette. 
Bu vesileyle saygılar sunarım. (AK
PARTİ sıralarından alkışlar)
BAŞKAN – Teşekkür ederim.
LEVENT GÖK (Ankara) – Sayın Başkan…
İHSAN ÖZKES (İstanbul) – Sayın Başkan…
ÜNAL KACIR (İstanbul) – Sayın Başkan,
ben söz istedim.
BAŞKAN – Buyurun Sayın Kacır.
ÜNAL KACIR (İstanbul) – Efendim, sayın
konuşmacıyı, Sayın Özkes’i dikkatle dinledim, aynen şu cümleyi kullandı: “Bugün
Türkiye’de iktidar korkusu Allah korkusunu geçmiştir.”
Değerli Başkan, bu, millete hakarettir.
Kim korkuyor iktidardan? Onların iddiasına göre millet korkuyor. Kimden
korkmadığı kadar? Allah’tan korkmadığı kadar. Bu, millete hakarettir. 
Lütfen bu sözünü düzeltsin. Ben bu
milletin bir milletvekili olarak bunu gündeme getirmeyi doğru buldum. 
BAŞKAN – Tutanaklara bir bakalım.
ÜNAL KACIR (İstanbul) – Türkiye Büyük
Millet Meclisinde lütfen sözünü geri alsın.
ENGİN ALTAY (Sinop) – Hayır, bunda ne
var böyle dediyse, anlamıyorum ki ben. Ben de altına imza atıyorum.
ÜNAL KACIR (İstanbul) – Altına imza
atıyormuş beyefendi de.
ENGİN ALTAY (Sinop) – Evet.
BAŞKAN – Sayın Gök, siz konuşmayacak
mısınız?
LEVENT GÖK (Ankara) – Sayın Özkes
konuşacak.
BAŞKAN - Sayın Özkes, buyurun.
ENGİN ALTAY (Sinop) – İktidar korkusu
Allah korkusunun önüne geçti. Doğru bir söz.
ÜNAL KACIR (İstanbul) – Cumhuriyet Halk
Partisi Grup Başkan Vekili altına…
BAŞKAN – Sayın Kacır, anladık, tamam.
Anlaşıldı yani talebiniz. Tutanaklara bakacağım tekrar.
ÜNAL KACIR (İstanbul) – Millete hakaret
etmekten geri kalmazlar zaten.
BAŞKAN - Sayın Özkes, buyurun.
İHSAN ÖZKES (İstanbul) – Sataşmadan
dolayı söz istiyorum.
AHMET YENİ (Samsun) – Evvela özür dile,
özür!
BAŞKAN – İki dakika, buyurun.
VIII.-
SATAŞMALARA İLİŞKİN KONUŞMALAR (Devam)
4.- İstanbul
Milletvekili İhsan Özkes'in, Amasya Milletvekili Mehmet Naci Bostancı’nın MHP
grup önerisi üzerinde yaptığı konuşması sırasında şahsına sataşması nedeniyle
konuşması
İHSAN ÖZKES (İstanbul) – Sayın Başkan,
değerli milletvekilleri; hepinizi saygıyla, sevgiyle selamlıyorum.
Şimdi, ben, aslında, bağırarak,
çağırarak konuşmuyorum. 
RECEP ÖZEL (Isparta) – Ya sen kendini
bir izle ya.
İHSAN ÖZKES (Devamla) – Ben rahat bir
şekilde konuşuyorum ancak benim konuşmalarımdan AKP’lilerin kimyası bozuluyor
ve beni konuşamaz duruma getirerek benim ancak sesimi yükselterek konuşmama
sebep oluyorlar. Eğer bağırarak, böğürerek konuşanlara bakacaksanız sizin
bakacağınız çok kişi var.
BÜLENT TURAN (İstanbul) – Aynaya bak,
aynaya!
BAŞKAN – Sayın Özkes, lütfen hakaret
etmeyin.
İHSAN ÖZKES
(Devamla) – Eğer bağırarak ve böğürerek konuşanlara bakacaksanız sizin çok
bakacağınız kişiler var. Bu, bir.
RECEP ÖZEL (Isparta) – Ön seçim
hazırlıkları mı bu?
İHSAN ÖZKES (Devamla) – Şimdi,
“Muhasebe yapmaya davet ediyorum.” Ya, Allah’tan korkun be!
ÜNAL KACIR (İstanbul) – Sayın Başkan,
böğürerek konuşanın burada ne işi var ya? Bu ne demek ya!
İHSAN ÖZKES (Devamla) – Sen “Başbakana
dokunmak ibadettir.” diyene bir şey diyemeyeceksin…
MEHMET ERSOY (Sinop) – Hepimize hakaret
ediyor. Ne demek böğürmek?
RECEP ÖZEL (Isparta) – Arkadaşlar
tashih ettiler onu.
İHSAN ÖZKES (Devamla) – Sen “Başbakana
dokunmak ibadettir.” diyene bir şey diyemeyeceksin, “Bakara makara” diyene bir
şey diyemeyeceksin, o muhasebeyi yapamayacaksın; ben “Bunlar doğru değil.” diyeceğim,
ben muhasebe yapacağım; öyle mi?
MEHMET NACİ BOSTANCI (Amasya) – Bana
bakma, sen yap.
İHSAN ÖZKES (Devamla) – Yazık ya! Yazık
ya!
BÜLENT TURAN (İstanbul) – Yapma, yapma;
zaten sen yapma!
MEHMET NACİ BOSTANCI (Amasya) – Bana
bakma, sen yap.
İHSAN ÖZKES (Devamla) – Yazık, yazık,
yani gerçekten yazık!
MEHMET NACİ BOSTANCI (Amasya) – Bana
bakma, sen yap. Beni niye ölçü yapıyorsun?
ÜNAL KACIR (İstanbul) – Ne kadar ayıp
bir şey ya!
İHSAN ÖZKES (Devamla) – Şimdi, diyor
ki: “Türkiye’de iktidar korkusu Allah korkusunu aşmıştır.” demişim. E, bir
şüpheniz varsa bir anket yapın bakayım, bir araştırma yapın. (AK PARTİ
sıralarından gürültüler)
İBRAHİM KORKMAZ (Düzce) – Tövbe
estağfurullah!
İHSAN ÖZKES (Devamla) – Hodri meydan!
Allah rızası için bunu yapın bak, Allah rızası için yapın.
RECEP ÖZEL (Isparta) – Ya, ön seçim
korkusu…
İHSAN ÖZKES (Devamla) – İktidar korkusu
Allah korkusunu Türkiye’de aşmıştır. Bu vebal, bu günah size yeter de artar
bile. Allah bunun hesabını size soracak.
İBRAHİM KORKMAZ (Düzce) – Bize fetva
verme, otur yerine! Burası müftülük yapacak yer değil!
İHSAN ÖZKES (Devamla) – Kimin ne kadar
samimi olduğunu inşallah göreceksiniz. Ancak, gördüğünüzde iş işten geçmiş
olacak.
MEHMET ERSOY (Sinop) – Senin için
geçerli olabilir.
İHSAN ÖZKES (Devamla) – Hepinizi
saygıyla selamlıyorum. (CHP sıralarından alkışlar, AK PARTİ sıralarından
gürültüler)
BAŞKAN – Teşekkür ederim.
MEHMET ERSOY (Sinop) – Böğürmeye devam
et sen, böğürmeye devam et!
BAŞKAN – Sayın Özkes, lütfen yerinize
geçin.
MEHMET ERSOY (Sinop) – Böğürmeye devam
et!
İBRAHİM KORKMAZ (Düzce) – Müftü efendi…
ENGİN ALTAY (Sinop) – Uyma,
makaracılara uyma sen. Orası makara tarafı, burası Bakara tarafı.
BAŞKAN – Sayın Halaçoğlu, sizi
dinliyorum.
YUSUF HALAÇOĞLU (Kayseri) – Sayın
Başkanım, bizim grup önerimiz mecrasından çarpıtılmıştır, bu konuda bir
açıklama yapmak istiyorum.
BAŞKAN – Buyurun, yerinizden, bir
dakika…
İBRAHİM KORKMAZ (Düzce) – Bir âmin
bekliyoruz oradan ha!
BAŞKAN – Sayın Korkmaz… 
İBRAHİM KORKMAZ (Düzce) – Bir âmin
bekliyoruz, âmin!
BAŞKAN – Sayın Korkmaz…
İHSAN ÖZKES (İstanbul) – Âmin diyen
Müslüman olursa ben âmin derim. Kâfirin duasına âmin demem ben.(AK PARTİ
sıralarından gürültüler)
BAŞKAN – Sayın Özkes… 
IV.-
AÇIKLAMALAR (Devam)
15.-
Kayseri Milletvekili Yusuf Halaçoğlu'nun, MHP grup önerisinin mecrasından
çarpıtıldığına ilişkin açıklaması
YUSUF HALAÇOĞLU (Kayseri) – Sayın
Başkanım…
İHSAN ÖZKES (İstanbul) – Bir kâfirin
duasına âmin demem ben.
BAŞKAN – Sayın Özkes…
İHSAN ÖZKES (İstanbul) – Bir kâfirin,
bir belamın duasına âmin demem. (AK PARTİ sıralarından gürültüler)
BAŞKAN – Sayın Korkmaz…
ENGİN ALTAY (Sinop) – Siz şu
hareketleri görmüyor musunuz? Hayret bir şey ya!
BAŞKAN – Grup Başkan Vekili söz aldı. 
MEHMET ERSOY (Sinop) – Niye oraya
müdahale etmiyorsunuz?
BAŞKAN – Sayın Özkes, Sayın Korkmaz
diyorum, lütfen…
MEHMET ERSOY (Sinop) – Oradan
böğürüyor. Nasıl olacak?
İBRAHİM KORKMAZ (Düzce) – “Kâfir” diye
bağırıyor, bu normal midir yani?
BAŞKAN – Tamam, tamam.
Yusuf Halaçoğlu söz aldı, Grup Başkan
Vekili söz aldı. (AK PARTİ ve CHP sıralarından karşılıklı laf atmalar)
YUSUF HALAÇOĞLU (Kayseri) – Değerli
arkadaşlar…
BAŞKAN – Sayın Altay, arkadaşınızı da
bir susturabilirseniz… Lütfen...
ENGİN ALTAY (Sinop) – Sayın Başkan,
burada bir kişi konuşuyor…
YUSUF HALAÇOĞLU (Kayseri) – Değerli
arkadaşlar…
ENGİN ALTAY (Sinop) – …orada koro
hâlinde taciz var. 
BAŞKAN – Ne yapabilirim? 
ENGİN ALTAY (Sinop) – Ne yapabilirim
olur mu? Oturuma ara vereceksiniz. 
BAŞKAN – Bak, yine bağırıyorsun, yine
sesini yükseltiyorsun. 
ENGİN ALTAY (Sinop) – Sayın Başkan…
(Gürültüler)
BAŞKAN – Tamam. 
ENGİN ALTAY (Sinop) – Oturuma ara
verin. Gürültü olduğu zaman ara verilir. 
BAŞKAN – Bak, Sayın Halaçoğlu söz aldı.

ENGİN ALTAY (Sinop) – “Ara vereceğim.”
diye uyarmanız gerekir. 
BAŞKAN – Sayın Halaçoğlu söz aldı, Grup
Başkan Vekili. 
ENGİN ALTAY (Sinop) – Koro hâlinde
Sayın Özkes’e sataşıyorlar. Söyledikleri çok rahatsız etmiş anlaşılan. 
YUSUF HALAÇOĞLU (Kayseri) – Değerli
arkadaşlar…
ENGİN ALTAY (Sinop) – Hayret bir şey
ya!
BAŞKAN – Buyurun. 
YUSUF HALAÇOĞLU (Kayseri) – Değerli
arkadaşlar, şimdi, biz din adamlarının sorunlarıyla ilgili bir önerge
vermiştik. Zannediyorum, dinimiz hakkında bir önerge vermedik. 
Şimdi, dinimizin sorunlarından söz
etmiyoruz, din adamlarımızın sorunlarından söz ettik biz burada. Eğer dinimizin
sorunlarından söz edeceksek ayrıca oturum yapmamız gerekir. 
Şimdi, bu konuda…
ÜNAL KACIR (İstanbul) – Dinimizin ne
sorunu olsun ya!
YUSUF HALAÇOĞLU (Kayseri) – …eğer
ayıplarımız varsa onları örtmemiz gerekiyor ama…
ÜNAL KACIR (İstanbul) – Dinimizin sorunu
olur mu?
İBRAHİM KORKMAZ (Düzce) – Hocam, dinin
sorunu olmaz. 
BAŞKAN – Sayın milletvekilleri…
YUSUF HALAÇOĞLU (Kayseri) – …siz şimdi,
birisi çıkıp farkına varmıyorsa veya varıyorsa ve şirke giriyorsa her insanın
üzerine düşen görev bir şekilde onu ibra etmektir, açıklamaktır ve ikaz
etmektir. 
İBRAHİM KORKMAZ (Düzce) – Yakışmıyor
sana, Yusuf Hoca, yakışmıyor sana.
MUSTAFA ERDEM (Ankara) – Ona siz mi
karar vereceksiniz?
BAŞKAN – Sayın Korkmaz…
YUSUF HALAÇOĞLU (Kayseri) – Arkadaşlar,
yapmayın. 
Bakın, şuna ne diyeceksiniz?
(Kayseri Milletvekili Yusuf
Halaçoğlu’nun cep telefonuyla Cumhurbaşkanı Recep Tayyip Erdoğan’a ait ses
kaydını dinletmesi)
Arkadaşlar, buna ne diyeceksiniz? Ne
diyorsunuz? “Rahmetimiz gazabımızı aşacaktır.” diyor şimdiki Cumhurbaşkanı. Ne
diyeceksiniz? Susacak mısınız? 
ERKAN AKÇAY (Manisa) – Buyurun, cevap
verin. 
LEVENT GÖK (Ankara) – Hadi bakalım.
İBRAHİM KORKMAZ (Düzce) – Ne var bu
lafta?
YUSUF HALAÇOĞLU (Kayseri) – “Rahmetimiz
gazabımızı aşacaktır.”
İBRAHİM KORKMAZ (Düzce) – Ya, ne var bu
lafta?
MUSTAFA ERDEM (Ankara) – Ayetikerîmeyi
inkâr ediyor, daha ne diyecek ya?
İBRAHİM KORKMAZ (Düzce) – Hocam,
anlamıyorsanız gelin, öğretelim. 
YUSUF HALAÇOĞLU (Kayseri) – Yahu,
“Bunda ne var?” diyorsanız zaten işte sorun bu, sorun budur. 
İBRAHİM KORKMAZ (Düzce) – Bak,
anlamıyorsunuz, bilmiyorsunuz. 
YUSUF HALAÇOĞLU (Kayseri) – Yapmayın. 
(Mikrofon otomatik cihaz tarafından
kapatıldı) 
ERKAN AKÇAY (Manisa) – Çürümüşsünüz be,
çürümüşsünüz!
YUSUF HALAÇOĞLU (Kayseri) – “Rahmetimiz
gazabımızı aşacaktır.” diyene…
BAŞKAN – Sayın Halaçoğlu, teşekkür
ederim. 
YUSUF HALAÇOĞLU (Kayseri) – “Ne sorun
var?” diyorsanız artık… (Gürültüler) 
BAŞKAN – Sayın milletvekilleri, burada
din tartışması yapmıyoruz. 
Lütfen…
Sayın Baluken, söz talebinde
bulunmuştunuz. (Gürültüler) 
16.-
Bingöl Milletvekili İdris Baluken'in, milletvekillerinin Genel Kurulda temiz
bir dille konuşması gerektiğine ilişkin açıklaması
İDRİS BALUKEN
(Bingöl) – Sayın Başkan, şimdi, deminden beri, bilemiyorum duyuyor musunuz ama
sürekli “böğürme, böğürme” diye havada uçuşan laflar var.
BÜLENT TURAN (İstanbul) – Kürsüden,
kürsüden.
İDRİS BALUKEN (Bingöl) – Bildiğim
kadarıyla İç Tüzük’te, Genel Kurulda temiz bir dille konuşulması…
BAŞKAN – Bunu söyledim.
İDRİS BALUKEN (Bingöl) – …ve bu temiz
dille bir diyaloğun kurulmasıyla ilgili müeyyideler var.
Siz deminden beri, bu yönde gelen bütün
bu ahlak dışı üslupsuzluklara seyirci kalıyorsunuz. 
Benim sizden ricam, tutanakları
inceleyin. Bu kelimeyi kullanan milletvekilleriyle ilgili hem bir işlem
yaptırmak hem de temiz dile davet etmek…
BAŞKAN – Teşekkür ederim.
İDRİS BALUKEN (Bingöl) – Biz burada bu
üslupla geçecek diyalogları dinlemek zorunda değiliz.
BAŞKAN – Teşekkür ederim.
Ben gerekli ikazı yaptım, “Lütfen
hakaret etmeyin.” dedim ama söylediğiniz o kelimeyi ilk söyleyen kişi İhsan
Özkes’ti. Buradan da aynı şekilde tavırlar geldi. Bakarız tutanaklara, işlemi
yaparız.
İDRİS BALUKEN (Bingöl) – Hayır,
tutanaklarda da…
Biz dinlemek zorunda değiliz, bunları
daha iyi inceleyin.
BAŞKAN – Evet, doğru söylüyorsunuz.
BÜLENT TURAN (İstanbul) – Kürsüden
söyledi Sayın Başkan.
İHSAN ÖZKES (İstanbul) – Neden üstüne
alındın?
BAŞKAN – Tamam Sayın Özkes.
ENGİN ALTAY (Sinop) – Sayın Başkan…
BAŞKAN – Levent Bey, konuşacak mısınız?
LEVENT GÖK (Ankara) – Engin Bey söz
aldı efendim.
BAŞKAN – Engin Bey, buyurun.
17.- Sinop
Milletvekili Engin Altay'ın, Genel Kurulun atmosferiyle ilgili olarak Başkanın
milletvekillerini uyarması gerektiğine ilişkin açıklaması
ENGİN ALTAY (Sinop) – Sayın Başkan,
teşekkür ederim. 
Müteaddit defalar Genel Kurul
atmosferiyle ilgili olarak beni uyardığınızı görüyorum. Umarım buradaki
niyetiniz beni hedef göstermek değildir. 
Ancak şunu da belirtmek isterim:
Türkiye Büyük Millet Meclisi İçtüzüğü çok açıktır. 157’nci maddeye göre… Biraz
önce grubumuza mensup Sayın İhsan Özkes konuşma yaparken kürsüde, AKP Grubundan
koro hâlinde tacize maruz kalmıştır ve doğal olarak konuşmasının bitiminde
sesini yükseltmiştir. Bence siz beni uyaracağınıza 157’nci madde çerçevesinde
Düzce Milletvekili Sayın İbrahim Bey’e bir işlem yapmanızı talep ediyorum.
İBRAHİM KORKMAZ (Düzce) – Emrin olur…
ENGİN ALTAY (Sinop) – Tutanaklara bakın
ve bu talebimi lütfen yerine getirin.
BAŞKAN – Peki, bakayım tutanaklara.
Yalnız ben sizi uyarmadım, sadece bir
ricada bulundum ses tonunuzu ayarlama konusunda.
ENGİN ALTAY (Sinop) – Benim böyle, bu
kadar çıkıyor sesim.
BAŞKAN – Buyurun Sayın Gök.
XI.-
ÖNERİLER (Devam)
A) Siyasi
Parti Grubu Önerileri (Devam)
2.- MHP
Grubunun, Ankara Milletvekili Mustafa Erdem ve arkadaşları tarafından, din
görevlilerinin sorunlarının araştırılması amacıyla 24/11/2014 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 21 Şubat 2015 Cumartesi günkü birleşiminde sunuşlarda okunmasına
ve ön görüşmelerinin aynı günkü birleşiminde yapılmasına ilişkin önerisi
(Devam)
III. YOKLAMA
(CHP sıralarından bir grup milletvekili
ayağa kalktı)
LEVENT GÖK (Ankara) – Biz yoklama
istiyoruz.
BAŞKAN – Yoklama istiyorsunuz.
Tamam, 20 kişi kalkınca anlıyorum onu
da…
Milliyetçi Hareket Partisi Grubu
önerisini oylarınıza sunacağım ancak yoklama talebi var, onu yerine getirelim.
Sayın Gök, Sayın Altay, Sayın Serindağ,
Sayın Tanal, Sayın Acar, Sayın Karaahmetoğlu, Sayın Ekinci, Sayın Demiröz,
Sayın Çetin, Sayın Dudu, Sayın Akgöl, Sayın Kuşoğlu, Sayın Demirçalı, Sayın
Küçük, Sayın Toprak, Sayın Sarıbaş, Sayın Aydın, Sayın Çam –tekrar hoş
geldiniz- Sayın Özkes, Sayın Danışoğlu.
Yoklama için üç dakika süre veriyorum
ve süreyi başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
XI.-
ÖNERİLER (Devam)
A) Siyasi
Parti Grubu Önerileri (Devam)
2.- MHP
Grubunun, Ankara Milletvekili Mustafa Erdem ve arkadaşları tarafından, din
görevlilerinin sorunlarının araştırılması amacıyla 24/11/2014 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 21 Şubat 2015 Cumartesi günkü birleşiminde sunuşlarda okunmasına
ve ön görüşmelerinin aynı günkü birleşiminde yapılmasına ilişkin önerisi
(Devam)
BAŞKAN - Milliyetçi Hareket Partisi
grup önerisini oylarınıza sunuyorum: Kabul edenler… Kabul etmeyenler… Öneri
kabul edilmemiştir.
On dakika ara veriyoruz.
Kapanma Saati:
17.42
DÖRDÜNCÜ OTURUM
Açılma Saati:
17.58
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul)
----0----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin Dördüncü Oturumunu açıyorum.
Cumhuriyet Halk Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
Buyurun.
3.- CHP
Grubunun, Türkiye Büyük Millet Meclisi gündeminin “Genel Görüşme ve Meclis
Araştırması Yapılmasına Dair Öngörüşmeler” kısmında yer alan kadınların
istihdam ve ücret eşitsizliği sorunlarının araştırılarak alınması gereken
önlemlerin belirlenmesi amacıyla bir Meclis araştırması açılmasına ilişkin
önergenin (10/700) ön görüşmelerinin, Genel Kurulun 21 Şubat 2015 Cumartesi
günkü birleşiminde yapılmasına ilişkin önerisi
21.02.2015
Türkiye Büyük
Millet Meclisi Başkanlığına
Danışma Kurulunun 21/02/2015 Cumartesi
günü (Bugün) yaptığı toplantısında, siyasi parti grupları arasında oy birliği
sağlanamadığından, Grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
Levent Gök
Ankara
Grup Başkan Vekili
Öneri:
Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Ön Görüşmeler” kısmında
yer alan kadınların istihdam ve ücret eşitsizliği sorunlarının araştırılarak
alınması gereken önlemlerin belirlenmesi amacıyla verilmiş olan (10/700) esas
numaralı Meclis araştırma önergesinin görüşmesinin, Genel Kurulun 21/02/2015
Cumartesi günlü (bugün) birleşiminde yapılması önerilmiştir.
BAŞKAN – Cumhuriyet
Halk Partisi grup önerisinin lehinde ilk konuşmacı Antalya Milletvekili Sayın
Gürkut Acar, buyurun. (CHP sıralarından alkışlar)
GÜRKUT ACAR (Antalya) – Sayın Başkan,
değerli milletvekilleri; (10/700) esas numaralı, kadınların istihdam ve ücret
eşitsizliği sorunlarının araştırılarak alınması gereken önlemlerin belirlenmesi
amacıyla bir Meclis araştırma komisyonu kurulması konulu önergemizin gündeme
alınmasına ilişkin önerimiz üzerinde söz aldım. Sizleri saygıyla selamlıyorum.
Türkiye'de kadınların istihdam sorunu
var, ücret eşitsizliği sorunu var; bunları konuşacağız ama bunlardan, her
şeyden önce Türkiye'de kadınların can güvenliği sorunu var, yaşam hakkı sorunu
var. Son yedi yılda yaklaşık 1.500 kadın şiddet sonucu yaşamını yitirdi değerli
arkadaşlarım. Bu yılın sadece ocak ayındaki rakamları söylüyorum: Öldürülen
kadın sayısı 200’dür. 200 ailede, ocakta acı var sadece ocak ayında. Sorunun
büyüklüğünü anlatmaya bu yetmiyor ama Mersin Tarsus’ta Özgecan Aslan’ın
hunharca katledilmesi, hemen ardından Antalya’da Hüsne Aslan’ın arabayla
ezilerek öldürülmesi bu sorunun boyutlarını daha çarpıcı ve daha acıklı şekilde
ortaya koymuştur. 
Bakın, Türkiye Büyük Millet Meclisi
kadına yönelik şiddetin araştırılması için bir komisyon kurdu değerli
arkadaşlarım. Bu Komisyon sorunu tespit edecek ve çözüm üretecek. Bu Komisyon
neyle gündeme geldi dersiniz? Bir erkek AKP’li vekilin mahalle namusu
kavramıyla gündeme geldi yani kadına yönelik şiddeti mahalle namusuyla
önleyeceğiz. Bunun akılla, mantıkla bir bağlantısı var mı değerli arkadaşlarım?
Türkiye'nin bu tabloyu ve yaratan zihniyeti daha fazla taşıması mümkün
değildir, bunu ceza yasalarıyla da önlemek mümkün değildir. 
Bakın, bugün Cumhuriyet gazetesinde
“Kadın meselesi değil, erkek meselesi” diye bir araştırma var. Hâlâ “Erkek
sever de döver de.” diyenlerin oranı kaç biliyor musunuz? Yüzde 21. Erkeklerin
yüzde 26’sı, kadınların yüzde 17’si erkek şiddetini içselleştirmiş durumda.
Toplumun yüzde 69’u “Kadın çalışmak için eşinden izin almalıdır.” görüşünde,
kadınların yüzde 64’ü bile böyle düşünüyor. Bunu değiştirmenin yolu eğitimdir
değerli arkadaşlarım, aşabileceksek eğitimle aşacağız, eğitim, eğitim, eğitim.
Bu alanda yapılan çalışmalardan sonuç alınmasının Millî Eğitim Bakanlığına
bağlı olduğunu düşünüyorum ama ne yazık ki eğitim kurumlarında da bu konunun
tam tersi örnekler karşımıza çıkıyor. Yani, karma eğitimi kaldırarak mı
kadın-erkek eşitliği bilincini geliştireceğiz? Eğitim ortamlarında küçücük
çocukları cinsiyetlerine göre ayırarak mı bu bilinci geliştireceğiz? Eğitimde
cinsiyetçi uygulamaları artırarak mı bu bilinci getireceğiz değerli
arkadaşlarım? Böyle bir şey nasıl mümkün olacak? Adalet ve Kalkınma Partisinin
dedikleri ile yaptıkları arasında büyük çelişki var. Bu, tüm alanlara yansıyor.

0-6 yaş çocuklarına TRT’nin gösterdiği
filmlere bakmanızı rica ediyorum, çizgi filmlere. O filmlerde kadın nedir?
Kadın annedir, yemek yapar, bulaşık yıkar, çamaşır yıkar, çocuk bakar, işi ve
mesleği yoktur ve bu, 0-6 yaş çocuklarımızın beynine ekiliyor. Önergemizin konusu
olan kadınların istihdamı ve ücret eşitsizliği konusu da buna dâhildir. 
Bakın, Kadın Erkek Fırsat Eşitliği
Komisyonunun üyesiyim değerli arkadaşlarım. Bazı çalışmalarına da saygı
duyuyorum ama etkin değil, sonuç alıcı değil. KEFEK bugün hiçbir sonuç alamamıştır
yaptığı çalışmalardan, dört sene oldu, dört senedir çalışıyoruz. 
Değerli arkadaşlarım, bakınız,
ordumuzda askerlerimiz var, 21 yaşında çocuklar orada eğitim görüyor. Bunlara
kadın-erkek eşitliğiyle ilgili eğitim verilebilir. Veriliyor mu? Verilmiyor.
İlkokuldan itibaren kadın-erkek eşitliğiyle ilgili eğitimin başlaması lazım.
Başlanıyor mu? Başlanmıyor. 
Bu istihdam
konusunda da bir çalışma yapıldı ve bir rapor basıldı. Her alandaki kadın
istihdamının artırılması ve çözüm önerileri komisyonu raporu var. Benim ve
CHP’li arkadaşlarımın bu rapora itirazlarımız var değerli arkadaşlarım çünkü
bir şeyler yapılıyormuş, çalışılıyormuş gibi gösteriliyor ama işin özü es
geçiliyor. Bakın, nüfusumuzun yaklaşık yarısı kadın, çalışma çağındaki
kadınlarımızın sayısı yaklaşık 28 milyon. Çalışanların sayısı kaç? 7-8 milyon.
Türkiye İstatistik Kurumunun rakamlarına göre iş gücüne katılma oranı
erkeklerde yüzde 72,3; kadınlarda ise yüzde 30,9. Ama gerçek rakamı söyleyeyim
-bu şişirilmiş rakam- yüzde 28,3 dolayında. İşte bütün sorun burada. 
Değerli
arkadaşlarım, OECD ülkelerinde kadınların iş gücüne katılma oranı yüzde 65’tir.
Bu Kadın Erkek Fırsat Eşitliği Komisyonu rapor hazırlıyor, çekingen bir
şekilde, boynunu bükerek “Kadın istihdama katılsın.” diyor. Sonra, yurttaşların
vergileriyle yayın yapan TRT’den, yandaş TRT’den, AKP’nin borazanı hâline
gelmiş olan TRT’den bir adam çıkıyor ve “Çalışan kadın yuvasını dağıtıyor.”
diye fetva veriyor. AKP’li büyüklerden ya da Meclisteki Komisyondan bu adama
“Sen ne diyorsun densiz?” diyen var mı? Yok. TRT neden Kadın Komisyonunun
raporunu anlatmıyor da bu adamı konuşturuyor? Çünkü asıl AKP zihniyeti budur,
ekranlara da o taşınıyor. TRT’den topluma, “Hamile kadının sokakta gezmesi
doğru değil.” mesajı yayılıyor. Kendisini Başbakan zanneden, bu nedenle de
sözde Cumhurbaşkanı dediğim “cumhurbaşbakan” 3 çocuk, 5 çocuk mesajları veriyor
değerli arkadaşlarım. 
Bir de “Kadınlar
çocuklarını büyütebilsin.” sloganıyla bir istihdam paketi getiriliyor. Yani,
kadın iş yaşamında olmasın, sosyal yaşamda olmasın, kendi ayakları üzerinde
durmasın, 3-5 çocuk doğursun, evde çocuk baksın; bilinçaltına yerleştirilen
budur. Bunlar faşist bir anlayışın ürünleridir, bunlar laiklik karşıtı bir
anlayışın uygulamalarıdır. AKP zaten bu yönüyle mahkûm olmuş bir siyasi
partidir. 
Değerli
arkadaşlarım, bakınız, laiklik olmadan kadın-erkek eşitliği olmaz. Öncelikle
aklı ve bilimi temel alacaksınız. “Fıtrat, fıtrat” diyerek, aklı ve bilimi
reddederek eşitlik sağlanmaz. Yani, kimse kadın ve erkek fiziksel olarak eşit
olsun demiyor; haklarda eşitlik, fırsatlarda eşitlik olsun, hukukta eşitlik
olsun, temel olan budur. Kabineye bir kadın bakan atayarak, bir kadın vali
atayarak, bir kadın rektör atayarak kadın-erkek eşitliği sağlanmaz, sağlanamaz.

Kadın-erkek ücretlerinde de bir uçurum
var. Bakınız, 1 milyon 23 bin kadının çalıştığı profesyonel meslek gruplarında
yıllık ortalama kazanç 27 bin 861 lira. Aynı işi yapan işi yapan 1 milyon 300
bin erkek ise 34.520 lira kazanıyor. Yani, kadınlar erkeklerle aynı işi yapıyor
ama yüzde 20 eksik ücret alıyor. 
Değerli arkadaşlarım, bunları uzatmak
mümkün ama önemli olan, bunları çözme niyeti var mı, yok mu, iktidarda bu irade
var mı, sorun buradadır.
Bakınız, az önce örnekler verdiğim
araştırmada deniliyor ki: “Toplumun yüzde 42’si ‘Kadının erkekten fazla para
kazanması ailede sorundur.’ diyor.” Yani, neredeyse toplumun yarısı ücret
eşitsizliğini onaylamış oluyor. İşte sorun bu düşünce yapısındadır. 300 bin
öğretmen iş bekliyor, 50 bin sosyolog -biraz önce mesaj geldi- kadro bekliyor.
Yetişmiş insanımız var, yetişmiş kadınımız var, uzmanımız var ama bunlara iş
verilmiyor ve değerlendirilmiyor, göstermelik işler yapılıyor. Ne zaman devlet
bütçesinden ve yerel yönetim bütçelerinden kadın-erkek fırsat eşitliği için pay
ayırırsak o zaman biz belki Avrupa ülkelerine biraz yaklaşmış olacağız.
Değerli arkadaşlarım, durum böyleyken,
AKP iktidarı döneminde en fazla değişiklik yapılan kurumların başında yargı
geliyor. Yargı kurumu, adalet kurumu, paket paket adalet reformlarıyla
darmadağınık edildi. Yargı reformları yapıldı. Sonuç ne oldu? Yargı sistemi
çöktü, adalet sistemi çöktü; yargıya, adalet kurumuna, emniyete, polise duyulan
güven sıfır düzeyine indi. 
Bunu söyleyen biz değiliz, tespitleri
yapan biz değiliz, kendiniz söylüyorsunuz. Bunun sorumlusu kim? En fazla
şikâyetçi görünen sizlersiniz. Burada da büyük bir çelişki yok mu? Hem de çok
bir büyük bir çelişki var. “Yargıyı düzelteceğim, adaleti sağlayacağım.” diye
sürekli paket paket kanun çıkaracaksınız ama sonuç tam bir iflas olacak. İşte
bu, AKP’nin hukuk tanımamasının sonucudur, AKP’nin kendine göre, kendi siyasi
hedeflerine göre hukuk oluşturma çabasının sonucudur.
Değerli arkadaşlarım, bakınız, bir
“cumhurbaşbakan” var; sözde Cumhurbaşkanı ama kendisini Başbakan zannediyor;
kimlerin milletvekili adayı olacağına o karışıyor, partisi için hedefler
belirliyor, hâlâ partili olduğunu iddia ediyor. Tarihî bir açıklama yaptı, dedi
ki: “Bana ‘Hukuk mu, kanun mu?’ diye sorsanız, ben ‘hukuk’ derim.” diyor. Yani
Patagonya’da falan yaşıyor olsam, bir hukukçu olarak ben de buna inanacağım ama
ne yazık ki Türkiye’de yaşıyorum ve bir hukukçu olarak bu açıklamanın gerçekle
uzaktan yakından hiçbir ilgisi olmadığını görüyorum. İnsanların aklıyla bu
kadar dalga geçilmez. Değerli arkadaşlarım, devletin olanaklarıyla seçim
mitingleri yapmaz bir cumhurbaşkanı. “Hukuk” diyen bir adam, muhalefet
partilerini siyasi hedef hâline getirmez. “Önce hukuk” diyen bir kişi, yargı
kararları uygulanmasın diye kanun üstüne kanun yapılmasını sağlamaz.
Hepinize saygılar sunuyorum. (CHP
sıralarından alkışlar)
BAŞKAN – Teşekkür ederim Sayın Acar.
Cumhuriyet Halk Partisi grup önerisinin
aleyhinde ilk konuşmacı Mersin Milletvekili Sayın Ali Öz.
Buyurun. (MHP sıralarından alkışlar)
ALİ ÖZ (Mersin) – Teşekkür ediyorum
Sayın Başkanım.
Sayın Başkan, değerli milletvekilleri;
Cumhuriyet Halk Partisinin Türkiye’de kadın istihdamında yaşanan sorunlar,
cinsler arası ücret eşitsizliğinin boyutlarının araştırılması, kadın
istihdamının artırılması ile ücret eşitsizliğini giderecek önlemlerin
belirlenmesi amacıyla vermiş olduğu önerge üzerine İç Tüzük gereği aleyhte de
olsam lehte konuşma yapacağımı ifade ediyor, bu vesileyle söz almış bulunuyorum
ve yüce heyeti saygılarımla selamlıyorum.
Tabii ki bu konu gerçekten son derece
önemli bir konu. Aslında sadece Türkiye’de değil, tüm dünyada kadınların
istihdama katılması, kadınların istihdamda daha fazla yer tutması ve
dolayısıyla bizim ülkemizde de geçmiş yıllar ile bugünleri kıyaslayarak
partilerüstü, siyasetüstü bakış açısını gerektiren önemli bir konu olduğu
kanaatindeyim. 
Tabii ki bu ifadelerim, Türkiye’de
yaşanan gerçeklerden elbette ki kaçmamızı öngörmez. Türkiye, uluslararası
istatistiklerde kadınların iş gücüne katılım oranları bakımından oldukça
gerilerde yer almakta ve bu nedenle bu gerçeklik önemli bir politika alanı
oluşturmakta. Yani, hatırlarsanız, 2010 yılında yapılan referandumda da o
maddelerin içerisinden bir tanesinin yine kadınların istihdama daha fazla
katılımlarının sağlanması, kadınlara pozitif ayrımcılık üzerinde olduğunu herkes
yakın zamanda herhâlde hatırlar. Tabii ki burada aslında istenilen, ulaşılması
gereken nokta kadınlara pozitif ayrımcılığın ötesinde en azından kadınlara
negatif ayrımcılığın yapılmamasıdır. Ülkemizin gerçekliğini göz önüne
aldığımızda, Türkiye’de 15 yaşından sonra gerek kadın gerekse erkeklerin iş
gücüne katılma oranının yüzde 47,5 civarında olduğunu, bu oranın erkeklerde
yüzde 69,2, kadınlarda ise yüzde 25,9 oranında olduğunu, Avrupa Birliği üyesi
ve aday ülkeler arasında ise kadınların iş gücüne katılma oranının en düşük
olduğu ülkenin Türkiye olduğunu bilmemiz gerekiyor. Tabii ki ülkemiz genelinde
sadece bu düşüşle beraber, orantısal yetersizlikle beraber, iş gücüne katılma
oranının erkeklerde belli yaşlarda, 35-39 yaşında yüzde 95,4 oranında, kadınlarımızda
ise 25 ve 29 yaş arasında yüzde 38,3 oranında olduğunu bilmemiz lazım. Yine,
değişik alanlarda kadınların sosyal hayata ve istihdama katılma oranları
farklılıklar göstermekte.
Bu, kadınların istihdama katılmasındaki
yetersizliğin sebeplerini gözden geçirmek lazım. Türkiye’de kadınların iş
gücüne katılımı önündeki engeller arasında, hepimizin kabul etmesi gereken,
daha doğumdan itibaren toplumsal cinsiyet eşitsizliğini henüz çözememiş olmamız
önemli sebeplerden bir tanesidir. Yani, toplumun belki tamamını aynı kategoride
değerlendirmek doğru olmayabilir ama büyük çoğunluğuyla beraber, özellikle
ekonomik, sosyokültürel ve eğitim düzeyi düşük olan ailelerde doğan çocuklar
arasında nasıl bir cinsiyet ayrımı yapıldığı gerçeğini sizlerin de, hepimizin bilmesi
lazım. En basitinden, erkek çocuklara aile içerisinde “Aslanım, gel yavrum.”
denirken, kız çocuklarına, belli bir şeyleri emir kipiyle sürekli olarak onlara
yaptırmaya çalışan Türkiye’de çok sayıda aile olduğunu bilmemiz lazım. Bunlar
afaki şeyler değil. Yine, tabii ki aile ve toplumsal yapımız yani
geleneklerimiz, kültürümüzün kadına bakış açısının bir zihniyet değişikliğiyle
değiştirilmesi gerektiği gerçeğini ortaya koymak lazım. Eğitim düzeyinin
mutlaka, tabii ki istihdam alanında, kadın ve erkeklerin istihdama katılması
noktasında farklılıklar gösterdiği de açık. Yine, tabii ki burada devletin de
yapması gereken ne var? Yani, biz kadınları tüm Batı ülkelerine, en azından
onların oranına yaklaştırabilecek şekilde hangi yasal düzenlemeleri yapmak zorundayız
ve bu yasal düzenlemelerin sonucu olarak da kadınların istihdama daha fazla
katılmasını sağlamalıyız noktasında kafa yormamız gerekiyor.
Bir diğer faktör, sosyoekonomik
faktörler. Bir de tabii ki özellikle, bir tarafta eğer kadının istihdamını konuşuyorsak,
öbür tarafta da istihdama alan açacak, istihdamı sağlayacak işveren dünyasının
kadın işçiliğine nasıl baktığını da tartışmak zorundayız. Yani ben burada
Cumhuriyet Halk Partisinin vermiş olduğu önergenin aslında çok kapsamlı bir
şekilde incelenip Türkiye’de bu sorunların ortaya konulması ve çözümü
noktasında tüm Parlamentodaki, iktidarıyla muhalefetiyle herkesin bu konuya
kafa yormasının gerektiği kanaatindeyim. 
Tabii ki Türkiye’de son elli yıldır
gerçekleşen bir hadise var; özellikle, kırsal yaşam ve kentsel yaşam. Kentsel
yaşamdaki nüfus oranımızın artmasıyla beraber bu kentsel döngüde kadınlar hak
ettiği oranda, gerçek manada kayıtlı istihdam alanına dâhil edilemediler.
Kadınlardaki emeğin daha ucuza değerlendirilmesi, kadının çalışma şartlarının
erkeklere göre farklı olarak değerlendirilmesi işverenler tarafından kadınları
hep ikinci planda bıraktı. Dolayısıyla, bunun da Türkiye’deki kadının istihdama
katılmasında önemli engellerden bir tanesi olduğunu ifade etmek lazım. Batı bu
işleri aşmış. Batı’da, yapılan değerlendirmelerle kadının gerçekten istihdama
katılması noktasında kadının doğru tarif edilmesi, kadının aynı zamanda annelik
göreviyle beraber yarı zamanlı veya tam zamanlı olarak iş dünyasına katılımının
engellenmemesi için devlet birtakım önlemler almış. Bizde, Türkiye’de belki de
eksik olan şeylerin başında, en önemli faktörlerden bir tanesi bu olarak
görülmekte. 
Hepinizin
bildiği gibi, Türkiye gündemini uzun süre meşgul etmiş olan, Türkiye’de gerek
özel sektörde gerekse kamusal sektörde çalışan kadınların doğum izinlerinin
süresi. Avrupa ülkelerinde istihdama katılan kadınların oranının yüksekliğiyle
beraber, aynı zamanda doğum sonrasında verilen, ebeveynle beraber verilen izin
sürelerinin uzunluğu karşılaştırıldığında, bu süreleri uzun tutan ülkelerdeki
kadınların istihdama katılım oranlarının daha yüksek olduğu görülmekte. Bunun
çok değişik örnekleri var. Mesela bu ülkelerden bir tanesi İsveç, bir tanesi
Polonya. Bu ülkelerde gerçekten doğum sonrası izin sürelerinin artırılmış olması,
izin bitimleriyle beraber ebeveynlerine de izin tanınmış olması, çocukların da
aslında daha gelişim çağındayken psikolojik olarak, ruhsal olarak daha sağlıklı
bir ortamda yetişmesinin ve ileride toplumsal olarak daha bağımsız bireyler
olarak yetişmesinin de önünü açmış önemli bir faktör. Biz Milliyetçi Hareket
Partisi olarak bu konuyla alakalı Meclise kanun teklifi de verdik. Özellikle,
Türkiye’deki bu sürenin son derece yetersiz olduğu ve bu sürenin uzatılmasının
çocuk gelişimi, anne sağlığı ve kadının toplumdaki istihdam alanında -eğer
çalışan bir kadınsa- avantaj sağlayacağını da ifade etmiş olmamıza rağmen henüz
bu kanun teklifimizle ilgili olumlu bir gelişme olmadı. 
Şunu da ifade
etmek lazım: Yani, toplumda kadınların özellikle belli alanlarda istihdam
alanına katılmasının eğitim düzeylerinin artmasıyla beraber, sağlanmış olması,
gerek Türkiye Büyük Millet Meclisinde, Parlamentoda kadınların temsil oranının
artırılması gerekse bürokraside, kamuda, yerel veya genel yönetimlerde oransal
olarak kadınların aslında artırılmış olması önemli bir güven oluşturmakla
beraber yeterli olduğunu söyleyebilmemiz mümkün değil. Aslında, kadınların
istihdama katılması sadece kadınların kendi başına yapacağı mücadeleyle elde
edecekleri bir sonuç değil. Baştan itibaren, gerçekten çağdaş bir toplum
yaratmak istiyorsak erkeklerimizin kafasının da buna yatkın olması lazım, bunu
açık dille ifade etmek lazım. Yani, çağdaş bir toplum ancak kadınıyla,
erkeğiyle, toplumun tüm bileşenleriyle istihdama ortak derecede katılabilen, ortak
düzeyde üretebilen ve kadınların istihdamda daha yüksek oranda yer tutmasını
zihniyet olarak kabul edebilen bir anlayışın eseri olabilir.
Tabii ki kadına şiddet de konunun
içerisinde var. “Kadına şiddet” deyince, Türkiye’de kadına şiddetle alakalı
Meclis araştırması önergeleri var. Özellikle, Mersin’de geçen hafta içerisinde
katledilen Özgecan Aslan kardeşimize ben de Allah’tan rahmet diliyorum;
ailesine, Mehmet Amca’ya, Songül Abla’ya sabırlar, metanetler temenni ediyorum.
Ancak, hepinizin bildiği gibi, daha bu cinayetler konuşulurken, bunun hemen
akabinde, Türkiye’de, belki de basına bile yansımayan çok sayıda kadın
cinayetleri, kadına şiddet, kadına taciz, kadına tecavüz olduğu gerçeğini de
bilmemiz lazım. Dolayısıyla, bunların önlenmesi noktasında da bu Parlamentonun
önemli bir görevi olduğu kanaatindeyim. 
Bu noktada, kurulmuş olan Meclis
araştırma komisyonunda olayların ülkenin gerçekliğine, ülkenin kendi yapısına
uygun olarak araştırılıp alınması gereken önlemlerin bulunması gerektiği
kanaatindeyim. 
Yüce heyetinizi saygılarımla
selamlıyorum. (MHP ve CHP sıralarından alkışlar) 
BAŞKAN – Teşekkür ederim. 
Cumhuriyet Halk Partisi grup önerisinin
lehinde ikinci konuşmacı Mardin Milletvekili Sayın Gülser Yıldırım. (HPD
sıralarından alkışlar) 
GÜLSER YILDIRIM (Mardin) – Sayın
Başkan, değerli milletvekilleri; CHP grup önerisi hakkında söz almış
bulunmaktayım. Hepinizi saygıyla selamlıyorum. 
Bizler bu ülkenin kadınları olarak,
yaşamın her alanına yayılan şiddet dalgasının durdurulması için tek başına
kanunların sertleştirilmesinin çözüm olamayacağına inanıyoruz. Kadına karşı
şiddet özellikle son yıllarda daha görünür olmuş ve âdeta bu ülkede bir kültür
hâline gelmiştir. Yargıda yapılacak düzenlemelerle birlikte asıl değişmesi
gereken şeyin erkek egemen bakış açısı ve özellikle iktidar partisinin erkek
egemen zihniyetinin ciddi anlamda değişime uğraması olduğu açıktır. Burada,
milyonlarca insanı temsil eden milletvekillerinin kullandıkları dil ve üslup
maalesef dışarıda anında yankısını bulmakta ve kadına karşı şiddet dalgasını
daha da körüklemektedir. 
Ben sizlere
kısaca birkaç istatistikten söz etmek istiyorum. İnsan Hakları Derneğinin
verilerine göre Türkiye’de her dört saatte bir 1 kadın tecavüze uğruyor veya
erkek şiddetine maruz kalıyor. Kadın Cinayetlerini Durduracağız Platformu’na
göre 2014 yılında en az 294 kadın erkek şiddetiyle hayatını kaybetti. Bu ülkede
üniversite mezunu kadın çalışanların dahi yüzde 75’i en az bir kez şiddete
maruz kalmaktadır.
Kadınların yüzde 38’i yaşamlarının
herhangi bir döneminde fiziksel veya cinsel şiddetten birine maruz kalıyor.
Evli kadınların yüzde 12’si cinsel şiddet yaşıyor. Kadınların yüzde 26’sı 18
yaşını tamamlamadan evlendiriliyor. Kadınların yüzde 44’ü şiddetten kimseye söz
etmiyor. Her 10 kadından 3’ü şiddete fiziksel olarak karşılık veriyor ve evini
kısa süreliğine terk ediyor. 
Kurumsal başvurularda bulunanların
oranı ise sadece yüzde 11. Kadınların yüzde 80’den fazlası evlilik yaşı, nikâh
şekli ve mal paylaşımına ilişkin kanun maddelerini biliyor, buna karşılık yüzde
60’ı kadının çalışmak için eşinden izin almasının gerekmediğinden habersiz.
Erken yaşta evlenen kadınların yarısı fiziksel veya cinsel şiddete maruz
kalırken 18’inden sonra evlenenlerde bu oran üçte 1’e iniyor. Kadınların yüzde
9’u çocukluk döneminde 15 yaşından önce cinsel istismara maruz bırakılıyor.
2014’te öldürülen her 100 kadından 9’u
öldürüleceğinden emindi, yani koruma talebinde bulundu, bu koruma altında
öldürüldü. Katil her 100 erkekten 4’ü daha önce şiddet uygulamaktan
yargılanmıştı ama hapisten kurtulmuştu. 2014’te kadın ölümleri 2013’e oranla
yüzde 31 artış gösterdi. 2014’te sadece 109 kadın ya da kız çocuğu yaşadıkları
tecavüzü yargıya taşıdı.
Son on beş yılda kadına tecavüzden
yargılanan devlet görevlilerinin sayıları da bir hayli kabarık. Buna göre, 241
polis, 91 asker, 17 özel timci, 15 korucu ve 45 gardiyan tecavüz suçundan
yargılandı, ancak hiçbiri ceza almadı. Bu ülkede kanunlar tecavüzcüleri ve
katilleri cesaretlendirmeye devam ediyor.
Tarsus’ta hedef olduğu tecavüz
girişiminin ardından öldürülen Özgecan Aslan’la birlikte Türkiye’de 2015’in ilk
bir buçuk ayında öldürülen kadınların sayısı 39’a yükseldi. Bu korkunç tablonun
düzelmesi için devlet, kadına yönelik her türlü kötü muamele, kadın ticareti ve
kadın bedeninin istismarını önlemekle yükümlüdür; bu şiddetin değişmesi için
ilk önce erkek egemen dilini ve kültürünü terk ederek kendinden başlamalıdır.
Devlet, aile içi şiddet ve namus cinayetlerinin insanlık suçları olduğunu kabul
etmek zorundadır. Mevcut yasalar ve devletin resmî ağızlarından çıkan sözler
kadına karşı ayrımcılık ve şiddeti körüklemektedir. Kadınların siyasal
partiler, üniversiteler, sendikalar, belediyeler ve Türkiye Büyük Millet
Meclisi başta olmak üzere bütün yönetim mekanizmalarında eşit katılımını
sağlamak gerekir.
Asıl olması gereken bu iken, partimizin
bu ülkenin siyasetine kazandırdığı eş başkanlık sistemine dahi tahammülü
olmayan bir erkek zihniyetiyle karşı karşıyayız. Toplumsal cinsiyet eşitliğini
sağlamak ve bu cinnet hâline dönen şiddeti durdurmak için geniş ölçekli eylem
planları hazırlayacak, bu planların uygulanmasını denetleyecek, özerk bütçeli,
içinde bütün kadın kurumlarının ve örgütlerinin yer aldığı bağımsız bir
bakanlığın, kadın bakanlığının kurulması elzemdir. İlkokuldan itibaren bütün
eğitim müfredatlarında erkekliği ve savaşçılığı yücelten, kadını sadece çile
çeken, çocuk doğuran ve erkeğe bakmakla yükümlü bir varlığa indirgeyen ayrımcı
anlayış tamamıyla çıkartılarak ciddi bir reforma gidilmelidir. Bu ülkede sosyal
medyada, siyasette ve gündelik konuşmalarda yaygın olan ırkçı ve ayrımcı söylem
baz alındığında tablonun ne kadar korkunç olduğu ortaya çıkacaktır. Kadını eve
kapatmaya zorlayan ve kadını sadece bir namus nesnesi olarak algılayan bu
zehirli anlayış, kadın cinayetlerinden ve kadına karşı işlenen suçlardan
birinci derecede sorumludur. 
Biz parti olarak bütün arkadaşlarımızla
birlikte, kadına karşı uygulanan şiddeti, ayrımcılığı ve her türlü kötü
muameleyi lanetliyor, kadınların eşitlik ve özgürlük temelinde bir yaşam inşa
etmesinin bütün koşulları yaratılıncaya kadar mücadele edeceğimizi buradan bir
kez daha tekrar ilan ediyoruz. 
Bu ülkede, emekçilerin, yoksulların ve
kadınların dayanışması için güçlü bir demokrasi ve eşitlik kültürünün en acil
ihtiyaç olduğunu belirtip, kadına karşı uygulanan şiddeti nefretle kınadığımızı
söylemek istiyoruz. 
Bu ülkeye demokrasi, özgürlük ve
eşitlik kültürünü taşıyacak olan asıl dinamik, erkek egemen kültürü
parçalayacak olan güçlü bir kadın dayanışmasıdır. 
Bunu da söylemek istiyorum ki kadın
konusunda, maalesef, ne CHP ne MHP üzerine düşeni yapmamıştır.
Bir diğer konu da bugün Dünya Anadil
Günü olduğundan dolayı bunu da kutlamak istiyorum. Kendi ana dilimizde eğitim
görmekten mahrum bırakılmış bir halk olarak, bu kürsüden, bütün dünya ana dil
halklarını kutluyorum. 
Bir de kendi ana dilimle bu kutlamayı
yapmak istiyorum. (…) (X)
Saygılar. (HDP sıralarından alkışlar)
BAŞKAN – Sayın Yıldırım, rica etsek
Türkçesini de söyleyebilir misiniz?
Yerinizden lütfen. 
YUSUF HALAÇOĞLU (Kayseri) – Sayın
Başkan, Allah aşkına, şimdiye kadar böyle bir tatbikatımız var mı?
FARUK BAL (Konya) – Sayın Başkan, ne
yapıyorsunuz?
BAŞKAN – Öğrenmek istiyorum.
FARUK BAL (Konya) – Sayın Başkan, açın
telefonu, sorun.
ERKAN AKÇAY (Manisa) – Oraya kadar
ziyaret edersiniz, öğrenirsiniz. 
YUSUF HALAÇOĞLU (Kayseri) – Özel olarak
söylesin size. 
BAŞKAN – Öğrenmek istiyorum. 
YUSUF HALAÇOĞLU (Kayseri) – Yani
başkalarına böyle bir imtiyaz tanımıyorsunuz.
FARUK BAL (Konya) – Başbakan da kursa
gidiyor…
BAŞKAN – Bir dakika… Öğrenmek
istiyorum, anlamadım ne söylediğini. Tutanağa geçireceğim, lütfen...
YUSUF HALAÇOĞLU (Kayseri) – O zaman
özel olarak çağırın, söylesin size.
ALİM IŞIK (Kütahya) – Davutoğlu’ndan
alırsınız tercüman olarak.
LÜTFÜ TÜRKKAN (Kocaeli) – Sayın
Başbakana sorun, o kursa gidiyor, size söyler Sayın Başkan.
BAŞKAN – Buyurun Sayın Yıldırım.
LÜTFÜ TÜRKKAN (Kocaeli) – Davutoğlu
anlatsın, ne dedi?
BAŞKAN – Tutanağa geçecek sayın
milletvekilleri.
IV.-
AÇIKLAMALAR (Devam)
18.-
Mardin Milletvekili Gülser Yıldırım'ın, CHP grup önerisi üzerinde yaptığı
konuşmasındaki bazı ifadelerine ilişkin açıklaması
GÜLSER YILDIRIM (Mardin) – Başkan,
Kürtçesini Türkçeye çeviriyorum: Bugün Dünya Anadil Günü olduğundan dolayı, ben
de kendi ana dilimle, sizlere Dünya Anadil Günü’nü kutluyorum diyorum. Kürtçesinin
karşılığı Türkçesi budur.
BAŞKAN – Teşekkür ederim.
GÜLSER YILDIRIM (Mardin) – Ve diğeri de
şu: Bir dili katletmek bir halkı katletmektir. Bunun da diğeri…
(Mikrofon otomatik cihaz tarafından
kapatıldı) 
BAŞKAN – Teşekkür ederim Sayın
Yıldırım.
ADİL ZOZANİ (Hakkâri) – Sayın Başkan…
BAŞKAN – Buyurun.
ADİL ZOZANİ (Hakkâri) – 3 sayın
milletvekili kürsüde Kürtçe ifadeler kullandılar ve siz 3 milletvekiline de bu
sözlerin tercümesini yaptırdınız. Kürt diline yapılabilecek en büyük
hakarettir, bu sözlerin muhatabı Kürt halkıydı ve bu dili çok iyi biliyor. 
BAŞKAN – Yalnız burada Türkler de var
Sayın Zozani.
ADİL ZOZANİ (Hakkâri) – Bu tercümeyi
yaptıramazsınız.
BAŞKAN – Neden yaptıramıyorum?
ADİL ZOZANİ (Hakkâri) – Tercümeye
ihtiyacınız varsa Sayın Başkan, tercümenin yöntemi bellidir.
BAŞKAN – Ben bunu…
ADİL ZOZANİ (Hakkâri) – Hayır,
tercümenin yöntemi burada bu kürsüde…
BAŞKAN – Sayın Zozani, sizi dinleyemem,
dinlemek de istemiyorum.
ADİL ZOZANİ (Hakkâri) – Sayın Başkan,
hayır efendim, tutumunuz yanlıştır, müsaade ederseniz…
BAŞKAN – Ben tutumumun doğru olduğunu
söylüyorum. Tamam, dinlemeyeceğim sizi. (HDP sıralarından gürültüler)
ADİL ZOZANİ (Hakkâri) – Hayır efendim,
usul tartışması istiyorum.
BAŞKAN – Açmıyorum.
ADİL ZOZANİ (Hakkâri) – Hayır, usul
tartışması talep ediyorum.
BAŞKAN – Açmıyorum canım. 
Cumhuriyet Halk Partisi Grubunun
önerisini…
ADİL ZOZANİ (Hakkâri) – Sizi kınıyorum
Sayın Başkanım.
BAŞKAN – Ben de sizi kınıyorum,
kınamayı sadece ben yapabilirim başka kimse değil, şu anda Meclisi yönetiyorum
çünkü. (AK PARTİ sıralarından alkışlar) 
LEVENT GÖK (Ankara) – Sayın Başkanım…
BAŞKAN – Sayın Gök, buyurun.
LEVENT GÖK (Ankara) – Az önce konuşan
sayın hatip “Kadın konusunda Cumhuriyet Halk Partisi bir şey yapmamıştır.”
diyerek partimize bir sataşmada bulunmuştur.
BAŞKAN – Buyurun, iki dakika.
VIII.-
SATAŞMALARA İLİŞKİN KONUŞMALAR (Devam)
5.- Ankara
Milletvekili Levent Gök'ün, Mardin Milletvekili Gülser Yıldırım’ın CHP grup
önerisi üzerinde yaptığı konuşması sırasında Cumhuriyet Halk Partisine
sataşması nedeniyle konuşması
LEVENT GÖK
(Ankara) – Sayın Başkan, değerli milletvekilleri; Cumhuriyet Halk Partisi
devleti kuran bir parti. Modern Türkiye’yi kuran Mustafa Kemal Atatürk ve
arkadaşları, ülkemizdeki cumhuriyet rejiminin laiklik esasına oturtulmasını ve
çağdaş uygarlık seviyesine ulaşılmasını bir hedef olarak önlerine koymuşlardır.
Doğaldır ki bütün dünyada kadın-erkek eşitliğine dönük çalışmaların içerisinde
Türkiye Cumhuriyeti’nin kuruluş felsefesi modernizm adına çok önemli bir yer
tutmaktadır. Mustafa Kemal Atatürk, cumhuriyetin kuruluş yıllarından beri,
kadının her türlü seçime katılması yönündeki desteklerini ifade etmiş ve
dünyada bugün demokrasiyle tarif edilen pek çok ülkede kadınlara seçme ve
seçilme hakkı tanınmamışken 1934 yılında Türk kadınına seçme ve seçilme hakkını
tanımıştır. Kadının sosyal hayattaki yeri, kültürel, siyasal, toplumsal
alandaki yeri bakımından cumhuriyet önemli bir projedir. Bu proje çerçevesinde,
bugün kadınlarımız -eleştirdiğimiz şu andaki pozisyonunda dahi- eğer bir yerlerde
olabiliyorlarsa bu, Cumhuriyet Halk Partisinin kurucu iradesinden
kaynaklanmaktadır. 
Elbette
kadınlarımızın çok önemli sorunları vardır, zaten verdiğimiz önerge de buna
ilişkindir. Bundan sonra kadınlarımız için ne yapsak azdır. Buna hep beraber
çalışalım. Gelin bu öneriyi destekleyin. Varsa diğer önergedeki
arkadaşlarımızın düşünceleri, onları da bir araya getirelim ve kadınımızın
Türkiye’de her alanda temsili noktasında en iyi neler yapabiliriz diye bir
araştıralım. Biz de bundan kendi payımızı alalım, sizler de alın diyor,
hepinizi saygıyla, sevgiyle selamlıyorum. (CHP sıralarından alkışlar)
BAŞKAN – Çok
teşekkür ederim Sayın Gök.
YUSUF HALAÇOĞLU
(Kayseri) – Sayın Başkan... 
BAŞKAN – Sayın
Halaçoğlu...
YUSUF HALAÇOĞLU
(Kayseri) – ...demin sayın konuşmacının buradaki konuşmasında Anayasa’nın
3’üncü maddesine aykırı bir şekilde davrandığını sizler de gördünüz ama
sesinizi çıkaramadınız.
BAŞKAN – Hangi
davranışıyla yaptı bunu?
YUSUF HALAÇOĞLU
(Kayseri) – Bakın, “Türkiye Devleti, ülkesi ve milletiyle bölünmez bir
bütündür. Dili Türkçedir.” diyor. Türkiye Büyük Millet Meclisinde resmî dil
olan dilden başka konuşma yapılmasına nasıl müsaade ediyorsunuz? 
BAŞKAN – Kürtçe
yaşayan bir dildir, Kürt olan milletvekillerinin Kürtçe de Türkçe de konuşmaya
hakkı vardır; lütfen, lütfen. (HDP sıralarından alkışlar) 
YUSUF HALAÇOĞLU
(Kayseri) – Ve ondan sonra da onun Türkçesini -hayır, hiç kimseye bir dakika
bile fırsat vermezken- okumaya davet ediyorsunuz.
BAŞKAN – Yok
artık!
FARUK BAL
(Konya) – Sayın Başkan...
İDRİS BALUKEN
(Bingöl) – Sayın Başkan...
FARUK BAL
(Konya) – Sayın Başkan... 
BAŞKAN – Uzaktan
ben duyabiliyorum sizi Sayın Faruk Bal.
FARUK BAL
(Konya) – ...dediniz ki: “Burada Kürtçe konuşan milletvekillerinin Kürtçe
konuşma hakkı vardır.” 
BAŞKAN – Vardır
çünkü dilleri odur.
FARUK BAL
(Konya) – Bunun zabıttan çıkarılmasını talep ediyorum.
BAŞKAN – Hayır,
asla çıkarmıyorum. 
PERVİN BULDAN (Iğdır) – Bravo Başkan.
BAŞKAN - Bakın, bu albümde milletvekili
arkadaşlarımızın yabancı dil konusunda “Kürtçe biliyor.”, “Zazaca biliyor.”
diye yazısı var, lütfen.
İDRİS BALUKEN (Bingöl) – Yabancı dil
değil. 
PERVİN BULDAN (Iğdır) – Kendi ana
dilidir Başkan, ana dilidir. 
FARUK BAL (Konya) – Sayın Başkan…
YUSUF HALAÇOĞLU (Kayseri) – Burada
konuşamaz, gitsinler basın toplantısı düzenlesinler. Burası resmî bir yerdir ve
Türkiye Büyük Millet Meclisi Anayasa’ya uygun davranmak zorundadır. 
İDRİS BALUKEN (Bingöl) – Sayın Başkan…
BAŞKAN - Buyurun Sayın Baluken. 
FARUK BAL (Konya) – Sayın Başkan, beni
dinlemelisiniz, çok önemli. Siz Anayasa’yı ihlal ettiniz, beni dinlemeden
başkasına söz veriyorsunuz. Tutumunuz hakkında söz istiyorum. 
BAŞKAN - E, konuşamaz dediniz. Hayır,
burada konuşamaz dediniz.
Sayın Baluken, buyurun. 
IV.-
AÇIKLAMALAR (Devam)
19.-
Bingöl Milletvekili İdris Baluken'in, Halkların Demokratik Partisi olarak,
Türkiye’deki bütün farklı dillerin Anadolu topraklarının zenginliği olduğunu
düşündüklerine ve Meclis tutanaklarında bu dillerin “bilinmeyen bir dil” olarak
yer almaması gerektiğine inandıklarına ilişkin açıklaması
İDRİS BALUKEN (Bingöl) – Sayın Başkan,
demin, burada Dünya Anadil Günü’nde kendi ana dilinde birkaç cümle kullanan
vekilimizin göstermiş olduğu duyarlılıktan daha doğal bir şey olamaz. Biz,
Türkiye’deki bütün farklı dillerin bu ülkenin, Anadolu topraklarının,
Mezopotamya topraklarının bir zenginliği olduğunu düşünüyoruz. Ve kamusal alan
dâhil olmak üzere, bütün dillerin önündeki engellerin kaldırılması gerektiğini
düşünüyoruz. Bunu, hem siyaseten hem de gelmiş olduğumuz toplumun bir kültürü,
inancı, dini, evrensel hukuk kriterleri, insan hakları, demokratik kültür
açısından hangi elden, hangi açıdan ele alırsak alalım, bu şekilde savunmayı
parti olarak ilkesel düzeyde önümüze hedef koymuşuz. Bu Mecliste, bu Meclis
kürsüsünde bu ülkenin topraklarına ait olmayan, farklı dillerle yapılan
konuşmalarda duyulmayan bir rahatsızlığın, bu Meclisin konuğu olarak gelen
yabancı konukların kendi dillerinde bu kürsüden yaptıkları konuşmalardan
rahatsız olmayanların bu toprakların öz kültürü olan Kürt diliyle ilgili,
Kürtçeyle ilgili herhangi bir rahatsızlığı olmaması gerekiyor. Bunu sadece Kürt
dili için söylemiyorum. Biz, bu ülkedeki Lazcanın da, Çerkezcenin de,
Süryanicenin de -şu anda isimlerini artık anmayacağım- diğer bütün dillerin de
bu kürsüden özgür bir şekilde ifade edilmesini, Meclis tutanaklarına “xxx”
işareti şeklinde “bilinmeyen bir dil” ayıbının ortadan kaldırılmasını ve bu Meclisin, tıpkı kurucu
Meclis iradesi gibi özgürlükçü bir anlayışla işlemesini Halkların Demokratik
Partisi olarak savunuyoruz.
Bunları ifade etmek istedim, teşekkür ederim. 
BAŞKAN – Çok teşekkür ederim.
FARUK BAL (Konya) – Sayın Başkan…
BAŞKAN – Türkiye Büyük Millet Meclisi, yasakların değil
özgürlüklerin olduğu bir mekândır. (HDP sıralarından alkışlar)
FARUK BAL (Konya) – O sizin kanaatiniz Sayın Başkan, Anayasa
öyle demiyor. 
BAŞKAN – Bu kürsüde, şiddete başvurmadan herkesin
düşüncelerini ifade etme özgürlüğü vardır. Bugün Dünya Anadil Günü. Hepinizin
Dünya Anadil Günü kutlu olsun arkadaşlar. (AK PARTİ ve HDP sıralarından
alkışlar) 
FARUK BAL (Konya) – Sayın Başkan, bu böyle geçiştirilemez.
YUSUF HALAÇOĞLU (Kayseri) – Sayın Başkan, hiç kimsenin,
sizin de dâhil olmak üzere, kendi fikirleriniz, kişisel fikirleriniz Anayasa’yı
ihlal etmeye zemin vermeyecektir. Burada Anayasa’yı ihlal ediyorsunuz. Kendi
dillerini öğrenmekte hürdür ama Türkiye Büyük Millet Meclisi resmî bir yerdir.
BAŞKAN – Ben, resmî dille ilgili bir itirazda bulunmadım.
“Resmî dil Türkçedir.” dedim, buna itiraz etmiyorum. 
FARUK BAL (Konya) – Burası resmî makam. 
BAŞKAN – Sizi dinlemeyeceğim. 
FARUK BAL (Konya) – Sayın Başkan, ne demek beni
dinlemeyeceksiniz? Ne demek beni dinlemeyeceksiniz?
LÜTFÜ TÜRKKAN (Kocaeli) – Ne demek “Dinlemeyeceğim.” Sen,
Ali kıran baş kesen misin, “Dinlemeyeceğim.” ne demek?
BAŞKAN – Cumhuriyet Halk Partisi grup önerisini oylarınıza
sunuyorum. 
FARUK BAL (Konya) – Lütfen, burayı germeyin.
BAŞKAN – Siz geriyorsunuz.
FARUK BAL (Konya) – Hayır…
BAŞKAN – Vermiyorum, Allah Allah…
LÜTFÜ TÜRKKAN (Kocaeli) – İn aşağı oradan! İn oradan
aşağıya!
FARUK BAL (Konya) – Nasıl vermezsiniz ya, öyle şey olur mu?
BAŞKAN – Tamam o zaman, geçin yerinize. 
FARUK BAL (Konya) – Hayır, lütfen… Siz Anayasa’yı…
Sayın Başkan, tutumunuz hakkında söz istiyorum. 
BAŞKAN – Niye tutumumuz hakkında size söz vereyim, nerede
var böyle bir şey? Ben Anayasa’yı ihlal etmiyorum. 
FARUK BAL (Konya) – Ben, İç Tüzük’ten doğan hakkımı
istiyorum. 
LÜTFÜ TÜRKKAN (Kocaeli) – Biz de seni tanımıyoruz o zaman,
aşağı in oradan! 
BAŞKAN – Türkiye'nin resmî dili Türkçedir. Bu ülkede Kürtçe
şarkı çalınır, Kürtçe televizyon var. Burası yasakların değil, burası
özgürlüklerin bulunduğu bir mekân. Burası yasakçı bir yer değil.
FARUK BAL (Konya) – Onlarla alakası yok, alakası yok. Bir
beni dinleyin, beni dinlemiyorsunuz. Beş dakika söz verin…
LÜTFÜ TÜRKKAN (Kocaeli) – Biz de seni tanımıyoruz. Ne demek
“Dinlemiyorum.” Sen kimsin!
BAŞKAN – Sen kimsin be! 
LÜTFÜ TÜRKKAN (Kocaeli) – Sen kimsin, Ali kıran baş kesen
misin?
BAŞKAN – Allah Allah… Sen kimsin, sen… Sen kimsin, senden mi
korkuyorum ben? Allah Allah… 
LÜTFÜ TÜRKKAN (Kocaeli) – Ali kıran baş kesen gibi, “Seni
dinlemiyorum.” ne demek? 
FARUK BAL (Konya) – Sayın Başkan…
BAŞKAN – Buyurun söyleyin. 
FARUK BAL (Konya) – Bakın, bana iki dakika söz verin. Bunu,
tescil etmeyin, resmîleştirmeyin. Devletin dili Türkçe. Milletvekili
olmak için Türkçe bilmek şart.
BAŞKAN – Tamam, yerinizden söz veriyorum size. 
LÜTFÜ TÜRKKAN (Kocaeli) – Başkan Vekili olduğunu
unutuyorsun. 
MEHMET NACİ BOSTANCI (Amasya) – Sayın Başkan…
MİHRİMAH BELMA SATIR (İstanbul) – Sayın Başkan, Grup Başkan
Vekili söz istiyor. 
MEHMET NACİ BOSTANCI (Amasya) – Sayın Başkanım… Sayın
Başkanım, yerimden…
ALİ UZUNIRMAK (Aydın) – Sayın Başkan…
BAŞKAN – Buyurun Sayın Faruk Bal.
20.- Konya
Milletvekili Faruk Bal'ın, Mecliste Kürtçe ifadelerde bulunan bir milletvekilinin
sözlerini Başkanın isteğiyle Türkçeye çevirmesinin Anayasa’nın Başkanlık
marifetiyle ihlali anlamına geleceğine ve Başkanın kendi beyanıyla bunu
düzeltmesi gerektiğine ilişkin açıklaması
FARUK BAL (Konya) – Sayın Başkan, beni
sabırla ve aklıselimle dinleyeceğinizden emin olmak istiyorum. 
BAŞKAN – Dinliyorum bakın. 
FARUK BAL (Konya) – Türkiye Büyük
Millet Meclisinde bir konuşma yapıldı. Bu Meclis, Türkiye Cumhuriyeti
devletinin üç önemli erkinden biridir, yürütmeden, yargıdan sonra yasama
Meclisidir. Bu meclisin üyeleri, milletvekilliği yeterliliği çerçevesi
içerisinde Türkçe bilir. 
İki: Hangi partiden olursa olsun bu
Meclisin üyeleri bütün milleti temsil eder. Bunlar, Anayasa hükmüdür. Burada
elbette ki yabancı, Türkçeyi bilmeyen insanlar Türkçe konuşabilir ve
tercümesini de resmen Başkanlığınızın görevlendireceği kişiler yapar. Oysa
Mecliste konuşan bir hatip, Türkçe olmayan ve kendine göre ifade ettiği -onun
da hangi lehçeyi, hani aksanı- anlayamadığımız bir şekilde Kürtçe ifadede
bulundu. Siz de Başkan olarak dediniz ki: “Bunu Türkçeye çevirin.” Bunu
kınıyorum. Bu, Anayasa’nın 2’nci maddesinin Başkanlık marifetiyle ihlali
anlamına gelmektedir. Bu şu anlama gelmemektedir: Elbette ki bu Mecliste farklı
dilleri bilen veya ana dili farklı olan insanlar vardır. Herkes anasının
diliyle konuşursa hangi şartlarda anlaşacağız bu Mecliste, hangi şekilde Türk
milletini temsil edeceğiz? 
Dolayısıyla yaptığınız iş yanlıştır. Bu
yanlışı sizin kendi beyanınızla düzeltmenizi talep ediyorum. 
BAŞKAN – Teşekkür ederim. 
Ben yanlış bir beyan kullandığımı
düşünmüyorum. 
ALİ UZUNIRMAK (Aydın) – Sayın Başkan…
Sayın Başkan… 
BAŞKAN – Müsaade eder misiniz. 
Çünkü Anayasa’nın 3’üncü maddesi
“Devletin resmî dili Türkçedir.” diyor.
FARUK BAL (Konya) – Burası da devlet,
burası da devlet. 
BAŞKAN - Buraya gelen arkadaşlar burada
epey, on dakika kadar bir süre Türkçe konuştular. 
LÜTFÜ TÜRKKAN (Kocaeli) – Burası gazino
mu ya? Burası kurum, resmî kurum... 
BAŞKAN - Bir cümlelik Kürtçeye tahammül
etmemiz gerekiyor, bir cümlelik Kürtçeye…
YUSUF HALAÇOĞLU (Kayseri) - Sayın
Başkan, tahammül ötesinde bir şeyden söz ediyoruz.
BAŞKAN – Lütfen, bitti.
Cumhuriyet Halk Partisi Grup önerisinin
aleyhinde Eskişehir Milletvekili…
YUSUF HALAÇOĞLU (Kayseri) - O zaman
tutumunuz hakkında görüşme istiyorum.
BAŞKAN - Buyurun Sayın Bostancı.
21.-
Amasya Milletvekili Mehmet Naci Bostancı'nın, Mecliste kimin, hangi dille
konuştuğundan çok daha önemlisinin nasıl konuşulduğu olduğuna ilişkin
açıklaması
MEHMET NACİ BOSTANCI (Amasya) – Sayın
Başkanım, teşekkür ediyorum.
Yeryüzünde 8 bin dil var, 200 devlet
var. Bu denklemin altından insanlar nasıl çıkacak bilemiyorum. 
ERKAN AKÇAY (Manisa) – Dile karşı olan
yok Sayın Başkan. Burası Meclis kürsüsü. Anayasa var, İç Tüzük var, ona göre
konuş. Bizi, böyle, milletin ana diline karşı pozisyona oturtmaya çalışıyorlar.
Hukuk var, hukuk!
MEHMET NACİ BOSTANCI (Amasya) - Her
ülkede farklı diller konuşulabiliyor. Türkiye Cumhuriyeti bir ulus devlet,
muhakkak öyle, resmî dil Türkçe. Bu ülkede eğer farklı ana dili olan insanlar
varsa onlar da bu ülkenin vatandaşlarıdır, diğerleri gibi aynı haklara
sahiptirler, onlara saygı aynı zamanda dillerine saygıdır.
ERKAN AKÇAY (Manisa) - Saptırma!
Demagoji yapmayın!
FARUK BAL (Konya) - Önce Anayasa’ya
saygı. Hoca, önce Anayasa’ya saygı!
MEHMET NACİ BOSTANCI (Amasya) -
Biliyorsunuz, AK PARTİ, farklı dil ve lehçelerle siyasal propaganda
yapılmasının önünü açan düzenlemeyi yapmıştı. Bu tür farklı ana dillerden
farklı dillerle konuşmak, propaganda yapmak, meramını anlatmak son derece
olağandır. Mecliste de başka tür diller ve kelimelerle kimi zaman konuşmalar
yapılmaktadır, bol bol İngilizce kelime kullanılıyor mesela, hiç kimse
alınganlık göstermiyor. Bence sayın konuşmacı Türkçe anlatmıştır meramını ve
günün önemine ilişkin de ana diliyle bir cümle söylemiştir. İnsanın ana diliyle
ilişkisi olağan şartlarda yerli yerine oturur ama…
LÜTFÜ TÜRKKAN (Kocaeli) - Sen Müslüman
mahallesinde yetişmiş bir hahamsın. Bir haham olmuşsun Müslüman mahallesinde
yetişmiş. Sinagog hahamı. Duydun değil mi Naci Bostancı?
MEHMET NACİ BOSTANCI (Amasya) -
…dilini tahkir etmeye kalkarsanız, onun için bir onur meselesine dönüşür. Bu
ülkenin birliğini düşünenlerin buna da dikkat etmesi gerekir, bu bir.
İkincisi: Bu Mecliste kimin hangi dille
konuştuğundan çok daha önemlisi nasıl konuştuğumuzdur ve bu konuda sınıfta
kalan çok insan vardır.
Saygılarla. (AK PARTİ sıralarından
alkışlar)
BAŞKAN – Teşekkür ederim. 
YUSUF HALAÇOĞLU (Kayseri) - Sizin bu
konudaki tutumunuz hakkında 63’üncü maddeye göre usul tartışması açılmasını
istiyorum.
BAŞKAN - Açıyorum, peki.
Lehte İdris Baluken, aleyhte Yusuf
Halaçoğlu. Lehte Ali Rıza Öztürk mü? Elini kaldırdı. Lehte Sayın Naci Bostancı.
LÜTFÜ TÜRKKAN (Kocaeli) - Ali kıran baş
kesen olmaktan vazgeçene kadar bu tutumumuzu devam ettireceğiz, ta ki Başkan
Vekili olmayı kabullenene kadar.
BAŞKAN – Ben de
çok korkuyorum sizin bu tehdidinizden. Öyle bir korktum ki yani… (AK PARTİ
sıralarından alkışlar)
LÜTFÜ TÜRKKAN
(Kocaeli) – Korkma sen, korkma sen… Senin korkacak durumun bile kalmamış. Senin
durumun vahim. Sen Beyoğlu’nda açtığın barlarla uğraş, burada değil.
Beyoğlu’nda açtığın bara git. Başkan Vekilliği fazla geldi sana. 
BAŞKAN – Naci Bostancı, Ali Rıza
Öztürk. 
Tutumumun lehinde İdris Baluken
konuşacak. 
Üç dakika. 
Buyurun. (HDP sıralarından alkışlar)
VII.- USUL
HAKKINDA GÖRÜŞMELER (Devam)
2.- Oturum
Başkanı TBMM Başkan Vekili Ayşe Nur Bahçekapılı’nın, Genel Kurulda Kürtçe
birtakım ifadelerde bulunan milletvekillerinin sözlerini Türkçeye çevirmelerini
istemesine yönelik tutumunun Anayasa ve İç Tüzük hükümlerine uygun olup
olmadığı hakkında
İDRİS BALUKEN (Bingöl) – Teşekkür
ediyorum. 
Sayın Başkan, değerli milletvekilleri;
hepinizi saygıyla selamlıyorum. 
Aslında, ana dili Kürtçe olan bir
milletvekili olarak bu Mecliste bu tartışmanın içerisinde olmaktan büyük bir
hicap duyuyorum. Bu, her şeyden önce bize yapılmış olan büyük bir hakarettir.
Bizim bu Mecliste, kendi kimliğimizle, kendi dilimizle, kendi ana dilimizle
Dünya Ana Dilgünü’nde birkaç cümle sarf etmemize yönelik bir tahammülsüzlük durumuyla
karşı karşıyayız. Devletin, 1924 yılından beri, inkârcı, retçi, asimilasyoncu
politikalarıyla kodları değişmiş olan bir zihniyetle karşı karşıyayız. Biz bu
zihniyetin doksan yıl boyunca Türkiye’ye büyük acılar çektirdiğini,
Türkiye’deki farklılıkları görmezden geldiğini, Türkiye’de kendi kimliğine
sahip çıkan halkları âdeta sindirircesine ezdiğini düşünüyoruz ve Türkiye’nin
değişmesi için de bu topraklardaki, Anadolu, Mezopotamya topraklarındaki bütün
dillerin, bütün kültürlerin, kimliklerin bir zenginlik olarak bu ülkenin yasal
ve anayasal mevzuatında tanımlanması gerektiğini de özellikle ifade ediyoruz. 
Burada bir cümle kullanıldı diye devlet
bölünmüş değil. Buradaki kullanılan cümlelerde “Türkiye’nin resmî dili Türkçe
değildir.” gibi bir şey de söylenmedi. Tabii ki biz bu ülkenin resmî diliyle
ilgili belli bir saygıyı taşıyoruz. Ancak bu resmî dilin yanında, bu ülkenin
gerçeği olan bütün dillerin özgürce şu anda kamusal alanda da kullanılmamış
olması bu ülkenin büyük bir ayıbıdır. Burası Türkiye Büyük Millet Meclisi.
Düşünün ki binlerce, milyonlarca kanundan, mevzuattan, yönetmelikten
bahsediyoruz. Bu binlerce, yüz binlerce kanunun, mevzuatın içerisinde bir yerde
bile bir “Kürt” kelimesi geçmiyor, bir yerinde bile Kürtçe bir kelime geçmiyor.
Bu, bu ülkenin realitesini inkârdan başka bir şey değildir. 
Özellikle önümüzdeki dönemde, Orta
Doğu’da tekçi anlayışların bir bir yıkıldığı, diktatörlüklerin tek tek
devrildiği, farklılıkların ezilmeye çalışıldığı bir dönemde, biz bu ülkenin
-Türkiye’nin- artık kendisine yakışan reformların, bu ülkenin gerçeğiyle
barışmasının zamanının geldiğini düşünüyoruz. Bu Meclisin ilk kurucu iradesinde
Kürtçenin de, Kürdistan’ın da, Anadolu’daki bütün farklı dillerin de bir
realite olarak tanımlandığını hatırlatıyor, Genel Kurulu saygıyla selamlıyorum.
(HDP sıralarından alkışlar) 
BAŞKAN – Teşekkür ederim. 
Aleyhte Sayın Yusuf Halaçoğlu, buyurun.
(MHP sıralarından alkışlar) 
YUSUF HALAÇOĞLU (Kayseri) – Sayın
Başkan, değerli milletvekilleri; biz burada Türkiye Büyük Millet Meclisinin
milletvekilleri olarak Türkiye’yi, Türk milletini temsil için geldik ve yemin
ettik. Bu yeminimizin içerisinde aynen şu yazar: “Anayasa’ya sadakatten
ayrılmayacağıma büyük Türk milleti önünde namusum ve şerefim üzerine ant
içerim.” der.
Şimdi, normalde,
tabii ki namusu ve şerefi üzerine burada Anayasa’dan ayrılmayacağına ant
içenlerin Anayasa’dan da gerçekten ayrılmamaları gerekir. Siz şimdi Başkan
olarak orada Türkiye Büyük Millet Meclisini temsilen oturuyorsunuz ve resmî bir
sıfatınız var. Burada konuşulan dili siz tekrar buraya getirtip tercüme
ettiremezsiniz. İnsanlar ana dilinde hitap etmiş bile olsalar bunu siz buradan
resmî hâle getiremezsiniz çünkü Anayasa’nın 3’üncü maddesi bu ülkenin resmî
dilinin Türkçe olduğunu söyler ve bu Mecliste Türkçeden başka hitap etmek
mümkün değildir bu kanunun bu maddesine göre. Özgürlükler… 
OSMAN ÇAKIR
(Düzce) – Nerede yazıyor? 
YUSUF HALAÇOĞLU
(Devamla) – 3’üncü maddeye bakarsanız görürsünüz.
OSMAN ÇAKIR
(Düzce) – Öyle bir şey yok orada.
YUSUF HALAÇOĞLU
(Devamla) – 80’inci maddeye bakarsanız da orada her milletvekilinin neyi temsil
ettiğini görürsünüz. Dolayısıyla sizin burada kendi inisiyatifinizle “Ben
yaptım oldu.” şeklinde bir hareketle, tutup burada daha önceki teamüllerin de
aksine, kimseye bir dakika söz vermezken, on saniye söz vermezken bir şekilde
tekrar onlara söz hakkı tanımanız da zaten kendi kendinizi tekzip etmektir.
Bunun kabul edilmesi mümkün değil. İnsanlar ana diliyle konuşabilirler, ana
dilini öğrenebilirler, ana diliyle hitap edebilirler ama Türkiye Büyük Millet
Meclisinde olmaz. Siz Amerika Birleşik Devletleri’nde “Ben Çince biliyorum.”
diye Amerika Birleşik Devletleri Senatosunda Çince konuşabilir misiniz? 
AFİF DEMİRKIRAN
(Siirt) - Hiçbir şey olmaz!
YUSUF HALAÇOĞLU
(Devamla) – Hitap edebilir misiniz? Edemezsiniz. 
AHMET YENİ
(Samsun) – Bırakın şu ırkçılığı ya!
YUSUF HALAÇOĞLU
(Devamla) – Dolayısıyla… (AK PARTİ sıralarından “özgürlük, özgürlük” sesleri)
Hayır, bunun özgürlükle alakası yok, bunun hukuk devletiyle alakası var, bunun
Anayasa’yla alakası var. Siz Anayasa üzerine yemin etmişseniz namusunuz ve
şerefiniz üzerine, o namus ve şeref üzerinde devam etmeniz gerekir. Demek ki
eğer bundan yoksunsanız, o zaman Anayasa’yı çiğneyebilirsiniz.
AFİF DEMİRKIRAN
(Siirt) – Ne alakası var bunun ya? 
BAŞKAN – Lütfen
sözlerinize dikkat edin. 
YUSUF HALAÇOĞLU
(Devamla) – Siz ne anlarsınız “Ne alakası var?” diyorsunuz. Önce siz kendinize
bakın. 
BAŞKAN -
Tutanağı getirteceğim, hakkınızda cezai işlem uygulayacağım. Lütfen… 
YUSUF HALAÇOĞLU
(Devamla) – Burada kimse bunun üzerinde Anayasa’yı ihlal hakkına sahip
değildir. “Ben bu lükse sahibim.” diyen hiç kimse çıkamaz. Anayasa’yı ihlal
eden asıl suç sahibidir, suç işlemiştir; o zaman bunun hakkında gerekli
soruşturmanın yapılması gerekir. Siz burada “Ben yaptım, ben vermiyorum size
veya size verdim.” diyemezsiniz, bunu deme hakkınız yoktur. Siz de şu Anayasa
ve Tüzük’e sadık hareket etmek mecburiyetindesiniz; aksi takdirde suç işlemiş
olursunuz. Bunun bu şekliyle bilinmesi gerekmektedir.
Hepinize
saygılar sunuyorum. (MHP sıralarından alkışlar) 
BAŞKAN – Sayın
Naci Bostancı, lehte…
ERKAN AKÇAY
(Manisa) – Sayın Bostancı, Anayasa’yı da alsaydınız elinize; Anayasa hukuku ve
İç Tüzük çerçevesinde… 
BAŞKAN -
Buyurun. (AK PARTİ sıralarından alkışlar)
MEHMET NACİ BOSTANCI (Amasya) - Sayın
Başkanım, değerli arkadaşlar; dil meselesi bir kimlik meselesidir. Bunlar da
sembolik değeri çok yüksek unsurlardır, hem hayata ilişkindir hem de sembolik
değerleri vardır. Eğer bunları tahkir etmeye kalkarsanız, yasaklamaya kalkarsanız,
hayatın dışına itmeye kalkarsanız insanlar bu kimlikleriyle, bu tür değerlerle
ilişkilerini çok kışkırtıcı, baştan çıkmış bir vaziyette kurarlar.
ERKAN AKÇAY (Manisa) – Anayasa’yla
alakası var. “Kimlik” diyerek saptırmayın.
YUSUF HALAÇOĞLU (Kayseri) – Ne alaka
bizim söylediğimizle? Kimseyi aşağılamıyoruz.
MEHMET NACİ BOSTANCI (Devamla) –
Nitekim tarihe de bakarsanız, özellikle yakın tarihte bu tür olayların
yaşandığını görürsünüz. Biraz önce 8 bin dil olduğunu, 200 devlet olduğunu
söyledim. Bu denklemi kim, nasıl kuracak bilemiyorum ama sonuçta her ülkenin
içerisinde farklı dil ve lehçeleri kullanan insanlar var. 19’uncu yüzyıldan
beri ulus devletler mevcut ama bu mesele ulus devletlerin de çok önemli bir
problemiydi, 20’nci yüzyılda çözemediler; “yutma ve kusma” der Claude Levi
Strauss, her iki yöntemle de çözemediler, barışmaya çalışıyorlar. Hem
demokrasi, özgürlük olacak hem insanlar istedikleri gibi konuşacaklar hem de
diyeceksin ki ulus devlete ilişkin, 19’uncu yüzyıl mantığıyla “Herkes birbirine
benzeyecek.” Bu mümkün değil.
ERKAN AKÇAY (Manisa) – Zaten siz
Anayasa’dan Türkçeyi kaldırmak istiyorsunuz, biliyoruz biz.
MEHMET NACİ BOSTANCI (Devamla) – Şimdi,
bin yıllık kardeşlikten bahsediyorsak kardeşlerimizle olan ilişkilerimizi de
insanlığın normlarına göre kullanmamız ve kurmamız lazım. “Kardeşimsin ama
tıpkı benim gibi olacaksın. Kardeşimsin ama kendi dilinden konuşma, benim gibi
konuşacaksın.” Buradan kardeşlik çıkmaz. 
ERKAN AKÇAY (Manisa) – Kim diyor onu
ya? Bize mi atfediyorsun o lafı?
MEHMET NACİ BOSTANCI (Devamla) – Zaten
biz ne yapmaya çalışıyoruz? Kardeşliği kurmaya çalışırken herkese saygı
esasında, herkesi cumhuriyetin reşit vatandaşı kabul etme esasında kurmaya
çalışıyoruz. Yoksa insanları “Öyle yapmayacaksın, böyle yapacaksın, şöyle konuşacaksın,
şu dille konuşacaksın.” diye zorlarsak oradan kardeşlik çıkmaz, oradan çatışma
çıkar, oradan toplumsal karışıklıklar çıkar. “Çözüm süreci” dediğimiz hadise de
esasen her şeyi normalleştirmektir. Bir ülkede şartları normalleştirirseniz
kimlikler savaşçı bir nitelik kazanmaz, anormalleştirirseniz bütün bunlar
savaşçı nitelik kazanır. Biz normalleşmeye çalışıyoruz. Bu memleket tabii ki
Türkiye Cumhuriyeti, bu memlekette tabii ki resmî dil Türkçe. 
Sonuçta arkadaşımız gelmiş Türkçe
meramını anlatmış, iki cümle de Kürtçe söylemiş. Sayın Başkanın tutumu
yerindedir. Bunların ne demek istediğini tutanaklara geçmesi için, birbirimizi
anlamamız bakımından ikaz etmiştir ve Türkçeye çevrilmiştir. Kaldı ki, bu
konudaki hukuki düzenlemeler 2002 Ağustosunda o zamanın Hükûmetince farklı dil
ve lehçelerde daha sonra AK PARTİ’nin yapmış olduğu düzenlemenin temelleri
atılmıştır. Ki o zamanki Hükûmet de bu yolu açarken farklı dil ve lehçelerde
insanların konuşabilmesinin yolunu açarken haklı ve yerinde bir siyasi akılla
davranmıştır.
Saygılar sunarım. (AK PARTİ
sıralarından alkışlar)
BAŞKAN – Teşekkür ederim Sayın
Bostancı.
FARUK BAL (Konya) – Sayın Başkan, 2002
yılında yapılmış olan Anayasa değişikliğini yanlış yorumlayarak Meclisi kendi
fikrine göre yönlendirmek istedi. Ben o dönemin Bakanıyım, sataşmadan dolayı
söz istiyorum.
BAŞKAN – Hayır, size sataşması yok.
FARUK BAL (Konya) – 2002 yılında… 
BAŞKAN – Hayır.
FARUK BAL (Konya) – Sayın Başkan, sen
takdir edemezsin.
BAŞKAN - Grubunuz adına Sayın Halaçoğlu
konuştu. Ne demişti?
FARUK BAL (Konya) – Sayın Başkan…
BAŞKAN - Bakın, size bir şey
söyleyebilir miyim Sayın Bal.
FARUK BAL (Konya) – Bakın, beni bir
dinleyin, ondan sonra.
BAŞKAN – Bir şey söyleyeyim, sizi de
dinleyeceğim.
Sayın milletvekilleri, yaklaşık yarım
saattir 3 milletvekili arkadaşım -ki birisi de Adalet ve Kalkınma
Partisindendir- geldi, burada, bugüne mahsus olmak üzere Kürtçe iki tane cümle
kurdu. 
FARUK BAL (Konya) – Sorun o değil,
sorun sizin tavrınız.
BAŞKAN - Çok samimiyetle…
FARUK BAL (Konya) – Sorun sizin
tavrınız Sayın Başkan.
BAŞKAN – Çok samimiyetle söylüyorum ki…
ERKAN AKÇAY (Manisa) – Sorunu kendi
üzerinizden atmaya çalışıyorsunuz. Sorun sizin tutumunuzdan kaynaklanıyor. 
BAŞKAN - …bundan dolayı usul tartışması
açılmasını, “Gelip şurada iki cümle söyledi de bunda ne var?” noktalarına
getirilmesini esefle karşılıyorum... (AK PARTİ sıralarından alkışlar)
ERKAN AKÇAY (Manisa) – Bu noktaya
getiren sizsiniz.
BAŞKAN - …üzülüyorum, gerçekten
üzülüyorum. Biz Türkiye'de bütün halklarla birlikte kardeşliğe inanıyoruz.
Yaşasın, Türkiye'nin Türk ve Kürt halklarının kardeşliği. (AK PARTİ ve HDP
sıralarında alkışlar) 
Bir saat ara veriyorum.
Kapanma
Saati:18.57
BEŞİNCİ OTURUM
Açılma Saati:
20.00
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul)
----0----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin Beşinci Oturumunu açıyorum.
Cumhuriyet Halk Partisi grup önerisinin
görüşmelerine devam ediyoruz. 
Şimdi, söz sırası Eskişehir
Milletvekili Sayın Salih Koca’ya aittir.
Buyurunuz Sayın Koca…
YUSUF HALAÇOĞLU (Kayseri) – Sayın
Başkan…
BAŞKAN – Bir dakika Sayın Koca, Sayın Halaçoğlu
söz istediler.
Buyurun.
YUSUF HALAÇOĞLU (Kayseri) – Demin siz
kapatmadan önce…
ÜNAL KACIR (İstanbul) – Olur mu öyle
şey ya!
BAŞKAN – Arkadaşlar, lütfen, rica
ediyorum.
YUSUF HALAÇOĞLU
(Kayseri) – Demin kapatmadan önce, tutumunuz hakkında…
BAŞKAN – Ne
dedim, hangi tutumum?
YUSUF HALAÇOĞLU
(Kayseri) – Orada slogan attınız Sayın Başkan ya!
BAŞKAN – Slogan
atmadım.
YUSUF HALAÇOĞLU
(Kayseri) – Orası slogan atma yeri değildir Sayın Başkan.
BAŞKAN – Ben
slogan atmadım, düşüncelerimi söyledim. “Türkiye’nin Kürt ve Türk halkları
kardeştir.” dedim, bu kadar.
YUSUF HALAÇOĞLU
(Kayseri) – Düşüncelerinizi oradan söylemek yerine buradan söylersiniz.
ERKAN AKÇAY
(Manisa) – Bu kürsüden söylersiniz onu.
BAŞKAN – Şu
söylediğim sözün aksini mi iddia ediyorsunuz?
YUSUF HALAÇOĞLU
(Kayseri) – Siz Meclisi yönetmekle mükellefsiniz.
ERKAN AKÇAY
(Manisa) – Demagoji yapmayın.
BAŞKAN –
Türkiye’nin Kürt, Türk, Çerkez, Arap, Laz, bütün halklarının kardeş olduğunu
söylemem… 
YUSUF HALAÇOĞLU
(Kayseri) – Ona karşı çıkan
mı var?
BAŞKAN – …yanlış
bir şey midir?
YUSUF HALAÇOĞLU
(Kayseri) – Hayır, orada başka şey söylediniz.
BAŞKAN – Ben
“Türkiye’nin Kürt ve Türk halkları kardeştir.” dedim, ne var bunda, yine
söylüyorum. (AK PARTİ sıralarından alkışlar)
YUSUF HALAÇOĞLU
(Kayseri) – Türkiye Cumhuriyeti’nde yaşayan herkes kardeştir.
BAŞKAN – Evet.
YUSUF HALAÇOĞLU
(Kayseri) – Ama, siz sadece bir slogan attınız.
BAŞKAN – Ben
slogan atmadım. Tekrar söylüyorum sayın milletvekilleri, baştan alıyorum ve bu
tartışmanın yapılmasından gerçekten üzüntü duyuyorum. Neden? Onu da söyleyeyim
size.
YUSUF HALAÇOĞLU
(Kayseri) – Bakın, Sayın Başkan…
BAŞKAN – Bir
dakika Sayın Halaçoğlu, bir dakika.
Şimdi,
Anayasa’nın 3’üncü maddesinin ilk fıkrası diyor ki: “Türkiye Devleti, ülkesi ve
milletiyle bölünmez bir bütündür. Dili Türkçedir.” 
YUSUF HALAÇOĞLU
(Kayseri) – Evet.
BAŞKAN – Buna
itiraz mümkün değil. Burada bütün milletvekillerinin, ben dâhil, resmî dilin
Türkçe olduğuna dair bir itirazı yok. Buradaki problem, 3 milletvekili -ve biri
de dediğim gibi Adalet ve Kalkınma Partisinin Batman milletvekilidir- bugüne
uygun olarak Türkçe konuşma yaptılar ve iki üç cümlesini de Kürtçe söylediler.
Ben de kendilerinden rica ettim, söyledikleri şeyin Türkçesini istedim, onlar
da Türkçesini söylediler, barış dolu bir mesaj verdiler. Daha sonra da siz
itiraz ettiniz, “Burada Kürtçe konuşulamaz.” dediniz. 
YUSUF HALAÇOĞLU (Kayseri) – Hayır,
sizin yanlışınız var. 
BAŞKAN – Evet. 
YUSUF HALAÇOĞLU (Kayseri) – Biz, o
arkadaşlarımızın konuşmasına değil, sizin tutumunuza…
FARUK BAL (Konya) – Tutanakları getirin
Sayın Başkan. 
YUSUF HALAÇOĞLU (Kayseri) – Bakın,
tutanaklara bakın. 
BAŞKAN – Ben de o zaman dedim ki size…
YUSUF HALAÇOĞLU (Kayseri) –
Arkadaşlarımızın konuşmasına değil, sizin tutumunuza karşı bir tavır
takınıyoruz. 
 BAŞKAN - Ben de dedim ki: “Burası
yasakların olduğu bir yer değildir, burası özgürlüklerin konuşulduğu bir
kurumdur.”
FARUK BAL (Konya) – Burası Anayasa’nın
uygulandığı bir yerdir. 
YUSUF HALAÇOĞLU (Kayseri) – Tekrar
ediyorum…
BAŞKAN – “Bu kürsüde özgürlükler
konuşulur.”
LÜTFÜ TÜRKKAN (Kocaeli) – Yasakların
değil, yasaların olduğu bir yer burası. 
BAŞKAN – “Dışarıda kaseti, kitabı,
sohbeti yapılan bir dilde, yaşayan bir dilde, burada günün anlamına uygun 3
tane cümle söylenmesine karşı bu konuda usul tartışması açılmasını esefle
kınıyorum.” dedim.
YUSUF HALAÇOĞLU (Kayseri) – Tutumunuz
hakkında dedim Sayın Başkan.
BAŞKAN - Daha sonra da usul tartışması
açıldı. Usul tartışmasına Cumhuriyet Halk Partisi görüşünü bildirmedi, siz
tutumumun aleyhine konuştunuz, Halkların Demokratik Partisi, Adalet ve Kalkınma
Partisi grup başkan vekilleri tutumumun lehinde konuştu. Ben de tutumumu
değiştirmediğimi, biraz önce söylediğim cümleleri sarf ettim ve giderken de…
LÜTFÜ TÜRKKAN (Kocaeli) – Slogan
attınız, cümle sarf etmediniz, slogan attınız. 
BAŞKAN - …“Türkiye’nin Kürt ve Türk
halkları kardeştir.” dedim. Yeniden söylüyorum, geri almıyorum.
AHMET DURAN BULUT (Balıkesir) –
Türk-Kürt kardeşliğine kim karşı çıkıyor?
YUSUF HALAÇOĞLU (Kayseri) – Sayın
Başkan, bir dakika…
BAŞKAN – Bitti! 
YUSUF HALAÇOĞLU (Kayseri) – Sayın
Başkan…
BAŞKAN - Sizin şimdi talebiniz nedir? 
FARUK BAL (Konya) – Türk-Kürt
düşmanlığını savunun var mı ki burada.
BAŞKAN - Ya, üçünüz birden
bağırıyorsunuz, hanginizi dinleyeyim? 
ERKAN AKÇAY (Manisa) – Bize ne
söylüyorsun o sözleri!
YUSUF HALAÇOĞLU (Kayseri) – Bir dakika.

AHMET DURAN BULUT (Balıkesir) – Kışkırtıcılık
yapıyorsunuz. 
YUSUF HALAÇOĞLU (Kayseri) – Sayın
Başkan, şimdi, bakın, daha önce HDP’li bir milletvekili arkadaş çıktı grup
önerileri hakkında konuşma yaptı. Yine söylediği gibi, günün, 21 Şubatın
önemine ait de Kürtçe orada bir cümle kullandı.
BAŞKAN – Evet.
YUSUF HALAÇOĞLU (Kayseri) – Siz de
dediniz ki: “Bunun Türkçesini söyleyin.” Bakın, sesimizi çıkarmadık çünkü
konuşma konusu oydu.
BAŞKAN – Evet.
YUSUF HALAÇOĞLU (Kayseri) – Ama siz,
daha sonra, hiç alakası olmayan bir konuda bir arkadaş konuşma yaptı. Bu defa,
yine, hiç daha önce böyle bir tutum sergilemezken, oradaki, kürsüdeki konuşmacı
oradaki konuşmasını bitirdikten sonra, hiç kimseye söz hakkı tanımazken, siz
ona tekrardan söz hakkı tanıdınız. 
BAŞKAN – “Türkçesini söyleyin.” dedim. 
YUSUF HALAÇOĞLU (Kayseri) – Bunu
alışkanlık hâline getirdiniz. 
BAŞKAN – “Türkçesini söyleyin.” dedim. 
YUSUF HALAÇOĞLU (Kayseri) – Eğer
istiyorsanız onu sorabilirdiniz kendisine ama buradan değil, özel olarak sorup
öğrenmek isteyebilirdiniz. Siz bunu farklı şekilde alışkanlık hâline
getirdiniz.
BÜLENT TURAN (İstanbul) – Biz çıkalım
mı Sayın Başkan? 
YUSUF HALAÇOĞLU (Kayseri) – Biz de
şunun için söyledik: Siz, bu tutumunuzda farklı uygulamalar yapıyorsunuz, onun
için tutumunuz hakkında ben bu soruşturmayı açtım “Ama siz burada Anayasa’yı
uygulamakla mükellefsiniz, Tüzük’ü uygulamakla mükellefsiniz.” dedim. 
BAŞKAN – Evet. 
YUSUF HALAÇOĞLU (Kayseri) – Siz farklı
şekilde davrandınız, sanki biz Kürt olan vatandaşlarımıza karşıymışız gibi bir
tavır takındınız. 
BAŞKAN – Aslında öyle bir şey değil.
Tutanakları getirteceğim, okuyacağım tamam mı? Tutanakları getirin lütfen. 
YUSUF HALAÇOĞLU (Kayseri) – Böyle bir
şeyi söyleyemezsiniz, onu söylüyoruz Başkan. 
BAŞKAN – Neyi söyleyemem?
ÖZCAN YENİÇERİ (Ankara) – Slogan
atamazsınız. 
LÜTFÜ TÜRKKAN (Kocaeli) – Slogan
atamazsınız orada. 
YUSUF HALAÇOĞLU (Kayseri) – Slogan
atamazsınız. 
BAŞKAN – Ben slogan atmadım. Tekrar
ediyorum: Türkiye’de Kürt ve Türk halkları kardeştir. Bitti. 
AHMET DURAN BULUT (Balıkesir) – Öyle
demediniz, “halkların kardeşliği” dediniz. 
YUSUF HALAÇOĞLU (Kayseri) – Slogan
attınız. 
LÜTFÜ TÜRKKAN (Kocaeli) – Slogan
attınız oradan. 
YUSUF HALAÇOĞLU (Kayseri) – Bunu biz
söyleyebiliriz, siz söyleyemezsiniz. 
BAŞKAN – Sayın Koca…
FARUK BAL (Konya) – Sayın Başkan, bir
saniye. Ben sataşmadan söz istedim, söz vermiyorsunuz bana. Ara vermeden önce… 
BAŞKAN – Tamam, konuşmacı konuşmasını
yapsın vereceğim size söz. 
XI.-
ÖNERİLER (Devam)
A) Siyasi
Parti Grubu Önerileri (Devam)
3.- CHP
Grubunun, Türkiye Büyük Millet Meclisi gündeminin “Genel Görüşme ve Meclis
Araştırması Yapılmasına Dair Öngörüşmeler” kısmında yer alan kadınların
istihdam ve ücret eşitsizliği sorunlarının araştırılarak alınması gereken
önlemlerin belirlenmesi amacıyla bir Meclis araştırması açılmasına ilişkin
önergenin (10/700) ön görüşmelerinin, Genel Kurulun 21 Şubat 2015 Cumartesi
günkü birleşiminde yapılmasına ilişkin önerisi (Devam)
BAŞKAN – Buyurun Sayın Salih Koca. (AK
PARTİ sıralarından alkışlar) 
SALİH KOCA (Eskişehir) – Sayın Başkan,
değerli milletvekillerimiz; Cumhuriyet Halk Partisinin Meclis araştırması
açılması hususundaki önerisi üzerine söz almış bulunuyorum. Yüce heyetinizi
saygıyla selamlıyorum. 
Sayın Başkanım, kadınlarımıza eşit
eğitim verilmesi, okuryazar oranının artırılması, toplumsal yaşamımızdaki her
alanda kadınlarımızın aktif rol alması hususlarında iktidarımız, partimiz
gereken çalışmaları yapmaktadır. Bu kapsamda, 12 Eylül referandumu çerçevesinde
yapılan çalışmalarda yürürlüğe giren Anayasa değişikliğiyle birlikte
Anayasa’nın 10’uncu maddesine şu fıkralar ilave edilmiştir: “Kadınlar ve
erkekler eşit haklara sahiptir. Devlet, bu eşitliğin yaşama geçmesini
sağlamakla yükümlüdür. Bu maksatla alınacak tedbirler eşitlik ilkesine aykırı
olarak yorumlanamaz.” denilmiştir. Yine, bu dönemde yapmış olduğumuz yasal
çalışmalarla birlikte cinsel saldırılara karşı yapılan cezalar artırılmıştır.
Ayrıca, kadına yönelik şiddeti engellemek üzere uluslararası yaptırımı olan
İstanbul Sözleşmesi’ni de ilk olarak ülkemiz Türkiye kabul etmiştir. Yine, Hacettepe
Üniversitesi Nüfus Etütleri Enstitüsü tarafından yapılan 2008-2014 Aile İçi
Şiddet Araştırması’na göre de kadınlarımıza yönelik şiddet uygulamalarında
nispi bir azalma söz konusu olmuştur. 
Bu anlamda iktidarımız döneminde
kadınlarımızın kendi işlerini kurmaları ve kendi ekonomik özgürlüklerini
sağlamaları adına krediler ve hibe destekleri sağlanmıştır. 2002’ye göre
istihdam oranlarını kıyasladığımızda çok büyük bir anlamda yükselmenin olduğunu
da istihdamda büyük bir yükselmenin olduğunu da burada görüyoruz. 
Son olarak Sayın Başbakanımız
tarafından açıklanan kadın istihdam paketi de önemli yenilikleri getirmektedir.
Özellikle kadınlarımızın esnek çalışma sisteminin geliştirilmesi, getirilmesi,
belediyelere kreş zorunluluğu, doğum izninin artırılması, yarı çalışma sistemi
ve tam ücret ödenmesi hususlarında ciddi adımlar atılmıştır. Kısacası, Sayın
Başbakanımızın açıklamış olduğu paket doğrultusunda kadınlarımıza yönelik,
kapsamı itibarıyla, sosyal hizmet ve desteklerden çalışan kadınlarımızın hamilelik
izni ve ücretlerine, yeni evleneceklere, yaşlı ve engellilere kadar birçok
konuda, alanda yeni düzenlemeler getirilmiştir. Burada en önemli maddelerden
biri de kadın istihdamı ve kadınların çalışma hayatındaki konumları ve aktif
rol almaları hususlarını kapsamaktadır. Bu anlamda baktığımızda gerek Hükûmet
çalışmaları olarak gerek yasal düzenlemeler olarak iktidarımızın gerekli
çalışmaları yaptığını görüyoruz.
Ben bu düşüncelerle, Cumhuriyet Halk
Partisinin vermiş olduğu önergeyi çalışmalarımız doğrultusunda dikkate
alamayacağımızı düşünüyor, yüce heyetinizi saygıyla selamlıyorum. (AK PARTİ
sıralarından alkışlar) 
BAŞKAN – Teşekkür ederim. 
Cumhuriyet Halk Partisi Grubunun
önerisini oylarınıza sunacağım.
III.- YOKLAMA
(CHP sıralarından bir grup milletvekili
ayağa kalktı) 
LEVENT GÖK (Ankara) – Bizim yoklama
talebimiz var efendim.
BAŞKAN – Yoklama isteği var. 
Sayın Altay, Sayın Gök, Sayın Serindağ,
Sayın Demiröz, Sayın Tanal, Sayın Karaahmetoğlu, Sayın Toprak, Sayın Çetin,
Sayın Çam, Sayın Aksünger, Sayın Öztürk, Sayın Acar, Sayın Kuşoğlu, Sayın
Ayaydın, Sayın Kaleli, Sayın Danışoğlu, Sayın Çelebi, Sayın Yıldız, Sayın Öğüt,
Sayın Özdemir.
Yoklama için üç dakika süre veriyorum
ve süreyi başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
XI.-
ÖNERİLER (Devam)
A) Siyasi
Parti Grubu Önerileri (Devam)
3.- CHP
Grubunun, Türkiye Büyük Millet Meclisi gündeminin “Genel Görüşme ve Meclis
Araştırması Yapılmasına Dair Öngörüşmeler” kısmında yer alan kadınların
istihdam ve ücret eşitsizliği sorunlarının araştırılarak alınması gereken
önlemlerin belirlenmesi amacıyla bir Meclis araştırması açılmasına ilişkin
önergenin (10/700) ön görüşmelerinin, Genel Kurulun 21 Şubat 2015 Cumartesi
günkü birleşiminde yapılmasına ilişkin önerisi (Devam)
BAŞKAN – Cumhuriyet Halk Partisi grup önerisini oylarınıza
sunuyorum: Kabul edenler… Kabul etmeyenler… Kabul edilmemiştir. 
Tutanakların bir kısmı geldi, bir kısmını daha bekliyorum. 
Sayın Faruk Bal, buyurun.
FARUK BAL (Konya) – Sataşmadan veriyorsunuz değil mi? 
BAŞKAN – Talebinizi öğreneyim. Nedir?
AHMET AYDIN (Adıyaman) – Efendim, ara verildiği için
sataşmadan olmaz.
FARUK BAL (Konya) – Sayın Naci Bostancı konuşması sırasında
“2002 yılında o zamanın hükûmeti bugünleri görerek AKP’nin altyapısını oluşturabilecek
yasalar çıkardı.” dedi. Tutanak böyle yazıyor. Bu, o dönemde benim Bakanlık
görevini üstlendiğim hükûmetin yapmış olduğu icraatları AKP’lileştirme
söylemidir. Genel Kurulu yanlış bilgilendirmiştir. Sataşmadan…
BAŞKAN – Sayın Faruk Bal, 69/2’ye göre size söz vermemem
gerekiyor ama ben oturum değişmeden önce de size söz vereceğimi beyan etmiştim.

Buyurun.
Süreniz iki dakika. 
VIII.-
SATAŞMALARA İLİŞKİN KONUŞMALAR (Devam)
6.- Konya
Milletvekili Faruk Bal'ın, Amasya Milletvekili Mehmet Naci Bostancı’nın usul
görüşmesi üzerinde yaptığı konuşması sırasında şahsına ve Milliyetçi Hareket
Partisine sataşması nedeniyle konuşması
FARUK BAL (Konya) – Sayın Başkan, ben şaşırıyorum!
Şaşırıyorum yani! Söz vermeyecekseniz vermeyin, verecekseniz de İç Tüzük’e göre
verin. Zaten sorun burada. Siz İç Tüzük’e, Anayasa’ya aykırı davranıyorsunuz. 
Bir cümleyle Naci Bey’e söyleyeyim: Milliyetçi Hareket
Partisinin iktidarda olduğu dönemi, Hoca, senin akademik kariyerin anlamaya
yetmez. 2002’den geç geriye, 2001 yılındaki 12 Eylül darbe Anayasası’nda 33
tane maddeyi demokratikleştirecek değişikliği MHP yapmıştır. O anayasa
değişikliği, darbe ürünü birtakım kısıtlamaları ortadan kaldırıp 82
Anayasası’na demokrat bir tavır vermiştir, ondan sonra da senin dediğin konuya
gelmişizdir.
Şimdi, Sayın Başkan, size geliyorum.
Burada bir sayın milletvekili bir konuşma yaptı. Siz, bizi Kürt-Türk
çatışmasının tarafı hâline getirecek şekilde eylemde ve söylemde
bulunuyorsunuz. Buna küresel güçlerin gücü yetmedi, sizin gücünüz hiç yetmez çünkü
biz bin yıllık kardeşliği savunuyoruz. Elbette bu ülkede Kürt kardeşimiz
vardır, elbette Kürtçe konuşur. Ama burası Türkiye Büyük Millet Meclisidir.
Burası devletin üç organından biridir ve yasama Meclisidir. Buraya gelen her
milletvekili Türkçeyi bilir ve yemin etmiştir. Buraya gelen her milletvekili
etnisitesinin değil, büyük Türk milletinin milletvekilidir. Anayasa’ya göre de
yemin etmiştir. Bunun gereğini yerine getirecektir.
Siz, bu kuralları ihlal ederek ve
Milliyetçi Hareket Partisinin yüzüne doğru dönerek, eski, nostaljik
fikirlerinizin etkisi altında “Yaşasın Kürt-Türk kardeşliği” gibi bir söylemle
Kürt-Türk düşmanlığı varmış gibi bir intibada bulunamazsınız. Meclisin, siz,
Başkanlık makamını işgal etmektesiniz. Hareketleriniz İç Tüzük’e ve Anayasa’ya
uygun olmalıdır. 
(Mikrofon otomatik cihaz tarafından
kapatıldı)
BAŞKAN – Teşekkür ederim Sayın Bal.
FARUK BAL (Devamla) – Bu, bir tek benim
düşüncem değil. Bu, aynı zamanda, sizin sıralarınızda oturan sayın
milletvekillerinin birkaç tanesinin de tepkisidir. Onları biz de gördük. (MHP
sıralarından alkışlar) 
BAŞKAN – Sayın Bal, ben gerekli
açıklamayı yaptım. Daha fazla uzatmak istemiyorum.
Düşüncemde de bir değişiklik
olmamıştır. 
YUSUF HALAÇOĞLU (Kayseri) – Sayın
Başkan…
BAŞKAN – Sayın Halaçoğlu, sizi
dinledim. Lütfen…
YUSUF HALAÇOĞLU (Kayseri) – Hayır,
dinlediniz ama başka bir tutanaktan bir şey söyleyeceğim Sayın Başkan.
BAŞKAN – Tutanakları bekliyorum. 
FARUK BAL (Konya) – Tehdit ettiniz.
Cezai işlem yapacağım diye tehdit ettiniz.
BAŞKAN – Tehdit alan benim. Tehdit alan
benim.
YUSUF HALAÇOĞLU (Kayseri) – Sayın
Başkan, konuşmam üzerine şöyle bir ifade kullandınız benim için: “Tutanağı
getirteceğim. Hakkınızda cezai işlem uygulayacağım.”
BAŞKAN – Evet… Evet…
YUSUF HALAÇOĞLU (Kayseri) – Buyurun,
cezai işlem uygulayın. 
BAŞKAN – Evet, tutanağı bekliyorum.
Çünkü bana diyorsunuz ki…
FARUK BAL (Konya) – Ben size vereyim
tutanağı. 
YUSUF HALAÇOĞLU (Kayseri) – Bende var.
Bende var.
BAŞKAN - Arkadaşlar, müsaade edin…
Sayın Yusuf Halaçoğlu devam ediyor.
“(AKP sıralarından “özgürlük, özgürlük” sesleri)” “Hayır.” diyorsunuz. “Bunun
özgürlükle alakası yok, bunun hukuk devletiyle alakası var, bunun Anayasa’yla
alakası var. Siz Anayasa üzerine yemin etmişseniz…”
YUSUF HALAÇOĞLU (Kayseri) – Evet.
İDRİS ŞAHİN (Çankırı) - Başkanım, o
tutanakları da değiştirtin lütfen. “AKP” diye bir parti yok, “AK PARTİ” var.
BAŞKAN – Müsaade edin…
“…namusunuz ve şerefiniz üzerine, o
namus ve şeref üzerinde devam etmeniz gerekir.”
FARUK BAL (Konya) – Doğru.
BAŞKAN - “Demek ki eğer bundan
yoksunsanız, o zaman Anayasa’yı çiğneyebilirsiniz.”
YUSUF HALAÇOĞLU (Kayseri) – Tamam, var
mı bir suç bunda?
BAŞKAN – Ben olgunluğumla bu konuyu
uzatmak istemiyorum. 
YUSUF HALAÇOĞLU (Kayseri) – Hangi
olgunluktan bahsediyorsun Sayın Başkan? Bu konuda cezai işlem açın.
BAŞKAN - Size de ceza verme gereğini
görmüyorum. 
YUSUF HALAÇOĞLU (Kayseri) – Tutanaklar
burada.
BAŞKAN - Ceza verme gereğini
hissetmiyorum.
MAHİR ÜNAL (Kahramanmaraş) – Sayın
Başkan…
BAŞKAN - Buyurun.
MAHİR ÜNAL (Kahramanmaraş) – Sayın Başkan,
tutanakta “AKP” olarak mı yazıyor efendim?
BAŞKAN – Evet.
MAHİR ÜNAL (Kahramanmaraş) – Efendim,
“AKP” diye bir parti yoktur. Lütfen stenografları uyarın, partimizin ismi “AK
PARTİ”dir Sayın Başkan.
BAŞKAN – Söylerim, tamam. 
Teşekkür ederim.
YUSUF HALAÇOĞLU (Kayseri) – Sayın
Başkanım…
BAŞKAN – Vermiyorum ceza, istemiyorum.
Ben kamuoyunun takdirine sundum, en büyük ceza budur.
FARUK BAL (Konya) – Siz MHP Grup Başkan
Vekiline “Size ceza vereceğim.” diye bir beyanda bulundunuz.
BAŞKAN – Evet. 
FARUK BAL (Konya) – Böyle bir beyanla
Milliyetçi Hareket Partisinin grup başkan vekili töhmet altındadır. Buyurun
soruşturmayı açın, savunma hakkı tanıyın. İşte insanlık dediğiniz mesele
buradadır ve şimdi insanlığınızı gösterin. Savunma hakkını tanıyacaksanız…
BAŞKAN - Milliyetçi Hareket Partisi
Grup Başkan Vekilinin bana yönelttiği cümle için niye bir şey söylemiyorsunuz? 
FARUK BAL (Konya) – Efendim, o eğer
sizi rencide ediyorsa ceza vermek üzere açın.
BAŞKAN – Vermiyorum. Allah, Allah!
YUSUF HALAÇOĞLU (Kayseri) – Hem “Ceza
vereceğim.” diyorsunuz hem de töhmet altında buradaki… Böyle bir şey olur mu
Sayın Başkan?
BÜLENT TURAN (İstanbul) – Affetmek
büyüklüktür. Affedin Başkanım.
BAŞKAN - Alınan karar gereğince,
gündemin “Kanun Tasarı ve Teklifleriyle Komisyonlardan Gelen Diğer İşler”
kısmına geçiyoruz.
1'inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu'nun görüşmelerine kaldığımız yerden devam edeceğiz.
XII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun
Tasarı ve Teklifleri
1.- Adalet
ve Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş, Giresun Milletvekili Nurettin
Canikli, Kahramanmaraş Milletvekili Mahir Ünal ve Adıyaman Milletvekili Ahmet
Aydın’ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Tunceli Milletvekili Kamer Genç’in; Türkiye Büyük Millet
Meclisi İçtüzüğünün Bir Maddesinin Değiştirilmesi Hakkında İçtüzük Teklifi ve
Anayasa Komisyonu Raporu (2/242, 2/80) (S. Sayısı: 156)
BAŞKAN - Komisyon? Yok.
Ertelenmiştir.
2'nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet
Sırrı Kanunu Tasarısı ve Avrupa Birliği Uyum Komisyonu ile Adalet Komisyonu
Raporları (1/484) (S. Sayısı: 287)
BAŞKAN – Komisyon? Yok.
Ertelenmiştir.
HAKAN ÇAVUŞOĞLU (Bursa) – Affetmiş
sizi.
YUSUF HALAÇOĞLU (Kayseri) – Ben affını
kabul etmiyorum kardeşim, zorla mı?
BAŞKAN – 3’üncü sırada yer alan, Ceza
İnfaz Kurumları Güvenlik Hizmetleri Kanunu Tasarısı…
YUSUF HALAÇOĞLU (Kayseri) – Kabul
etmiyorum affını. Ben affınızı kabul etmiyorum. 
İDRİS ŞAHİN (Çankırı) – Affetmek tek
taraflı bir işlemdir. 
BAŞKAN – Vazgeçtim.
YUSUF HALAÇOĞLU (Kayseri) – Vazgeçme
hakkınız yok, tutanaklara girdi. 
BAŞKAN - …ve Adalet Komisyonu
Raporu’nun görüşmelerine kaldığımız yerden devam edeceğiz.
3.- Ceza
İnfaz Kurumları Güvenlik Hizmetleri Kanunu Tasarısı ve Adalet Komisyonu Raporu
(1/742) (S. Sayısı: 616)
BAŞKAN – Komisyon? Yok.
Ertelenmiştir.
YUSUF HALAÇOĞLU (Kayseri) – Sizin af
lütfunuza ihtiyacım yok, lütfen.
BAŞKAN – 4’üncü sırada yer alan, Askeri
Hakimler Kanunu ile Bazı Kanunlarda Değişiklik Yapılmasına Dair Kanun Tasarısı
ve Adalet Komisyonu Raporu’nun görüşmelerine kaldığımız yerden devam edeceğiz.
4.- Askeri
Hakimler Kanunu ile Bazı Kanunlarda Değişiklik Yapılmasına Dair Kanun Tasarısı
ve Adalet Komisyonu Raporu (1/1008) (S. Sayısı: 685)
BAŞKAN – Komisyon? Yok.
Ertelenmiştir.
5’inci sırada yer alan, Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporlarının
görüşmelerine kaldığımız yerden devam edeceğiz.
5.- Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684) (x)
BAŞKAN – Komisyon? Burada.
Hükûmet? Burada.
ADİL ZOZANİ (Hakkâri) – Sayın Başkan…
YUSUF HALAÇOĞLU (Kayseri) – Sayın
Başkan…
BAŞKAN – İç Tüzük’ün 91’inci maddesi…
YUSUF HALAÇOĞLU (Kayseri) – Sayın
Başkan…
İDRİS ŞAHİN (Çankırı) – Devam edin
Sayın Başkan.
MAHİR ÜNAL (Kahramanmaraş) – Sayın
Başkan, demin başladığınız işlemi sürdürür müsünüz?
İDRİS BALUKEN (Bingöl) – Ya, ne
başlaması, daha başlamadı, bir sakin olun ya!
ADİL ZOZANİ (Hakkâri) – Sayın Başkan,
684 sıra sayılı Rapor üzerine görüşmelere geçmeden önce bu raporla ilgili
olarak, İç Tüzük’e aykırılıkla ilgili olarak bir hususa dikkatinizi çekmek
istiyorum.
BAŞKAN – Buyurun. 
IV.-
AÇIKLAMALAR (Devam)
22.-
Hakkâri Milletvekili Adil Zozani'nin, İçişleri Komisyonunda 684 sıra sayılı
Kanun Tasarısı Raporu’na İç Tüzük hükümlerine aykırı bir ekleme yapıldığına
ilişkin açıklaması
ADİL ZOZANİ (Hakkâri) – Sayın Başkan,
elimizdeki İçişleri Komisyonunun göndermiş olduğu 684 sıra sayılı Rapor’da
Hükûmetin 43 madde olarak kendisine havale ettirilen tasarısının sonrasında
birleştirilen, eklenen maddeler arasında 43 maddelik kanun tasarısı metninde
izi bulunmayan 4046 sayılı Yasa’yla ilgili olarak Hükûmet tasarısının 11,
Komisyonun kabul ettiği metnin 33’üncü maddesine ilave 28’inci maddenin (2)’nci
fıkrasında İç Tüzük’e aykırı bir ekleme söz konusudur. Bu hususta işlem
yapmanızı bekliyoruz. 
İDRİS BALUKEN (Bingöl) – Yani
görüşülemez, İç Tüzük’e aykırı. 
ADİL ZOZANİ (Hakkâri) – Görüşülemez, İç
Tüzük’e aykırı bir işlem söz konusudur. Bu nedenle bu raporu düzeltmeden
görüşmemiz mümkün değildir. 
BAŞKAN – Bu söylediğiniz beyanlar
doğrultusunda…
ADİL ZOZANİ (Hakkâri) – Evet. 
BAŞKAN – Peki. 
ADİL ZOZANİ (Hakkâri) – Ara verin, bir
görüşelim Sayın Başkan. 
BAŞKAN – Komisyona da bir söz vereyim.
(AK PARTİ sıralarından “devam” sesleri) 
ALİ SERİNDAĞ (Gaziantep) – Sayın
Başkan…
LEVENT GÖK (Ankara) – Sayın Başkan,
aynı konuda bizim de itirazımız var. (AK PARTİ sıralarından gürültüler)
BAŞKAN – Bir dakika arkadaşlar. 
ADİL ZOZANİ (Hakkâri) – Arkadaşlar, her
şeye “Yok, yok.” demeyin, bir bakın, İç Tüzük’le ilgili bir şey söylüyoruz.
Rica ederiz. 
BAŞKAN – Sayın milletvekilleri, lütfen…
ADİL ZOZANİ (Hakkâri) – Haksız bir şey
söylüyorsak kalkın o zaman itiraz edin. 
ALİ SERİNDAĞ (Gaziantep) – Sayın
Başkan…
BAŞKAN – Sayın Serindağ, sizi de
dinleyemeyeceğim. Şu anda bir şey yapıyorum. Sonra dinlerim. 
ALİ SERİNDAĞ (Gaziantep) – Aynı konuyla
ilgili Sayın Başkan. 
BAŞKAN – Aynı konuysa buyurun siz de. 
23.-
Gaziantep Milletvekili Ali Serindağ'ın, İçişleri Komisyonunda 684 sıra sayılı
Kanun Tasarısı Raporu’na İç Tüzük hükümlerine aykırı bir ekleme yapıldığına
ilişkin açıklaması
ALİ SERİNDAĞ (Gaziantep) – Şimdi, bu
bahse konu bölüm 3201 sayılı Yasa’nın geçici 28’inci maddesinde düzenlenmiştir.
Hükûmetin teklif ettiği metnin o bölümünde 4046 sayılı Yasa’yla ilgili herhangi
bir hüküm yok. Bu tamamen Komisyon tarafından ilave edilmiş bir bölümdür. Oysa
İç Tüzük’ün 35’inci maddesinde, komisyonların yasa teklifinde bulunamayacakları
ifade edilmiştir, 92’nci maddedeki hükümler hariç. Bu 92’nci maddeyle ilgili
bir ekleme değildir. O nedenle de, Sayın Başkan, bunun bu şekilde görüşülmesi
usule uygun değildir.
Teşekkür ediyorum.
BAŞKAN – Peki, teşekkür ederim.
Komisyon, şimdi açıklama yapacak
mısınız, yoksa ara…
ADİL ZOZANİ (Hakkâri) – Sayın Başkan,
bence ara verin, Komisyonla birlikte müzakere edin.
BAŞKAN – Bir bitiremiyorum ki cümlemi.
Açıklama yapacak mısınız, yoksa ara mı
vereyim?
İÇİŞLERİ KOMİSYONU BAŞKANI MEHMET ERSOY
(Sinop) – Bilmiyorum şu anda. Bilgiyi alamadım.
BAŞKAN – Tamam, ben bir ara veriyorum,
on beş dakika ara.
Grup başkan vekillerini arkaya davet
ediyorum.
Kapanma Saati:
20.26
ALTINCI OTURUM
Açılma Saati:
20.47
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul) 
----0----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin Altıncı Oturumunu açıyorum.
684 sıra sayılı
Kanun Tasarısı’nın görüşmelerine devam ediyoruz.
Komisyon, burada.
Hükûmet, burada.
Sayın Adil Zozani’nin bir itirazı
olmuştu. Sayın Ali Serindağ da katılıyor mu acaba?
ALİ SERİNDAĞ (Gaziantep) – Evet, evet
Sayın Başkan.
V.- OTURUM
BAŞKANLARININ KONUŞMALARI (Devam)
4.- Oturum
Başkanı TBMM Başkan Vekili Ayşe Nur Bahçekapılı'nın, İçişleri Komisyonunda 684
sıra sayılı Kanun Tasarısı Raporu’na yapılan eklemenin İç Tüzük hükümlerine
aykırı olmadığı ve Kayseri Milletvekili Yusuf Halaçoğlu'na İç Tüzük'e göre
disiplin cezası verilecek bir durum olmadığına ilişkin konuşması
BAŞKAN – Aynı itiraz Ali Serindağ’ın
da.
Arkada görüşmelerimizi yaptık, ben de
bilgilendim, Kanunlar ve Kararlarla görüştüm, düşüncemi açıklıyorum: İçişleri
Komisyonu, İç Tüzük’ün 39’uncu maddesi kapsamında tasarıyla 3201 sayılı Kanun’a
eklenen geçici madde 28’de değişiklik yapmıştır. Komisyon, sadece tasarıda var
olan bir maddede bu değişikliği gerçekleştirmiştir, tasarıda bulunmayan 4046
sayılı Kanun’da bir değişiklik yapılmamıştır. Dolayısıyla, Komisyonun kanun
teklifi mahiyetinde herhangi bir işlemi olmamıştır. Söz konusu 33’üncü maddede
“3201 sayılı Kanun’a aşağıdaki geçici madde eklenmiştir.” deniliyor, söz konusu
olan 28’inci madde. Onun hemen altındaki fıkrada “Daha önceki maddelerde
tanımlanan personel 4046 sıra sayılı Kanun’da belirtilen esas ve usuller
çerçevesinde değerlendirilir.” diyor, uzun uzun okumayayım. Dolayısıyla, ben
burada, Komisyon çalışmalarında herhangi bir yanlışlık görmüyorum. Kaldı ki
Komisyon gündemine hâkimdir, bu hâkimiyetin çerçevesinde bu rapor hazırlanmış,
Başkanlığımıza gelmiş, sıra sayısı almış, gelen kâğıtlar listesinde yayınlanmış
ve Genel Kurula gelmiş. Şu anda sizin talebiniz doğrultusunda benim yapabilecek
bir işim yok, bir iş yapmaya da yetkim yok. Benim görüşüm bu, isterseniz usul
tartışması açayım.
Yalnız, bu
arada, Sayın Yusuf Halaçoğlu’yla ilgili olarak biraz önceki oturumda
“Tutanakları inceleyeceğim.” dedim. Tutanakları inceledim, herhangi bir şekilde
Yusuf Halaçoğlu’na İç Tüzük’e göre disiplin cezası verilecek bir durum
olmadığını tespit ettim. Onu da bilginize sunuyorum. 
Evet, şimdi...
ADİL ZOZANİ (Hakkâri) – Aleyhte.
AHMET AYDIN (Adıyaman) – Lehte.
YUSUF HALAÇOĞLU (Kayseri) – Lehte.
LEVENT GÖK (Ankara) – Aleyhte Ali
Serindağ.
BAŞKAN – Aleyhte Sayın Adil Zozani,
Sayın Serindağ; lehte Sayın Ahmet Aydın, Sayın Halaçoğlu. 
Evet, usul tartışmasını açıyorum. 
Tutumumun lehinde ilk konuşmacı Sayın
Yusuf Halaçoğlu, Kayseri Milletvekili.
YUSUF HALAÇOĞLU (Kayseri) – Söz hakkımı
Hasan Hüseyin Bey’e devrediyorum, Hasan Hüseyin Bey konuşacak.
BAŞKAN – Peki.
Sayın Halaçoğlu söz hakkını Sayın Hasan
Hüseyin Türkoğlu’na devrediyor.
Buyurun.
VII.- USUL
HAKKINDA GÖRÜŞMELER (Devam)
3.- Oturum
Başkanı TBMM Başkan Vekili Ayşe Nur Bahçekapılı’nın, İçişleri Komisyonunda 684
sıra sayılı Kanun Tasarısı Raporu’na yapılan eklemenin İç Tüzük hükümlerine
aykırı olmadığına ve görüşmelere devam edilmesine yönelik tutumunun İç Tüzük
hükümlerine uygun olup olmadığı hakkında
HASAN HÜSEYİN TÜRKOĞLU (Osmaniye) –
Teşekkür ederim.
Sayın Başkan, Türk milletinin
saygıdeğer milletvekilleri; bu tasarının ilk (1/995) sıra sayısıyla
Komisyonumuza gelmiş hâlindeki düzenleme ile şu anda önümüzde 684 sıra sayısı
almak suretiyle ortaya çıkan rapordaki 33’üncü maddedeki değişiklikle ilgili
tutumunuza ilişkin söz almış bulunuyorum. Lehte söz almış bulunuyorum. Cenab-ı
Allah bunu da nasip etti yani AKP’li birisinin lehinde konuşuyorum. Bu da benim
için büyük bir zül olsa gerek ama doğruyu da, hakkını da teslim etmek lazım.
İÇİŞLERİ KOMİSYONU BAŞKANI MEHMET ERSOY
(Sinop) – Abartma, abartma. 
HASAN HÜSEYİN TÜRKOĞLU (Devamla) – Bu
düzenleme 4046 sayılı Kanun’da değişiklik yapmıyor. Bu düzenleme, 4046 sayılı
Kanun’a atıfta bulunmak suretiyle, bu personelin emekli edilmesine ilişkin
işlemi, “havuz” diye tabir ettiğimiz Devlet Personel Başkanlığı aracılığıyla
diğer kurumlara dağıtılmasını içeriyor. 
İDRİS BALUKEN (Bingöl) – AKP’yle
anlaştınız mı (x)Hasan Hüseyin Bey?
ERKAN AKÇAY (Manisa) – Özüne karşıyız
yasanın.
HASAN HÜSEYİN TÜRKOĞLU (Devamla) –
Ancak, bu düzenlemenin çok ilginç bir tarafı var. Bu düzenleme Komisyonumuza
ilk geldiğinde şöyleydi: Ceza verme yetkisi zaman aşımına uğramış ve devlet
memuriyetinden çıkarılma cezası gerektiren dosyaların, zamanında ceza verme
yetkisi kullanılmadığı için, onlara ilişkin, o dosyaların işleminin devam
edebilmesine ilişkin bir ihya işlemi içeriyordu o hüküm ve o çerçevede o
memurlar, o müdürler, emniyet mensupları memuriyetten, meslekten
çıkarılıyorlardı. Şimdi, bu anlayış yani Hitler döneminde olmaz, savaş
döneminde olmaz. Yani, siz zaman aşımı kavramının ne işe yaradığını biliyor
musunuz? Zaman aşımı kamu düzeniyle ilgili bir kavramdır, zaman aşımı uyulması
gereken bir kuraldır; uyulmamışsa, uymayanlar hakkında işlem yapmak yerine, bu
tasarıyı hazırlayanlar, böyle bir düzenleme getirmek suretiyle eksiklerini,
kusurlarını, ihmallerini düzeltmeye çalışıyor. Eğer Türkiye’de zaman aşımını
geriye çevirecek bir düzenleme yapılacaksa Pamukova’da 41 vatandaşımızın
ölümüne sebep olan o tren kazasının failleriyle ilgili, suçlularıyla ilgili
zaman aşımını geriye çalıştırmak lazım, toplumsal adalet bunu gerektirir diye
düşünüyorum. Ya da Sivas’ta, Madımak’ta yakılan insanlarla ilgili zaman aşımı
sebebiyle cezadan kurtulanlara ilişkin bir geriye dönük düzenleme yapılması
gerektiğini düşünüyorum. Dolayısıyla, bu düzenleme, bu anlayış, bu hukuk dışı
anlayış, kapkaç hukuku, maalesef, bu tasarının her satırında gizlidir. Onu
sizlere madde madde anlatacağız inşallah. 
Yüce heyetinizi saygıyla selamlıyorum.
(MHP sıralarından alkışlar) 
BAŞKAN – Teşekkür ederim. 
Şimdi tutumumun aleyhinde Sayın Adil
Zozani konuşacak. 
Süreniz üç dakika. 
ADİL ZOZANİ (Hakkâri) – Teşekkür
ediyorum Sayın Başkan. 
Sayın Türkoğlu, yamalı bohçayı
yamayarak yenileyebileceğinizi varsaydınız ancak bu yamalı bohça, bunu yenilemek
mümkün değildir.
HASAN HÜSEYİN TÜRKOĞLU (Osmaniye) –
Sataşıyor Sayın Başkan. 
ADİL ZOZANİ
(Devamla) – Düzenleme de yanlıştır, başından itibaren tasarının kendisi
yanlıştır. Bu maddeyle ilgili olarak… Ki düzenleme tamamıyla İç Tüzük 35 ve
92’nci maddelere aykırı bir düzenlemedir. 33’üncü maddenin yani Komisyonun
havale ettiği teklif, kabul ettiği metnin 33’üncü maddesinde düzenlenen geçici
28’inci maddenin ikinci fıkrası eklenmiş bir fıkradır. 
Şimdi, Sayın
Başkan diyor ki: “Herhangi bir değişiklik öngörmüyor.” Ya biz aklımızı ekmek
peynirle yedik -Başkan, kusura bakmayın- ya sizin bu tezinize sahip çıkanların
aklını ekmek peynirle yemiş olması gerekiyor. Nasıl bir değişiklik öngörmüyor?
Değişiklik öngörmüyorsa orada ne işi var? Değişiklik öngörüyor. Tasarı metninin
kendisinde bir değişiklik öngörüyor, oraya konulan maddenin kendisinde bir
değişiklik öngörüyor. Olmayan, Hükûmetin sevk ettiği metnin 11’inci maddesinde
yer alan düzenlemeye göre, olmayan haklar dercediliyor. Şimdi, bu bir
değişiklik değil mi? Bal gibi bir değişikliktir, tasarı metninde bir
değişikliktir. Buna Komisyonun yetkisi var mı? 
SÜREYYA SADİ
BİLGİÇ (Isparta) – Var. 
ADİL ZOZANİ
(Devamla) – Yoktur. 
SÜREYYA SADİ
BİLGİÇ (Isparta) – Var, var.
ADİL ZOZANİ
(Devamla) – Komisyonun buna yetkisi yoktur.
SÜREYYA SADİ
BİLGİÇ (Isparta) – Senin burada bunu konuşmaya yetkin yok. Orada esas,
Komisyonun yetkisi var. 
ADİL ZOZANİ
(Devamla) – Siz İç Tüzük ihlalinde uzmanlaşmış olabilirsiniz. Sayenizde biz de
İç Tüzük’ü noktasına, virgülüne öğrendik. 
SÜREYYA SADİ
BİLGİÇ (Isparta) – Daha öğreneceksiniz, daha çok şey öğreneceksiniz. 
ADİL ZOZANİ
(Devamla) – Sizin ihlalleriniz sayesinde bunu öğrendik. 
İDRİS BALUKEN
(Bingöl) – Sana ders veririz, ders. 
ADİL ZOZANİ
(Devamla) – Kesinlikle, kesinlikle. 
SÜREYYA SADİ
BİLGİÇ (Isparta) – Daha çok şey öğreneceksiniz.
İDRİS BALUKEN
(Bingöl) – Hasip Bey burada, ders versin. 
ADİL ZOZANİ
(Devamla) – Sayın Bilgiç, bu konudaki manevra kabiliyetinizi iyi biliyorum.
Dört yıl boyunca sizin manevra kabiliyetinizi çok iyi gördük.
BAŞKAN – Sayın
Zozani, lütfen sataşma çıkaracak şekilde konuşmayın. 
ADİL ZOZANİ
(Devamla) – Ancak, burada yapılan düzenleme kesinlikle ve kesinlikle İç
Tüzük’ün 35 ve 92’nci maddelerine aykırı bir düzenlemedir. Komisyon, işi
olmayan bir iş yapmıştır. 
Ben oradaki
düzenlemeyle, ilave düzenlemeyle getirilen hakların özüne karşı değilim;
Komisyonun görevi olmadığını söylüyorum. Tasarıyı geri çekin, Hükûmet kendi
tasarı metnine, ilgili maddeye bu düzenlemeyi koysun, getirsin, biz hiç itiraz
etmeyiz. Özünde itirazımız yok, orada sağlanan haklara ilişkin bir itirazımız
yok ama burada…
Sayın Başkan,
size hatırlatırım, Sayın Cemil Çiçek’in Plan Bütçe Komisyonu Başkanlığına
gönderdiği yazıyı size hatırlatırım. Buradan okumanızı talep ediyorum. 
İki: Sayın Kamer Genç, çok değil, kısa
bir süre önce, burada yapılan benzer mahiyetteki bir düzenlemeye ilişkin
olarak…
(Mikrofon otomatik cihaz tarafından
kapatıldı) 
ADİL ZOZANİ (Devamla) – …burada çıktı,
milletvekili olarak itiraz etti. Siz, Sayın Kamer Genç’in benzer mahiyetteki…
BAŞKAN – Teşekkür ederim Sayın Zozani.
ADİL ZOZANİ (Devamla) – …itirazına
olumlu karşılık verdiniz ve verilen teklifi geri çektiniz. Bugün burada
yapacağınız işlem de budur, başka bir işlem yapamazsınız. 
Sizi, İç Tüzük’e ve Anayasa’ya uymaya davet
ediyorum. (HDP sıralarından alkışlar)
BAŞKAN – Teşekkür ederim.
Lehte…
HASAN HÜSEYİN TÜRKOĞLU (Osmaniye) –
Sayın Başkan, bana sataştı Sayın Zozani.
BAŞKAN – Tamam, şu usul tartışmamı
bitireyim, vereceğim söz. Tamam mı?
SÜREYYA SADİ BİLGİÇ (Isparta) –
Başkanım, bana da sataştı.
BAŞKAN – Tamam, peki, size de veririm.
Aştık yani şeyi.
ADİL ZOZANİ (Hakkâri) – Sayın Başkan,
Sayın Süreyya Sadi Bilgiç ve Sayın Hasan Hüseyin Türkoğlu’na sataştım.
BAŞKAN – O da “Bana da sataştı.” diyor.
HASAN HÜSEYİN TÜRKOĞLU (Osmaniye) –
Efendim, müsaade ederseniz, biz de ona sataşacağız.
BAŞKAN – Bir dakika. Sataşmayın, yok,
sataşmayın.
Şimdi, usul tartışmasında lehte Sayın
Ahmet Aydın konuşacak.
Buyurun. (AK PARTİ sıralarından
alkışlar)
AHMET AYDIN (Adıyaman) – Teşekkür ediyorum
Sayın Başkanım.
Değerli arkadaşlar, bu, benzeri
tartışmalar, usul tartışmaları daha önce de çok kereler aslında bu Meclis
kürsüsünde yapıldı ve burada da aslında çoğu kere hem İç Tüzük’e göre hem de
Meclisin teamüllerine göre oluşmuş bir karar var. Zira, İç Tüzük’ümüzün
-arkadaşlar bahsetmedi ama- 26’ncı maddesi çok açık ve nettir. Komisyon
gündemine hâkimdir.
ADİL ZOZANİ (Hakkâri) – Hâkim değilse
ne olacak?
AHMET AYDIN (Devamla) – Gündemine hâkim
olan komisyon…
ADİL ZOZANİ (Hakkâri) – Hâkim değilse
ne olacak?
AHMET AYDIN (Devamla) – …komisyon
raporunu hazırladıktan sonra Genel Kurula gönderilen metin üzerinde…
ADİL ZOZANİ (Hakkâri) – Hâkim değilse
ne olacak?
BAŞKAN – Sayın Zozani… Sayın Zozani…
Lütfen. 
ADİL ZOZANİ (Hakkâri) – Hâkim değil
ama.
BAŞKAN - Ama biz dinledik sizi, herkes
dinledi. Siz de aynı saygıyı gösterin lütfen.
ADİL ZOZANİ (Hakkâri) – Ben de soru
soruyorum: Hâkim değilse ne olacak?
BAŞKAN – O sizin iddianız. Lütfen.
Buyurun.
AHMET AYDIN (Devamla) – Genel Kurula
gönderilen bu rapor esas rapordur. Dolayısıyla, Genel Kurulun da aslında
-Meclis Başkanlık Divanının daha doğrusu- bu rapor üzerinde bir değişiklik
yapma hakkı da yoktur. Hatta, yine bu kanuna geçmeden önce, birçok kereler,
işte, bu tasarıdan teklifini çekmek isteyen arkadaşların değişikliği için bile
Genel Kurulun kararını arıyoruz, öyle değil mi?
İDRİS ŞAHİN (Çankırı) – Aynen öyle ama
onu bile çekemediler yani.
AHMET AYDIN
(Devamla) – Genel Kurulun kararı olmadan, Meclis Başkanlık Divanı önüne gelen
tasarı ya da teklife, komisyon raporuna “Ben görüşemem, bunun üzerinde şöyle
değişiklik yapacağım, yapılması gerekiyor.” gibi zaten böyle bir iddiada da
bulunamaz. Aslolan komisyon metnidir, komisyon raporudur. Buraya sevk edildiği
şekilde görüşmek durumundayız.
İkincisi,
sizlerin de ifade ettiği gibi Başkanım, burada zaten bir değişiklik söz konusu
değil, 4046 sayılı Özelleştirme Uygulamaları Hakkında Kanun’un 22’nci maddesine
bir atıf var. 
İDRİS BALUKEN
(Bingöl) – Yapma o zaman atfı. Niye atfediyorsun, yapma.
ADİL ZOZANİ
(Hakkâri) – Niye koydun? 
AHMET AYDIN
(Devamla) – O kanunun o maddesinde değişiklik asla yok, burada çok da uygun,
olması gereken bir düzenleme.
İDRİS BALUKEN
(Bingöl) – Ahmet Bey, İç Tüzük’e göre konuşun, İç Tüzük’e göre.
AHMET AYDIN
(Devamla) - “Bu personelin -yani havuza gönderilen personelin- Devlet Personel
Başkanlığınca 24/11/1994 tarihli ve 4046 sayılı Özelleştirme Uygulamaları
Hakkında Kanunun 22 nci maddesinin ikinci, üçüncü, beşinci ve altıncı
fıkralarında belirtilen esas ve usuller çerçevesinde…” diyor, buraya bir atıf
söz konusu. Bu kanunun bu maddesinde herhangi bir değişiklik yok. Dolayısıyla,
Başkanlığın tutumu yerindedir. Ama bundan da ötesi, Sayın Başkanım, size
gönderilen Komisyon metni esastır. Üzerinde görüşülmesi gereken rapor bu
rapordur. Bu rapor da olduğu gibi usulüne uygun, İç Tüzük’e uygun olarak
hazırlanmıştır. Dolayısıyla, gündeme kaldığımız yerden devam etmemiz gerekiyor.

Hepinize
teşekkür ediyorum, saygılar sunuyorum. (AK PARTİ sıralarından alkışlar)
BAŞKAN –
Teşekkür ederim. 
ENGİN ALTAY (Sinop)
– Çok inandırıcı olmadı Sayın Aydın.
BAŞKAN – Aleyhte
Sayın Ali Serindağ konuşacak.
Buyurun. (CHP
sıralarından alkışlar)
İÇİŞLERİ
KOMİSYONU BAŞKANI MEHMET ERSOY (Sinop) – Ali ağabey, aleyhte ne bulacaksın buna
şimdi?
ALİ SERİNDAĞ
(Gaziantep) – Teşekkür ederim Sayın Başkan.
Sayın Başkan,
şimdi, aslında bu tasarının tümü sorunlu olduğu için bu tür sorunlar çıkıyor.
Bakın, Komisyon gündemine 43 madde olarak geldi ama şimdi Türkiye Büyük Millet
Meclisi Genel Kuruluna 132 madde olarak indi. Tasarının tümü sorunlu olduğu
için bu tür sorunlar çıkıyor; birincisi bu.
İkincisi, Sayın
Ahmet Aydın diyor ki: “Efendim, 26’ncı maddeye göre, komisyon gündemine
hâkimdir.” Doğru ancak İç Tüzük’ün öngördüğü kurallar içerisinde gündemine
hâkimdir… 
AHMET AYDIN
(Adıyaman) – Doğru, doğru.
ALİ SERİNDAĞ
(Devamla) - …yoksa keyfî bir gündem saptama meselesi değildir. 
SÜREYYA SADİ
BİLGİÇ (Isparta) – Üyelerinin göndermiş olduğu işlemleri karara bağlar. Her
önergede…
ALİ SERİNDAĞ
(Devamla) – Sayın Bilgiç çok laf atıyor, zannediyorum, söyleyecek bir şeyi
olmadığı için herhâlde yerinden söz atıyor. 
SÜREYYA SADİ
BİLGİÇ (Isparta) – Sataşmayacağım, sataşsanız da cevap vermeyeceğim size.
ALİ SERİNDAĞ (Devamla) - Bir başka
husus, şimdi, 4046 sayılı Yasa’yla ilgili tasarı metninde hiçbir husus yok,
herhangi bir husus yok. Getirilen düzenleme, 4046 sayılı Yasa’yla ilgili. 4046
sayılı Yasa nedir? Özelleştirme uygulamasına tabi tutulacak olan kurumlarla
ilgilidir. Peki, size soruyorum: Emniyet Genel Müdürlüğü özelleştirme
uygulamasına tabi tutulacak bir kurum mudur ki onunla ilgili bir düzenleme
şimdi bu tasarı metnine ekleniyor? Öyle bir şey olabilir mi? O zaman, bunu bir
değişiklik olarak görmek ve ona göre işlem yapmak lazım.
Bakın, İç Tüzük’ün 35’inci maddesi çok
açık. Ne diyor? “Komisyonlar, kendilerine havale edilen kanun tasarı veya
tekliflerini aynen veya değiştirerek kabul veya reddedebilirler.” Devam ediyor:
“Ancak, komisyonlar, 92’nci maddedeki özel durum dışında kanun teklif
edemezler, kendilerine havale edilenler dışında kalan işlerle uğraşamazlar.”
diyor. Tüzük’ün hükmü açık. Şimdi, bu getirilen düzenleme ne yapıyor? Emniyet
Genel Müdürlüğü personelini özelleştirmeye tabi tutulan bir kurumun personeli
gibi değerlendiriyor ve ona göre işlem yapılmasını öngörüyor. Bu, sadece bir
değişiklik değil, hukuk nizamında bir değişiklik yapıyor, yani öyle bir şey
olamaz, sistemde değişiklik yapıyor, Emniyet Genel Müdürlüğünün statüsünde
sanki değişiklik yapıyor. Sorun buradadır. Bu nedenle ne olmalı? Şimdi, diyor
ki Sayın Aydın: “Efendim, Başkanlık Divanının yetkisi yok.” Doğru. Ne yapacak o
zaman? Komisyon yaptığı yanlışlığın farkına burada vardı; Komisyon tasarıyı
geri çekecek, hukuka uygun hâle getirecek, hukuka uygun hâle getirdikten sonra,
tekrar Türkiye Büyük Millet Meclisi gündemine getirecek.
AHMET AYDIN (Adıyaman) – Tamamen hukuka
uygun bu tasarı.
ALİ SERİNDAĞ (Devamla) – Biz hukuku
kurallara göre oluşturmak zorundayız. 
Teşekkür ederim, sağ olun. (CHP
sıralarından alkışlar)
BAŞKAN – Teşekkür ederim. 
ADİL ZOZANİ (Hakkâri) – Sayın Başkan…
BAŞKAN – Komisyonun da bir açıklama
yapma talebi var. 
ADİL ZOZANİ (Hakkâri) – Usulle ilgili
bir şey değil. Hayır, Sayın Başkanım… Biraz önce kürsüde… Sayın Başkan…
BAŞKAN – Sayın Zozani…
ADİL ZOZANİ (Hakkâri) – Sayın Başkan,
dinlemeden ne söyleyeceğimi…
BAŞKAN – Bakın, çalışma düzenini,
akışını bozuyorsunuz. 
ADİL ZOZANİ (Hakkâri) – E, akışı bozuk
olan bir iş yapıyorsunuz.
ENGİN ALTAY (Sinop) – Ceza verin
bozuyorsa Sayın Başkan.
BAŞKAN – Hayır, siz bozuyorsunuz. Şu
anda usul tartışması açtım, usulüne uygun gidiyoruz.
ADİL ZOZANİ (Hakkâri) – Biraz önce
kürsüde…
BAŞKAN – Dinlemiyor ki…
ADİL ZOZANİ (Hakkâri) – Bir saniye
Sayın Başkan…
ENGİN ALTAY (Sinop) – Sayın Başkan,
Adil Zozani’ye ceza verin bozuyorsa ki bozuyor!
BAŞKAN – Tamam, olur.
ENGİN ALTAY (Sinop) – Verin!
BAŞKAN – İstiyor musun?
ENGİN ALTAY (Sinop) – Verin!
BAŞKAN – Hangi maddeye göre?
FARUK BAL (Konya) – Kafadan
atın,kafadan!
ENGİN ALTAY (Sinop) – Takdir sizin.
BAŞKAN – Ben mi takdir edeyim? Tamam,
peki.
ENGİN ALTAY (Sinop) – Ceza verin!
MAHMUT TANAL (İstanbul) – Adil Bey
hukukun uygulanmasını istiyor.
BAŞKAN – Buyurun.
ADİL ZOZANİ (Hakkâri) – Sayın Başkan,
biraz önce, kürsüde bu uygulamaya rehberlik edebilecek, Meclis Başkanlık Divanı
adına…
BAŞKAN – Tamam, ondan bahsedeceğim şu
anda.
ADİL ZOZANİ (Hakkâri) – Bir saniye
Sayın Başkan…
…Sayın Cemil Çiçek’in Plan ve Bütçe
Komisyonuna göndermiş olduğu bir yazı var.
BAŞKAN – Ondan bahsedeceğim.
ADİL ZOZANİ (Hakkâri) – Şimdi o yazıyı…
BAŞKAN – Dinlemiyor.
Tamam, buyurun.
ADİL ZOZANİ (Hakkâri) – …Genel Kurulla
paylaşmanızı bekliyorum, talep ediyorum. Bu bir bilgidir ve haktır.
SÜREYYA SADİ BİLGİÇ (Isparta) – Bizim
yazımızı da…
ADİL ZOZANİ (Hakkâri) – Başka türlü,
siz, Genel Kurulda hazır bulunan saygıdeğer milletvekillerini bu konuyla ilgili
olarak aydınlatmadan işlem yaparsanız keyfî bir işlem yapmış olursunuz. 
AHMET AYDIN (Adıyaman) – Adil Bey’in
keyfine göre yapalım o zaman!
ADİL ZOZANİ (Hakkâri) - İddiamız
ciddidir, iddianın ötesinde, tespitimiz ciddidir; İç Tüzük hükmü açıktır,
Komisyon kendine vazife olmayan bir iş yapmıştır, sizin bu konuda işlem
yapmanız gerekir.
ÜNAL KACIR (İstanbul) – Meclis de onu
kabul ettiyse sorun yok.
ADİL ZOZANİ (Hakkâri) – Yani,
zorlamanıza gerek yok.
ÜNAL KACIR (İstanbul) – Meclis onu
kabul etmeyebilir.
BAŞKAN – Bitmedi arkadaşlar, ben
dinliyorum.
ADİL ZOZANİ (Hakkâri) – Sizin açınızdan
Meclis tarihine geçebilecek bir durumdan söz ediyoruz. Lütfen, iktidar partisi
grup başkan vekilleri ve üzerlerine vazife olmayan bazı milletvekillerinin
baskısına boyun eğerek işlem yapmayın; bu sizin açınızdan bir vebal olur.
BAŞKAN – Bu sözlerinizi geri almanızı
sizden özellikle rica ediyorum. Ben otuz yıl hukukçuluk yaptım, neyin ne
olduğunu biliyorum ama siz hukukçu değilsiniz. Bunu da unutmayın.
İDRİS BALUKEN (Bingöl) – Olur mu öyle
şey? Hukukçu değil diye görüş belirtmeyecek mi? 
BAŞKAN – Olur.
İDRİS BALUKEN (Bingöl) – Öyle şey mi
olur? Yani, herkes hukukçu olmak zorunda mı Sayın Başkan?
HASAN HÜSEYİN TÜRKOĞLU (Osmaniye) –
Sayın Başkan…
BAŞKAN – Sayın Türkoğlu, buyurun.
ADİL ZOZANİ (Hakkâri) – Bir saniye,
düzeltmek istiyorum.
İDRİS BALUKEN (Bingöl) – Milletvekili
hukukçu olmak zorunda mı?
ADİL ZOZANİ (Hakkâri) – Sayın Başkan,
talebinize karşılık vermek istiyorum.
BAŞKAN – Dikkatli konuşacaksınız.
“Talimat alıyorsunuz, bilmem, ondan bundan emir alıyorsunuz, bundan bilmem şunu
yapıyorsunuz…” Lütfen…
İDRİS BALUKEN (Bingöl) – “Talimat
alıyorsunuz.” demedi, “Baskı altında kalmayın.” dedi.
ADİL ZOZANİ (Hakkâri) – Sayın Başkan…
BAŞKAN – Ben otuz yıl hukukçuluk
yaptım, bu işi biliyorum, tamam mı?
ADİL ZOZANİ (Hakkâri) – Sayın Başkan,
ben de size son derece saygı duyuyorum…
İDRİS ŞAHİN (Çankırı) – Sayın Başkanım,
163’e göre bu arkadaşın Meclisten çıkartılması gerekiyor şu anda. Resmen sizi
tehdit ediyor. Meclisten çıkartılması gerekiyor.
ADİL ZOZANİ (Hakkâri) – Bir saniye
arkadaşlar.
HASAN HÜSEYİN TÜRKOĞLU (Osmaniye) –
Sayın Başkan…
BAŞKAN – Tamam, bir dakika durun
arkadaşlar.
Türkoğlu, buyurun, ne istiyorsunuz?
ADİL ZOZANİ (Hakkâri) – Sayın Başkan,
siz benden bir talepte bulundunuz…
BAŞKAN – Dinlemeyeceğim sizi. Bakın,
yarım saatten beri onu diyorsunuz; kararımı açıklayacağım.
ADİL ZOZANİ (Hakkâri) – Ya, gerekirse
bir saat dinleyeceksiniz Sayın Başkan.
BAŞKAN – Buyurunuz Sayın Türkoğlu…
ADİL ZOZANİ (Hakkâri) – Siz benden bir
talepte bulunmadınız mı Sayın Başkan?
HASAN HÜSEYİN TÜRKOĞLU (Osmaniye) –
Sayın Başkan…
ADİL ZOZANİ (Hakkâri) – Bir saniye
Sayın Türkoğlu… Özür dilerim arkadaşlar.
BAŞKAN – Siz mi yönetiyorsunuz Sayın
Zozani?
ADİL ZOZANİ (Hakkâri) – Siz benden
“Sözlerinizi geri alın.” diye talepte bulunmadınız mı Sayın Başkan?
BAŞKAN – Efendim?
ADİL ZOZANİ (Hakkâri) – Biraz önce sarf
ettiğim sözleri geri almamı talep etmediniz mi? 
BAŞKAN – Evet.
ADİL ZOZANİ (Hakkâri) – Müsaade edin,
geri alayım.
BAŞKAN – Tamam, alın buradan, ben
buradan kabul edeceğim.
ADİL ZOZANİ (Hakkâri) – Hayır, buradan
almam, söz geri alma işlemi kürsüden yapılır.
BAŞKAN – İstemiyorum almanı, kalsın,
gerçekten istemiyorum.
Sayın Türkoğlu, ne istiyorsunuz?
HASAN HÜSEYİN TÜRKOĞLU (Osmaniye) –
Sayın Zozani biraz evvel konuşmasında ismimi de zikretmek suretiyle tutumunuzla
ilgili…
BAŞKAN – Sayın Türkoğlu, size söz
vereceğim yalnız şimdi Komisyon söz istedi. Usul tartışması bitti, Sayın
Komisyon da görüşünü bildirsin, ben de tutumum hakkında düşündüğümü söyleyeyim,
size söz vereceğim, tamam mı? 
HASAN HÜSEYİN TÜRKOĞLU (Osmaniye) –
Tamam.
MAHMUT TANAL (İstanbul) – Sayın Başkan…
BAŞKAN – Buyurun Sayın Komisyon.
İÇİŞLERİ KOMİSYONU BAŞKANI MEHMET ERSOY
(Sinop) – Teşekkür ediyorum Sayın Başkanım.
MAHMUT TANAL (İstanbul) – Sayın Başkan…
ENGİN ALTAY (Sinop) – Bir dakika, bir
dakika...
Sayın Başkan, bu Parlamentoda grup
başkan vekilleri dışında Sayın Zozani’den, Sayın Kaplan’dan, Sayın Bal’dan özel
bir çekinceniz mi var?
İDRİS BALUKEN (Bingöl) – Ne alakası
var?

ENGİN ALTAY (Sinop) – Bir dakika… 
Onların özel bir ayrıcalığı mı var ya
da sizin onlara özel bir toleransınız mı var? Sayın Zozani ya da Bal ya da
Sayın Kaplan’a dakikalarca tahammül eden, dinleyen sizin, İç Tüzük’ün amir
hükümlerine aykırı olarak Cumhuriyet Halk Partili milletvekili ayağa
kalktığında şöyle yapmak gibi bir lüksünüz, hakkınız, tasarrufunuz olamaz. (AK
PARTİ sıralarından gürültüler)
BAŞKAN – Öyle mi!
ENGİN ALTAY (Sinop) – Burayı keyfî
yönetemezsiniz!
BAŞKAN – Bağırmayın bana! Bana
bağırmayın!
ENGİN ALTAY (Sinop) – Burayı keyfî
yönetemezsin!
BAŞKAN – Parmak hareketi de yapmayın,
sizden korkmuyorum, asla da korkmayacağım.
ENGİN ALTAY (Sinop) – Ha, bunlardan
korkuyorsun, bizden korkmuyorsunuz!
BAŞKAN – Çok komik bir durumdasınız şu
anda.
ENGİN ALTAY (Sinop) – Siz komiksiniz!
BAŞKAN – Evet.
ENGİN ALTAY (Sinop) – Sayın Tanal
meramını anlatacak.
BAŞKAN – Ben Sayın Tanal’a ne zaman söz
vereceğimi bilirim. 
ENGİN ALTAY (Sinop) – Sayın Tanal
meramını anlatacak. 
BAŞKAN – Ben Sayın Tanal’a ne zaman söz
vereceğimi bilirim. Lütfen, yerinize geçin.
ENGİN ALTAY (Sinop) – Hayır…
Türkoğlu’na söylediğinizi Sayın Tanal’a da söyleyebilirdiniz. 
BAŞKAN – Ben Sayın Tanal’a ne zaman söz
vereceğimi biliyorum.
ENGİN ALTAY (Sinop) – Türkoğlu’na
söylediğiniz gibi “Başkanı dinledikten sonra sizi dinleyeceğim.”
diyebilirdiniz, yaptığınız hiç etik değil.
BAŞKAN – Dedim.
ENGİN ALTAY (Sinop) – Demediniz, böyle
yaptınız.
BAŞKAN – Ya, geçer misiniz lütfen
yerinize.
ENGİN ALTAY (Sinop) – Geçmem.
BAŞKAN – Sayın Tanal, size vereceğim
söz, şu işlemi bitireyim, lütfen. 
ENGİN ALTAY (Sinop) – Eyvallah. Tamam,
tamam, bu kadar.
BAŞKAN – Sayın Tanal’la biz
anlaşıyoruz, siz niye bozuyorsunuz anlamadım gitti!
Buyurun Sayın Komisyon. 
IV.-
AÇIKLAMALAR (Devam)
24.-
İçişleri Komisyonu Başkanı Mehmet Ersoy'un, İçişleri Komisyonunda 684 sıra
sayılı Kanun Tasarısı Raporu’na yapılan eklemenin İç Tüzük hükümlerine aykırı
olmadığına ilişkin açıklaması
İÇİŞLERİ KOMİSYONU BAŞKANI MEHMET ERSOY
(Sinop) – Sayın Başkanım, değerli milletvekili arkadaşlarım; deminden beri
tartışılan hususla ilgili olarak çok kısa bir bilgilendirme yapmak istiyorum. 
Komisyonumuzun bu maddede yapılan
düzenlemede İç Tüzük’e aykırı hiçbir faaliyeti olmamıştır, hiçbir uygulaması da
olmamıştır. Komisyonumuz gündemine hâkim olarak, önüne gelen Hükûmet tasarısını
ve onlarla birleştirilen teklifleri Hükûmet tasarısını esas alarak görüşmeye
başlamıştır.
İDRİS BALUKEN (Bingöl) – Niye yanlış iş
yapıyorsunuz Başkan ya? Hâkimseniz bu yanlışlık niye?
İÇİŞLERİ KOMİSYONU BAŞKANI MEHMET ERSOY
(Sinop) – 33’üncü maddeye bağlı geçici 28’inci maddeyi verilen bir önergeyle
değiştirmiştir. Değiştirdiği sadece ve sadece 33’üncü maddeye bağlı geçici
28’inci maddedir. Geçici 28’inci maddenin aslı neydi? Daha önce suç işlemiş ve
şey yapılmış devlet memurları, polis memurları memuriyetten atılıyordu. Bir
komisyon “Memuriyetten atılmasınlar da başka bir kurumda çalışsınlar.” deme
yetkisine sahip olamaz mı, böyle bir değişiklik yapamaz mı?
YUSUF HALAÇOĞLU (Kayseri) – Ama zaman
aşımına uğrayanlar için.
İÇİŞLERİ KOMİSYONU BAŞKANI MEHMET ERSOY
(Sinop) – Evet, zaman aşımına uğrayanlar için. 
LEVENT GÖK (Ankara) – Sayın Başkan,
hangi statüyle?
İÇİŞLERİ KOMİSYONU BAŞKANI MEHMET ERSOY
(Sinop) – Biz çalışmalarımızda sadece ve sadece Hükûmet tasarısının 33’üncü
maddesindeki geçici 28’inci maddeyi değiştirdik, başka hiçbir kanun maddesinde
değişiklik yapmadık. Kaldı ki Komisyon gerekli gördüğünde, emniyet teşkilatıyla
ilgili bir düzenlemede sırası gelmişken başka bir kanunda değişiklik
yapılmasıyla ilgili bir önerge olmuş olsaydı elbette ki yüce Meclisin
iradesinin tecellisi bakımından onu da yapabilirdi. Kaldı ki görüşmelerimizi
tamamlamışız, raporumuzu Başkanlık makamına sunmuşuz.
İDRİS BALUKEN (Bingöl) – Yanlış
tamamlamışsınız, yanlış sunmuşsunuz.
İÇİŞLERİ
KOMİSYONU BAŞKANI MEHMET ERSOY (Sinop) – Başkanlık makamı incelemiş ve Genel
Kurula sevk etmiştir. Burada görüşmeler devam ederken Komisyonumuzca geri
çekilmesini gerektirecek hiçbir eksiklik ve aksaklığın olmadığını makamınıza
arz etmek istiyorum. 
Sağ olun. 
BAŞKAN – Teşekkür ederim. 
VII.- USUL
HAKKINDA GÖRÜŞMELER (Devam)
3.- Oturum
Başkanı TBMM Başkan Vekili Ayşe Nur Bahçekapılı’nın, İçişleri Komisyonunda 684
sıra sayılı Kanun Tasarısı Raporu’na yapılan eklemenin İç Tüzük hükümlerine
aykırı olmadığına ve görüşmelere devam edilmesine yönelik tutumunun İç Tüzük
hükümlerine uygun olup olmadığı hakkında (Devam)
BAŞKAN - Sayın milletvekilleri, 684
sıra sayılı Kanun Tasarısı’nın Komisyon raporuna ve metnine yönelik bazı
itirazların olduğunu görüyoruz. 
Tasarı ve rapora itirazlar…
LEVENT GÖK (Ankara) – Arkadaşlarımızın
bir sözlerini alalım efendim. 
HASAN HÜSEYİN TÜRKOĞLU (Osmaniye) –
Sayın Başkanım, beni unuttunuz mu?
HASİP KAPLAN (Şırnak) – Sayın Başkan…
MAHMUT TANAL (İstanbul) – Sayın Başkan…
BAŞKAN – Ya, böyle bir şey var mı. 
Arkadaşlar, bir şey okuyorum, bir
sabredin ya! Bir sabredin! Bir saygı, bir saygı! (CHP, MHP ve HDP sıralarından
gürültüler)
Tasarı ve rapora itirazlar nedeniyle
söz konusu tasarının gündeme alınamayacağı ve grup önerisine konu edilemeyeceği
öne sürülmektedir. Türkiye Büyük Millet Meclisi Başkanlığınca Komisyon raporu
bastırılarak milletvekillerine dağıtılmış ve Gelen Kâğıtlar listesine
alınmıştır. Söz konusu grup önerisi raporun Genel Kurulun gündemine alınmasına
ilişkindir. Grup önerisi kabul edilmiştir ve 684 sıra sayılı Kanun Tasarısı’nın
da geneli üzerindeki konuşmalara başlanmıştır. 
Başkanlığımızın Komisyon tarafından
karara bağlanmış ve gündeme alınmış, Genel Kurulda görüşülmeye başlanmış bir
tasarı veya teklif üzerinde herhangi geri çekme veya da değişiklik yapma gibi
bir yetkisi yoktur. Komisyon raporu üzerine değişiklik yapma yetkisi, komisyona
geri çekme, esas komisyon ve hükûmetin, tasarıyı değiştirme veya reddetme
yetkisi ise Meclisin takdirindedir maddeleri görüşürken. 
Şimdi, bahse konu olan konu da şudur:
Komisyon bu raporunda 4046 sayılı Kanun’da bir değişiklik yapmamış, sadece bir
atıfta bulunmuştur. Dolayısıyla, tutumumda herhangi bir değişiklik
bulunmamaktadır. 
Sayın Tanal… 
ENGİN ALTAY (Sinop) – Israr ediyoruz,
oylama yap. 
ADİL ZOZANİ (Hakkâri) – Sayın Başkan,
biraz önce Komisyon Başkanı 33’üncü maddede dercedilen geçici 28’inci maddede
değişiklik yaptığını söyledi, bu şekilde kayıtlara geçti. Niye diyorsunuz ki…
BAŞKAN – Yapıldı, onda sorun yok. Onda
sorun yok ki o madde de 4046 sayılı…
ADİL ZOZANİ (Hakkâri) – Geçti mi
geçmedi mi; değişiklik yaptığını söyledi mi, söylemedi mi? İtiraz da bu. 
BAŞKAN – Kardeşim, siz 4046 sayılıyı…
ADİL ZOZANİ (Hakkâri) – Abla, mesele bu
zaten!
BAŞKAN – Ben böyle düşünüyorum, tamam. 
Sayın Mahmut Tanal, nedir talebiniz?
MAHMUT TANAL (İstanbul) – Teşekkür ederim Sayın Başkan. 
Talebim şu Sayın Başkanım; Anayasa’mızın 6’ncı maddesinin
son fıkrası şu: “Hiçbir kimse veya organ kaynağını Anayasadan almayan bir
Devlet yetkisi kullanamaz.” Komisyonun da İç Tüzük’ümüzün 35’inci maddesi
uyarınca kendisine yani orada, tasarı metninde olmayan, üzerine vazife olmayan
ve görev alanı içerisine girmeyen bir konuyu karara bağlaması ve mevcut olan
tasarıda yer alması, burada -kaynağını Anayasa’dan almadığı için- Anayasa’nın
bu hükmüne aykırı. 
Sayın Meclis Başkan Vekili olarak size burada, İç Tüzük’ümüzün
hükümleri uyarınca gelen talepler ve mevcut olan tasarının Anayasa’ya
aykırılığı ileri sürüldüğü zaman sayın makamınızca bunu resen göz önüne alıp
Anayasa’ya aykırılık doğrultusunda işlem yapılmasını arz ediyoruz sizlere.
Bizim talebimiz buna uygundur. Eğer siz bu konuda talebimizi kabul etmeyecek
iseniz İç Tüzük’ün 63’üncü maddesi uyarınca usul tartışması talep ediyorum.
Saygılarımı sunuyorum.
SÜREYYA SADİ BİLGİÇ (Isparta) – Açıldı, bitti. Geç kaldın.
Dışarıda, kulislerde gez gez, ondan sonra gel!
ADİL ZOZANİ (Hakkâri) – Sayın Başkan…
ALİ SERİNDAĞ (Gaziantep) – Sayın Başkan…
BAŞKAN – Bir dakika… Bir dakika…
Sizin talebiniz ne?
ALİ SERİNDAĞ (Gaziantep) – Sayın Başkan, maksat sorunun açıklığa
kavuşmasıdır. İzin verirseniz bir hususu dikkatinize sunayım. 
BAŞKAN – Sayın Serindağ, biraz önce usul tartışmasında
konuştunuz. Yeni bir şey mi ekleyeceksiniz?
ALİ SERİNDAĞ (Gaziantep) – Ama bakın, bir hususu dikkatinize
sunuyorum Sayın Başkan. 
İDRİS BALUKEN (Bingöl) – Komisyonun verdiği bilgiler yeni
durum yarattı Sayın Başkan. 
ALİ SERİNDAĞ (Gaziantep) – Şimdi bakınız, diyor ki 4046
sayılı Kanun’un 22’nci maddesi: “Özelleştirme programına alınan kuruluşlarda
ilgili kuruluş veya idare tarafından istihdam fazlası personel belirlenmesi…”
ve devam ediyor. Yani, burada düzenlenen husus, özelleştirme programına alınan
kuruluşlarla ilgilidir.
Şimdi, Emniyet Genel Müdürlüğü personelini siz o maddeye
tabi tutarsanız, 4046 sayılı Yasa’nın 22’nci maddesinde dolaylı bir değişiklik
yapmış oluyorsunuz, sorun budur.
Teşekkür ederim.
BAŞKAN – Ben bunu anladım zaten. 
AHMET AYDIN (Adıyaman) – Sayın Başkan… Sayın Başkanım…
BAŞKAN – Sayın Tanal, bana lütfen şunu söyleyebilir misiniz?
Ben şu anda Meclisi idare ediyorum. İç Tüzük’ün hangi maddesinde benim bir
Başkan Vekili olarak gündeme gelmiş ve Genel Kurulda konuşulan bir yasayı, teklifi,
tasarıyı geri çekebilme yetkimin nerede olduğunu bir söyleyin bana. 
MAHMUT TANAL (İstanbul) – Hemen
söyleyeyim. 
ADİL ZOZANİ (Hakkâri) – Sayın Başkan,
İç Tüzük 80’inci madde, İç Tüzük 80’inci madde... 
BAŞKAN – Ben Sayın Tanal’la
konuşuyorum.
ADİL ZOZANİ (Hakkâri) – 80’inci madde
Sayın Tanal, İç Tüzük 80’inci madde. 
AHMET AYDIN (Adıyaman) – Sayın Başkan, bütün
bu tartışmalar geçti, kanuna girdik. Bir daha, bir daha aynı tartışmalar. İşlem
yapın Sayın Başkanım, işleme devam edin. 
MAHMUT TANAL (İstanbul) – Sayın Başkan,
sorunuza cevap şu… 
BAŞKAN – Buyurun. 
MAHMUT TANAL (İstanbul) – Şu anda,
Meclis Başkan Vekili sıfatıyla biz bu taleplerimizi size iletiyoruz. Bu
taleplerimizi size iletirken Komisyon ve Komisyon Başkanı da şu anda yerlerinde
oturuyorlar. 
BAŞKAN- Evet. 
MAHMUT TANAL (İstanbul) – Burada
yapılması gereken, mevcut olan Anayasa’mızın hükümleri uyarınca…
RECEP ÖZEL (Isparta) – İç Tüzük,
Anayasa değil. 
MAHMUT TANAL (İstanbul) – Yani, İç
Tüzük 80 uyarınca “Bir kanun tasarı veya teklifinin esas komisyonca reddi
istenir ve rapor da benimsenirse, kanun tasarı veya teklifi reddedilmiş olur.
Rapor benimsenmezse komisyona geri verilir.” Yani burada sizin Komisyona
söyleyip Komisyonun bunu geri çekmesi lazım. Olması gereken prosedür bu.
ADİL ZOZANİ (Hakkâri) – 80’inci madde
açık Sayın Başkan. 
MAHMUT TANAL (İstanbul) – Özür dilerim,
bitiriyorum. 
Burada,biz merdivenlerden size ulaşmak
için hangi merdivenlere basarak size ulaşıyorsak yani hangi şekille bu tasarı
gündeme gelmişse o merdivenlerle de aynı şekilde Sayın Komisyon Başkanının bunu
geri çekmesi lazım. Bu anlamda, sizden istirhamımız bu. 
BAŞKAN – Ben size şu soruyu sordum:
Ben, Başkan Vekili olarak şu anda İç Tüzük’ün hangi maddesine göre bu teklifi
geri çekebilirim? 
ADİL ZOZANİ (Hakkâri) – 80, 80...
MAHMUT TANAL (İstanbul) – 80’inci
madde. 
BAŞKAN – Size soruyorum. 
MAHMUT TANAL (İstanbul) – Ben cevap
veriyorum size…
AHMET AYDIN (Adıyaman) – Sayın
Başkanım… 
BAŞKAN – Siz “Komisyon geri çekebilir.”
diyorsunuz. 
MAHMUT TANAL (İstanbul) – Evet. 
BAŞKAN – Benim de Komisyona bunu teklif
etmem gerekiyor. Böyle bir şey olur mu? 
MAHMUT TANAL (İstanbul) – Var, var.
Söyleyeyim... 
BAŞKAN – Böyle bir şey olur mu? 
MAHMUT TANAL (İstanbul) – Başkanım,
bakın, Türkiye Büyük Millet Meclisi Başkanlığının, komisyonların yaptığı doğru
olmayan işlemler varsa onlara, komisyonlara bu konuda talimat verme yetkisi
var. 
BAŞKAN – Böyle bir talimat yetkim ne benim…

MAHMUT TANAL (İstanbul) – Evet, var,
komisyona var sizin. 
BAŞKAN - Mümkün değil. 
Şu anda Genel Kuruldayız Sayın Tanal. 
MAHMUT TANAL (İstanbul) – Sayın Başkan…

BAŞKAN – Şu anda Genel Kuruldayız. 
MAHMUT TANAL (İstanbul) – Sayın
Başkanım… 
BAŞKAN – Yanlış bir tartışmanın
içindeyiz şu anda. 
MAHMUT TANAL (İstanbul) – Değerli
Başkanım, bakın, Meclis Başkanlığının, komisyonlar arasındaki o çalışma
koordinasyonunu, hukuka aykırılık işlemlerini denetleme yetkisi yok mu? Var.
Bu, İç Tüzük’ten kaynaklanan bir husus. Şu anda Meclis Başkanının yerine siz
oturuyorsunuz. Benim bu taleplerim Meclis Başkanlığına taleptir yani bu açıdan…

AHMET AYDIN (Adıyaman) – Sayın
Başkanım, dört gündür bu tartışmalar yapıldı, kanuna geçildi. İşleme devam
edin. Yeter artık! Dönüp dönüp başa mı döneceğiz? 
BAŞKAN – Sayın Tanal, size madde sordum
bana söyleyemediniz, Sayın Adil Zozani “80’inci madde.” dedi.
80’inci maddeyi okuyorum…
ADİL ZOZANİ (Hakkâri) – Okuyun efendim.
 BAŞKAN - “Bir kanun tasarı ve
teklifinin esas komisyonca reddi istenir ve rapor da benimsenirse, kanun tasarı
veya teklifi reddedilmiş olur. Rapor benimsenmezse komisyona geri verilir.” Ben
komisyon başkanı mıyım? 
ADİL ZOZANİ (Hakkâri) - Sonraki cümleyi
okuyun Sayın Başkan.
AHMET AYDIN (Adıyaman) - Sayın Başkanım,
işleme devam eder misiniz? 
BAŞKAN – Bu tartışmayı sona
erdiriyorum. Çok özür dilerim. Bu tartışma bitmiştir. (AK PARTİ sıralarından
alkışlar)
ADİL ZOZANİ (Hakkâri) - Sonraki cümleyi
okuyun Sayın Başkan.
BAŞKAN - Hepsini okudum.
ADİL ZOZANİ (Hakkâri) - Hayır, sonraki
cümleyi okumadınız.
BAŞKAN – Hepsini okudum. 
AHMET AYDIN (Adıyaman) - Zozani mi
idare ediyor burayı ya Başkanım!
BAŞKAN – Okudum, hepsini okudum. Al,
bak! Okudum.
ADİL ZOZANİ (Hakkâri) - Sonraki şu:
“Rapor benimsenmezse komisyona geri verilir.” 
BAŞKAN – Kim yapar bunu? Ben mi
yapıyorum? Ben komisyon başkanı mıyım?
MAHMUT TANAL (İstanbul) - Sayın Başkan,
88’inci maddeyi okur musunuz?
BAŞKAN – Lütfen, son derece…
ADİL ZOZANİ (Hakkâri) - Sayın Başkan…
BAŞKAN - Gündeme gelmiş, Genel Kurula
gelmiş bir kanunun reddi veya kabulü görüşmeler esnasında milletvekilleri
tarafından yapılır. Ben bu konuda bir şey yapamam. Bu konuda kimseye söz
vermiyorum. 
ADİL ZOZANİ (Hakkâri) – Sayın Başkan…
BAŞKAN – 684 sıra sayılı…
ADİL ZOZANİ (Hakkâri) – İç Tüzük 69’a
göre söz istiyorum Sayın Başkanım.
YUSUF HALAÇOĞLU (Kayseri) – Sayın
Başkan…
İDRİS BALUKEN (Bingöl) – Sayın Başkan…
LEVENT GÖK (Ankara) – Sayın Başkan…
BAŞKAN – … Yasa Tasarısı’nın tümü
hakkındaki görüşmelerine başlıyoruz.
İDRİS BALUKEN (Bingöl) - Hayır hayır,
Sayın Başkan.
BAŞKAN – Halkların Demokratik Partisi
Grubu adına Şırnak Milletvekili Sayın Hasip Kaplan.
İDRİS BALUKEN (Bingöl) - Sayın Başkan,
bunu yapamazsınız.
ADİL ZOZANİ (Hakkâri) - Sayın Başkan,
İç Tüzük…
İDRİS BALUKEN (Bingöl) - Sayın Başkan,
söz talebim var, Grup Başkan Vekili olarak…
HASAN HÜSEYİN TÜRKOĞLU (Osmaniye) –
Sayın Başkan…
BAŞKAN – Özür dilerim, tamam. 
Sayın Türkoğlu, buyurun, neydi sizin
talebiniz?
Özür dilerim Sayın Kaplan.
FARUK BAL (Konya) - Sataşmadan dolayı
Türkoğlu’na söz verecektiniz Sayın Başkan.
BAŞKAN - Sayın Türkoğlu, buyurun
talebiniz neydi?
Türkoğlu’yla konuşuyorum, oradan başka
birisi Türkoğlu’nun söyleyeceği şeyi söylüyor, inanamıyorum gerçekten.
Buyurun Sayın Türkoğlu.
HASAN HÜSEYİN TÜRKOĞLU (Osmaniye) –
Sayın Başkan, ben de söz alabilmek için bağırmak durumunda kaldım.
BAŞKAN – Size demiyorum, sizin adınıza
başkaları bağırıyor.
HASAN HÜSEYİN TÜRKOĞLU (Osmaniye) -
Yani, ben de sesimi duyurabilmek için bağırmak zorunda kalacağım.
ÖZCAN YENİÇERİ (Ankara) - Vekâleten bağırıyor,
zaten herkes vekil burada. 
BAŞKAN – Ha vekâleten! Tabii tabii!
Aslan! Şahane bir şey! Hocam, yine bir buluşta bulundu.
HASAN HÜSEYİN TÜRKOĞLU (Osmaniye) –
Sayın Zozani konuşmasında bu çok yamalı bir bohçaya benzeyen tasarıyla ilgili
değerlendirmeme ismimi de zikretmek suretiyle…
BAŞKAN – Buyurun, iki dakika. 
Sonra, tümü hakkındaki konuşmalara
geçiyoruz. 
İDRİS BALUKEN (Bingöl) – Hayır, hayır…
Sayın Başkan, söz talebimiz var. Grup Başkan Vekili olarak söz talebimiz var;
iki saattir bir konuyu anlatacağız, bekliyoruz.
LEVENT GÖK (Ankara) – Söz talebimiz
var.
VIII.-
SATAŞMALARA İLİŞKİN KONUŞMALAR (Devam)
7.-
Osmaniye Milletvekili Hasan Hüseyin Türkoğlu'nun, Hakkâri Milletvekili Adil
Zozani’nin usul görüşmesiyle ilgili yaptığı konuşması sırasında şahsına
sataşması nedeniyle konuşması
HASAN HÜSEYİN TÜRKOĞLU (Osmaniye) –
Sayın Başkan, Türk milletinin saygıdeğer milletvekilleri; teşekkür ediyorum.
Sayın Başkan biraz evvelki usul
tartışması sırasında lehinizde görüş bildirmek üzere söz almıştım, şimdi
pişmanım çünkü bu sözü alabilmek için uzun zamandır mücadele ediyorum. Bir de
unuttunuz beni. 
BAŞKAN – Çok özür dilerim, doğru. 
HASAN HÜSEYİN TÜRKOĞLU (Devamla) –
Sayın Zozani’nin burada benimle ilgili yapmış olduğu değerlendirmeyi Meclis
Genel Kurulu herhâlde hatırlamıyordur yani çok da bayatladı. Keşke o zaman
verseydiniz de tam o zamanda cevaplayabilseydim. 
Sayın Zozani bu tasarının çok yamalı
bir şey olduğunu dolayısıyla bu 33’üncü maddedeki düzenlemenin de yerinde
olmadığını ama benim bu konudaki düşüncelerime katılmadığını ifade ettiler.
Aslında, bu madde çok arızalı. İç Tüzük’e göre bu maddeyle ilgili değerlendirme
doğru olsa bile, maddenin içerisinde, meslekten ihraç edilmesi imkânı
verilmeyen ancak havuza koyulmak suretiyle Devlet Personel Başkanlığı
tarafından dağıtılması düşünülen personel söz konusu. İkisi de bir tür
cezalandırma. Bu gittiği takdirde Anayasa Mahkemesi tarafından muhakkak
bozulacaktır diye düşünüyorum. 
Cumhuriyet Halk Partisi adına
aleyhinizde söz alan Sayın Ali Serindağ da bence doğru şeyler ifade etmedi,
onun görüşlerine de katılmıyorum. Bu maddeyle ilgili, Özelleştirme Kanunu’na
atıfta bulunulması tartışılıyor. Evet, aslında özelleştirmeyle bir ilgisi var,
öyle tartışmak lazım. Özelleştirme Kanunu’yla ne ilgisi var? Emniyet teşkilatı
özelleştiriliyor. Nasıl özelleştiriliyor? Kaçak ve karanlık saraydaki birinin
özel emniyet teşkilatı oluyor, onun için özelleştiriliyor. 
Teşekkür ederim. (MHP sıralarından
alkışlar)
XII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
5.- Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları (1/995, 2/422,
2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Halkların Demokratik Partisi
Grubu adına Sayın Hasip Kaplan, konuşacak mısınız? 
Birinci çağrım. 
İDRİS BALUKEN (Bingöl) – Sayın Başkan,
bir şey söyleyeceğim. 
HASİP KAPLAN (Şırnak) – Sayın Başkan…
FARUK BAL (Konya) – Sayın Başkan…
YUSUF HALAÇOĞLU (Kayseri) – Sayın
Başkan…
LEVENT GÖK (Ankara) – Sayın Başkan…
BAŞKAN – İkinci çağrım: Halkların
Demokratik Partisi Grubu adına Sayın Hasip Kaplan, konuşuyor musunuz? 
LEVENT GÖK (Ankara) – Sayın Başkan…
BAŞKAN – Sayın Hasip Kaplan, kürsüye
davet ediyorum sizi. 
İDRİS BALUKEN (Bingöl) – İki saattir
söz istiyorum. 
HASİP KAPLAN (Şırnak) – Benim Grup
Başkan Vekilim söz istiyor. 
LEVENT GÖK (Ankara) – Sayın Başkan,
bakın…
İDRİS BALUKEN (Bingöl) – Sayın Başkan…
BAŞKAN – Sayın Hasip Kaplan, son
ihtarım, kürsüye geliyor musunuz? 
HASİP KAPLAN (Şırnak) – Benim Grup
Başkan Vekilim söz istiyor.
LEVENT GÖK (Ankara) – Sayın Başkan,
bakın…
YUSUF HALAÇOĞLU (Kayseri) – Sayın
Başkan…
FARUK BAL (Konya) – Sayın Başkan…
BAŞKAN – Diğerine geçiyorum. 
LEVENT GÖK (Ankara) – Sayın Başkan,
benim bir söz talebim var. 
BAŞKAN – Lütfen, geçer misiniz
yerinize. (AK PARTİ sıralarından alkışlar)
İDRİS BALUKEN (Bingöl) – Söz talebimiz
var.
BAŞKAN – Sayın Hasip Kaplan…
Cumhuriyet Halk Partisi Grubu adına
Sayın Ali Serindağ, Gaziantep Milletvekili, geliyor musunuz? 
LEVENT GÖK (Ankara) – Sayın Başkan…
YUSUF HALAÇOĞLU (Kayseri) – Sayın
Başkan, bir söz talebim var.
FARUK BAL (Konya) – Sayın Başkan…
BAŞKAN – Geliyor musunuz?
İDRİS BALUKEN (Bingöl) – Sayın Başkan,
söz talebimiz var.
BAŞKAN – Sayın Ali Serindağ, Gaziantep
Milletvekili, kürsüye geliyor musunuz? (AK PARTİ sıralarından “Bravo Başkan,
bravo!” sesleri)
LEVENT GÖK (Ankara) – Gelecek efendim,
gelecek. 
Benim söz talebim var. Bir söz talebim
var benim.
ALİ SERİNDAĞ (Gaziantep) – Sayın
Başkan...
BAŞKAN – Siz de gelmiyorsunuz. (HDP
sıralarından sıra kapaklarına vurmalar)
FARUK BAL (Konya) – Efendim, bize
sataştı. 
LEVENT GÖK (Ankara) – Olur mu öyle şey?
ALİ SERİNDAĞ (Gaziantep) – Sayın
Başkan...
İDRİS BALUKEN (Bingöl) – Böyle bir
yönetim olmaz Sayın Başkan.
BAŞKAN - Milliyetçi Hareket Partisi
Grubu adına Hasan Hüseyin Türkoğlu, Osmaniye Milletvekili, geliyor musunuz?
(HDP sıralarından sıra kapaklarına vurmalar)
YUSUF HALAÇOĞLU (Kayseri) – Sayın
Başkan, gelecek ama bu gürültüde nasıl gelsin?
BAŞKAN – Geliyor musunuz?
İDRİS BALUKEN (Bingöl) – Sayın Başkan… 
BAŞKAN – Naci Bostancı…
MEHMET DOĞAN KUBAT (İstanbul) –
Konuşmuştuk efendim, dün konuştuk biz. Şahıslara geçiyoruz. 
BAŞKAN - …Adalet ve Kalkınma Partisi
Grubu adına konuşmuştu. (HDP sıralarından sıra kapaklarına vurmalar)
LEVENT GÖK (Ankara) – Sayın Başkan,
böyle bir usul olur mu ya? Ya bir söz istiyoruz, söz vermiyorsunuz ya!
BAŞKAN - Ne diyorsunuz ya? (Gürültüler)
Şahsı adına konuşmalara geçeceğim. 
On dakika ara veriyorum. 
Kapanma Saati:
21.25
YEDİNCİ OTURUM
Açılma Saati:
21.44
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muharrem IŞIK (Erzincan), Bayram ÖZÇELİK (Burdur)
----0----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin Yedinci Oturumunu açıyorum.
684 sıra sayılı Kanun Tasarısı’nın
görüşmelerine devam ediyoruz.
Komisyon burada.
Hükûmet burada.
Grup adına konuşmalar yapılamadı,
yapmadılar; çağırdım, çağırmama rağmen kimse gelmedi. 
Şahsı adına İzmir Milletvekili Sayın
Oğuz Oyan…
(CHP, MHP ve HDP sıralarından bir grup
milletvekilinin Başkanlık Divanı önünde toplanmaları, gürültüler)
YUSUF HALAÇOĞLU (Kayseri) – Sayın
Başkan, hayır!
HASİP KAPLAN (Şırnak) – Hayır, Sayın
Başkan, öyle bir şey yok!
BAŞKAN – Şahsı adına Sayın Milletvekili
Oğuz Oyan…
Şahsı adına Sayın Milletvekili Oğuz
Oyan…
YUSUF HALAÇOĞLU (Kayseri) – Hayır,
Sayın Başkan!
BAŞKAN – Son ihtarımdır; şahsı adına
İzmir Milletvekili Sayın Oğuz Oyan? Yok.
LEVENT GÖK (Ankara) – Böyle bir şey yok
Sayın Başkan, hayır!
YUSUF HALAÇOĞLU (Kayseri) – Böyle bir
şey yapamazsınız!
BAŞKAN – Şahsı adına Çankırı
Milletvekili Sayın İdris Şahin.
Süreniz on dakikadır. (AK PARTİ
sıralarından alkışlar) 
İDRİS ŞAHİN (Çankırı) – Sayın Başkan,
değerli milletvekilleri; hepinizi saygıyla selamlıyorum. (CHP ve HDP
sıralarından sıra kapaklarına vurmalar, gürültüler) 
HASAN HÜSEYİN TÜRKOĞLU (Osmaniye) –
Sayın Başkan, önce sakinleştirin, böyle bir şey yok!
LEVENT GÖK (Ankara) – Böyle bir şey
olmaz!
HASİP KAPLAN (Şırnak) – Sayın Başkan,
böyle bir şey yapamazsınız!
İDRİS ŞAHİN (Devamla) – Öncelikle
kamuoyunda “iç güvenlik tasarısı” olarak bilinen ve Meclis gündemine gelen 132
maddeden ibaret, 4 ana kanunda değişiklik öngören, toplamda 21 kanunda
düzenleme yapan tasarının üzerinde şahsım adına konuşma yapmak üzere
huzurunuzdayım. (AK PARTİ sıralarından “Bravo!” sesleri, alkışlar; CHP ve HDP
sıralarından sıra kapaklarına vurmalar, gürültüler) 
Öncelikle Komisyon çalışmaları
esnasında çok önemli katkılarda bulunan muhalefet partilerimizin değerli
temsilcilerine şahsım adına teşekkür ediyorum. İnşallah bu kanun tasarısı
burada da, Komisyondaki katkılar gibi Genel Kurul aşamasında da muhalefetimizin
olumlu katkılarıyla arzu ettiğimiz noktaya gelecek ve milletimizin arzu ettiği
ve uzun süredir beklediği bu kanun tasarısı yasalaşacaktır. (AK PARTİ
sıralarından “Bravo!” sesleri, alkışlar; CHP ve HDP sıralarından sıra
kapaklarına vurmalar, gürültüler) 
Ben bu duygu ve düşüncelerle hepinizi
tekrar saygıyla selamlıyorum ve teşekkür ediyorum. (AK PARTİ sıralarından
“Bravo!” sesleri, alkışlar)
BAŞKAN – Teşekkür ederim.
Soru-cevap kısmına geçiyoruz. 
HASİP KAPLAN (Şırnak) – Sayın Başkan,
ara verin, tutanakları isteyeceğiz. 
BAŞKAN – Soru-cevap kısmına geçiyoruz.
Sisteme giren milletvekillerine söz vereceğim. Süremiz…
LEVENT GÖK (Ankara) – Olur mu böyle şey
ya?
HASİP KAPLAN (Şırnak) – Böyle bir şey
yok!
BAŞKAN – Söz verdim, çağırdım,
gelmediniz; bitti. (AK PARTİ sıralarından alkışlar; CHP ve HDP sıralarından
sıra kapaklarına vurmalar, gürültüler) 
HASAN HÜSEYİN TÜRKOĞLU (Osmaniye) –
Konuşma şartları yoktu.
HASİP KAPLAN (Şırnak) – Uganda
Meclisinde olmaz bu!
ERKAN AKÇAY (Manisa) – Böyle rezalet
olur mu?
BAŞKAN – Yirmi dakika soru-cevap işlemi
var. Sisteme giren milletvekillerine söz veriyorum. 
Sayın Işık, buyurun. 
ALİ SERİNDAĞ (Gaziantep) – Efendim,
böyle bir şey yapamazsınız!
BAŞKAN – Sayın Gök? 
BİNNAZ TOPRAK (İstanbul) – Ayıp denen
bir şey var!
ALİ HAYDAR ÖNER (Isparta) – İç güvenlik
paketi senin kadar antidemokrattır!
HASİP KAPLAN (Şırnak) – Sayın Başkan,
Sayın Başkan…
BAŞKAN – Sayın Gök…
ADİL ZOZANİ (Hakkâri) – Sayın Başkan,
böyle bir şey olmaz!
ALİ HAYDAR ÖNER (Isparta) – Olaylardan
sorumlu olacaksınız! Kanundan sorumlu olacaksınız. 
HASAN HÜSEYİN TÜRKOĞLU (Osmaniye) –
Sayın Başkan, böyle bir şey yapamazsınız!
HASİP KAPLAN (Şırnak) – Sayın Başkan,
böyle bir şey olmaz!
BAŞKAN – Sayın Yeniçeri…
ALİ HAYDAR ÖNER (Isparta) – İç güvenlik
paketi gibi davranıyorsunuz. 
(CHP, MHP ve HDP sıralarından
gürültüler)
ALİ HAYDAR ÖNER (Isparta) – Sorumlu
olacaksınız!
BAŞKAN – Sayın Tanal…
İDRİS BALUKEN (Bingöl) – Ara verin.
BAŞKAN - Sayın Acar…
HASİP KAPLAN (Şırnak) – Sayın Başkan,
böyle bir şey yapamazsın!
ALİ SERİNDAĞ (Gaziantep) – Konuşma
taleplerimiz var. Konuşmayacağız demedik ki.
BAŞKAN - Sayın Fırat…
ALİ HAYDAR ÖNER (Isparta) – İç güvenlik
paketi gibi davranıyorsun Sayın Başkan.
İDRİS BALUKEN (Bingöl) – Böyle bir
oturum yönetilir mi ya!
ÖZCAN YENİÇERİ (Ankara) – Meclisi
faşizm yuvasına çevirdiniz ya!
HASİP KAPLAN (Şırnak) – Yapamazsınız
böyle, yanlış yapıyorsunuz!
ERKAN AKÇAY (Manisa) – Bu nasıl bir şey
ya?
ALİ HAYDAR ÖNER (Isparta) – İç güvenlik
paketi gibi davranıyorsun Sayın Başkan. İç güvenlik paketi de senin kadar
antidemokratik bir paket!
ALİ SERİNDAĞ (Gaziantep) – Orada var
mı, tutanaklarda var mı? Konuşmayacağız diye bir şey var mı?
HASAN HÜSEYİN TÜRKOĞLU (Osmaniye) –
Sayın Başkanım, tutanaklara bakın.
ÖZCAN YENİÇERİ (Ankara) – Esad’ı
geçtiniz Esad’ı!
BAŞKAN – Sayın Gök…
LEVENT GÖK (Ankara) – Sayın Başkan,
tutanaklara bakın, bu şekilde çalışılmaz!
İDRİS BALUKEN (Bingöl) – Tutanaklara
bakalım birlikte.
BAŞKAN – Sayın Kaplan…
ADİL ZOZANİ (Hakkâri) – Böyle bir şey
yok!
İDRİS BALUKEN (Bingöl) – Ama böyle
olmaz!
HASİP KAPLAN (Şırnak) – Böyle yapamazsınız!
BAŞKAN - Sayın Baluken…
ALİ HAYDAR ÖNER (Isparta) – Yanında,
yanında!
BAŞKAN - Soru- cevap işlemini
yapıyorum, süremiz yirmi dakika. (CHP, MHP ve HDP sıralarından gürültüler)
ALİ HAYDAR ÖNER (Isparta) – Böyle baskı
yaratamazsınız, yanlış yapıyorsunuz!
BAŞKAN – On dakika sorulara ayıracağım,
on dakika Sayın Bakana söz vereceğim.
HASİP KAPLAN (Şırnak) – Sayın Başkan…
ALİ HAYDAR ÖNER (Isparta) – Divana,
Başkanlığa yakışmıyor!
BAŞKAN – Sayın Güneş…
ALİ SERİNDAĞ (Gaziantep) – Sayın Başkan
böyle bir şey yapamazsınız!
ADİL ZOZANİ (Hakkâri) – Sayın Başkan,
böyle bir kabul yok!
BAŞKAN - Sayın Erdoğan…
ALİ SERİNDAĞ (Gaziantep) – Sayın
Başkan, böyle bir şey olabilir mi? Böyle bir usul var mı efendim?
İDRİS BALUKEN (Bingöl) – Böyle bir usul
var mı ya! Hayır, muhalefet konuşmadan…
LEVENT GÖK (Ankara) – Başkanlık konuşma
hakkımızı engelliyor!
HASİP KAPLAN (Şırnak) – Muhalefetin
bütün hakkını gasbediyorlar!
BAŞKAN – Sayın Daniş…
HASİP KAPLAN (Şırnak) – Yasama
hakkımızı gasbediyorlar!
LEVENT GÖK (Ankara) – Böyle bir şey
olur mu, böyle yasama olabilir mi?
İSMAİL GÜNEŞ (Uşak) – Sayın Başkanım,
mikrofonu açın, konuşacağım.
BAŞKAN – Sayın İsmail Güneş, buyurun.
GÜRKUT ACAR (Antalya) – Sayın Başkan,
sistemi açmıyorsunuz, nasıl konuşacağız?
BAŞKAN – Ben üç kere, dört kere sizleri
çağırdım, gelmediniz. Sizi bekleyemem, kusura bakmayın.
Sayın Güneş…
ERKAN AKÇAY (Manisa) – Yapamazsınız
Sayın Başkan!
GÜRKUT ACAR (Antalya) – Sayın Başkan,
sistemi açmadınız ki, benim söz hakkımı kestiniz.
ALİ HAYDAR ÖNER (Isparta) – Olup bitti
yaratamazsın, emrivaki yaratamazsın! Yakışmıyor!
BAŞKAN – Sayın Güneş, devam edin.
ALİ HAYDAR ÖNER (Isparta) – O Divana,
Başkanlığa yakışmıyorsun!
LEVENT GÖK (Ankara) – Olur mu böyle
şey!
BAŞKAN – Devam edin Sayın Güneş.
İSMAİL GÜNEŞ (Uşak) – Sayın Başkanım, ses
gelmiyor.
(CHP ve HDP sıralarından sıra
kapaklarına vurmalar, gürültüler)
GÜRKUT ACAR (Antalya) – Siz sistemi
açmadınız ki.
BAŞKAN – Geçin yerinize, açacağım.
ÖZCAN YENİÇERİ (Ankara) – Bir
parlamento faşizmi!
ATİLLA KART (Konya) – Şu anda Türkiye
Büyük Millet Meclisinde darbe yapılıyor!
BAŞKAN – Geçin yerinize, geçin, tekrar
edelim.
İSMAİL GÜNEŞ (Uşak) – Ses yok Başkanım.
BAŞKAN - Sayın Kuşoğlu…
Sayın Şener…
İDRİS BALUKEN (Bingöl) – Ara verin.
ALİ HAYDAR ÖNER (Isparta) – Yazık
Başkan, yazık Başkan! Milletin hakkını gasbediyorsunuz!
BAŞKAN - Sayın Özdemir…
(CHP ve HDP sıralarından sıra
kapaklarına vurmalar, gürültüler) 
HASİP KAPLAN (Şırnak) – Kenan Evren
bunu yapmadı biliyor musunuz, Genelkurmay darbede yapmadı!
ALİ HAYDAR ÖNER (Isparta) – Yazık
Başkan, yazık! Milletin hakkı sana haram olsun!
BAŞKAN – Sayın Dal…
LEVENT GÖK
(Ankara) – Meclis darbesi yapılıyor burada. Buna izin veremeyiz arkadaşlarım! 
İSMAİL GÜNEŞ
(Uşak) – Sayın Başkan…
BAŞKAN – Sayın Bağcı…
HASİP KAPLAN
(Şırnak) – Meclis darbesi yapılıyor!
ALİ SERİNDAĞ
(Gaziantep) – Sayın Başkan, tutanakları inceleyin, biz gelmeyeceğiz demedik,
hiçbir zaman demedik.
BAŞKAN –
Dediniz.
ALİ SERİNDAĞ
(Gaziantep) – Demedik!
LEVENT GÖK
(Ankara) - Başkanlık Divanı, Meclisi katlediyor! Olur mu böyle şey!
ATİLLA KART
(Konya) – Şu anda burada darbe yapılıyor! 
BAŞKAN – Sayın Turan,
buyurun. 
BÜLENT TURAN
(İstanbul) – Sayın Başkanım…
ÖZCAN YENİÇERİ
(Ankara) – Ya burası AKP meclisi değil, Türkiye Büyük Millet Meclisi!
LEVENT GÖK (Ankara)
– Bu Meclis darbesidir, darbe yapılıyor, bu bir polis devletidir, darbe
yapılıyor burada. Böyle bir tablo olur mu?
KEMAL
DEĞİRMENDERELİ (Edirne) – Sayın Başkan, tarih önünde sorumlusunuz, darbe
yapıyorsunuz. Böyle bir şey olabilir mi? Siz geçmiş döneminize, onurunuza uygun
hareket ediniz. 
BAŞKAN – Sayın Turan,
buyurun.
BÜLENT TURAN
(İstanbul) – Muhalefet eğer sessiz olursa bir soru sormak istiyorum. (CHP ve
HDP sıralarından sürekli sıra kapaklarına vurmalar, gürültüler)
KEMAL
DEĞİRMENDERELİ (Edirne) - Sayın Başkan, siz onurlu bir geçmişe sahipsiniz!
BAŞKAN – Sayın Acar…
YUSUF HALAÇOĞLU
(Kayseri) – Sayın Başkan, tutanaklarda var mı, böyle bir çağrınız var mı, bir
bakın.
BAŞKAN – Sorular
soruldu.
ERKAN AKÇAY
(Manisa) – Böyle bir şey var mı ya, böyle şey olur mu!
ÖZCAN YENİÇERİ
(Ankara) – Kenan Evren sizden daha demokrattı!
ATİLLA KART
(Konya) – Darbe yapılıyor!
BAŞKAN – Sayın Bakan,
buyurun on dakika, söz sizde. (CHP, MHP ve HDP sıralarından gürültüler)
LEVENT GÖK
(Ankara) – Bu bir darbedir Sayın Başkan, bu oturum olmaz! 
ATİLLA KART
(Konya) – Darbe yapılıyor, darbe; şu anda Türkiye Büyük Millet Meclisinde darbe
yapılıyor!
HASİP KAPLAN
(Şırnak) – Darbeciler bile bu kadar yapmadı!
BAŞKAN – Sayın Bakan
söz sizde. (CHP, MHP ve HDP sıralarından gürültüler)
Söz Sayın Bakanda,
süresi on dakikadır. 
On beş dakika
ara veriyorum. 
Kapanma Saati: 21.51
SEKİZİNCİ OTURUM
Açılma Saati:
22.07
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muharrem IŞIK (Erzincan), Bayram ÖZÇELİK (Burdur)
----0----
BAŞKAN – Sayın milletvekilleri…
HASİP KAPLAN (Şırnak) – Sayın Başkan…
BAŞKAN - …Türkiye Büyük Millet
Meclisinin 60’ıncı Birleşiminin Sekizinci Oturumunu açıyorum.
HASİP KAPLAN (Şırnak) – Sayın Başkan,
söz hakkımızı gasbettiniz. Böyle konuşamazsınız! 
BAŞKAN – 684 sıra sayılı Kanun
Tasarısı’nın görüşmelerine devam ediyoruz. 
HASİP KAPLAN (Şırnak) – Sayın Başkan,
söz hakkımızı gasbettiniz. 
BAŞKAN – Komisyon burada. 
Hükûmet burada. 
Tasarının tümü üzerindeki soru-cevap
işleminde kalmıştık. 
Sorulara cevap vermek üzere buyurun
Sayın Bakan. 
(Başkanlık kürsüsü önünde toplanmalar) 
HASİP KAPLAN (Şırnak) – Sayın Başkan,
böyle yapamazsınız. Darbeci generaller bile böyle yapmadı!
LEVENT GÖK (Ankara) – Darbecisiniz,
Darbe yapılıyor! 
İDRİS BALUKEN (Bingöl) – Sayın Başkan…
OKTAY VURAL (İzmir) – Sayın Başkan…
Darbe yapılıyor! 
(CHP, MHP ve HDP sıralarından
gürültüler) 
İÇİŞLERİ BAKANI EFKAN ALA – Soru
sorulmadı efendim. 
Teşekkür ediyorum. 
AYKUT ERDOĞDU (İstanbul) – Demokrasiye
darbe yapılıyor!
BAŞKAN – Ben de teşekkür ederim. 
Tasarının tümü üzerindeki görüşmeler tamamlanmıştır.

LEVENT GÖK (Ankara) – Darbecisiniz!
Mecliste darbe yapılıyor!
OKTAY VURAL (İzmir) – Sayın Başkan…
Sayın Başkan…
LEVENT GÖK (Ankara) – Sayın Başkan, ne
yapıyorsunuz? Böyle bir şey yapamazsınız.
BAŞKAN - Maddelerine geçilmesini
oylarınıza sunuyorum: Kabul edenler… Kabul etmeyenler… Kabul edilmiştir. (AK
PARTİ sıralarından alkışlar; CHP, MHP ve HDP sıralarından gürültüler) 
LEVENT GÖK (Ankara) – Sayın Başkan, ne
söylediğiniz duyulmuyor, ne söylediğiniz duyulmuyor, kimi çağırıyorsunuz
duyulmuyor. Böyle bir şey olabilir mi ya, böyle bir şey olabilir mi! Ne
söylediğiniz duyulmuyor. Mecliste kavga var, gürültü var. Kapatın bu Meclisi. 
BAŞKAN - Şimdi, birinci bölüm
üzerindeki görüşmelere başlıyoruz. 
Birinci bölüm 1 ila 20’nci maddeleri
kapsamaktadır. 
Birinci bölüm üzerinde söz isteyen…. 
LÜTFÜ TÜRKKAN (Kocaeli) – Sen git
Beyoğlu’nda bar yönet, burayı değil. Git Beyoğlu’nda bar yönet, Meclis sana
büyük geldi. 
BAŞKAN - Gruplar adına söz talebi var
mı? 
Halkların Demokratik Partisi gruplar
adına söz istiyor musun? Halkların Demokratik Partisi, gruplar adına sözünüz
var mı? Yok.
OKTAY VURAL (İzmir) – Darbeciler!
Darbeciler!
HASİP KAPLAN (Şırnak) – Darbedir bu,
darbe…
BAŞKAN - Milliyetçi Hareket Partisi,
grup adına konuşma talebiniz var mı? Milliyetçi Hareket Partisi, grup adına kim
konuşacak? Yok. (CHP, MHP VE HDP sıralarından gürültüler)
DEMİR ÇELİK (Muş) – Faşizm…
OKTAY VURAL (İzmir) – Darbeciler!
Millete düşmanlar… Türkiye Büyük Millet Meclisine düşmanlık besleyenler… Türk
milletinin düşmanı olanlar… O sizsiniz, darbecisiniz!
BAŞKAN - Cumhuriyet Halk Partisi, grup
adına kim konuşacak? Cumhuriyet Halk Partisi, grup adına kim konuşacak? 
YUSUF HALAÇOĞLU (Kayseri) – Türk
milletine düşmansınız. 
BAŞKAN - Yok. 
LEVENT GÖK (Ankara) – Bu faşizmdir,
bunun adı polis devletidir, bu bir çağ dışılıktır. 
HASİP KAPLAN (Şırnak) – Faşizm bu…
Faşizm bu…
BAŞKAN - Adalet ve Kalkınma Partisi,
grup adına kim konuşacak? Yok. 
Şahısları adına Konya Milletvekili
Sayın Mustafa Akış. 
Buyurun. (AK PARTİ sıralarından
alkışlar; CHP, MHP ve HDP sıralarından gürültüler)
MUSTAFA AKIŞ (Konya) – Sayın Başkanım,
değerli milletvekilleri; bu yasanın özgürlük, güvenlik, demokrasi temelinde
hayırlı olmasını temenni ediyor, AK PARTİ Grubunu saygıyla selamlıyorum. (AK
PARTİ sıralarından “Brovo!” sesleri, alkışlar; CHP, MHP ve HDP sıralarından
gürültüler)
BAŞKAN – Teşekkür ederim. 
HASİP KAPLAN (Şırnak) – Burada darbe
yapılıyor, darbe!
ATİLLA KART (Konya) – Türkiye Büyük
Millet Meclisinde darbe yapılıyor, darbe! Tiyatro oynanıyor, darbe yapılıyor!
Meclis böyle bir darbeyi yaşamadı. 
BAŞKAN - Şahsı adına başka kim söz
istiyor? Şahsı adına söz isteyen var mı? Yok. 
DEMİR ÇELİK (Muş) – Kabul edilemez…
LÜTFÜ TÜRKKAN (Kocaeli) – Sahtekâr…
LEVENT GÖK (Ankara) – Darbecilik
suçtur, Anayasal suçtur.
BAŞKAN - Birinci bölüm üzerinde
görüşmeler tamamlanmıştır. 
Soru-cevap işlemine başlıyoruz. Soru
var mı? Yok. (MHP sıralarından sıra kapaklarına vurmalar, gürültüler; CHP ve
HDP sıralarından “Kahrolsun faşizm!” sesleri) 
LEVENT GÖK (Ankara) – Kahrolsun faşizm!
HASİP KAPLAN (Şırnak) – Kahrolsun
faşizm!
DEMİR ÇELİK (Muş) – Kahrolsun faşizm!
FAYSAL SARIYILDIZ (Şırnak) – Kahrolsun
faşizm!
BİNNAZ TOPRAK (İstanbul) – Böyle bir
rezalet olmaz ya!
ALİ SERİNDAĞ (Gaziantep) – AKP,
milleti, halkı sindirmek istiyor, faşist bir yönetim kurmak istiyor.
BAŞKAN - Sayın Bakan…
İÇİŞLERİ BAKANI EFKAN ALA – Soru
sorulmadı, teşekkür ediyorum.
BAŞKAN – Yok, soru da yok. 
(CHP ve HDP sıralarından “Faşizme geçit
yok!” sesleri)
LEVENT GÖK (Ankara) – Faşizme geçit
yok!
DEMİR ÇELİK (Muş) – Faşizme geçit yok!
SÜLEYMAN ÇELEBİ (İstanbul) - Faşizme
geçit yok!
AYKUT ERDOĞDU (İstanbul) – Darbe
yapıyorsunuz!
BAŞKAN - Birinci bölüm üzerindeki
görüşmeler tamamlanmıştır. 
ALİ SERİNDAĞ (Gaziantep) – AKP'nin
faşizmidir bu, başka hiçbir şey değildir. 
DEMİR ÇELİK (Muş) – Yaşasın Meclisteki
direniş!
BAŞKAN – Şimdi birinci bölümde yer alan
maddeleri, varsa o madde üzerindeki önerge işlemlerini yaptıktan sonra ayrı
ayrı oylarınıza sunacağım.
OKTAY VURAL (İzmir) – Usul tartışması
açıyorum.
HASİP KAPLAN (Şırnak) – Sayın Başkan…
İDRİS BALUKEN (Bingöl) – Sayın Başkan,
ara vermeniz gerek. 
BAŞKAN – 1’inci madde üzerinde iki adet
önerge vardır, okutuyorum… (CHP, MHP ve HDP sıralarından gürültüler)
ENGİN ALTAY (Sinop) – Okumayın arkadaş
ya. 
BAŞKAN – Önergeyi okur musunuz? Ver
önergeyi bana. 
1’inci madde üzerinde iki adet önerge
vardır.
İlk önergeyi okutuyorum:
(Oturum Başkanı TBMM Başkan Vekili Ayşe
Nur Bahçekapılı tarafından önergenin okunmasına başlandı)
“Görüşmekte olan (1/995) esas sayılı
kanun tasarısının 1’inci maddesiyle 2559 sayılı Kanun’un…” (CHP, MHP ve HDP
sıralarından gürültüler)
OKTAY VURAL (İzmir) – Sayın Başkan… 
LEVENT GÖK (Ankara) – Sayın Başkan,
gasbediyorsunuz. 
ALİ SERİNDAĞ (Gaziantep) – AKP yönetimi
faşizmi getirmiştir; bu, suçtur; bu, Anayasa’ya aykırıdır. 
(Oturum Başkanı TBMM Başkan Vekili Ayşe
Nur Bahçekapılı tarafından önergenin okunmasına devam edildi)
“…4/A maddesinin altıncı fıkrasına
eklenen birinci cümlede yer alan ‘Bakanlığı tarafından’ ibaresinin
‘Bakanlığınca olarak’ değiştirilmesini arz ederiz.”
ERKAN AKÇAY (Manisa) – Bu darbenin
altında kalacaksınız!
ALİ SERİNDAĞ (Gaziantep) – Bu,
Anayasa’yı tağyir, tebdil ve ilga suçudur, Anayasa’yı imha etmektir. 
OKTAY VURAL (İzmir) – Usul tartışması…
BAŞKAN – Komisyon önergelere katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI EFKAN ALA –
Katılmıyoruz Başkanım. 
(Oturum Başkanı TBMM Başkan Vekili Ayşe
Nur Bahçekapılı tarafından önergenin okunmasına başlandı)
“Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Selahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Torba Kanun Tasarısının 1. Maddesi, Anayasa,
İçtüzük hükümlerine Hukukun Evrensel ilkelerine…”
ALİ SERİNDAĞ (Gaziantep) – AKP'nin
nasıl bir parti devleti, nasıl bir polis devleti kurmak istediğinin tezahürüdür
bu. 
(Oturum Başkanı TBMM Başkan Vekili Ayşe
Nur Bahçekapılı tarafından önergenin okunmasına devam edildi)
“…İnsanlığa karşı olduğundan, tek
parti, tek adam, diktatörlük, polis rejiminden/devletinden öte fiili savaş hali
uygulaması getirdiğinden tasarıdan çıkarılmasını arz ve talep ederiz.” 
Hasip Kaplan
Şırnak”
HASİP KAPLAN (Şırnak) – Gerekçesini de
oku, oku, oku!
BAŞKAN – Bu okuduğum önerge Anayasa’ya
aykırılık önergesidir, öncelikle inceleyip işleme alacağım. 
ALİ SERİNDAĞ (Gaziantep) – Sayın
Başkan, siz faşist bir yönetim uyguluyorsunuz! 
AYKUT ERDOĞDU (İstanbul) – Darbecisin!
BAŞKAN – Komisyon önergelere katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI EFKAN ALA –
Katılmıyoruz Başkanım.
BAŞKAN – Sayın Kaplan, konuşacak
mısınız?
HASİP KAPLAN (Şırnak) – Sayın Başkan,
ondan önce usul önergem var. (×)
BAŞKAN – Sayın Kaplan, konuşuyor
musunuz?
SEBAHAT TUNCEL (İstanbul) – Nasıl
konuşacak ya Sayın Başkan?
HASİP KAPLAN (Şırnak) – Ondan önce usul
önergem var. 
BAŞKAN – Gerekçeyi okuyorum…
OKTAY VURAL (İzmir) – Usul tartışması
istiyorum.
HASİP KAPLAN (Şırnak) – Ondan önce usul
önergem var.
(Oturum Başkanı TBMM Başkan Vekili Ayşe
Nur Bahçekapılı tarafından önergenin okunmasına devam edildi)
“Gerekçe: 
Türkiye'de 1999 yılında AB üyelik
süreci başlarken, başta Anayasa olmak üzere, uyum kanunlarıyla temel hak ve
özgürlüklerde yapılan reformlar, AB ile müzakere sürecine girildikten sonra,
artacağına dondurulmuştur…”
HASİP KAPLAN (Şırnak) – Sayın Başkan
okuyamazsın.
ALİ SERİNDAĞ (Gaziantep) – AKP
faşizminin belirtisidir. Bu muhalefet susturuluyor. Muhalefetin söz hakkını elinden
alıyor. AKP darbe yapıyor! (CHP, MHP ve HDP sıralarından gürültüler)
(Oturum Başkanı TBMM Başkan Vekili Ayşe
Nur Bahçekapılı tarafından önergenin okunmasına devam edildi)
“…Güvenlik-özgürlük denkleminde
kantarın topuzu dikta rejiminden yana kaçmış, MİT, HSYK, yargı paketleriyle,
son olarak güvenlik paketiyle 77 milyon yurttaşımızı makul şüpheli yapan, gizli
dinleme, takip, izleme, susturma cenderesine alan, polise vur emri veren
düzenlemelere gidilmiştir…”
BİNNAZ TOPRAK (İstanbul) – Böyle olmaz,
bir şey yapmak lazım!
ÖZCAN YENİÇERİ (Ankara) – AKP Hükûmeti
darbe yapıyor!
HASAN HÜSEYİN TÜRKOĞLU (Osmaniye) –
Sayın Başkan, soru-cevap işlemi…
(Oturum Başkanı TBMM Başkan Vekili Ayşe
Nur Bahçekapılı tarafından önergenin okunmasına devam edildi)
“…Gezi eylemlerinden, 17-25 Aralık
yolsuzluk operasyonlarına, 6-8 Ekim Kobane olaylarından, Şengal ve Kobane
direnişine kadar içeride ve dışarıda Hükûmetin basiretsiz bencil çıkarları
sonucu uygulanan baskı politikaları, halkın sabrını taşırmış, öfke ve itiraz
sesleri yükselmiştir. Paralel/haşhaşiler, terör, güvenlik ve asayiş
bahaneleriyle; yolsuzluklar örtülmüş, yargı susturulmuş, düşünce ve örgütlenme,
toplantı/gösteri hakkı özgürlüğü yok edilmiş, basın susturulmuştur…”
İDRİS BALUKEN (Bingöl) – Sayın Başkan,
bu gürültüde Meclisi yönetemezsiniz.
BAŞKAN – Bak, oturuyor herkes, siz de
oturun. (AK PARTİ sıralarından alkışlar) 
LEVENT GÖK (Ankara) – Böyle bir şey var
mı!
HASİP KAPLAN (Şırnak) – Ayıp, ayıp,
utanmak lazım! Bir Başkan bir milletvekiline böyle hitap edemez.
HASAN HÜSEYİN TÜRKOĞLU (Osmaniye) –
Çadır devleti; hukuk devleti değil, çadır devleti.
(Oturum Başkanı TBMM Başkan Vekili Ayşe
Nur Bahçekapılı tarafından önergenin okunmasına devam edildi)
“…12 Eylül darbe Anayasası’na seçim
barajlarına sıkı sıkıya sarılan/Başkanlık tartışmalarıyla masayı deviren, İç
Tüzük ve Etik Kurul uzlaşma çalışmalarını rafa kaldıran Hükûmet; çözüm
sürecini, seçim hesaplarına kurban ederek, oyalayarak, öteleyerek, Meclisten
kaçırarak, tarihî bir fırsatı değerlendirememektedir.
Muhalefet partilerini, STK'ları, 77
milyon yurttaşımızı susturmayı, kolluğa aşırı ve oransız güç kullanmayı
meşrulaştıran hedefleyen:
Torba tasarı, Anayasa’nın 2’nci maddesi
hukuk devletine, 6, 7, 8’nci maddeler kuvvetler ayrılığına, 9’uncu maddesi
bağımsız yargıya, 17’nci maddesi yaşama hakkına, 19’uncu maddesi kişi hürriyeti
ve güvenliğine, 20’nci maddesi özel hayatın gizliliği ve konut
dokunulmazlığına, 34’üncü maddesi toplantı ve gösteri yürüyüş düzenleme
hakkına…”
İDRİS BALUKEN (Bingöl) – Sayın Başkan,
Divan eksik!
HASİP KAPLAN (Şırnak) – Divan eksik!
LEVENT GÖK (Ankara) – Divan yerinde
yok!
(Kâtip Üye Erzincan Milletvekili
Muharrem Işık Başkanlık Divanını terk etti, yerine Kâtip Üye İstanbul
Milletvekili Muhammet Bilal Macit oturdu)
BAŞKAN – Geldi. (AK PARTİ sıralarından
“Bravo” sesleri, alkışlar) 
X.-
BAŞKANLIĞIN GENEL KURULA SUNUŞLARI (Devam)
B) Çeşitli
İşler
- Gösteri
ve Protestolar
1.- 684
sıra sayılı Kanun Tasarısı’nın görüşmeleri sırasında CHP ve HDP milletvekilleri
tarafından kürsü önünde oturma eylemi yapılması ve slogan atılması
(CHP ve
HDP milletvekillerinin hatip kürsüsü önünde oturmaları)
XII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
5.- Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
GÖKHAN GÜNAYDIN (Ankara) – Senin kadar
terbiyesizini görmedim bu Mecliste!
SÜLEYMAN ÇELEBİ (İstanbul) – Faşizme
hayır! Kahrolsun faşizm!
(Oturum Başkanı TBMM Başkan Vekili Ayşe
Nur Bahçekapılı tarafından önergenin okunmasına devam edildi) 
“…37’nci maddesi kanuni hâkim
güvencesine, 119, 120, 121 OHAL ilkelerine, 138’inci maddesi mahkemelerin bağımsızlığına aykırı
olduğundan, faşizme götüreceğinden, İç Tüzük’ün bütün hükümlerine, insan
haklarına, hukuka, vicdana, ahlaka aykırı olduğundan tasarıdan çıkarılmalıdır.”
[CHP, MHP, HDP sıralarından “Bravo(!)”, “Faşizm geldi!”
sesleri, gürültüler, alkışlar(!)]
BAŞKAN – Önergeyi oylarınıza sunuyorum…
OKTAY VURAL (İzmir) – Karar yeter sayısı… Karar yeter
sayısı…
İDRİS BALUKEN (Bingöl) – Böyle şey olur mu? Bu şekilde
yönetemezsiniz, oturama ara verin.
BAŞKAN – Kabul edenler… Kabul etmeyenler… Kabul
edilmemiştir. 
AYKUT ERDOĞDU (İstanbul) – Şurada milyonlarca insanı temsil
eden insanlar var. Yazıklar olsun be! Şu demokrasinin hâline bak ya!
FARUK BAL (Konya) – Karar yeter sayısı istedi Oktay Bey.
KÂTİP ÜYE BAYRAM ÖZÇELİK (Burdur) – Önergeleri ben okuyayım.
(Kâtip Üye Burdur Milletvekili Bayram Özçelik tarafından
önergenin okunmasına başlandı)
“Türkiye Büyük Millet Meclisi
Başkanlığına
Görüşülmekte olan (1/995) esas numaralı Kanun Tasarısı’nın…
KEMAL DEĞİRMENDERELİ (Edirne) – Dünyaya rezil ediyorsunuz bu
Meclisi Sayın Başkan, dünyaya rezil ediyorsunuz. 
Siz de arkadaşlar dünyaya rezil ediyorsunuz. 
(Kâtip Üye Burdur Milletvekili Bayram Özçelik tarafından
önergenin okunmasına devam edildi)
“…1’inci maddesiyle 2559 sayılı Kanun’un 4/a maddesinin
6’ncı fıkrasına eklenen…
KEMAL DEĞİRMENDERELİ (Edirne) – Yani ne olacak konuşsa üç
tane insan ya? Ne olurdu? Bu kadar mı kötü yönetebilirsiniz!
(Kâtip Üye Burdur Milletvekili Bayram Özçelik tarafından
önergenin okunmasına devam edildi)
“…birinci cümlede yer alan Bakanlığı tarafından ibaresinin
Bakanlığınca olarak değiştirilmesini arz ve teklif ederiz. 
Recep Özel
Isparta”
HASİP KAPLAN (Şırnak) – Faşizm sevdası, darbecilik
kaybettirir. 
(Kürsü önünde oturan HDP’li bir grup milletvekilinden “…”(x)sesleri,
gürültüler)
BAŞKAN – Komisyon önergeye katılıyor mu?
İÇİŞLERİ KOMİSYONU BAŞKANI MEHMET ERSOY (Sinop) – Takdire
bırakıyoruz efendim.
BAŞKAN – Hükûmet? 
İÇİŞLERİ BAKANI EFKAN ALA – Katılmıyoruz efendim.
(Gürültüler)
(Kâtip Üye Burdur Milletvekili Bayram Özçelik tarafından
önergenin okunmasına devam edildi)
“Gerekçe: 
Kanun yazım tekniğine uyum sağlanması amacıyla ilgili
değişiklik yapılmıştır.” 
(CHP, MHP ve HDP sıralarından sıra kapaklarına vurmalar,
gürültüler)
KEMAL DEĞİRMENDERELİ (Edirne) – İnsaf ya, insaf! Hepiniz 7
Haziranda sandığa gömüleceksiniz. 
HASİP KAPLAN (Şırnak) – Karar yeter sayısı…
OKTAY VURAL (İzmir) – Karar yeter sayısı…
BAŞKAN – Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
(CHP, MHP ve HDP sıralarından sıra kapaklarına vurmalar,
gürültüler)
FARUK BAL (Konya) – Oktay Vural karar yeter sayısı istedi. 
BAŞKAN – Maddeyi oylarınıza sunuyorum: Kabul edenler… Kabul
etmeyenler… 1’inci madde kabul edilmiştir. (AK PARTİ sıralarından alkışlar;
CHP, MHP ve HDP sıralarından gürültüler)
On dakika ara.
Kapanma Saati. 22.17
DOKUZUNCU OTURUM
Açılma Saati:
22.23
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur) 
----0----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin Dokuzuncu Oturumunu açıyorum.
(CHP ve HDP milletvekilleri tarafından
hatip kürsüsü önünde oturmaya devam edildi)
684 sıra sayılı Kanun Tasarısı’nın
görüşmelerine devam edeceğiz.
Komisyon burada.
Hükûmet burada. 
Birinci bölümdeki 2’nci madde üzerinde
verilen önerge işleminde kalmıştık.
(Başkanlık Divanı kürsüsü önünde
toplanmalar, gürültüler)
OKTAY VURAL (İzmir) – Sayın Başkan…
İDRİS BALUKEN (Bingöl) – Sayın Başkan…
HASİP KAPLAN (Şırnak) – Sayın Başkan,
bu İç Tüzük’e göre önergemi okuyamazsınız!
OKTAY VURAL (İzmir) – Sayın Başkan,
usul tartışması açıyoruz. 
İDRİS BALUKEN (Bingöl) – Sayın Başkan,
böyle bir yönetim olmaz!
BAŞKAN – 2’nci madde üzerinde üç adet
önerge vardır, okutuyorum… (Gürültüler)
OKTAY VURAL (İzmir) – Sayın Başkan,
usul tartışması açıyoruz. Yanlış işlem yaptınız. 
İDRİS BALUKEN (Bingöl) – Sayın Başkan,
usul tartışması…
LEVENT GÖK (Ankara) - Sayın Başkan,
olmaz böyle bir şey!
BAŞKAN – Buyurun. (Gürültüler)
(Kâtip Üye Çanakkale Milletvekili
İsmail Kaşdemir tarafından önergenin okunmasına başlandı)
“Türkiye Büyük
Millet Meclisi Başkanlığına
Görüşülmekte olan 1/995 esas numaralı
Kanun Tasarısının 2 nci maddesinde yer alan "eklenmiştir" ibaresinin
"ilave edilmiştir" olarak değiştirilmesini arz ve teklif ederiz.
Recep Özel 
Isparta”
HASİP KAPLAN (Şırnak) – Siz
okuyamazsınız! Siz okuyamazsınız önergeleri!
OKTAY VURAL (İzmir) – Sayın Başkan,
oylamayı yanlış yaptınız! Karar yeter sayısı istemediniz! Söz hakkı vermediniz!
HASİP KAPLAN (Şırnak) – Yanlış iş
yaptınız! Kanunlar Dairesi, sizin gözünüzün önünde Başkanlığın… 
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“Türkiye Büyük
Millet Meclisi Başkanlığına
Görüşülmekte olan 684 sıra sayılı
‘Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu…”
HASİP KAPLAN (Şırnak) – Siz burada
görevi kötüye kullanıyorsunuz Kanunlar Dairesi! 
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“…Nüfus Hizmetleri Kanunu ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının’ 2. maddesi ile 2559 Sayılı ‘Polis Vazife ve Salahiyet Kanunun’ 13.
maddesinin birinci fıkrasına eklenen (h) bendinin…” (Gürültüler)
ENGİN ALTAY (Sinop) – Sayın Başkan, ne
yapıyorsunuz ya!
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“…tasarı metninden çıkarılmasını ve
aynı fıkraya eklenen ibarenin aşağıdaki şekilde değiştirilmesini arz ve teklif
ederiz.
 Mehmet Erdoğan  Mesut
Dedeoğlu  Hasan Hüseyin Türkoğlu
 Muğla  Kahramanmaraş
 Osmaniye
 Alim Işık  D.
Ali Torlak  Kemalettin Yılmaz
 Kütahya  İstanbul
 Afyonkarahisar”
“eylemin veya durumun niteliğine göre;
uzaklaştırır veya yakalar ve gerekli kanuni işlemleri yapar”
HASİP KAPLAN (Şırnak) – Önergeleri
okuyamazsın Başkan! Kâtipler önerge okur, kâtipler!
(Kâtip Üye Çanakkale Milletvekili
İsmail Kaşdemir tarafından önergenin okunmasına başlandı) 
“Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Selahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Torba Kanun Tasarısının 2. Maddesi…” (CHP, MHP ve
HDP sıralarından gürültüler)
HASİP KAPLAN (Şırnak) – Yoklama
isteğimize cevap vereceksiniz!
(Kâtip Üye Çanakkale Milletvekili İsmail
Kaşdemir tarafından önergenin okunmasına devam edildi) 
“…Anayasa İçtüzük hükümlerine Hukukun
Evrensel ilkelerine, İnsanlığa karşı olduğundan, tek parti, tek adam,
diktatörlük, polis rejiminden/devletinden öte fiili ‘savaş hâli’ uygulaması
getirdiğinden, tasarıdan çıkarılmasını arz ve talep ederiz.
Hasip Kaplan
Şırnak”
BAŞKAN – En son okutulan önerge
Anayasa’ya aykırılık önergesidir. Okutup işleme alacağım, okutup öncelikli onu
işleme alacağım. (Gürültüler)
OĞUZ OYAN (İzmir) - Darbe yapıyorsun
Başkan, darbe! İç Tüzük darbesi bu!
ALİ HAYDAR ÖNER (Isparta) – Millî
iradenin gaspı, gaspı!
OĞUZ OYAN (İzmir) - Usul tartışması
açmak zorundasın.
BAŞKAN - Buyurun.
(Kâtip Üye Çanakkale Milletvekili
İsmail Kaşdemir tarafından önergenin okunmasına başlandı) 
“Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Selahiyet Kanunu ile…”
ENGİN ALTAY (Sinop) – Sayın Başkan,
tutanaklara geçsin. Yaptığınız eşkıyalıktır, hırsızlıktır!
BAŞKAN – Eşkıya da sensin, hırsız da
sensin.
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi) 
“…Bazı Kanun ve Kanun Hükmünde
Kararnamelerde Değişiklik Yapılmasına Dair Torba Kanun Tasarısının 2. Maddesi,
Anayasa İçtüzük hükümlerine Hukukun Evrensel ilkelerine, İnsanlığa karşı
olduğundan, tek parti, tek adam, diktatörlük, polis rejiminden/devletinden öte
fiili ‘savaş hâli’ uygulaması getirdiğinden, tasarıdan çıkarılmasını arz ve
talep ederiz.
Hasip Kaplan (Şırnak) 
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI EFKAN ALA –
Katılmıyoruz Sayın Başkan.
ERKAN AKÇAY (Manisa) - Millî iradenin
de hırsızısınız, her şeyin hırsızısınız! (CHP, MHP ve HDP sıralarından gürültüler)
BAŞKAN – Önerge üzerinde konuşacak
mısınız? 
Sayın Hasip Kaplan, konuşacak mısınız?
HASİP KAPLAN (Şırnak) – Hayır. Karar
yeter sayısı…
BAŞKAN – Gerekçeyi okutuyorum:
Önerge üzerinde konuşmuyor önerge
sahibi Hasip Kaplan.
Gerekçeyi okutuyorum:
HASİP KAPLAN (Şırnak) – Darbe
yaptığınız için, Meclis İçtüzüğü’nü çiğnediğiniz için, Meclis hukukunu
çiğnediğiniz için, generaller gibi davrandığınız için konuşmuyorum. Burada grup
başkan vekillerini alın arkaya, bu sorunu çözün.
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi) 
“Gerekçe:
Türkiye'de 1999 yılında AB üyelik
süreci başlarken, başta Anayasa olmak üzere, uyum kanunlarıyla temel hak ve
özgürlüklerde yapılan reformlar…” 
ENGİN ALTAY (Sinop) – Eşkıya Başkan!
Eşkıya Başkan!
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi) 
“…AB ile müzakere sürecine girildikten
sonra, artacağına dondurulmuştur. Güvenlik-özgürlük denkleminde kantarın topuzu
dikta rejiminden yana kaçmış, MİT, HSYK, yargı paketleriyle, son olarak
güvenlik paketiyle 77 milyon yurttaşımızı ‘makul şüpheli’ yapan, gizli dinleme,
takip, izleme, susturma cenderesine alan, polise vur emri veren düzenlemelere
gidilmiştir.
Gezi eylemlerinden, 17-25 Aralık yolsuzluk
operasyonlarına, 6-8 Ekim Kobane olaylarından, Şengal ve Kobane direnişine
kadar içeride ve dışarıda hükümetin basiretsiz bencil çıkarları…”
İDRİS BALUKEN (Bingöl) – Başkan, niye
oturumu kapatmıyorsunuz? Başkan, Genel Kurulda şu anda herhangi bir düzen yok,
niye oturumu kapatmıyorsunuz?
SÜLEYMAN ÇELEBİ (İstanbul) – Ya, şimdi
nerede konuşacaklar o arkadaşlar?
İDRİS BALUKEN (Bingöl) – Nerede
konuşacaklar?
BAŞKAN – Kürsüde konuşacaklar, şöyle
gelip konuşsunlar.
SÜLEYMAN ÇELEBİ (İstanbul) – Düzeni
sağlayın, sizin göreviniz o!
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“…sonucu uygulanan baskı politikaları,
halkın sabrını taşırmış, öfke ve itiraz sesleri yükselmiştir.
Paralel/haşhaşiler, terör, güvenlik ve asayiş bahaneleriyle; yolsuzluklar
örtülmüş, yargı susturulmuş, düşünce ve örgütlenme, toplantı/gösteri hakkı
özgürlüğü yok edilmiş, basın susturulmuştur.
12 Eylül darbe Anayasası’na, seçim
barajlarına sıkı sıkıya sarılan, ‘Başkanlık’ tartışmalarıyla masayı deviren, İç
Tüzük ve Etik Kurul uzlaşma çalışmalarını rafa kaldıran Hükûmet; çözüm
sürecini, seçim hesaplarına kurban ederek, oyalayarak, öteleyerek, Meclisten
kaçırarak, tarihi bir fırsatı değerlendirememektedir…”
OKTAY VURAL (İzmir) – Bunların hepsinden
hesap sorulacak, hepsinden!
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“…Muhalefet partilerini, STK'ları, 77
milyon yurttaşımızı susturmayı, kolluğa aşırı ve oransız güç kullanmayı
meşrulaştıran hedefleyen:
Torba tasarı, Anayasa’nın 2’nci maddesi
hukuk devletine, 6, 7, 8’inci maddeler kuvvetler ayrılığına, 9’uncu maddesi
bağımsız yargıya, 17’nci maddesi yaşama hakkına, 19’uncu maddesi kişi hürriyeti
ve güvenliğine, 20’nci maddesi özel hayatın gizliliği ve konut
dokunulmazlığına, 34’üncü maddesi toplantı ve gösteri yürüyüş düzenleme
hakkına, 37’nci maddesi kanuni hâkim güvencesine, 119, 120, 121 OHAL
ilkelerine, 138’inci maddesi mahkemelerin bağımsızlığına aykırı olduğundan,
faşizme götüreceğinden, İç Tüzük’ün bütün hükümlerine İnsan haklarına, hukuka,
vicdana, ahlaka aykırı olduğundan tasarıdan çıkarılmalıdır.”
BİNNAZ TOPRAK (İstanbul) – Bu yasa
meşruiyetini yitirmiştir.
HÜSEYİN FİLİZ (Çankırı) – Git işine ya!
Otur, otur sen!
BAŞKAN – Önergeyi oylarınıza sunuyorum:
Kabul edenler… (Gürültüler)
OKTAY VURAL (İzmir) – Karar yeter
sayısı… Karar yeter sayısı…
BAŞKAN – Kabul etmeyenler… Önerge kabul
edilmemiştir. (Gürültüler)
MEHMET VOLKAN CANALİOĞLU (Trabzon) –
Ayşe Nur, devam et kızım, çok güzel gidiyorsun!
SÜLEYMAN ÇELEBİ (İstanbul) – Başarı
madalyası takacağız sana! Türkiye madalyasını sana takacağız!
MEHMET VOLKAN CANALİOĞLU (Trabzon) –
Yazıklar olsun sana ya!
BAŞKAN – Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 sıra sayılı
"Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının" 2. maddesi ile 2559 Sayılı
"Polis Vazife ve Salahiyet Kanunun" 13. maddesinin birinci fıkrasına
eklenen (h) bendinin tasarı metninden çıkarılmasını ve aynı fıkraya eklenen
ibarenin aşağıdaki şekilde değiştirilmesini arz ve teklif ederiz.
Mehmet Erdoğan
(Muğla) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI EFKAN ALA –
Katılmıyoruz Sayın Başkan. 
BAŞKAN – Karar yeter sayısı veya
yoklama istiyor musunuz? (Gürültüler)
OKTAY VURAL (İzmir) – Efendim…
LEVENT GÖK (Ankara) – İstiyoruz
efendim. 
BAŞKAN – Yok. (CHP ve MHP sıralarından
“İstiyoruz.” Sesleri)
LEVENT GÖK (Ankara) – İstiyoruz
efendim. 
BAŞKAN – Gerekçeyi okutuyorum: (CHP
sıralarından “Yuh!” sesleri, gürültüler) 
HASAN HÜSEYİN TÜRKOĞLU (Osmaniye) – Bir
dakika Başkan, konuşmaya geliyoruz. 
KEMAL DEĞİRMENDERELİ (Edirne) – Böyle Başkanlık
mı olur ya! 
OKTAY VURAL (İzmir) – Talebimizi yerine
getirmedi. 
“Gerekçe: 
Tasarıyla 2559 sayılı Polis Vazife ve
Salahiyet Kanununa eklenen hükümle polisin yakalama ve gerekli kanuni işlemleri
yapma yetkisinin yanı sıra koruma altına alma ve uzaklaştırma yetkileri de
verilmektedir.”
ERKAN AKÇAY (Manisa) – Konuşmak
isteyenleri konuşturmuyorsun sen ya!
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi) 
“Aynı zamanda eklenen 'H' bendi ile
2559 sayılı Kanun’da yer alan polisin yetkisi tekerrür ile muğlak bir şekilde
ifade edilmektedir. Eklenen 'H' bendinin tasarı metninden çıkarılması gerekir.”
(Gürültüler)
LEVENT GÖK (Ankara) – Sayın Başkan,
karar yeter sayısı yapmadınız; yoklama yapmadınız. 
OKTAY VURAL (İzmir) – Söz talebimiz
var. 
HASAN HÜSEYİN TÜRKOĞLU (Osmaniye) –
Nasıl yaparsınız bunu? Sayın Başkan, konuşmaya geliyorum kürsüye. 
BAŞKAN – Tamam, bir dahaki sefere
veririm. 
HASAN HÜSEYİN TÜRKOĞLU (Osmaniye) –
Nasıl bir dahakinde verirsin? Hayır, böyle bir şey olmaz! 
ERKAN AKÇAY (Manisa) – Sen ne yapmak
istiyorsun ya!
OKTAY VURAL (İzmir) – Böyle bir şey
olmaz. 
HASAN HÜSEYİN TÜRKOĞLU (Osmaniye) –
Öyle şey olur mu ya!
ERKAN AKÇAY (Manisa) – Meclis burası
ya, Meclis ya!
BAŞKAN – Devam edin. 
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“5271 sayılı Ceza Muhakemesi Kanunun’un
dördüncü kısım birinci bölümünde koruma tedbirlerini düzenlemiştir.” 
ENGİN ALTAY (Sinop) – Bu ne ya! Bu ne
be!
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“Bu tedbirler mahkeme kararıyla
alınabilecek bir nitelik taşımaktadır. Tasarı ile kolluk görevlilerine ceza
muhakemesinde düzenlenmiş bir alan muğlak bir şekilde verilmektedir. Anayasa’mızın
19’uncu maddesinde düzenlenen kişi hürriyeti ve güvenliği koruma tedbirlerinin
hâkim kararıyla alınmasını hüküm altına almaktadır.” 
OKTAY VURAL (İzmir) – Söz talebimiz
var!
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“Bu bakımdan yargı alanına idarenin
müdahalesi anlamına gelebilecek bir fonksiyon gasbı oluşmaktadır. Bu madde
hukuk devleti ilkesi ve kişi hürriyeti ve güvenliği hakkıyla bağdaşmadığından
değiştirilmesi gerekir.”
HASAN HÜSEYİN TÜRKOĞLU (Osmaniye) –
Hayır, olmaz, olmaz bu. Ben konuşmadım. 
OKTAY VURAL (İzmir) – Vermedi, söz
talebimizi vermedi. Usule aykırı işlem yaptı. 
HASAN HÜSEYİN TÜRKOĞLU (Osmaniye) –
Sayın Başkan, olmaz. 
ERKAN AKÇAY (Manisa) – Söz taleplerini
vermiyorsun.
HASAN HÜSEYİN TÜRKOĞLU (Osmaniye) –
Sayın Başkan, olmaz. 
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum:
OKTAY VURAL (İzmir) – Karar yeter
sayısı istedim, uygulamadınız. 
BAŞKAN – Demediniz, ben sordum. 
Evet, oku.
Türkiye Büyük
Millet Meclisi Başkanlığına
Görüşülmekte olan 1/995 esas numaralı
Kanun Tasarısının 2 nci maddesinde yer alan "eklenmiştir" ibaresinin
"ilave edilmiştir" olarak değiştirilmesini arz ve teklif ederiz.
Recep Özel
Isparta
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) - Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Gerekçeyi okutuyorum: 
Gerekçe: 
Kanun yazım tekniğine uyum sağlanması
amacı ile ilgili değişiklik yapılmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
ERKAN AKÇAY (Manisa) – Konuşmak
istiyoruz. 
ALİ SERİNDAĞ (Gaziantep) – Konuşacağız.

BAŞKAN – Şimdi konuşturacağım.
Bir önerge daha var:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun;
"2559 sayılı Kanunun 13 üncü
maddesinin birinci fıkrasına aşağıdaki bent eklenmiş ve aynı fıkrada yer alan
"Yakalar ve gerekli kanuni işlemleri yapar." ifadesi "eylemin
veya durumun niteliğine göre; koruma altına alır, uzaklaştırır ya da yakalar ve
gerekli kanuni işlemleri yapar." şeklinde değiştirilmiştir.
"H) Başkalarının can güvenliğini
tehlikeye düşürenleri,"
şeklindeki 2. maddesinin Tasarı
metninden çıkarılmasını arz ve teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Engin Altay Celal
Dinçer Ali Sarıbaş
 Sinop İstanbul Çanakkale
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz Sayın Başkan.
İÇİŞLERİ BAKANI EFKAN
ALA – Katılmıyoruz Sayın Başkan.
BAŞKAN – Önerge
üzerinde kim konuşacak?
LEVENT GÖK
(Ankara) – Engin Altay konuşacak.
OKTAY VURAL
(İzmir) – Hangi önerge?
LEVENT GÖK
(Ankara) – Bizim önergemiz.
BAŞKAN – Sayın
Engin Altay, imzanız var mı?
ENGİN ALTAY (Sinop)
– Var, var.
OKTAY VURAL
(İzmir) – Senin yetkin var mı? Sen milletvekili misin, Meclisin Başkan Vekili
misin, sarayın başkan vekili misin! Tayyiban cumhuriyeti mi kurdunuz!
ERKAN AKÇAY
(Manisa) – Bunların hesabını vereceksiniz.
HASİP KAPLAN
(Şırnak) – Arkadaşlar, CHP konuşacak, gelin.
İDRİS BALUKEN
(Bingöl) – Arkadaşlar gelin, konuşuyorsa gelin.
SEBAHAT TUNCEL
(İstanbul) – Size burayı teslim ediyoruz.
ENGİN ALTAY
(Sinop) – Ben konuşmaya başlamadım daha, sürem başlamış.
BAŞKAN – Yeniden
alırım sürenizi.
Buyurun.
ENGİN ALTAY
(Devamla) – Sayın Başkan, sayın milletvekilleri; Genel Kurulu saygıyla
selamlıyorum.
BİNNAZ TOPRAK
(İstanbul) – “Sayın”lığı kalmadı, bunların hiç birinde…
ALİ SERİNDAĞ
(Gaziantep) – Sayın Başkan, bu tabloda konuşma olur mu?
ENGİN ALTAY
(Devamla) – “İç güvenlik yasasına karşı çıkmak, bana göre terörle mücadeleye
karşı çıkmaktır. Ne yaparlarsa yapsınlar, bu Parlamentodan, her türlü
engellemeye rağmen bu yasa çıkacaktır. Recep Tayyip Erdoğan.”
(AK PARTİ
sıralarından “Bravo” sesleri, alkışlar; CHP sıralarından “Yuh!” sesleri,
gürültüler)
Bakalım, şimdi Tayyip Erdoğan’ı mı çok
alkışlayacaksınız, Davutoğlu’nu mu? “İç güvenlik yasası ya çıkacak ya çıkacak.”
Ahmet Davutoğlu. (AK PARTİ sıralarından “Bravo” sesleri, alkışlar) 
BİNNAZ TOPRAK (İstanbul) – Zaten
alkışlayın diye söylüyor.
ENGİN ALTAY (Devamla) – Tayyip
Erdoğan’ı daha çok alkışladınız.
Sayın Başkan, sayın milletvekilleri;
biz bu filmi 4+4+4’te de gördük. O zaman da birkaç gün toleranstan sonra
dönemin Komisyon Başkanı Nabi Avcı muhalefetin bütün söz taleplerine kulağını
tıkayarak şimdi olduğu gibi okutturup okutturup yasayı onayladı. Şimdi, bu
yasanın buradan geçmesine muhalefetin göz yumacağını, toleranslı davranacağını
bekleyenlere şaşarım. Bu yasa saray merkezli diktatörlüğü yasal zırha
büründürme yasasıdır. Bu, bütün Türkiye’ce kabul görmüştür, bu ayrı.
Sayın Başkan, sizin şimdi, burada
yaptığınızın tam adı kanun dışılıktır. Orası sizin babanızın çiftliği değil!
BAŞKAN – Sözlerine dikkat et! (CHP, MHP
ve HDP sıralarından gürültüler)
ATİLLA KART (Konya) – Haydi oradan!
Haydi oradan!
ENGİN ALTAY (Devamla) – Oraya sizi
oturtan bir irade var -daha devam edeceğim- Siz orada yaptığınız her işlemi
buna göre yapmak zorundasınız. Buradaki 3 muhalefet partisinin grup başkan
vekili ayakta bir itirazı dile getirirken burada Kâtibinize kanun metni
okutmanız, önerge okutmanız kanun dışılıktır. Ne söylediğimi bilerek
söylüyorum, kanun dışılığın diğer bir adı eşkıyalıktır. Siz şu anda da Türkiye
Büyük Millet Meclisi Başkan Vekili değilsiniz, benim nezdimde bir eşkıyasınız!
Orada bu şekilde tutum, tavır içinde bu Meclisi yönetmeniz kabul edilemez!
(CHP, MHP ve HDP sıralarından alkışlar)
BAŞKAN – Çok da umurumdaydı! (AK PARTİ
sıralarından “Bravo” sesleri, alkışlar)
ENGİN ALTAY (Devamla) – Size dün de söyledim:
Sayın Başkan, iktidarın, getirdiği yasayı çıkarmak için acelesi olabilir.
LÜTFÜ TÜRKKAN (Kocaeli) – Çirkin kadın!
Ruhu da çirkin, yüzü de çirkin!
ENGİN ALTAY (Devamla) – Ama sizin,
iktidarla birlikte acele etmeniz hâlinde orada oturmamanız gerekir. Sayın
Başkan, soruyorum: Siz eşkıya mısınız? Siz eşkıya mısınız?
BAŞKAN – Sana ne, sana ne!
ENGİN ALTAY (Devamla) – Evet,
cevabınızdan belli, cevabınızdan ve tavrınızdan sizin eşkıya olduğunuz belli!
(Gürültüler)
OKTAY VURAL (İzmir) – Eşkıyalıktır,
eşkıyalıktır! Eşkıya!
ENGİN ALTAY (Devamla) – Sayın
milletvekilleri, gelin, bu günaha ortak olmayın; bu kanunla Türkiye’de sadece
ve sadece bir kişinin özel hayatı, temel hak ve özgürlükleri teminat altına
alınıyor. Sayın Başbakan dâhil, sayın Hükûmet üyeleri dâhil, siz dâhil, iktidar
partisinin il, ilçe başkanları dâhil, muhalefet zaten dâhil, herkesin özel
hayatı da, temel hak ve özgürlükleri de bir kişinin iki dudağının ucuna teslim
ediliyor. Bu sivil diktatörlüğe “Evet.” derseniz, tarih önünde, vicdan önünde,
öbür dünyada hesap veremezsiniz. 
Buna rağmen, Sayın Başkanı tekrar
uyarıyorum: Eğer bu ülkede kanun koyulan yerde kanun ayaklar altına alınıyorsa
burada sözün bittiği yerdir; Burada gücü gücü yetene döneminin başladığı
yerdir. 
Sayın Başkan, yol yakınken bu zorba
tutumunuzdan, bu eşkıya tavrınızdan, bu ahlaksız tavrınızdan vazgeçin!
BAŞKAN – Eşkıya da sensin! Ahlaksız da
sensin! (AK PARTİ sıralarından alkışlar; CHP, MHP ve HDP sıralarından
gürültüler)
ENGİN ALTAY (Sinop) – Ahlaksızsın!
Ahlaksızsın!
BAŞKAN - Önergeyi oylarınıza sunuyorum…
LEVENT GÖK (Ankara) – Yoklama istiyoruz
Sayın Başkan.
III.- YOKLAMA
(CHP ve MHP sıralarından bir grup
milletvekili ayağa kalktı)
BAŞKAN – Kabul edenler… Kabul
etmeyenler…
LEVENT GÖK (Ankara) – Yoklama istedik!
BAŞKAN - Yoklama talebi varmış, özür
dilerim.
BİNNAZ TOPRAK (İstanbul) –
Utanmıyorsunuz da, utanmıyorsunuz!
LÜTFÜ TÜRKKAN (Kocaeli) – Sen ne kadar
çirkin bir kadınsın ya! Ruhundaki çirkinlik yüzüne vurmuş.
BAŞKAN – Konuşma!
LÜTFÜ TÜRKKAN (Kocaeli) – Terbiyesiz
kadın! Ahlaksızsın sen! Bardan gelip Meclis yönetiyorsun! Geldiğin yer belli!
BAŞKAN – Tespit yapalım, getirin.
Sayın Gök, Sayın Altay, Sayın Serindağ,
Sayın Ekinci, Sayın Işık, Sayın Aksünger, Sayın Tekin, Sayın Çelebi, Sayın
Kuşoğlu, Sayın Öner, Sayın Demiröz, Sayın Canalioğlu, Sayın Acar, Sayın Aygün,
Sayın Öztürk, Sayın Aygün, Sayın Varlı, Sayın Ayaydın, Sayın Oyan, Sayın
Balbay, Sayın Bayraktutan, Sayın Günaydın, Sayın Kaptan. 
Yoklama için iki dakika süre veriyorum
ve süreyi başlatıyorum.
(Elektronik cihazla yoklama yapıldı) 
BAŞKAN – Toplantı yeter sayısı vardır.
XII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
5.- Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları (1/995, 2/422,
2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmiştir. 
Maddeyi oylarınıza…
Kabul edilmemiştir, özür dilerim. 
Önergeyi okudum ve “Kabul
edilmemiştir.” dedim. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
3’üncü maddede üç önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun;
"2559 sayılı Kanunun 15 inci
maddesine aşağıdaki fıkra eklenmiştir.
Polis; müşteki, mağdur veya tanık
ifadelerini, talepleri hâlinde ikamet ettikleri yerlerde veya işyerlerinde de alabilir.
Bu fıkranın kapsamı ile uygulanmasına ilişkin usul ve esaslar İçişleri
Bakanlığınca belirlenir."
şeklindeki 3. Maddesinin aşağıdaki
şekilde değiştirilmesini arz ve teklif ederiz.
MADDE 3- 2559 sayılı kanunun
15.maddesine aşağıdaki fıkra eklenmiştir.
"Polis; müşteki, mağdur veya
tanıkların bilgilerine talepleri halinde ikamet ettikleri yerlerde veya
işyerlerinde de başvurabilir."
 Ali Serindağ  Celal
Dinçer Ahmet Toptaş
 Gaziantep İstanbul Afyonkarahisar
 Ali Haydar Öner Gürkut
Acar
 Isparta Antalya
Türkiye Büyük
Millet Meclisi Başkanlığına
Görüşülmekte olan 684 sıra sayılı
"Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının" 3. maddesi ile 2559 Sayılı
"Polis Vazife ve Salahiyet Kanunu'nun" 15. maddesine eklenen fıkranın
tasarı metninden çıkarılmasını arz ve teklif ederiz.
 Mehmet Erdoğan  Mesut
Dedeoğlu  Hasan Hüseyin Türkoğlu
 Muğla Kahramanmaraş Osmaniye
 Ahmet Duran Bulut  Alim
Işık D. Ali Torlak
 Balıkesir Kütahya İstanbul
 Kemalettin Yılmaz
 Afyonkarahisar
BAŞKAN – Şimdi
okutacağım önerge Anayasa’ya aykırılık önergesidir, okutup öncelikle işleme
alacağım. 
Türkiye Büyük Millet Meclisi Başkanlığına
Görüşülmekte
olan 684 sıra sayılı Polis Vazife ve Selahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Torba Kanun Tasarısının
"3" Maddesi, Anayasa İçtüzük hükümlerine Hukukun Evrensel ilkelerine,
İnsanlığa karşı olduğundan, tek parti, tek adam, diktatörlük, polis
rejiminden/devletinden öte fiili "savaş hali" uygulaması
getirdiğinden, tasarıdan çıkarılmasını arz ve talep ederiz.
 Hasip Kaplan 
Şırnak
BAŞKAN –
Komisyon önergeye katılıyor mu? 
İÇİŞLERİ
KOMİSYONU BAŞKANI MEHMET ERSOY (Sinop) - Katılmıyoruz Sayın Başkan. 
BAŞKAN –
Hükûmet?
İÇİŞLERİ BAKANI
EFKAN ALA – Katılmıyoruz Sayın Başkan.
BAŞKAN – Önerge
üzerinde konuşacak mısınız Sayın Kaplan? 
Gerekçeyi
okutuyorum.
Gerekçe: 
Türkiye'de 1999
yılında AB üyelik süreci başlarken, başta Anayasa olmak üzere, uyum
kanunlarıyla temel hak ve özgürlüklerde yapılan reformlar, AB ile müzakere
sürecine girildikten sonra, artacağına dondurulmuştur. Güvenlik-özgürlük
denkleminde, kantarın topuzu dikta rejiminden yana kaçmış, MİT, HSYK, yargı
paketleriyle, son olarak güvenlik paketiyle 77 milyon yurttaşımızı "makul
şüpheli" yapan, gizli dinleme, takip, izleme, susturma cenderesine aIan,
polise vur emri veren düzenlemelere gidilmiştir.
Gezi
eylemlerinden,17-25 Aralık yolsuzluk operasyonlarına,6-8 Ekim Kobane
olaylarından, Şengal ve Kobane direnişine kadar, içeride ve dışarıda Hükûmetin
basiretsiz bencil çıkarları sonucu uygulanan baskı politikaları, halkın sabrını
taşırmış, öfke ve itiraz sesleri yükselmiştir. Paralel/haşhaşiler, terör, güvenlik
ve asayiş bahaneleriyle; yolsuzluklar örtülmüş, yargı susturulmuş, düşünce ve
örgütlenme, toplantı/gösteri hakkı özgürlüğü yok edilmiş, basın susturulmuştur.
12 Eylül darbe
Anayasası’na, seçim barajlarına sıkı sıkıya sarılan, “Başkanlık"
tartışmalarıyla masayı deviren, İç Tüzük ve Etik Kurul uzlaşma çalışmalarını
rafa kaldıran Hükûmet; çözüm sürecini, seçim hesaplarına kurban ederek,
oyalayarak, öteleyerek, Meclisten kaçırarak, tarihî bir fırsatı
değerlendirememektedir.
Muhalefet partiIerini, STK'ları, 77
milyon yurttaşımızı susturmayı, kolluğa aşırı ve oransız güç kullanmayı
meşrulaştıran hedefleyen: Torba tasarı, Anayasa’nın 2’nci maddesi hukuk
devletine, 6, 7, 8’inci maddeler kuvvetler ayrılığına, 9’uncu maddesi bağımsız
yargıya, 17’nci maddesi yaşama hakkına, 19’uncu maddesi kişi hürriyeti ve
güvenliğine, 20’nci maddesi özel hayatın gizliliği ve konut dokunuImazlığına,
34’üncü maddesi toplantı ve gösteri yürüyüş düzenleme hakkına, 37’nci maddesi
kanuni hâkim güvencesine, 119, 120, 121, OHAL ilkelerine, 138’inci maddesi
mahkemelerin bağımsızlığına, aykırı olduğundan, faşizme götüreceğinden, İç
Tüzük’ün bütün hükümlerine insan haklarına, hukuka, vicdana, ahlaka aykırı
olduğundan tasarından çıkarılmalıdır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 684 sıra sayılı
"Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının" 3. maddesi ile 2559 Sayılı
"Polis Vazife ve Salahiyet Kanunu'nun" 15. maddesine eklenen fıkranın
tasarı metninden çıkarılmasını arz ve teklif ederiz.
Mehmet Erdoğan
(Muğla) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Sayın Türkoğlu konuşacak.
Buyurun. (MHP sıralarından alkışlar)
HASAN HÜSEYİN TÜRKOĞLU (Osmaniye) –
Ettiği yemin çerçevesinde Türk milletine vekillik yapmayı düşünen değerli
Meclis üyelerini saygıyla selamlıyorum. (MHP ve CHP sıralarından alkışlar)
OKTAY VURAL (İzmir) – Teşekkür ederiz,
sağ ol. Sarayın vekillerine de bir bak.
HASAN HÜSEYİN TÜRKOĞLU (Devamla) –
Sarayın vekillerini selamlamayı düşünmüyorum.
MİHRİMAH BELMA SATIR (İstanbul) – Biz
de selamını almıyoruz zaten.
HASAN HÜSEYİN TÜRKOĞLU (Devamla) –
Onlar ve bugün bu Meclisi yöneten irade, tarihin şanlı sayfalarında, tarihin
güzel sayfalarında resimlerini ve isimlerini görmek yerine, haram servetin
üzerinde oturan, gemiciklerini yüzdüren birinin aile albümünde yer almayı
tercih etmişlerdir. Onlar bu selamı hak etmiyorlar. (MHP ve CHP sıralarından
alkışlar)
Bugün bu Parlamento, bir darbeci
anlayışla yönetilmektedir. Bugün bu Parlamento, sözü kısılan, söz hakkı elinden
alınan bir muhalefet sahnesine, maalesef bu yönetim anlayışı tarafından muhatap
edilmiştir. Bu anlayış, 60 ihtilalini yapanların, o lanetlediğimiz Yassıada
mahkemelerindeki anlayıştan bile daha aşağılık ve sefildir. 
OKTAY VURAL (İzmir) – Aşağılıktır!
HASAN HÜSEYİN TÜRKOĞLU (Devamla) - Bu
anlayış, 12 Eylül ihtilalini yapıp Türk milliyetçilerini zindanlara atmak isteyen
12 Eylül darbecilerinin Mamak’ta ve diğer mahkemelerde ortaya çıkardığı o
görüntüden daha aşağılık bir anlayıştır. Dolayısıyla, bugün burada bir darbe
hukuku sergilenmektedir. Bu darbe hukukunun hesabı Cenab-ı Allah’ın izniyle
sorulacaktır. Çünkü, Yüce Yaradan buyuruyor ki: “Kim zerre kadar iyi bir iş
yaparsa muhakkak karşılığını görür. Kim zerre kadar kötü bir iş yaparsa
muhakkak o da karşılığını görür. Şüphesiz Allah vaadine sadıktır.” Dolayısıyla,
bunun hesabı verilecek, bunun hesabı sorulacak; halk nezdinde de sorulacak,
Allah indinde de sorulacak. Bizim sesimizi kısmaya çalışan bu anlayış bizimle
başa çıkamaz. Cenab-ı Allah bize zaferi farz kılmıyor, zafer için mücadele
etmeyi farz kılıyor. Bu mücadele için canımızı da veririz, bu millet için canımızı
da veririz; Tayyip Erdoğan için canımızı vermeyiz, ondan korkmayız çünkü Türk
milleti Tayyip Erdoğan’dan büyüktür. (MHP ve CHP sıralarından alkışlar) 
Saygıdeğer Türk milletinin vekilleri,
bugün bu Başkan, bu yönetim anlayışı bizleri bir kaosa doğru sürüklemekte. Bu
tasarı, Türk milletinin kendi istikbaliyle ilgili endişelerini dile getirmek
üzere tepki koymasını bile engelleyen bir tasarıdır. Bu tasarının sahipleri
tabii ki bu tasarıya muhalefet edenleri bu şekilde susturabilirler. Ancak,
Adalet ve Kalkınma Partisi sıralarında oturan arkadaşlardan acaba bu gidişe, bu
yanlış anlayışa azıcık hukuk bilgisi olan… 
OKTAY VURAL (İzmir) – Vicdan! İman!
HASAN HÜSEYİN TÜRKOĞLU (Devamla) -
…azıcık vicdan parçası olanlar müdahale eder mi diye beklentimiz boşa çıkmıştır.
Aslında bu beklentiye girmek de bizim yanlışımız çünkü dün milletin paralarını
çalanları aklayanlar tabii ki milletin iradesini çalanlara sessiz
kalacaklardır; bunun bundan başka bir izahı yoktur. 
Bu Meclisi yöneten Sayın Hanımefendi,
lütfen bu anlayışınızdan geri dönün. İç Tüzük’e ve Anayasa’ya aykırı,
demokrasiye aykırı bu anlayışınızdan geri dönün. Yoksa, bunun bedelini… Belki
birisi sizi, sizin resminizi ve isminizi evinin bir köşesinde bir yere koyar
ama Türk milleti sizi tarihin en karanlık çukurlarında lanetle anar. 
Sizleri saygıyla selamlıyorum. (MHP
sıralarından alkışlar)
OKTAY VURAL (İzmir) – Amin!
BAŞKAN – Önergeyi oylarınıza sunuyorum…
OKTAY VURAL (İzmir) – Karar yeter
sayısı…
BAŞKAN – Kabul edenler… Kabul
etmeyenler… Önerge kabul edilmiş…
ALİM IŞIK (Kütahya) – Karar yeter
sayısı istedik Sayın Başkan. 
BAŞKAN – Karar yeter sayısı arayacağım.

OKTAY VURAL (İzmir) – Sayın Başkan…
(CHP sıralarından “Edilmiştir.” sesleri)
OĞUZ OYAN (İzmir) – Önerge kabul
edilmiştir. 
BAŞKAN – Şimdi söz vereceğim size. 
Karar yeter sayısı… 
OKTAY VURAL (İzmir) – Sayın Başkan…
BAŞKAN – Ne istediniz? 
OKTAY VURAL (İzmir) – Onunla ilgili
değil. 
BAŞKAN – Oylamayı yapayım…
OKTAY VURAL (İzmir) – Efendim, bir
dakika…
BAŞKAN – Ben oylamayı yapacağım. 
OKTAY VURAL (İzmir) – Bir dakika…
BAŞKAN – Önergeyi kabul edenler… Kabul
etmeyenler… Önerge kabul edilmemiştir. Karar yeter sayısı vardır. 
OĞUZ OYAN (İzmir) – Olmaz böyle bir
şey! Önerge kabul edildi. 
LEVENT GÖK (Ankara) – Edildi efendim. 
BAŞKAN – Buyurun Sayın Oktay. 
FARUK BAL (Konya) – Sayın Oktay değil,
Sayın Vural. 
OKTAY VURAL (İzmir) – Sayın Ayşenur…
BAŞKAN – Sayın Vural, özür dilerim. 
OĞUZ OYAN (İzmir) – İkinci oylamayı
hangi yetkiyle yapıyor?
OKTAY VURAL (İzmir) – Sayın Ayşenur,
2’nci maddenin oylamasında karar yeter sayısı istedik. Oylamada yanlışlık
yaptınız. Tutanakları inceleyerek bu yanlışlığı düzeltmekle ilgili adım
atmanızı rica ediyorum. 
BAŞKAN – Bakacağım taleplere. 
Başka kimse yok. 
ENGİN ALTAY (Sinop) – Benzer…
LEVENT GÖK (Ankara) – Aynı taleple…
BAŞKAN – Diğer önergeyi okutuyorum…
ENGİN ALTAY (Sinop) – Sayın Başkan…
Sayın Başkan… Sonra “Niye bağırıyorsun?” diyorsun. 
BAŞKAN – Sayın Gök, size baktım,
kalkmadınız yerinizden. 
Sayın Gök, buyurun. 
LEVENT GÖK (Ankara) – Şurayı bir açın
lütfen efendim, şurayı açarsanız daha iyi konuşacağız. 
BAŞKAN – Tamam, peki, açalım. 
Buyurun. 
OKTAY VURAL (İzmir) – Buranın iradesini
gasbedenler kendi iradesini haramzadelere teslim ederler, bölücülere teslim
ederler.
IV.- AÇIKLAMALAR (Devam)
25.- Ankara Milletvekili Levent Gök'ün, 684 sıra sayılı Kanun
Tasarısı’nın görüşmeleri sırasında Başkanın İç Tüzük hükümlerine aykırı
davrandığına ilişkin açıklaması
LEVENT GÖK (Ankara) – Sayın Başkan,
görüşmeler başlarken arkadaşlarımız kürsüye gittiği anda siz herkesi “Gelmiyor.”
diyerek tutanaklara geçirttiniz ve odanıza gittiniz. Başından itibaren bu
görüşmeleri Başkanlık Divanı olarak sabote edeceğinizi o anda gösterdiniz.
Sizlerden içeride görüşmemizde rica ettik “Sayın Başkan, son derece
gerginsiniz, buyurun oturun makamınıza ve görüşmeleri devam ettirin.” Bunların
hepsi tutanağa geçsin diye söylüyorum ama geldiğiniz andan itibaren yine bütün
arkadaşlarımızın konuşma haklarını gasbeden, gürültü olduğu hâlde oturumu devam
ettiren bir anlayışı sürdürdünüz, İç Tüzük’e aykırı davrandınız, bizlerin bütün
konuşma taleplerini; karar sayısı, toplantı sayısı taleplerini yerine
getirmediniz. Az önce de karar sayısı istendiği hâlde 2’nci maddede onu yerine
getirmediniz. İç Tüzük’e aykırı davranıyorsunuz, başından beri aykırı davranıyorsunuz.
Tümü üzerindeki görüşmeleri arkadaşlarımız yapacaklardı, bunu yaptırmadınız;
maddelerde konuşacaklardı, konuşturmadınız. 
BAŞKAN – Teşekkür ederim Sayın Gök.
LEVENT GÖK (Ankara) - Siz burada şu
anda İç Tüzük’ten kaynaklanan bütün haklarımızı gasbediyorsunuz. 
BAŞKAN – Ben hiç kimsenin hakkını
gasbetmedim, İç Tüzük ne gerektiriyorsa onu yaptım.
OKTAY VURAL (İzmir) – Ettiniz, hayır,
İç Tüzük’e aykırı davrandınız.
BAŞKAN - Bunları içeride size de
anlattım Levent Gök, gayet iyi biliyorsunuz. (AK PARTİ sıralarından alkışlar)
XII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
5.- Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN - Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun;
"2559 sayılı Kanunun 15 inci
maddesine aşağıdaki fıkra eklenmiştir.
Polis; müşteki, mağdur veya tanık
ifadelerini, talepleri hâlinde ikamet ettikleri yerlerde veya işyerlerinde de
alabilir. Bu fıkranın kapsamı ile uygulanmasına ilişkin usul ve esaslar İçişleri
Bakanlığınca belirlenir."
şeklindeki 3. Maddesinin aşağıdaki
şekilde değiştirilmesini arz ve teklif ederiz.
MADDE - 3 2559 sayılı kanunun
15.maddesine aşağıdaki fıkra eklenmiştir.
"Polis; müşteki, mağdur veya
tanıkların bilgilerine talepleri halinde ikamet ettikleri yerlerde veya
işyerlerinde de başvurabilir."
Ali Serindağ (Gaziantep) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Önerge üzerinde Gaziantep
Milletvekili Sayın Ali Serindağ konuşacak.
Buyurun.
ALİ SERİNDAĞ (Gaziantep) – Demokrasiye
inanmış sayın milletvekillerini saygıyla selamlıyorum.
Hanımefendi, siz, bu yasanın Meclis gündemine
gelmesinden bu yana…
OKTAY VURAL (İzmir) – Sayın darbeci
Meclis Başkan Vekili.
ALİ SERİNDAĞ (Devamla) - …yönettiğiniz
tüm oturumları despotça ve diktatörce yönetiyorsunuz. Meclisin nezaketine uygun
bir yönetim sergilemiyorsunuz. Nasıl ki Beştepe’de kaçak sarayda oturan zat
Anayasa’yı askıya aldıysa, Anayasa darbesi yaptıysa; Anayasa’yı tebdil, tağyir
ve ilga ettiyse siz de Anayasa’yı ve İç Tüzük’ü aynı şekilde çiğniyorsunuz. Bu,
mutlaka sizlerden hesabı sorulacak bir durumdur. Kendinizi şimdi güçlü hissedebilirsiniz,
insanları baskı altına alabilirsiniz, insanları sindirmek isteyebilirsiniz,
korkutmak isteyebilirsiniz ama bunun hiçbirine muvaffak olamayacaksınız. Bu
millet, zamanı gelecek hepinizden teker teker, bu işe alet olanlardan hesabını
soracaktır. Bunu bu millet sizin yanınıza kâr bırakmayacaktır. Siz bir tasarı
getiriyorsunuz ve millete yalan söylüyorsunuz. Diyorsunuz ki: “Muhalefet
bonzaiyle ilgili düzenlemeye karşı çıkıyor, molotofla ilgili düzenlemeye karşı
çıkıyor.” Millete yalan söylüyorsunuz, milleti kandırıyorsunuz. Tüm
sözcülerimiz “Bu düzenlemeleri getirin hemen geçirelim.” dedi ama sizin
getirdiğiniz bu tasarı bu değildir; tamamen ülkede faşist, diktatöryal,
despotik bir yönetim kurmaktır. Bunun tarihte örnekleri de vardır. Faşizmin en
tehlikeli olanı halk iradesiyle, daha doğrusu halkın oyuyla iş başına
gelenlerdir. Bunu hiç unutmayınız. Tarihte bunun örnekleri pek çoktur. 
Şimdi, siz bu
tasarıyla ne getiriyorsunuz? Bu tasarıyla, Anayasa’da güvence altına alınmış
olan toplantı ve gösteri yürüyüşü hakkını ortadan kaldırmak istiyorsunuz.
Neden? Çünkü insanların bir araya gelmesinden, çünkü insanların dileklerini,
düşüncelerini demokratik yollarla ifade etmelerinden korkuyorsunuz ama korkunun
ecele faydası yoktur. Siz meydanlardan korkuyorsunuz. Hiç unutmayınız, hiçbir
demokratik rejim meydanlarda değişmemiştir. Hiçbir demokratik rejim meydanlarda
yapılan gösteriler sonucunda değişmemiştir ama diktatörlükler, despot
yönetimler, faşizm meydanlarda yok edilmiştir, bunu unutmayınız. Bunu size
uyarı olarak söylüyorum. Siz meydandan korkmayın. Meydandan korkuyorsanız bir
gün meydanlar korkunuzun gereğini yapmak durumunda kalabilirler. O nedenle,
demokrasiyi yaşatın. Demokrasiden korkuyorsunuz. Demokrasinin önündeki
kanalları açmalısınız ama siz öyle yapmıyorsunuz. Anayasa’yı askıya
alıyorsunuz, Meclis İç tüzügünü askıya alıyorsunuz, ülkede yarattığınız korku
imparatorluğunu Meclise de taşımak istiyorsunuz ama unutmayınız ki bu sürgit
olamaz, bu devam edemez, siz bu şekilde bunu götüremezsiniz. Meclis Başkan
Vekilliği makamında oturan Hanımefendi nasıl ki ülkede bir korku rejimi
yaratılmışsa aynısını burada yaratmaya çalışıyor. Siz bu yöntemle bu Meclise
layık bir yönetim sergilemiyorsunuz. 
OKTAY VURAL (İzmir) – Millete layık
değil ki Meclise olsun. 
ALİ SERİNDAĞ (Devamla) - Siz, bu
yönetiminizle demokratik bir Meclisin Başkanı gibi davranmıyorsunuz. Siz, bu
yönetimle demokratik bir Meclisin gereklerini yerine getirmiyorsunuz. Siz, bu
yönetimle…
ENGİN ALTAY (Sinop) – Bakışına bak,
bakışına! Bakışına bak, duruşuna bak!
ALİ SERİNDAĞ (Devamla) - Baksın,
bakmasın. 
Siz, bu yönetimle demokrasiyi yok
ediyorsunuz. 
OKTAY VURAL (İzmir) – Ancak PKK
muhatabınız olur. 
ALİ SERİNDAĞ (Devamla) - Hâlbuki bu
Meclis Türkiye’ye demokrasiyi getiren, Türkiye’ye cumhuriyeti getiren,
Türkiye’ye insan haklarını getiren Meclistir. Siz ne yaparsanız yapın, siz
nasıl davranırsanız davranın, biz milletimizin hukukunu savunmaya, milletimizin
dertlerini savunmaya…
(Mikrofon otomatik cihaz tarafından
kapatıldı) 
ALİ SERİNDAĞ (Devamla) - …devam
edeceğiz. Ama, siz yaptıklarınızla baş başa kalacaksınız. Siz yaptıklarınızın
hesabını vereceksiniz. Hepiniz vereceksiniz. Buna alet olan herkes verecektir. 
BAŞKAN – Süreniz bitti. 
ENGİN ALTAY (Sinop) – İdare amirini
göreve çağırsana. 
ALİ SERİNDAĞ (Devamla) – Buna alet olan
herkes bir gün gelecek hesabını millete ödeyecektir. Bu burada yerine
getirilecektir, bundan hiç şeyiniz olmasın. Anayasa’nın ortadan kaldırılmasına,
Anayasa darbesinin yapılmasına, Anayasa’nın tebdiline, tağyirine izin
vermeyeceğiz. Anayasa’nın çiğnenmesine izin vermeyeceğiz. 
BAŞKAN – Süreniz bitti Sayın Serindağ. 
Önergeyi oylarınıza sunuyorum: Kabul
edenler…
III.- YOKLAMA
(CHP sıralarından bir grup milletvekili
ayağa kalktı) 
ENGİN ALTAY (Sinop) – Ayağa kalktık herhâlde.

BAŞKAN – Toplantı yeter sayısı mı
istiyorsunuz, karar yeter sayısı mı?
ENGİN ALTAY (Sinop) – Ayşe Nur
Bahçekapılı, ayağa kalktık. 
BAŞKAN – Toplantı yeter sayısı mı
istiyorsunuz?
ENGİN ALTAY (Sinop) – Yoklama
istiyoruz. 
OKTAY VURAL (İzmir) – Sizin yetersizlik
oylamanızı istiyoruz. Sizin yetenek sınavına girmenizde fayda var. 
BAŞKAN – Olur, olur! 
Sayın Gök, Sayın Altay, Sayın Serindağ,
Sayın Aygün, Sayın Acar, Sayın Nazlıaka, Sayın Ayaydın, Sayın Aksünger, Sayın
Öner, Sayın Canalioğlu, Sayın Oyan, Sayın Balbay, Sayın Demiröz, Sayın Küçük,
Sayın Danışoğlu, Sayın Günaydın, Sayın Kaleli, Sayın Öğüt, Sayın Tayan, Sayın Bulut, Sayın
Karaahmetoğlu, Sayın Kaptan. 
Yoklama için bir dakika süre veriyorum. 
(Elektronik cihazla yoklamaya başlandı)
OKTAY VURAL (İzmir) – Sizin yetersizliğinizi oyluyoruz değil
mi?
(Elektronik cihazla yoklamaya devam edildi) 
BAŞKAN – Toplantı yeter sayısı vardır. 
XII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
5.- Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN - Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
V.- OTURUM
BAŞKANLARININ KONUŞMALARI (Devam)
5.- Oturum
Başkanı TBMM Başkan Vekili Ayşe Nur Bahçekapılı'nın, 684 sıra sayılı Kanun
Tasarısı’nın görüşmeleri sırasında Gazi Meclisin kürsüsünün suistimal
edildiğine ve kendisinin İç Tüzük hükümlerine uygun davrandığına ilişkin
konuşması
BAŞKAN – Sayın milletvekilleri, bu çalışmaya salı günü başladık,
bugün günlerden cumartesi. Tam beş gündür burada bu yasaya karşı olanların
suiistimalini yaşadık. Her türlü söz hakkını kendilerine verdik.
GÖKHAN GÜNAYDIN (Ankara) – Bu nasıl bir konuşma ya!
ERKAN AKÇAY (Manisa) – Bu ne, bu ne? İç Tüzük’e göre mi
yönetiyorsun?
BAŞKAN – Her türlü söz hakkını kendilerine verdik. Burası,
bu kürsü, Gazi Meclisin bu kürsüsü suiistimal edildi, hakaret edildi. 
LEVENT GÖK (Ankara) – Başkan siz yaptınız bunu, siz. Siz
yaptınız bunu, siz. 
BAŞKAN – Şiddete uğratıldı. Ben şu anda İç Tüzük’ün bütün
kurallarına uyuyorum. Vicdanım rahat ve böyle de gideceğim. 
On beş dakika ara veriyorum. 
Kapanma Saati : 23.08
ONUNCU OTURUM
Açılma Saati:
23.24
BAŞKAN: Başkan
Vekili Sadık YAKUT
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur)
----0----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin Onuncu Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz.
XII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
5.- Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN - Komisyon ve Hükûmet yerinde.
İDRİS BALUKEN (Bingöl) – Sayın Başkan,
Meclisi böyle yönetemezsiniz, bu ülkeyi faşizme götüremezsiniz. Bu resmen
darbedir!
BAŞKAN - Birinci bölümdeki 4’üncü madde
üzerinde verilen önergelerin işleminde kalmıştık.
Madde üzerindeki önergeleri okutuyorum…
(Bir grup HDP milletvekili Başkanlık kürsüsü
önünde toplandı)
İDRİS BALUKEN
(Bingöl) – Burada İç Tüzük’ü, hukuku çiğneyerek herhangi bir işlem
yapamazsınız. 
(Kâtip Üye Çanakkale Milletvekili
İsmail Kaşdemir tarafından önergenin okunmasına başlandı)
“Türkiye Büyük Millet Meclisi
Başkanlığına
Görüşülmekte olan "Polis Vazife ve
Salâhiyet Kanunu, Jandarma Teşkilat, Görev ve Yetkileri Kanunu…”
İDRİS BALUKEN (Bingöl) – Sayın Başkan,
beni dinleyin…
BAŞKAN – Önerge işlemi yapıyorum
efendim. 
İDRİS BALUKEN (Bingöl) – Burası darbe
Meclisi değil, halkın Meclisidir. 
BAŞKAN – Önerge işlemi yapıyorum Sayın
Baluken, lütfen yerinize oturunuz. 
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“…Nüfus Hizmetleri Kanunu ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısının" 4. maddesi ile…” 
İDRİS BALUKEN (Bingöl) – Burada yirmi
dört saattir İç Tüzük çiğneniyor, hukuk çiğneniyor! İç Tüzük’ün, hukukun
çiğnendiği bir Meclis halkın Meclisi olamaz! Buna hakkınız yok! Buna hakkınız
yok!
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“…2559 Sayılı "Polis Vazife ve
Salahiyet Kanunun" 16. Maddesinin üçüncü fıkrasının (b) bendine eklenen
"ve/veya boyalı" ibaresinin ve aynı fıkrayla eklenen (d) bendinin
aşağıdaki şekilde değiştirilmesini arz ve teklif ederiz.”
İDRİS BALUKEN (Bingöl) – Bu ülkeyi
çatışmaya, savaşa götüreceksiniz! Bu ülkeyi çatışmaya, savaşa götürmeye
hakkınız yok! 
DEMİR ÇELİK (Muş) – Yazıktır, günahtır!
BAŞKAN – Önerge işlemi yapılıyor Sayın
Baluken, lütfen yerinize oturunuz efendim. 
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“ Mehmet Erdoğan
 Mesut Dedeoğlu  Hasan Hüseyin Türkoğlu
 Muğla  Kahramanmaraş
 Osmaniye
 Ahmet Duran
Bulut  Alim Işık  D. Ali
Torlak
 Balıkesir  Kütahya
 İstanbul
Kemalettin
Yılmaz
Afyonkarahisar
BAŞKAN – Tamam, önergeleriniz üzerinde
konuşursunuz. 
İDRİS BALUKEN (Bingöl) – Polis
devletine izin vermeyeceğiz! Polis devletine, hukuk devletini ortadan kaldırmanıza
izin vermeyeceğiz! 
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“veya insan sağlığına zarar vermeyen
boyalı”
“d) Kendisine veya başkalarına,
işyerlerine, konutlara, kamu binalarına, okullara, yurtlara…”
İDRİS BALUKEN (Bingöl) – Siz şu anda,
generallerin yapmadığını bu Mecliste yapıyorsunuz! Bunu yapamazsınız! İç
Tüzük’ü ayaklar altına alamazsınız.
DEMİR ÇELİK (Muş) – Yazıktır, günahtır,
ayıptır! Vicdan ve ahlaka davet ediyoruz!
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“…ibadethanelere, araçlara ve
kişilerin tek tek veya toplu halde bulunduğu açık veya kapalı alanlara molotof,
patlayıcı, yanıcı, yakıcı, boğucu, yaralayıcı…”
İDRİS BALUKEN (Bingöl) –Yirmi dört
saattir bu Mecliste keyfiyet var! İç Tüzük’ü rafa kaldırdınız! Yazıklar olsun
size! Yazıklar olsun!
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“…ve benzeri silahlarla saldıran veya
saldırıya teşebbüs edenlere karşı, saldırıyı etkisiz kılmaz amacıyla ve etkisiz
kılacak ölçüde; sekizinci fıkrada belirlenen usul ve esaslar dâhilinde,”
HASİP KAPLAN (Şırnak) – Sayın Başkan,
yeleğiniz beyaz, oturamazsınız! Bakın Sayın Başkan, oturamazsın, yeleğin beyaz!

ADİL ZOZANİ (Hakkâri) – Yüzü kara,
yeleği beyaz olmuş ne olmuş!
İDRİS BALUKEN (Bingöl) – Buna hakkınız
yok! Buna hakkınız yok!
NAZMİ GÜR (Van) – Millet sokağa
dökülür! (Gürültüler)
(Kâtip Üye Çanakkale Milletvekili
İsmail Kaşdemir tarafından önergenin okunmasına başlandı)
“Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda…” (Gürültüler) “…Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Selahiyet Kanununda…”
İDRİS BALUKEN (Bingöl) – Bunun nasıl
boyutları olacak?
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“…Değişiklik Yapılmasına İlişkin Kanun
Teklifi, Adana Milletvekili Osman Faruk Loğoğlu'nun; Emniyet Teşkilatı
Kanununda Değişiklik Yapılması Hakkında Kanun Teklifi, Mersin Milletvekili
Ertuğrul Kürkcü'nün; Polis Vazife ve Selahiyet Kanununda…” (Gürültüler)
“…Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi…”
X.-
BAŞKANLIĞIN GENEL KURULA SUNUŞLARI (Devam)
B) Çeşitli
İşler (Devam)
- Gösteri
ve Protestolar (Devam)
2.- 684
sıra sayılı Kanun Tasarısı’nın görüşmeleri sırasında HDP milletvekilleri
tarafından kürsü önünde oturma eylemine devam edilmesi ve sloganlar atılması
[Başkanlık kürsüsü önünde oturan HDP
milletvekilleri tarafından sürekli alkışlar(!), “Bravo size, Bravo!” sesleri]
XII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
5.- Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
“…İstanbul Milletvekili Mustafa Sezgin
Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu ve
İçişleri Komisyonu Raporunun;
"2559 sayılı Kanunun 16 ncı
maddesinin üçüncü fıkrasının (b) bendine "basınçlı" ibaresinden sonra
gelmek üzere "ve/veya boyalı" ibaresi ve aynı maddenin yedinci
fıkrasına aşağıdaki bent eklenmiştir.
‘d) Kendisine veya başkalarına,
işyerlerine, konutlara, kamu binalarına, okullara, yurtlara, ibadethanelere,
araçlara ve kişilerin tek tek veya toplu halde bulunduğu açık veya kapalı
alanlara molotof, patlayıcı, yanıcı, yakıcı, boğucu, yaralayıcı ve benzeri
silahlarla saldıran veya saldırıya teşebbüs edenlere karşı, saldırıyı etkisiz
kılmak amacıyla ve etkisiz kılacak ölçüde,’
şeklindeki 4. Maddesinin…” 
[Başkanlık kürsüsü önünde oturan HDP
milletvekillerinden sürekli alkışlar(!)]
DEMİR ÇELİK (Muş) – Kobani düşmedi,
Meclis de düşmeyecek.
İDRİS BALUKEN (Bingöl) – Mecliste darbe
var! 
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“…Tasarı metninden çıkarılmasını arz ve
teklif ederiz. 
Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Haydar Öner Ali
Sarıbaş Celal Dinçer
 Isparta Çanakkale İstanbul”
BAŞKAN – Şimdi okutacağım önerge
Anayasa’ya aykırılık önergesidir. 
SEBAHAT TUNCEL (İstanbul) – Biz
çocuklarımıza onurlu bir gelecek bırakacağız. Ya siz? 
[Başkanlık kürsüsü önünde oturan HDP
milletvekillerinden “Biz çocuklarımıza onurlu bir gelecek bırakacağız. Ya siz?”
şeklinde slogan atmaları, sürekli alkışlar(!)]
(Kâtip Üye Çanakkale Milletvekili
İsmail Kaşdemir tarafından önergenin okunmasına başlandı)
“Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Selahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Torba Kanun Tasarısının "4” Maddesi, Anayasa,
İçtüzük hükümlerine Hukukun Evrensel ilkelerine, İnsanlığa karşı olduğundan,
tek parti, tek adam, diktatörlük, polis rejiminden/devletinden öte fiili
"savaş hali" uygulaması getirdiğinden, tasarıdan çıkarılmasını arz ve
talep ederiz.
Hasip Kaplan
Şırnak”
HASİP KAPLAN (Şırnak) – Demokrasi ve
özgürlükler kazanacak bu ülkede. 
[Başkanlık kürsüsü önünde oturan HDP
milletvekillerinden sürekli alkışlar(!)]
BAŞKAN – Komisyon önergeyi kabul ediyor
mu? 
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan. (Gürültüler)
BAŞKAN – Önerge üzerinde söz isteyen
Sayın Baluken… 
[Başkanlık kürsüsü önünde oturan HDP
milletvekillerinden sürekli alkışlar(!)]
BAŞKAN - Sayın Kaplan, önerge üzerinde
söz istiyor musunuz? 
[Başkanlık kürsüsü önünde oturan HDP
milletvekillerinden “Bravo, bravo!” sesleri, sürekli alkışlar(!)]
Sayın Kaplan…
Gerekçeyi okutuyorum: 
[Başkanlık kürsüsü önünde oturan HDP
milletvekillerinden “Sen oku Başkan, sen oku.” sesleri, sürekli alkışlar(!)] 
GÜLSER YILDIRIM (Mardin) – Kenan
Evren’i bile geçtiniz ya!
[Başkanlık kürsüsü önünde oturan HDP
milletvekillerinden “…”(x)
şeklinde slogan
atmaları, sürekli alkışlar(!)] 
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“Gerekçe : Türkiye'de 1999 yılında AB
üyelik süreci başlarken, başta Anayasa olmak üzere, uyum kanunlarıyla temel hak
ve özgürlüklerde yapılan reformlar, AB ile müzakere sürecine girildikten sonra,
artacağına dondurulmuştur. Güvenlik-özgürlük denkleminde kantarın topuzu dikta
rejiminden yana kaçmış, MİT, HSYK, yargı paketleriyle, son olarak güvenlik
paketiyle 77 milyon yurttaşımızı makul şüpheli yapan, gizli dinleme, takip,
izleme, susturma cenderesine alan, polise vur emri veren düzenlemelere
gidilmiştir.
Gezi eylemlerinden, 17-25 Aralık
yolsuzluk operasyonlarına, 6-8 Ekim Kobane olaylarından, Şengal ve Kobane
direnişine kadar, içeride ve dışarıda Hükûmetin basiretsiz bencil çıkarları
sonucu uygulanan baskı politikaları, halkın sabrını taşırmış, öfke ve itiraz
sesleri yükselmiştir. ParaleI/haşhaşiler, terör, güvenlik ve asayiş
bahaneleriyle; yolsuzluklar örtülmüş, yargı susturulmuş, düşünce ve örgütlenme,
toplantı/gösteri hakkı özgürlüğü yok edilmiş, basın susturulmuştur.
12 Eylül darbe Anayasası’na, seçim
barajlarına sıkı sıkıya sarılan, Başkanlık tartışmalarıyla masayı deviren, İç
Tüzük ve Etik Kurul uzlaşma çalışmalarını rafa kaldıran Hükûmet…”
AYKUT ERDOĞDU (İstanbul) – Sayın
Başkan, olmayan bir kanunu görüşüyorsunuz. Bütün usul taleplerimiz reddedildi,
olmayan bir kanunu görüşüyorsunuz. Sayın Başkan, usule aykırı bir işlem
yapıyorsunuz. 
[Başkanlık kürsüsü önünde oturan HDP
milletvekillerinden sürekli alkışlar(!)]
(Kâtip Üye Çanakkale Milletvekili
İsmail Kaşdemir tarafından önergenin okunmasına devam edildi)
“Çözüm sürecini, seçim hesaplarına
kurban ederek, oyalayarak, öteleyerek, Meclisten kaçırarak, tarihî bir fırsatı
değerlendirememektedir.
Muhalefet partilerini, STK'ları, 77
milyon yurttaşımızı susturmayı, kolIuğa aşırı ve oransız güç kullanmayı
meşrulaştıran hedefleyen:
Torba tasarı,
Anayasa’nın 2’nci maddesi hukuk devletine, 6, 7, 8’inci maddeler kuvvetler
ayrılığına, 9’uncu maddesi bağımsız yargıya, 17’nci maddesi yaşama hakkına,
19’uncu maddesi kişi hürriyeti ve güvenliğine, 20’nci maddesi özel hayatın
gizliliği ve konut dokunulmazlığına, 34’üncü maddesi toplantı ve gösteri
yürüyüş düzenleme hakkına, 37’ nci maddesi kanuni hâkim güvencesine, 119, 120,
121 OHAL ilkelerine, 138’inci maddesi mahkemelerin bağımsızlığına aykırı olduğundan,
faşizme götüreceğinden, İç Tüzük’ün bütün hükümlerine, insan haklarına, hukuka,
vicdana, ahlaka aykırı olduğundan tasarıdan çıkarılmalıdır.
[Başkanlık
kürsüsü önünde oturan HDP milletvekillerinden sürekli alkışlar [!])
AYKUT ERDOĞDU
(İstanbul) – Sayın Başkan, bütün usul taleplerimizi reddettiniz; olmayan bir
kanunu görüşüyoruz. 
BAŞKAN –
Önergeyi oylarınıza sunuyorum: Kabul edenler… 
AYKUT ERDOĞDU
(İstanbul) – Ama hiçbir usul işlemi yerine getirilmeden… 
BAŞKAN – Kabul
etmeyenler… Önerge reddedilmiştir. 
(Başkanlık
kürsüsü önünde oturan HDP milletvekillerinin “Direne direne kazanacağız.”
şeklinde slogan atmaları, sürekli alkışlar[!]) 
BAŞKAN - Diğer
önergeyi okutuyorum. 
(Kâtip Üye
Çanakkale Milletvekili İsmail Kaşdemir tarafından önergenin okunmasına
başlandı)
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın…” 
(Başkanlık
kürsüsü önünde oturan HDP milletvekillerinin “Direne direne kazanacağız.”
şeklinde slogan atmaları, sürekli alkışlar[!]) 
FARUK BAL
(Konya) – Bu kimin önergesi? İsimlerini okuyun kardeşim!
(Kâtip Üye
Çanakkale Milletvekili İsmail Kaşdemir tarafından önergenin okunmasına devam
edildi)
“…Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Selahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun…”
NAZMİ GÜR (Van) - AKP, Anayasa’yı
askıya aldı, İç Tüzük’ü çiğniyor. Anayasa askıda şu anda. AKP, İç Tüzük’ü hiçe
saydı, çiğnedi şu anda. 
(Kâtip Üye
Çanakkale Milletvekili İsmail Kaşdemir tarafından önergenin okunmasına devam
edildi)
“… Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Selahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun;
"2559 sayılı Kanunun 16 ncı
maddesinin üçüncü fıkrasının (b) bendine "basınçlı" ibaresinden sonra
gelmek üzere "ve/veya boyalı" ibaresi ve aynı maddenin yedinci fıkrasına
aşağıdaki bent eklenmiştir.
[(Başkanlık Kürsüsü önünde oturan HDP
milletvekillerinden sürekli alkışlar (!)]
"d) Kendisine veya başkalarına, işyerlerine,
konutlara, kamu binalarına, okullara, yurtlara, ibadethanelere, araçlara ve
kişilerin tek tek veya toplu halde bulunduğu açık veya kapalı alanlara molotof,
patlayıcı, yanıcı, yakıcı, boğucu, yaralayıcı ve benzeri silahlarla saldıran
veya saldırıya teşebbüs edenlere karşı, saldırıyı etkisiz kılmak amacıyla ve
etkisiz kılacak ölçüde,"
şeklindeki 4.
maddesinin Tasarı metninden çıkarılmasını arz ve teklif ederiz.”
Ali Serindağ (Gaziantep) ve arkadaşları 
AYKUT ERDOĞDU
(İstanbul) – Sayın Başkan, bu yasanın esası hakkında görüşmedik. 
BAŞKAN – Komisyon önergeye katılıyor
mu? 
[(Başkanlık kürsüsü önünde oturan HDP
milletvekillerinden sürekli alkışlar (!)]
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz Sayın Başkan. 
BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılmıyoruz Sayın Başkan. 
AYKUT ERDOĞDU
(İstanbul) – Sayın Başkan, esası olmayan yasanın maddesi görüşülüyor. 
BAŞKAN – Önerge
üzerinde söz isteyen Isparta Milletvekili Sayın Ali Haydar Öner.
Buyurun Sayın Öner.
[Başkanlık Kürsüsü önünde oturan HDP
milletvekillerinden sürekli alkışlar (!)]
ALİ HAYDAR ÖNER (Isparta) – Aziz
milletim…
DEMİR ÇELİK (Muş) – Hani bu faşizmdi?
Hani bu faşizmdi? Hani AKP’ye meşruiyet kazandırmayacaktınız?
ALİ HAYDAR ÖNER (Devamla) – …bugün sizin
adınıza görev yapan Türkiye Büyük Millet Meclisinde millî irade gasbedilmiştir,
bu gaspları tarih yargılayacaktır. 
[Başkanlık Kürsüsü önünde oturan HDP
milletvekillerinin (…)(X) şeklinde slogan atmaları, sürekli
alkışlar (!)]
ALİ HAYDAR ÖNER (Devamla) – Kula kulluk
etmeyen…
[Başkanlık Kürsüsü önünde oturan HDP
milletvekillerinden (…)(XX) şeklinde slogan atmaları, sürekli
alkışlar (!)]
ALİ HAYDAR ÖNER (Devamla) – Sayın
Başkan…
BAŞKAN – Sayın milletvekilleri, lütfen…
Sayın milletvekilleri, lütfen…
Sayın Öner, buyurun.
İZZET ÇETİN (Ankara) – Süreyi durdur
Sayın Başkan. Sayın Başkan, süreyi durdur.
SEBAHAT TUNCEL (İstanbul) – Biz
çocuklarımıza onurlu bir gelecek bırakacağız, ya siz?
[Başkanlık Kürsüsü önünde oturan HDP
milletvekillerinin “Biz çocuklarımıza onurlu bir gelecek bırakacağız, ya siz?”
şeklinde slogan atmaları, sürekli alkışlar (!)]
BAŞKAN – Buyurun Sayın Öner.
ALİ HAYDAR ÖNER (Devamla) – Efendim,
süreyi yeniden başlatın lütfen.
BAŞKAN – Efendim… 
ALİ HAYDAR ÖNER (Devamla) – Efendim,
gürültü… Nasıl konuşabilirim?
İZZET ÇETİN (Ankara) – Huzuru sağlamak
senin görevin.
BAŞKAN – Sadece Başkanın değil efendim,
tüm milletvekillerinin ve grup başkan vekillerinin görevi aynı zamanda. 
İZZET ÇETİN (Ankara) – Sadece senin
görevin.
ALİ HAYDAR ÖNER (Devamla) – Sükûnet
temin edilmeden başlayamam Sayın Başkan. 
BAŞKAN – Sayın Öner, buyurun efendim,
siz devam edin.
ALİ HAYDAR ÖNER (Devamla) – Efendim,
lütfen başa alın Sayın Başkan. 
HÜSAMETTİN ZENDERLİOĞLU (Bitlis) –
Demokratik bir düzen kuracağız, ya siz?
[Başkanlık Kürsüsü önünde oturan HDP
milletvekillerinin “Yaşasın halkların kardeşliği!” şeklinde slogan atmaları,
sürekli alkışlar (!)]
[Başkanlık Kürsüsü önünde oturan HDP
milletvekillerinin “(…)(X)” şeklinde slogan atmaları, sürekli
alkışlar (!)]
ALİ HAYDAR ÖNER (Devamla) – Sayın
Başkan…
[Başkanlık Kürsüsü önünde oturan HDP
milletvekillerinin “Yaşasın barış!” şeklinde slogan atmaları, sürekli alkışlar
(!)]
HALUK KOÇ (Samsun) – Başkan, böyle bir
şey olabilir mi?
BAŞKAN – Sayın Koç, muhalefeti
muhalefet engelliyor.
[Başkanlık Kürsüsü önünde oturan HDP
milletvekillerinin “Kahrolsun faşizm!” şeklinde slogan atmaları, sürekli
alkışlar (!)]
HALUK KOÇ (Samsun) – Nasıl muhalefet
engelliyor?
BAŞKAN – Evet,
muhalefet engelliyor efendim. Evet, Başkanım. İkaz ediyorum, buyurun.
Sayın milletvekilleri, lütfen... 
[Başkanlık kürsüsü önünde oturan HDP
milletvekillerinden sürekli alkışlar(!)]
BAŞKAN - Sayın hatip konuşmasına devam
ediyor sayın milletvekilleri, lütfen!
HÜSAMETTİN ZENDERLİOĞLU (Bitlis) –
Faşizme geçit yok!
ALİ HAYDAR ÖNER (Devamla) –
Engelleyemiyorsanız, ara verin Sayın Başkan.
LEVENT GÖK (Ankara) – Efendim, düzeni
sağlayamıyorsunuz.
[Başkanlık kürsüsü önünde oturan HDP
milletvekillerinden sürekli alkışlar(!)]
BAŞKAN – Sayın Öner, buyurun.
ALİ HAYDAR ÖNER (Devamla) – Efendim,
Meclisin nizamını sağlamak Başkanlık Divanının görevi.
LEVENT GÖK (Ankara) – Sayın Başkan…
SEBAHAT TUNCEL (İstanbul) – TOMA’lar
gelsin.
HALİL AKSOY (Ağrı) – TOMA’larınızı
getirin. Çocuklarımız öleceğine biz ölmeye hazırız! Yarın çocuklarımız öleceğine
biz ölmeye hazırız!
[Başkanlık kürsüsü önünde oturan HDP
milletvekillerinden sürekli alkışlar(!)]
ALİ HAYDAR ÖNER (Devamla) – Bu dosyalar
boş dosyalar değil, bu dosyalar dolu dosyalar.
[Başkanlık kürsüsü önünde oturan HDP
milletvekillerinin “Çocuklarımız öleceğine biz ölelim, ölmeye hazırız!”
şeklinde slogan atmaları, sürekli alkışlar(!)]
ADİL ZOZANİ (Hakkâri) – Çocuklarımızın
geleceği için biz ölürüz!
HALİL AKSOY (Ağrı) – Çocuklarımız
öleceğine biz ölmeye hazırız! Çocuklarımız öleceğine biz ölelim!
HASİP KAPLAN (Şırnak) – Bu ülkeye
özgürlük gelecek, adalet gelecek, eşitlik gelecek, kardeşlik gelecek ve Türkiye
o zaman dünyanın en güzel demokrasisiyle yönetilecek! 
LEVENT GÖK (Ankara) – Başkan, gürültü
var, kavga var, bu toplantıya ara vermek durumundasınız. 
HASİP KAPLAN (Şırnak) – Darbeciler,
sivil de olsa, üniformalı da olsa darbecidir! Bu Meclisi halklar kurdu, bu
Meclisi halklar yönetecek! 
LEVENT GÖK (Ankara) – Başkan, düzeni
sağlamak zorundasınız. Arkadaşımız konuşamıyor, dediklerini duymuyoruz. Ne
yapıyorsunuz? 
HASİP KAPLAN (Şırnak) – Hukuk gelecek,
bu saltanat son bulacak!
LEVENT GÖK (Ankara) – Siz İç Tüzük’ü
uygulamıyorsunuz. Gürültü var, gürültülerden dolayı olmuyor. Başkan, İç Tüzük’ü
çiğniyorsun. 
[Başkanlık kürsüsü önünde oturan HDP
Grubu milletvekillerinin “Yaşasın barış!” şeklinde slogan atmaları sürekli
alkışlar(!)]
LEVENT GÖK (Ankara) – Başkan, İç
Tüzük’ü çiğniyorsunuz. Gürültü var, arkadaşlardan kimse kimseyi duymuyor.
ALİ HAYDAR ÖNER (Devamla) – Sayın
Başkan…
HALUK KOÇ (Samsun) – Ben de
milletvekiliyim.
BAŞKAN – Sayın Koç, bu hoş değil yani.
LEVENT GÖK (Ankara) – Başkan, gürültü
var. 
ALİ HAYDAR ÖNER (Devamla) – Sayın
Başkan, süremin yeniden başlatılmasını talep ediyorum. (AK PARTİ sıralarından
“Konuş.” sesleri)
RECEP ÖZEL (Isparta) – Sen konuş.
ALİ HAYDAR ÖNER (Devamla) – Sizin
talimatınızla konuşacak değilim. Ben özgür iradesiyle konuşan bir
milletvekiliyim. Sizin gibi kula kulluk edenlerden değilim; olmayacağım,
olmadım!
RECEP ÖZEL (Isparta) – Siz kendi
adınızla konuşun.
LEVENT GÖK (Ankara) – Kürsü güvenliği
yok.
[Başkanlık
kürsüsü önünde oturan HDP milletvekillerinin “Yaşasın halkların kardeşliği!”
şeklinde slogan atmaları, sürekli alkışlar(!)] 
LEVENT GÖK
(Ankara) – Başkan, toplantı düzenini sağlayınız lütfen, böyle oturum olmaz,
böyle kepazelik olmaz!
BAŞKAN – Sayın Öner,
buyurun lütfen.
ALİ HAYDAR ÖNER
(Devamla) – Evet, sükûnetin teminini bekliyoruz Sayın Başkan. İradeniz yoksa
terk edin orayı, Meclisin sükûnetini temin edemiyorsanız orada fuzuli şagil konumunda
kalmayın.
LEVENT GÖK (Ankara)
– Şu anda konuşmalar duyulmuyor Başkan, toplantıya ara verin, kapatın, böyle
olmaz. 
BAŞKAN –
Önergeyi oylarınıza sunacağım…
AYKUT ERDOĞDU
(İstanbul) – Başkan, konuşulmadı ki…
BAŞKAN – Kabul
edenler... Kabul etmeyenler... Önerge kabul edilmemiştir efendim. 
AYKUT ERDOĞDU
(İstanbul) – Başkan, konuşulmadı!
Başkanım, yanlış
yapıyorsun! Konuşmadan olur mu ya! Olur mu ya!
BAŞKAN - Diğer
önergeyi okutuyorum:
(Kâtip Üye
Çanakkale Milletvekili İsmail Kaşdemir tarafından önergenin okunmasına
başlandı)
“Türkiye Büyük Millet Meclisi Başkanlığa
Görüşülmekte
olan "Polis Vazife ve Salâhiyet Kanunu, Jandarma Teşkilat, Görev ve
Yetkileri Kanunu, Nüfus Hizmetleri Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının" 4. maddesi
ile 2559 Sayılı "Polis Vazife ve Salahiyet Kanunun" 16. Maddesinin
üçüncü fıkrasının (b) bendine eklenen "ve/veya boyalı" ibaresinin ve
aynı fıkrayla eklenen (d) bendinin aşağıdaki şekilde değiştirilmesini arz ve
teklif ederiz.
Mehmet Erdoğan (Muğla) ve arkadaşları”
[Başkanlık
kürsüsü önünde oturan HDP milletvekillerinin “Kahrolsun faşizm!” şeklinde
slogan atmaları, sürekli alkışlar(!)]
LEVENT GÖK
(Ankara) – Başkan, toplantı huzurunu sağla Başkan! Böyle toplantı olmaz! 
(Kâtip Üye
Çanakkale Milletvekili İsmail Kaşdemir tarafından önergenin okunmasına devam
edildi)
“veya insan
sağlığına zarar vermeyen boyalı”
“d) Kendisine
veya başkalarına, işyerlerine, konutlara, kamu binalarına, okullara, yurtlara,
ibadethanelere, araçlara ve kişilerin tek tek veya toplu halde bulunduğu açık
veya kapalı alanlara molotof, patlayıcı, yanıcı, yakıcı, boğucu, yaralayıcı ve
benzeri silahlarla saldıran veya saldırıya teşebbüs edenlere karşı, saldırıyı
etkisiz kılmak amacıyla ve etkisiz kılacak ölçüde; sekizinci fıkrada belirlenen
usul ve esaslar dâhilinde,”
[Başkanlık
kürsüsü önünde oturan HDP milletvekillerinin (…)(x)
şeklinde slogan atmaları, sürekli alkışlar(!)]
LEVENT GÖK
(Ankara) – Başkan, İç Tüzük’ü çiğniyorsun! Söz hakkımızı engelliyorsunuz! Şu
anda gürültü var. Böyle şey olur mu ya!
BAŞKAN – Komisyon önergeye katılıyor
mu? 
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyorum Sayın Başkan. 
BAŞKAN – Hükûmet katılıyor mu? 
İÇİŞLERİ BAKANI EFKAN ALA –
Katılmıyoruz Sayın Başkan. 
BAŞKAN – Evet, önerge üzerinde söz
isteyen Hasan Hüseyin Türkoğlu, Milliyetçi Hareket Partisi…
OKTAY VURAL (İzmir) – Sayın Bal
konuşacak. 
BAŞKAN – Faruk Bal, Konya Milletvekili.

Buyurun Sayın Bal. 
LEVENT GÖK (Ankara) – Başkan, böyle bir
şey olmaz!
FARUK BAL (Konya) – Sayın Başkan, kürsüyü
boşalt, ondan sonra beni çağır!
BAŞKAN – Sayın Öner, lütfen ama!
AYKUT ERDOĞDU (İstanbul) – Konuşmadı ki
Sayın Başkan!
ALİ HAYDAR ÖNER (Isparta) – Ben konuşma
hakkımı kullanamadım Sayın Başkan. 
İZZET ÇETİN (Ankara) – Sükûneti
sağlayamadın ama!
BAŞKAN – Lütfen ama!
ALİ HAYDAR ÖNER (Isparta) – Ben konuşma
hakkımı kullanamadım!
BAŞKAN – Lütfen ama, lütfen!
ALİ HAYDAR ÖNER (Isparta) – Benim
konuşma hakkımı gasbedemezsiniz, hakkımı size yedirmem!
BAŞKAN – Sayın Öner, lütfen!
[Başkanlık kürsüsü önünde oturan HDP
milletvekillerinin “Faşizme geçit yok!” şeklinde slogan atmaları, sürekli
alkışlar (!)]
LEVENT GÖK (Ankara) – Sayın Başkan,
böyle bir toplantı olmaz! Toplantı düzenini sağlayın Sayın Başkan. 
HALUK KOÇ (Samsun) – İç Tüzük 68’e
göre, oturumu yöneten Türkiye Büyük Millet Meclisi Başkanı kendi yetkisinde
olan toplantı düzenini sağlamamıştır.
ALİ HAYDAR ÖNER (Isparta) – Ben
Ispartalılar adına, Türk milleti adına buradayım. 
BAŞKAN – Sayın Öner, lütfen!
LEVENT GÖK (Ankara) – Başkan, düzeni
sağla, konuşma düzenini sağla!
ALİ HAYDAR ÖNER (Isparta) – Benim
konuşma hakkıma gasbedilmiştir.
AYKUT ERDOĞDU (İstanbul) – Başkan,
konuşmacı konuşmadı. 
LEVENT GÖK (Ankara) – Ne yapıyorsun!
Düzeni sağla!
HALUK KOÇ (Samsun) – Önergesi hakkında
konuşmak isteyen muhalefet milletvekili toplantı düzeni sağlanamadığından
konuşma hakkını kullanamamıştır. Bu Parlamentoda fiilî İç Tüzük işgali
yapılmıştır. Hiçbir şekilde böyle bir şey olamaz! 
ALİ HAYDAR ÖNER (Isparta) – Benim
konuşma hakkımı nasıl…
BAŞKAN – Biz verdik efendim konuşma
hakkını. 
LEVENT GÖK (Ankara) – Nasıl verdiniz
konuşma hakkını? Daha düzeni sağlayamıyorsun! Böyle bir şey olabilir mi? 
HALUK KOÇ (Samsun) – İç Tüzük 68’e
göre: “Başkan, görüşmeler sırasında gürültü veya kavga çıkar ve bu nedenle
çalışma düzenini kuramazsa, kürsüde ayağa kalkarak toplantıya ara vereceğini
söyler, ihtar eder, gerekli gayreti gösterir; buna rağmen gürültü devam ederse
oturuma en çok bir saat ara verir.” Bunların hiçbirini oturumu yöneten Başkan
Vekili yapmamıştır. Bu, fiilî bir İç Tüzük ihlalidir, bu kanun bundan sonra
sakattır. 
BAŞKAN – Sayın Bal, lütfen efendim.
FARUK BAL (Konya) – Ben mi boşaltayım
orayı Sayın Başkan!
BAŞKAN - Sayın Öner…
Birleşime on dakika ara veriyorum. 
Kapanma Saati:
23.42
ON BİRİNCİ
OTURUM
Açılma Saati:
23.59
BAŞKAN: Başkan
Vekili Sadık YAKUT
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur)
----0----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin On Birinci Oturumunu açıyorum.
[Başkanlık kürsüsü önünde HDP
milletvekillerinin oturmaya devam etmeleri, sürekli alkışlar (!)] 
BAŞKAN - 684
sıra sayılı Kanun Tasarısı’nın görüşmelerine devam edeceğiz. 
Komisyon ve Hükûmet yerinde. 
4’üncü madde üzerindeki Faruk Bal ve
arkadaşlarının önergesinin işleminde kalmıştık. Hatırlatmak için önergeyi
tekrar okutacağım.
ALİ HAYDAR ÖNER (Isparta) – Ben konuşma
hakkımı kullanamadım Sayın Başkan. Size hakkımı yedirtmem.
Bir milletvekilinin konuşma hakkına
saygı duyan…
OKTAY VURAL (İzmir) – Sayın Başkan…
BAŞKAN – Buyurun Sayın Vural.
OKTAY VURAL (İzmir) – Divan Kâtibinin
görev yapmasını engellemeyin. Görev yapmasını engellemeyin Kâtip Üyenin. 
BAŞKAN – Engellemiyoruz efendim.
OKTAY VURAL (İzmir) – Bakın, orada…
BAŞKAN – Engellemiyoruz efendim,
oturabilir, burada yer var.
(Başkanlık kürsüsü önünde oturan HDP
milletvekillerinin “Bu daha başlangıç, mücadeleye devam!” şeklinde slogan
atmaları, sürekli alkışlar)
OKTAY VURAL (İzmir) – Hayır, hayır,
bakın…
BAŞKAN – Hayır. Kâtip üyenin, bak,
görevi çok açık, okumak zorunda. Burada oturabilir efendim.
Sayın Işık, lütfen gelin. 
Sizin isteğinize göre değil efendim. 
Sayın Işık, oturur musunuz buraya.
(Kâtip Üye Burdur Milletvekili Bayram
Özçelik’in yerine Kâtip Üye Erzincan Milletvekili Muharrem Işık geçti)
FARUK BAL (Konya) – Sayın Başkan….
BAŞKAN – Buyurun Sayın Bal.
ENGİN ALTAY (Sinop) – Sayın Başkanım…
BAŞKAN – Buyurun Sayın Altay. 
[Başkanlık kürsüsü önünde oturan HDP
milletvekillerinin “Direne direne kazanacağız!” şeklinde slogan atmaları,
sürekli alkışlar(!)]
ENGİN ALTAY (Sinop) – Sayın Başkan,
hatibimizin verdiğimiz önergeyle ilgili konuşması şu anda da olduğu gibi ne
bizim tarafımızdan ne sizin tarafınızdan ne Genel Kurul tarafından
duyulmamıştır ve siz hatibin bu itirazına rağmen… Hatip orada görüntü olarak
değil, söylemek için, konuşmak için var; poz vermek için orada değil. Yeniden
beş dakika süre vererek hatibimizin konuşmasını yapabilmesini takdirlerinize
sunuyorum.
OKTAY VURAL (İzmir) – Anlaşılmadı,
duyamadık efendim.
[Başkanlık kürsüsü önünde oturan HDP
milletvekillerinin “Bu daha başlangıç, mücadeleye devam!” şeklinde slogan
atmaları, sürekli alkışlar(!)]
BAŞKAN – Evet, Sayın Öner’in önerge
işlemini tekrarlatıyorum. 
“Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi…”
[Başkanlık kürsüsü önünde oturan HDP
milletvekillerinin “Direne direne kazanacağız!” şeklinde slogan atmaları,
sürekli alkışlar(!)]
(Kâtip Üye İsmail Kaşdemir tarafından
önergenin okunmasına devam edildi)
“…Çanakkale Milletvekili İsmail
Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Selahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkçü'nün; Polis Vazife ve Selahiyet
Kanununda…”
[Başkanlık kürsüsü önünde oturan HDP
milletvekillerinin “Yaşasın halkların kardeşliği.” şeklinde slogan atmaları,
sürekli alkışlar(!)]
LEVENT GÖK (Ankara) – Sayın Başkan,
düzeni sağlayın. 
Sayın Başkan, toplantı düzeni yok. Şu
anda gürültü var. 
Başkan, gürültü var! Toplantı düzenini
sağlayın!
(Kâtip Üye İsmail Kaşdemir tarafından
önergenin okunmasına devam edildi)
“Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporunun;
"2559 sayılı Kanunun 16 ncı
maddesinin üçüncü fıkrasının (b) bendine "basınçlı" ibaresinden sonra
gelmek üzere "ve/veya boyalı" ibaresi ve aynı maddenin yedinci
fıkrasına aşağıdaki bent eklenmiştir.
(Başkanlık kürsüsü önünde oturan HDP
milletvekillerinin “Direne direne kazanacağız!” şeklinde slogan atmaları,
sürekli alkışlar)
(Kâtip Üye İsmail Kaşdemir tarafından
önergenin okunmasına devam edildi)
"…d) Kendisine veya başkalarına,
işyerlerine, konutlara, kamu binalarına, okullara, yurtlara, ibadethanelere,
araçlara ve kişilerin tek tek veya toplu halde bulunduğu açık veya kapalı
alanlara molotof, patlayıcı, yanıcı, yakıcı, boğucu, yaralayıcı ve benzeri
silahlarla saldıran veya saldırıya teşebbüs edenlere karşı, saldırıyı etkisiz
kılmak amacıyla ve etkisiz kılacak ölçüde,"
şeklindeki 4. maddesinin Tasarı
metninden çıkarılmasını arz ve teklif ederiz.
Ali Serindağ
(Gaziantep) ve arkadaşları”
[Başkanlık kürsüsü önünde oturan HDP
milletvekillerinin “…”(x) şeklinde slogan atmaları, sürekli
alkışlar(!)]
BAŞKAN – Komisyon katılıyor mu
önergeye?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkanım.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Sayın Öner, buyurun efendim.
ALİ HAYDAR ÖNER (Isparta) – Sayın
Başkan, ettiği yemine sadık kalan sayın milletvekilleri önce içinde
bulunduğumuz Gazi Meclisin hukukunu ve saygın kimliğini korumak durumundayız. 
[Başkanlık kürsüsü önünde oturan HDP
milletvekillerinin “Bu daha başlangıç, mücadeleye devam.” şeklinde slogan
atmaları, sürekli alkışlar(!)]
HASAN HÜSEYİN TÜRKOĞLU (Osmaniye) –
Sayın Başkan, bir şey anlamıyoruz zaten.
(CHP sıralarından sıra kapaklarına
vurmalar)
OKTAY VURAL (İzmir) – Efendim düzeni
sağlayın. Kolluk çağırın!
ENGİN ALTAY (Sinop) – İdare amirlerini
göreve çağırın!
BAŞKAN – İdare amirlerini göreve
çağırıyorum. 
Buyurun sayın idare amirleri.
(Başkanlık kürsüsü önünde oturan HDP
milletvekillerinin “Direne direne kazanacağız!” şeklinde slogan atmaları,
sürekli alkışlar)
ENGİN ALTAY (Sinop) – Sayın Başkan, çağırın idare
amirlerini.
BAŞKAN – Sayın Öner, buyurun lütfen.
ALİ HAYDAR ÖNER (Devamla) – Son günlerde Türkiye Büyük
Millet Meclisine karşı devletin üst yöneticileri bir saldırı süreci
başlattılar…
SEBAHAT TUNCEL (İstanbul) — Biz çocuklarımıza onurlu bir
gelecek bırakacağız, ya siz? 
[Başkanlık kürsüsü önünde oturan HDP milletvekillerinin “Biz
çocuklarımıza onurlu bir gelecek bırakacağız, ya siz?” şeklinde slogan
atmaları, sürekli alkışlar(!)]
OKTAY VURAL (İzmir) – Sayın Başkan, idare amirleri
yapamıyorsa kolluğu çağırın. Kolluk görevlileri burada, çağırın!
HASAN HÜSEYİN TÜRKOĞLU (Osmaniye) – Sayın Başkan, böyle
yasama mı olur?
ALİ HAYDAR ÖNER (Devamla) – Devletin en üst makamında
bulunan…
[Başkanlık kürsüsü önünde oturan HDP milletvekillerinin
“Direne direne kazanacağız!” şeklinde slogan atmaları)
BAŞKAN – Süreniz devam ediyor efendim, devam edin.
ALİ HAYDAR ÖNER (Devamla) – Sükûneti temin edin Sayın
Başkanım. 
BAŞKAN – Efendim, sesini açtık, dinleniyor, buyurun.
ALİ HAYDAR ÖNER (Devamla) – İnsicamım bozuluyor. 
[Başkanlık kürsüsü önünde oturan HDP milletvekillerinin
“Direne direne kazanacağız!” şeklinde slogan atmaları]
ENGİN ALTAY (Sinop) – Sayın Başkan…
OKTAY VURAL (İzmir) – Sayın Başkan, idare amirlerini göreve
çağırın.
ALİ HAYDAR ÖNER (Devamla) – Gazi Meclisin Başkanı, siz de
otoritenizi kullanın. 
Devletin en üst makamında bulunan kaçak sarayın baş sakini…
[Başkanlık kürsüsü önünde oturan HDP milletvekillerinin “Bu
daha başlangıç, mücadeleye devam! Bu daha başlangıç, mücadeleye devam!”
şeklinde slogan atmaları, sürekli alkışlar(!)]
OKTAY VURAL (İzmir) – Sayın Başkan, idare amirleri ne iş
yapar? 
ALİ HAYDAR ÖNER (Devamla) – Devletin en üst makamında
bulunan kaçak sarayın baş sakini her gün bir ile gidiyor, bir veya birkaç
toplantıya katılıyor, durmadan konuşuyor. Konuşmalarını dinleyen topluluklar
içinde her görüşten…
SEBAHAT TUNCEL (İstanbul) – Hak, eşitlik, adalet HDP’yle
gelecek!
(Başkanlık kürsüsü önünde oturan HDP milletvekillerinin
“Hak, eşitlik, adalet HDP’yle gelecek!” şeklinde slogan atmaları)
BAŞKAN – Sayın Öner, konuşmanız duyuluyor, buyurun siz. 
(CHP sıralarından sıra kapaklarına vurmalar)
ALİ HAYDAR ÖNER (Devamla) – Bulduğum her fırsatta
konuşuyorum, başka ne yapabilirim?
(Başkanlık kürsüsü önünde oturan HDP milletvekillerinin
“Hak, eşitlik, adalet HDP’yle gelecek!” şeklinde slogan atmaları)
ENGİN ALTAY (Sinop) – Sayın Başkan…
BAŞKAN – Evet, sayın idare amirleri, göreve davet ediyorum. 
(Başkanlık kürsüsü önünde oturan HDP
Grubu milletvekillerinin “Bu daha başlangıç mücadeleye devam!” şeklinde slogan
atmaları)
OKTAY VURAL (İzmir) – Sayın Başkan!
(CHP ve MHP sıralarından sıra kapaklarına vurmalar, gürültüler)
BAŞKAN – Sayın milletvekilleri,
birleşime on beş dakika ara veriyorum.
Kapanma Saati:
00.08
ON İKİNCİ OTURUM
Açılma Saati:
00.42
BAŞKAN: Başkan
Vekili Sadık YAKUT
KÂTİP ÜYELER:
İsmail KAŞDEMİR (Çanakkale), Muharrem IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin On İkinci Oturumunu açıyorum.
[HDP milletvekillerinin Başkanlık
kürsüsü önünde oturmaya devam etmeleri, sürekli alkışlar(!)]
BAŞKAN - 684 sıra sayılı Kanun
Tasarısı’nın görüşmelerine devam edeceğiz. 
Komisyon ve Hükûmet yerinde.
4’üncü madde
üzerindeki Ali Haydar Öner ve arkadaşlarının önergesinin işleminde kalmıştık. 
Komisyon ve Hükûmetin katılmadığı
önergeyi açıklamak üzere Sayın Öner’e söz vermiştim.
Şimdi buyurun Sayın Öner.
ALİ HAYDAR ÖNER (Isparta) – Devletin en
üst makamında bulunanlar…
[Başkanlık kürsüsü önünde oturan HDP
milletvekillerinin “Direne direne kazanacağız!” şeklinde slogan atmaları,
sürekli alkışlar (!)]
ALİ HAYDAR ÖNER (Devamla) – …devletin
Türkiye Büyük Millet Meclisine hakaret ediyorlar.
X.-
BAŞKANLIĞIN GENEL KURULA SUNUŞLARI (Devam)
B) Çeşitli
İşler (Devam)
- Gösteri
ve Protestolar (Devam)
3.- Bursa
Milletvekili Aykan Erdemir’in, 684 sıra sayılı Kanun Tasarısı’nın görüşmeleri
sırasında “Bugün 23 Mart 1933.” yazılı bir pankart açması
(Bursa Milletvekili Aykan Erdemir’in
“Bugün 23 Mart 1933.” yazılı bir pankart açması)
XII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
5.- Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN – Sayın Öner, lütfen…
OKTAY VURAL (İzmir) – İdare amirlerini
göreve çağırın.
ALİ HAYDAR ÖNER (Devamla) – Sayın Başkanım,
ya iradenizi gösterin ya benim söz hakkımı kısıtlamayın.
BAŞKAN – Buyurun Sayın Öner.
ALİ HAYDAR ÖNER (Devamla) – Burası Gazi
Meclis, sükûneti temin edin Sayın Başkan.
BAŞKAN – Siz tamamlayın efendim, siz
konuşmanızı tamamlayın lütfen Sayın Öner.
[Başkanlık kürsüsü önünde oturan HDP
milletvekillerinin “Bu daha başlangıç, mücadeleye devam!” şeklinde slogan
atmaları, sürekli alkışlar (!)]
OKTAY VURAL (İzmir) – İdare amirlerini
göreve çağırın. İdare amirleri gelsinler.
ALİ HAYDAR ÖNER (Devamla) – Sayın Cumhurbaşkanı
her yerde durmadan konuşuyor ama…
BAŞKAN – Sayın idare amirlerini göreve
davet ediyorum efendim.
Sayın Öner, lütfen…
[Başkanlık kürsüsü önünde oturan HDP
milletvekillerinin “Hak, hukuk, adalet HDP’yle gelecek!” şeklinde slogan
atmaları, sürekli alkışlar (!)]
OKTAY VURAL (İzmir) – Sayın Başkan,
çağırdınız, idare amirleri neredeler?
BAŞKAN – Sayın Öner, isterseniz
yerinizden söz verebilirim size efendim.
ALİ HAYDAR ÖNER (Devamla) – Sayın
Başkanım, konuşmak istiyorum, duyulmuyor. 
BAŞKAN – Lütfen siz devam edin.
ALİ HAYDAR ÖNER (Devamla) –
Duyulmadıktan sonra konuşmanın ne anlamı var?
BAŞKAN – Sayın Öner, lütfen devam edin.
ALİ HAYDAR ÖNER (Devamla) –
Milletvekilinin konuşması duyulmazsa ne anlam taşır?
BAŞKAN – Ama yapılanın hiçbirisi doğru
değil ki efendim.
ALİ HAYDAR ÖNER (Devamla) – Ben sesimi
milletvekillerine, Türk milletine duyuramıyorum. Bu haktan beni yoksun
bırakamazsınız.
SEBAHAT TUNCEL (İstanbul) – Uğur Kaymaz
için…
(Başkanlık kürsüsü önünde oturan HDP
milletvekillerinden “Buradayız.” sesleri)
OKTAY VURAL (İzmir) – İdare amirlerini
çağırın efendim.
BAŞKAN – Çağırdım efendim, çağırdım.
SEBAHAT TUNCEL (İstanbul) – Ceylan
Önkol için…
(Başkanlık kürsüsü önünde oturan HDP
milletvekillerinden “Buradayız.” sesleri)
BAŞKAN – Sayın idare amirleri, lütfen
göreve.
SEBAHAT TUNCEL (İstanbul) – Berkin
Elvan için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Nihat
Kazanhan için…
(Başkanlık kürsüsü önünde oturan HDP milletvekillerinden
“Buradayız.” sesleri)
SEBAHAT TUNCEL (İstanbul) – Ali İsmail
Korkmaz için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Ethem
Sarısülük için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Şerzan Kurt
için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Ümit Kurt
için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Özgecan
Aslan için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Enes Ata
için…
(Başkanlık kürsüsü önünde oturan HDP
milletvekillerinden “Buradayız.” sesleri)
BAŞKAN – Sayın Öner…
SEBAHAT TUNCEL (İstanbul) –
Çocuklarımız ölmesin diye buradayız!
HALİL AKSOY (Ağrı) – Çocuklarımız
ölmesin diye buradayız!
ALİ HAYDAR ÖNER (Devamla) – Sayın kaçak
sarayın sayın baş sakini ne yargı ne Avrupa Birliği hukuku…
DEMİR ÇELİK (Muş) – Çocuklarımızı
öldürtmeyeceğiz!
OKTAY VURAL (İzmir) – İdare amirleri
görevini yapsın. İşgale niye izin veriyorsunuz? İş birliği mi yapıyorsunuz?
BAŞKAN – Geldiler efendim, idare
amirleri geldiler. 
Sayın idare amirleri, lütfen göreve
efendim.
ALİ HAYDAR ÖNER (Devamla) – … ne
demokratik yaklaşım ne insan hakları ne hukukun üstünlüğü…
[Başkanlık kürsüsü önünde oturan HDP
milletvekillerinin “Direne direne kazanacağız!” şeklinde slogan atmaları,
sürekli alkışlar(!)]
LEVENT GÖK (Ankara) – Sayın Başkan,
68’e göre düzeni sağlayın, düzeni sağlayamıyorsanız kapatın Meclisi. Bu şekilde
olmaz!
ALİ HAYDAR ÖNER (Devamla) – Sayın
Başkan, İç Tüzük’ün 68’inci maddesini işletmenizi bekliyoruz. İç Tüzük’ün
68’inci maddesi bu durumlar için var. Sayın Başkanın İç Tüzük’ü uygulamasını
bekliyoruz. 
[Başkanlık kürsüsü önünde oturan HDP
milletvekillerinin “Bu daha başlangıç, mücadeleye devam!” şeklinde slogan
atmaları , sürekli alkışlar (!)] 
OKTAY VURAL (İzmir) – İdare amirlerini
göreve çağırın.
ALİ HAYDAR ÖNER (Devamla) – Efendim, İç
Tüzük 68’in uygulanmasını bekliyoruz. 
[Başkanlık kürsüsü önünde oturan HDP
milletvekillerinin “Yaşasın halkların kardeşliği.” şeklinde slogan atmaları ,
sürekli alkışlar (!)] 
LEVENT GÖK (Ankara) – Sayın Başkan,
böyle oturum görülmemiştir!
BAŞKAN – Sayın Öner…
ALİ HAYDAR ÖNER (Devamla) – Evet
efendim, konuşmak istiyorum, duyulmuyor Sayın Başkanım. 
LEVENT GÖK (Ankara) – Gürültü var.
OKTAY VURAL (İzmir) – Sayın Başkan,
idare amirleri ne yapıyor?
BAŞKAN – Efendim, yerinize geçin, ben
size yerinizden söz vereyim. Maksat konuşmak değil mi efendim?
OKTAY VURAL (İzmir) – İdare amiri ne
görev yapar, saksı mı?
ALİ HAYDAR ÖNER (Devamla) – Ben
konuşuyorum efendim. 
BAŞKAN – Yerinizde söz vereyim efendim,
devam edin. 
İZZET ÇETİN (Ankara) – Sayın Başkan ne
demek yerinden? Hatip kürsüde konuşur Sayın Başkan. 
ALİ HAYDAR ÖNER (Devamla) – Sayın
Başkan, demokratik hukuk devletinde hukukun üstünlüğüne aykırı durumlar,
devletin başı tarafından sergileniyor.
[Başkanlık kürsüsü önünde oturan HDP
milletvekillerinin “...”(x) şeklinde slogan atmaları , sürekli
alkışlar (!)] 
RECEP ÖZEL (Isparta) – Seni duyuyoruz
biz, sen konuşsana. 
ALİ HAYDAR ÖNER (Devamla) – Senin
talimatınla konuşanlardan değilim ben. Sen işine bak. 
(Başkanlık kürsüsü önünde oturan HDP
milletvekillerindin “Hak, hukuk, adalet HDP’yle gelecek!” şeklinde slogan
atmaları, sürekli alkışlar(!)]
ALİ HAYDAR ÖNER (Devamla) – Sayın
Cumhurbaşkanı değişik topluluklara hitap ediyor. Topluluklar içinde her
kesimden bulunan insanları dikkate almıyor, dinleyenlerin bir kısmına hakaret
ediyor, bir kısmını yok sayıyor.
(Başkanlık kürsüsü önünde oturan HDP
milletvekillerinin “Biz çocuklarımıza onurlu bir gelecek bırakacağız. ya siz?”
şeklinde slogan atmaları)
İZZET ÇETİN (Ankara) – Onlar da faşizmi
bırakacaklar.
SEBAHAT TUNCEL (İstanbul) – Uğur Kaymaz
için… 
(Başkanlık kürsüsü önünde oturan HDP
milletvekillerinden “Buradayız.” sesleri) 
SEBAHAT TUNCEL (İstanbul) – Ceylan
Önkol için… 
(Başkanlık kürsüsü önünde oturan HDP
milletvekillerinden “Buradayız.” sesleri) 
SEBAHAT TUNCEL (İstanbul) – Berkin
Elvan için… 
(Başkanlık kürsüsü önünde oturan HDP
milletvekillerinden “Buradayız.” sesleri) 
SEBAHAT TUNCEL (İstanbul) – Nihat
Kazanhan için… 
(Başkanlık kürsüsü önünde oturan HDP
milletvekillerinden “Buradayız.” sesleri) 
SEBAHAT TUNCEL (İstanbul) – Ali İsmail
Korkmaz için… 
(Başkanlık kürsüsü önünde oturan HDP
milletvekillerinden “Buradayız.” sesleri) 
SEBAHAT TUNCEL (İstanbul) – Ethem
Sarısülük için… 
(Başkanlık kürsüsü önünde oturan HDP
milletvekillerinden “Buradayız.” sesleri) 
SEBAHAT TUNCEL (İstanbul) – Ahmet
Atakan için… 
(Başkanlık kürsüsü önünde oturan HDP
milletvekillerinden “Buradayız.” sesleri) 
SEBAHAT TUNCEL (İstanbul) – Şerzan Kurt
için… 
(Başkanlık kürsüsü önünde oturan HDP
milletvekillerinden “Buradayız.” sesleri) 
SEBAHAT TUNCEL (İstanbul) – Ümit Kurt
için… 
(Başkanlık kürsüsü önünde oturan HDP
milletvekillerinden “Buradayız.” sesleri) 
SEBAHAT TUNCEL (İstanbul) – Özgecan
Aslan için… 
(Başkanlık kürsüsü önünde oturan HDP
milletvekillerinden “Buradayız.” sesleri) 
SEBAHAT TUNCEL (İstanbul) – Enes Ata
için… 
(Başkanlık kürsüsü önünde oturan HDP
milletvekillerinden “Buradayız.” sesleri) 
SEBAHAT TUNCEL (İstanbul) – Rojhat
Özdel için… 
(Başkanlık kürsüsü önünde oturan HDP
milletvekillerinden “Buradayız.” sesleri) 
SEBAHAT TUNCEL (İstanbul) – Biz daha
çocuklarımız ölmesin diye buradayız. 
(Başkanlık kürsüsü önünde oturan HDP
milletvekillerinden alkışlar)
SEBAHAT TUNCEL (İstanbul) – Bu daha
başlangıç mücadeleye devam!
[Başkanlık kürsüsü önünde oturan HDP
milletvekillerinin “Bu daha başlangıç mücadeleye devam! şeklinde slogan
atmaları ve sürekli alkışlar (!)]
BAŞKAN – Evet, önergeyi oylarınıza
sunuyorum: Kabul edenler…
OKTAY VURAL (İzmir) – Karar yeter
sayısı…
BAŞKAN – Kabul etmeyenler… Kabul
edilmemiştir.
Birleşime on beş dakika ara veriyorum.
Kapanma saati:
00.49
ON ÜÇÜNCÜ OTURUM
Açılma Saati:
01.10
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muharrem IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin On Üçüncü Oturumunu açıyorum.
[HDP milletvekillerinin Başkanlık
kürsüsü önünde oturmaya devam etmeleri, alkışlar(!)] 
BAŞKAN - 684 sıra sayılı Kanun
Tasarısı’nın görüşmelerine devam edeceğiz. 
Komisyon ve Hükûmet yerinde.
4’üncü madde üzerindeki Faruk Bal ve
arkadaşlarının önergesinin işleminde kalmıştık.
Şimdi, önergeyi okutup işleme alacağım,
okutuyorum:
(Kâtip Üye Burdur Milletvekili Bayram
Özçelik tarafından önergenin okunmasına başlandı)
Türkiye Büyük
Millet Meclisi Başkanlığına
“Görüşülmekte olan ‘Polis Vazife ve
Salâhiyet Kanunu, Jandarma Teşkilat, Görev ve Yetkileri Kanunu, Nüfus
Hizmetleri Kanunu ile…”
[Başkanlık kürsüsü önünde oturan HDP
milletvekillerinin “Direne direne kazanacağız!” şeklinde slogan atmaları,
sürekli alkışlar (!)]
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının’ 4. maddesi ile
2559 Sayılı ‘Polis Vazife ve Salahiyet Kanunun’ 16. Maddesinin üçüncü
fıkrasının (b) bendine eklenen ‘ve/veya boyalı’ ibaresinin ve aynı fıkrayla
eklenen (d) bendinin aşağıdaki şekilde değiştirilmesini arz ve teklif ederiz.”
 Mehmet Erdoğan Mesut
Dedeoğlu Hasan Hüseyin Türkoğlu
 Muğla Kahramanmaraş Osmaniye
 Ahmet Duran Bulut Alim
Işık Kemalettin Yılmaz
 Balıkesir Kütahya Afyonkarahisar
 D.
Ali Torlak Faruk Bal 
 İstanbul Konya
[Başkanlık kürsüsü önünde oturan HDP
milletvekillerinin “Bu daha başlangıç, mücadeleye devam!” şeklinde slogan
atmaları, sürekli alkışlar (!)] 
(Kâtip Üye Burdur Milletvekili Bayram
Özçelik tarafından önergenin okunmasına devam edildi) 
“…‘veya insan sağlığına zarar vermeyen
boyalı’
‘d)Kendisine veya başkalarına,
işyerlerine, konutlara, kamu binalarına, okullara, yurtlara, ibadethanelere,
araçlara ve kişilerin tek tek veya toplu halde bulunduğu açık veya kapalı
alanlara molotof, patlayıcı, yanıcı, yakıcı, boğucu, yaralayıcı ve benzeri
silahlarla saldıran…”
[Başkanlık kürsüsü önünde oturan HDP
milletvekillerinin “Hak, hukuk, adalet HDP’yle gelecek!” şeklinde slogan
atmaları, sürekli alkışlar (!)] 
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…veya saldırıya teşebbüs edenlere
karşı, saldırıyı etkisiz kılma amacıyla ve etkisiz kılacak ölçüde; sekizinci
fıkrada belirlenen usul ve esaslar dâhilinde,”
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Sayın Başkanım, salt çoğunluğumuz vardır, önergeye katılıyoruz
efendim.
BAŞKAN – Hükûmet katılıyor mu?
İÇİŞLERİ BAKANI EFKAN ALA – Katılıyoruz
efendim.
OKTAY VURAL (İzmir) – Sayın Başkan…
BAŞKAN – Buyurun Sayın Vural.
OKTAY VURAL
(İzmir) – Sayın Başkan, Komisyon Başkanı, yanındaki…
[Başkanlık kürsüsü önünde oturan HDP
milletvekillerinin “Yaşasın halkların kardeşliği!” şeklinde slogan atmaları,
sürekli alkışlar (!)]
BAŞKAN – Bir saniye sayın
milletvekilleri.
Yerinize oturun lütfen, mikrofon
açacağım efendim.
OKTAY VURAL (İzmir) – Sayın Başkan,
Komisyon Başkanı, burada İçişleri Bakanlığının tehdidi altındadır. Tehdit
edilerek, Komisyon üyeleri İçişleri Bakanlığının silahlı gücü tarafından
kontrol edilerek gasbedilmiştir. Bugün burada hür irade yoktur. İçişleri
Bakanı, biraz önce Komisyon Başkanına talimat vermiştir, talimatla hareket
etmektedir.
[Başkanlık kürsüsü önünde oturan HDP milletvekillerinin “Biz çocuklarımıza onurlu bir gelecek
bırakacağız, ya siz?” şeklinde slogan atmaları, sürekli alkışlar(!)]
BAŞKAN – Mikrofonu açayım da konuşun
Sayın Vural.
OKTAY VURAL (İzmir) – Yürütmenin,
Komisyona, milletvekillerine talimat vermesi kabul edilemez. Bu bakımdan,
öncelikli olarak bu tehditler-İçişleri Bakanı- karşısında, Türkiye Büyük Millet
Meclisi Başkan Vekili olarak bu tehdidi yapanlar hakkında işlem yapmanızı
istirham ediyorum. 
[Başkanlık kürsüsü önünde oturan HDP
milletvekillerinin (...)(x) şeklinde slogan atmaları, sürekli
alkışlar(!)] 
OKTAY VURAL (İzmir) – Ve Türkiye Büyük
Millet Meclisi, milletin iradesi silahların gölgesinde irade oluşturamaz.
Bugün, silahların gölgesinde, silahı ve gücü kullanarak milleti susturmak
isteyenler, bu sıralarda olan milletvekillerini tehditle oturtmuştur, hür
iradeyle olmamıştır. Dolayısıyla, bu konuda tehdidin ortadan kaldırılmasına
öncelik verilmelidir.
[Başkanlık kürsüsü önünde oturan HDP
milletvekillerinin “Bu daha başlangıç, mücadeleye devam!” şeklinde slogan
atmaları, sürekli alkışlar(!)]
BAŞKAN – Evet, teşekkür ediyorum Sayın
Vural.
OKTAY VURAL (İzmir) – Komisyon
sıralarının boşaltılmasını istiyorum efendim.
BAŞKAN – Efendim?
OKTAY VURAL (İzmir) – Komisyon sıraları
boşaltılsın.
BAŞKAN – Efendim, böyle bir yetkimiz
söz konusu mu, Komisyon sıralarını boşaltıp…
OKTAY VURAL (İzmir) – Sayın Başkan,
Komisyon üyesi milletvekillerinin komisyon sıralarıdır bunlar, onların da
oturma hakkı vardır. Dolayısıyla, bunlarla ilgili bir irade beyanı olduğu zaman
-Komisyon milletvekillerinin iradesi- zorla oturarak, gasbeden bir zihniyete
karşı Komisyon sıralarını çekeceksiniz, çekeceksiniz! Önce onları çekeceksiniz!
BAŞKAN – Evet, burada salt çoğunluk var
mıdır? Salt çoğunluk vardır.
Burada bulunan bürokratlar da lütfen
dışarı çıksınlar efendim.
(Komisyon sıralarında bulunan görevli
bürokratların Genel Kurul salonundan ayrılması)
OKTAY VURAL (İzmir) – Haydi bakalım!
ENGİN ALTAY (Sinop) – Sayın Başkan, ben
de ayaktayım Sayın Başkan.
[Başkanlık kürsüsü önünde oturan HDP
milletvekillerinin “Direne direne kazanacağız!” şeklinde slogan atmaları,
sürekli alkışlar(!)] 
BAŞKAN – Yerinizden efendim.
MUSTAFA ELİTAŞ (Kayseri) – Sayın
Başkan, işleme geçtiniz.
BAŞKAN – Buyurun Sayın Altay. 
ENGİN ALTAY (Sinop) – Sayın Başkan... 
BAŞKAN – Sesiniz duyuluyor ve
anlaşılıyor.
ENGİN ALTAY (Sinop) – 3 Kasım 2002
tarihinde yapılan seçimlerden beri...
FARUK BAL (Konya) – Nasıl “anlaşılıyor”
ya? Böyle Meclis yönetimi olmaz. Yazıklar olsun!
BAŞKAN – Sayın Bal, lütfen...
FARUK BAL (Konya) – Efendim, benim
önergem görüşülüyor.
BAŞKAN – Lütfen Sayın Bal...
FARUK BAL (Konya) – Ben burada
duracağım. 
OKTAY VURAL (İzmir) – Neyi lütfen!
Konuşacak, çağırmadın mı?
BAŞKAN – Hayır efendim, hayır.
FARUK BAL (Konya) – Bekliyorum.
BAŞKAN – Bir saniye, Sayın Altay’ı
dinleyelim ondan sonra efendim. Sayın Altay konuşuyor, Grup Başkan Vekili
konuşuyor. 
FARUK BAL (Konya) – Siz dinleyin,
burada duracağım.
ENGİN ALTAY (Sinop) – Sayın Başkan...
BAŞKAN – Böyle bir usul var mı? Lütfen
oturun. (MHP sıralarından “Var... Var...” sesleri) 
OKTAY VURAL (İzmir) – Var, var; eğer
hakkımızı, hukukumuzu, sözümüzü keserseniz var.
HASAN HÜSEYİN TÜRKOĞLU (Osmaniye) –
Peki, böyle bir usul varmış.
FARUK BAL (Konya) – Burada duracağım.
BAŞKAN – Sonra gelecekseniz yine gelin.

FARUK BAL (Konya) – Hayır, burada
duracağım.
(Başkanlık kürsüsü önünde oturan HDP
milletvekillerinin “Bu daha başlangıç, mücadeleye devam!” şeklinde slogan
atmaları)
OKTAY VURAL (İzmir) – Yeter artık be!
Yeter ya, bu kadar da değil!
BAŞKAN – Buyurun Sayın Altay.
ENGİN ALTAY (Sinop) – Bu uygulama 3
Kasım 2002 tarihinden beri -hafızam beni yanıltmıyorsa- bir defa denendi. Bu
uygulama, Genel Kurulca kabul edilmeyeceği belli olan bir önergeye komisyonun
ve Hükûmetin katılıp iktidar çoğunluğu tarafından reddedilmesi yolu on üç yılda
sadece ve sadece bir defa denendi. 
(Başkanlık kürsüsü önünde oturan HDP
milletvekillerinin “Yaşasın barış!” şeklinde slogan atmaları)
ENGİN ALTAY (Sinop) – Çok iyi
hatırlıyorum, o zaman da Oturum Başkanı sizdiniz, buna o zaman yol
vermemiştiniz. Şu anki tablo, elbette parlamenter demokratik sistemimiz
açısından doğru bir tablo değildir. Parlamentonun şu görüntüye düşmesinin
sorumlusu muhalefet partileri de değil, elbette siz de değilsiniz. 
[Başkanlık kürsüsü önünde oturan HDP
milletvekillerinin (...)(x) şeklinde slogan atmaları, alkışlar
(!)] 
ENGİN ALTAY (Sinop) – Ancak, böyle
sakat bir mantıkla hazırlanmış kanun tasarısını getiren Hükûmetin, bu
Parlamentoyu hem 77 milyona hem bütün dünyaya daha fazla rezil etmeye hakkı
yoktur. Hükûmeti sağduyuya davet ediyorum, en azından açık teklif yapıyorum.
Sayın Bakan, Komisyon Başkanı ve 4 siyasi partiden birer temsilci yarın bir
araya gelsin, bir mutabakat aransın.
(Başkanlık kürsüsü önünde oturan HDP
milletvekillerinin “Hak, hukuk, adalet HDP’yle gelecek!” şeklinde slogan
atmaları)
ENGİN ALTAY (Sinop) – Yarın Genel Kurul
çalışmasın, bu mutabakat denensin. Böylece, hem Türkiye hem muhalefet,
Hükûmetin iyi niyetli olduğuyla ilgili en azından bir umuda kapılabilir. Aksi
takdirde, bu tasarıyı getiren Hükûmetin iyi niyeti hem muhalefetçe hem Türkiye
kamuoyunca, bırakın onu, bütün dünyaca sorgulanmaya, yargılanmaya devam
edecektir. Parlamentonun ahengini, iklimini daha fazla bozmayın. 
Teşekkür ederim. 
[Başkanlık kürsüsü önünde oturan HDP
milletvekillerinin (...)(x) şeklinde slogan atmaları,
alkışlar(!)]
BAŞKAN – Teşekkür ediyorum. 
Önergeye Hükûmet ve Komisyon katıldığı
için ben oylamaya sunmak zorundayım. 
OKTAY VURAL (İzmir) – Sayın Başkan,
hayır, hayır, usul tartışması açıyorum. 
BAŞKAN – Efendim…
OKTAY VURAL (İzmir) – Hayır, İç Tüzük’e
aykırı. Usul tartışması açıyorum. 
BAŞKAN – Hükûmetin ve Komisyonun
katıldığı önergeyi oylarınıza sunuyorum…
OKTAY VURAL (İzmir) – Usul tartışması…
BAŞKAN – Kabul edenler… Kabul
etmeyenler… Önerge kabul edilmiştir. 
(Kürsü önünde toplanmalar) 
[Başkanlık kürsüsü önünde oturan HDP
milletvekillerinin “Direne direne kazanacağız!” şeklinde slogan atmaları,
sürekli alkışlar(!)] 
(CHP sıralarından “‘Edilmiştir.’ dedi.”
sesleri)
LEVENT GÖK (Ankara) – Sayın Başkan,
kabul edilmiştir.
[Başkanlık kürsüsü önünde oturan HDP
milletvekillerinin (...) (x) şeklinde slogan atmaları, sürekli
alkışlar(!)] 
BAŞKAN – Yapmayın ya!
5’inci madde üzerinde üç adet…
Önerge kabul edilmemiştir. (MHP
sıralarından gürültüler) 
LEVENT GÖK (Ankara) – “Edilmiştir.”
dediniz.
BAŞKAN – Efendim, kabul edilmedi…
FARUK BAL (Konya) – Oylamadık ki.
BAŞKAN – …yani yanlışlıkla söylenebilir
ama oylama ortada yani. 
AYKAN ERDEMİR (Bursa) – Sehven Meclisi
yönetemezsiniz. 
BAŞKAN – E, tekrar oylarınıza
sunuyorum: Kabul edenler… Kabul etmeyenler… Kabul edilmemiştir. 
4’üncü maddeyi oylarınıza sunuyorum:
Kabul edenler… Kabul etmeyenler… Kabul edilmiştir. 
[Başkanlık kürsüsü önünde oturan HDP
milletvekillerinin “Kahrolsun faşizim!” şeklinde slogan atmaları, sürekli
alkışlar(!)]
BAŞKAN – 5’inci madde üzerinde üç adet
önerge vardır, okutuyorum: 
(Kâtip Üye Burdur Milletvekili Bayram
Özçelik tarafından önergenin okunmasına başlandı)
“Türkiye Büyük
Millet Meclisi Başkanlığına
Görüşülmekte olan 684 sıra sayılı
‘Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının’ 5. maddesi ile…”
(CHP sıralarından sıra kapaklarına vurmalar)
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…2559 Sayılı ‘Polis Vazife ve
Salahiyet Kanunu'nun’ Ek 7 nci maddesinin…”
LEVENT GÖK (Ankara) – İlk oylama “Kabul
edilmiştir.”
OKTAY VURAL (İzmir) – Gerekçeyi
okumadınız. Yanlış oylama, gerekçeyi okumadı. 
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…ikinci fıkrasında üçüncü cümlesindeki
değişikliğin tasarı metninden çıkarılmasını…”
OKTAY VURAL (İzmir) – Gerekçe okunmadan
oylama yapıldı. 
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…ve üçüncü fıkrasının aşağıdaki
şekilde değiştirilmesini arz ve teklif ederiz.”
OKTAY VURAL (İzmir) – Gerekçe okunmadan
oylama yapıldı. 
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
 “Mehmet Erdoğan Mesut
Dedeoğlu
 Muğla Kahramanmaraş”
OKTAY VURAL (İzmir) – Gerekçe okunmadan
oylama yapıldı.
[Başkanlık kürsüsü önünde oturan HDP
milletvekillerinin “Susma, sustukça sıra sana gelecek!” şeklinde slogan
atmaları, sürekli alkışlar(!)]
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
 “Hasan Hüseyin Türkoğlu  Ahmet
Duran Bulut Kemalettin Yılmaz
 Osmaniye Balıkesir Afyonkarahisar
 Alim Işık D.
Ali Torlak 
 Kütahya İstanbul”
[Başkanlık
kürsüsü önünde oturan HDP milletvekillerinin “Susma, sustukça sıra sana
gelecek!” şeklinde slogan atmaları, sürekli alkışlar (!)]
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…‘Yetkili ve görevli hâkim kolluğun
bulunduğu yer ağır ceza mahkemesi üyesidir.’”
OKTAY VURAL
(İzmir) – Gerekçe okunmadan oylama yapıldı.
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“Türkiye Büyük
Millet Meclisi Başkanlığına
Görüşülmekte olan…”
OKTAY VURAL (İzmir) – Hayır, hayır,
gerekçe okunmadan… Sayın Başkan… Sayın Başkan…
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…684 Sıra Sayılı Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile…”
OKTAY VURAL (İzmir) – Burayı işgale son
verin, Türkiye Büyük Millet Meclisini işgale son verin. 
(Başkanlık
kürsüsü önünde oturan HDP milletvekillerinin “Bu daha başlangıç, mücadeleye
devam!” şeklinde slogan atmaları)
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi…”
OKTAY VURAL (İzmir) – Türkiye Büyük
Millet Meclisini işgale son verin!
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…Çanakkale Milletvekili İsmail
Kaşdemir'in Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Selahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun…”
OKTAY VURAL (İzmir) – Meclisi işgal
ettirdiniz! Yuh olsun size be! 
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Selahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay…”
(CHP ve MHP sıralarından sıra
kapaklarına vurmalar)
OKTAY VURAL (İzmir) – Nedir bu iş be!
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…Ankara Milletvekili Levent Gök ile 4
Milletvekilinin; Nüfus Hizmetleri Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu'nun…”
(CHP Bursa Milletvekili Aykan
Erdemir’in “Bugün 23 Mart 1933” yazılı dövizle Başkanlık kürsüsü önüne gelmesi)
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun…”
OKTAY VURAL (İzmir) – Yuh olsun size!
Komisyon Başkanı, sana da yuh olsun! Bundan sonra bu sıralara gelme! Buradan
söylüyorum Komisyon Başkanı, bundan sonra bu sıralara gelme!
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
"…2559 sayılı Kanunun ek 7 nci
maddesinin ikinci fıkrasının üçüncü cümlesinde yer alan ‘yirmidört saat’
ibaresi ‘kırk sekiz saat’ şeklinde, üçüncü ve dokuzuncu fıkraları aşağıdaki
şekilde değiştirilmiştir…”
OKTAY VURAL (İzmir) – Vallahi billahi
gelmeyeceksin!
(CHP ve MHP sıralarından sıra
kapaklarına vurmalar)
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
"...Yetkili ve görevli hâkim,
Ankara ağır ceza mahkemesi üyesidir.’ 
‘Bu maddede yer alan faaliyetlerin
denetimi; sıralı kurum amirleri, mülki idare amirleri, Emniyet Genel Müdürlüğü
ve ilgili bakanlığın teftiş elemanları tarafından yılda en az bir defa yapılır.
Bu faaliyetler Başbakanlık Teftiş Kurulu tarafından da denetlenebilir. Bu
kapsamda yapılan denetimlerin sonuçları bir rapor hâlinde Türkiye Büyük Millet
Meclisi Güvenlik ve İstihbarat Komisyonuna sunulur.’ şeklindeki 5. Maddesinin Tasarı
metninden çıkarılmasını arz ve teklif ederiz. 
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Celal Dinçer Ali
Sarıbaş Oğuz Oyan
 İstanbul Çanakkale İzmir
(CHP ve MHP sıralarından sıra
kapaklarına vurmalar, gürültüler)
[Başkanlık kürsüsü önünde oturan HDP
milletvekillerinin “…” (*) şeklinde slogan atmaları, sürekli
alkışlar(!)]
ENGİN ALTAY (Sinop) – Sayın Başkan…
OKTAY VURAL (İzmir) – Sayın Başkan…
(Kâtip Üye Burdur Milletvekili Bayram
Özçelik tarafından önergenin okunmasına başlandı)
“Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Selahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Torba Kanun Tasarısının…” 
(CHP ve MHP sıralarından sıra kapaklarına
vurmalar, gürültüler)
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…’5.’ Maddesi, Anayasa, İçtüzük
hükümlerine Hukukun Evrensel ilkelerine, İnsanlığa karşı olduğundan, tek parti,
tek adam, diktatörlük, polis rejiminden/devletinden öte fiili ‘savaş hâli’
uygulaması getirdiğinden, tasarıdan çıkarılmasını arz ve talep ederiz.
Hasip Kaplan
Şırnak”
BAŞKAN – Komisyon önergeye katılıyor
mu?
ENGİN ALTAY (Sinop) – Sayın Başkan…
İÇİŞLERİ KOMİSYONU BAŞKANI MEHMET ERSOY
(Sinop) – Salt çoğunluğumuz vardır, katılıyoruz.
OKTAY VURAL (İzmir) – Sayın Başkan,
salt çoğunluk yokt.
(CHP ve MHP sıralarından sıra
kapaklarına vurmalar, gürültüler)
[Başkanlık kürsüsü önünde oturan HDP
milletvekillerinin “Faşizme karşı omuz omuza!” şeklinde slogan atmaları,
sürekli alkışlar(!)]
ENGİN ALTAY (Sinop) – Sayın Başkannn…
Sayın Başkannn...
BAŞKAN – Hükûmet katılıyor mu?
İÇİŞLERİ BAKANI EFKAN ALA – Katılıyoruz
Sayın Başkan.
OKTAY VURAL (İzmir) – Hayır, yok.
BAŞKAN – Sayalım: 1, 2…
OKTAY VURAL (İzmir) – Yok… Yok…
BAŞKAN - …3, 4, 5, 6, 7, 8, 9, 10, 11… 
(CHP ve MHP sıralarından sıra
kapaklarına vurmalar, gürültüler)
[Başkanlık kürsüsü önünde oturan HDP
milletvekillerinin “Hak, hukuk, adalet HDP’yle gelecek!” şeklinde slogan
atmaları, sürekli alkışlar(!)]
OKTAY VURAL (İzmir) – Yok Sayın Başkan.
El kaldırmadılar.
BAŞKAN – Sayın Vural, şu anda 16 kişi
var burada efendim. 1, 2, 3, 4, 5, 6, 7, 8, 9, …, 11, 12, 13, 14, 15, 16.
(CHP ve MHP sıralarından sıra
kapaklarına vurmalar, gürültüler)
ENGİN ALTAY (Sinop) – Sayın Başkan…
OKTAY VURAL (İzmir) – Sayın Başkan,
yok.
SEBAHAT TUNCEL (İstanbul) – Uğur Kaymaz
için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Ceylan
Önkol için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Berkin
Elvan için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Nihat
Kazanhan için…
(Başkanlık kürsüsü önünde oturan HDP
milletvekillerinden “Buradayız.” sesleri)
OKTAY VURAL (İzmir) – Sayın Başkan…
SEBAHAT TUNCEL (İstanbul) – Ali İsmail
Korkmaz için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Ethem
Sarısülük için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Şerzan Kurt
için…
(Başkanlık kürsüsü önünde oturan HDP
milletvekillerinden “Buradayız.” sesleri)
OKTAY VURAL (İzmir) – Komisyon salt
çoğunlukla katılım yapmamıştır. Bu konuda irade beyanı olmamıştır. Ellerini
kaldırmamışlardır.
SEBAHAT TUNCEL (İstanbul) – Ümit Kurt
için…
(Başkanlık kürsüsü önünde oturan HDP
milletvekillerinden “Buradayız.” sesleri)
OKTAY VURAL (İzmir) – Dolayısıyla bu
konuda söz hakkımız vardır.
SEBAHAT TUNCEL (İstanbul) – Ahmet
Atakan için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL
(İstanbul) – Özgecan Aslan için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Enes Ata
için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Rojhat
Özdel için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) –
Öldüreceğiniz çocuklar için…
[Başkanlık kürsüsü önünde oturan HDP
milletvekillerinden “Buradayız.” sesleri, sürekli alkışlar (!)]
BAŞKAN – Sayın Komisyon, önergeye
katılıyor musunuz?
OKTAY VURAL (İzmir) – Hayır! Hayır! 
İÇİŞLERİ KOMİSYONU BAŞKANI MEHMET ERSOY
(Sinop) – Salt çoğunlukla katılıyoruz.
BAŞKAN – Hükûmet?
İÇİŞLERİ BAKANI EFKAN ALA – Katılıyoruz
Sayın Başkan.
OKTAY VURAL (İzmir) – Hayır, geçti,
geçti efendim!
MUSTAFA ELİTAŞ (Kayseri) – Sayın Başkan,
oylamaya geçer misiniz.
ÖZCAN YENİÇERİ (Ankara) – Ya, çoğunluk
yok, çoğunluk! Çoğunluk yok, Komisyon çoğunluğu yok.
ERKAN AKÇAY (Manisa) – Rezalete bak!
AYKUT ERDOĞDU (İstanbul) – Sayın
Başkan, böyle bir hilekârlık var mı?
[Başkanlık kürsüsü önünde oturan HDP
milletvekillerinin (...) (x) şeklinde slogan atmaları,
sürekli alkışlar (!)]
BÜLENT TURAN (İstanbul) – Oylayalım
Sayın Başkan.
LÜTFÜ TÜRKKAN (Kocaeli) – Bir hırsızı
korumak için bu kadar rezalete gerek var mı?
ERKAN AKÇAY (Manisa) – Bir hırsız için
değmez bu kadar zillete, hırslanmayın ya bu kadar! 
BAŞKAN – Hükûmetin ve Komisyonun
katıldığı önergeyi oylarınıza sunuyorum…
OKTAY VURAL (İzmir) – Tutanaklara
geçsin: Komisyon salt çoğunlukla katılmadı. 
BAŞKAN - Kabul edenler…
OKTAY VURAL (İzmir) – Katılmamasına
rağmen doğrudan tekrar yapıldı. 
BAŞKAN - Kabul etmeyenler… 
OKTAY VURAL (İzmir) – Bu, yanlış bir
işlemdir.
BAŞKAN - Önerge kabul edilmemiştir.
ENGİN ALTAY (Sinop) – Sayın Başkan…
Olmaz böyle şey ya, olmaz!
BAŞKAN - Diğer önergeyi okutuyorum:
(Kâtip Üye Burdur Milletvekili Bayram
Özçelik tarafından önergenin okunmasına başlandı)
“Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu…” 
[Başkanlık kürsüsü önünde oturan HDP
milletvekillerinin “Yaşasın özgür, demokratik Türkiye!” şeklinde slogan
atmaları, sürekli alkışlar (!)]
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi…” 
[Başkanlık kürsüsü önünde oturan HDP
milletvekillerinin “Hak, hukuk, adalet HDP’yle gelecek!” şeklinde slogan
atmaları, sürekli alkışlar (!)]
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…Çanakkale Milletvekili İsmail
Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu…”
OKTAY VURAL (İzmir) – Yuh olsun size!
Size yuh olsun!
LÜTFÜ TÜRKKAN (Kocaeli) – Yazık size!
Yazık size!
[Başkanlık kürsüsü önünde oturan HDP
milletvekillerinden sürekli alkışlar (!)]
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi…” 
[Başkanlık kürsüsü önünde oturan HDP
milletvekillerinin “Direne direne kazanacağız!” şeklinde slogan atmaları,
sürekli alkışlar (!)]
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus…”
AYKUT ERDOĞDU
(İstanbul) – Yazıklar olsun be, sahtekârlar!
(Kâtip üye
Burdur Milletvekili Bayram Özçelik tarafından önergenin okunmasına devam
edildi)
“…Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile…”
OKTAY VURAL
(İzmir) – Yuh olsun be, bin kere yuh olsun! Divan kâtipleri, yazın bu
hukuksuzluğu. Bugünkü oturum hukuka aykırı bir işlemle yapılmıştır. 
(Kâtip üye
Burdur Milletvekili Bayram Özçelik tarafından önergenin okunmasına devam
edildi)
“…Avrupa Birliği
Uyum Komisyonu ve İçişleri Komisyonu Raporunun;
“2559 sayılı Kanunun ek 7 nci
maddesinin ikinci fıkrasının üçüncü cümlesinde yer alan yirmidört saat ibaresi
kırk sekiz saat şeklinde, üçüncü ve dokuzuncu fıkraları aşağıdaki şekilde
değiştirilmiştir…”
[Başkanlık kürsüsü önünde oturan HDP
Grubu milletvekillerinin “Türkiye uyuma, onuruna sahip çık!” şeklinde slogan
atmaları, sürekli alkışlar(!)]
(Kâtip Üye
Burdur Milletvekili Bayram Özçelik tarafından önergenin okunmasına devam
edildi)
"…’Yetkili ve görevli hâkim, Ankara
ağır ceza mahkemesi üyesidir.’
‘Bu maddede yer alan faaliyetlerin
denetimi; sıralı kurum amirleri, mülki idare amirleri, Emniyet Genel Müdürlüğü
ve ilgili bakanlığın teftiş elemanları tarafından yılda en az bir defa
yapılır…”
LÜTFÜ TÜRKKAN (Kocaeli) – Bir hırsızı
korumak için yapıyorsunuz bunları.
OKTAY VURAL (İzmir) – Bir hırsızı
korumak için kanun çıkartıyorsunuz. 
(Kâtip üye
Burdur Milletvekili Bayram Özçelik tarafından önergenin okunmasına devam
edildi)
“…Bu faaliyetler Başbakanlık Teftiş
Kurulu tarafından da denetlenebilir. Bu kapsamda yapılan denetimlerin sonuçları
bir rapor hâlinde Türkiye Büyük Millet Meclisi Güvenlik ve İstihbarat
Komisyonuna sunulur.’
şeklindeki 5.
Maddesinin Tasarı metninden çıkarılmasını arz ve teklif ederiz.
Ali Serindağ (Gaziantep) ve arkadaşları
LÜTFÜ TÜRKKAN (Kocaeli) – Çocuklarınıza
nasıl hesap vereceksiniz? Utanmayacak mısınız çocuklarınızdan?
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Salt çoğunluğumuz vardır, katılıyoruz efendim. 
LEVENT GÖK (Ankara) – Sayın Başkan, el
kaldırmadılar. 
BAŞKAN – Hükûmet katılıyor mu?
LEVENT GÖK (Ankara) – Sayın Başkan,
oylama yapmadı Komisyon, el kaldırmadı. 
OKTAY VURAL (İzmir) – El kaldırmadı.
İÇİŞLERİ BAKANI EFKAN ALA – Katılıyoruz
Sayın Başkanım. 
OKTAY VURAL (İzmir) – Komisyondan
geçti. 
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
OKTAY VURAL (İzmir) – Hayır, hayır,
geçti, geçti. 
BAŞKAN – Diğer önergeyi okutuyorum… 
Maddeyi oylarınıza sunuyorum: Kabul
edenler… Kabul etmeyenler… 
Düzeltiyorum, diğer önergeyi
okutuyorum… 
OKTAY VURAL (İzmir) – Karar yeter
sayısı…
(Kâtip Üye
Burdur Milletvekili Bayram Özçelik tarafından önergenin okunmasına başlandı)
“Türkiye Büyük Millet Meclisi Başkanlığına
Görüşülmekte olan 684 sıra sayılı
"Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının" 5. maddesi ile…” 
LEVENT GÖK (Ankara) – Sayın Başkan,
usulsüzlük yapıyorsunuz, yanlış yaptınız. Önerge vardı, önerge olmadan,
okunmadan maddeyi oyladınız. 
(Kâtip üye
Burdur Milletvekili Bayram Özçelik tarafından önergenin okunmasına devam
edildi)
“…2559 Sayılı ‘Polis Vazife ve
Salahiyet Kanunu'nun’ Ek 7 nci maddesinin ikinci fıkrasında üçüncü cümlesindeki
değişikliğin tasarı metninden çıkarılmasını ve üçüncü fıkrasının aşağıdaki
şekilde değiştirilmesini arz ve teklif ederiz.
Hasan Hüseyin Türkoğlu (Osmaniye) ve arkadaşları”
LEVENT GÖK (Ankara) – Sayın Başkan,
maddeyi oyladınız. Oysa önerge vardı, önergeyi okutmadan, oylamadan…
BAŞKAN – Komisyon önergeye katılıyor
mu?
ENGİN ALTAY (Sinop) – Gerekçe okunmadı…
İÇİŞLERİ KOMİSYONU BAŞKANI MEHMET ERSOY
(Sinop) – Salt çoğunluğumuz vardır, katılıyoruz. 
BAŞKAN – Hükûmet katılıyor mu?
İÇİŞLERİ BAKANI EFKAN ALA – Katılıyoruz
Sayın Başkanım. 
[Başkanlık kürsüsü önünde oturan HDP
milletvekillerinin “Demokrasi için, barış için, özgürlük için varız!” şeklinde
slogan atmaları, sürekli alkışlar (!)]
SİNAN OĞAN (Iğdır) – Başkan, görmüyor
musun!
ENGİN ALTAY (Sinop) – Sayın Başkan,
Komisyon el kaldırmadı. 
[Başkanlık kürsüsü önünde oturan HDP
Grubu milletvekillerinin “Bu daha başlangıç, mücadeleye devam!” şeklinde slogan
atmaları, sürekli alkışlar (!)]
SİNAN OĞAN (Iğdır) – Gerekçeyi niye
okumuyorsunuz? Gerekçeyi niye okumuyorsunuz?
LEVENT GÖK (Ankara) – Yaptığınızın
hiçbir geçerliliği yoktur.
BAŞKAN – Önergeyi oylarınıza sunuyorum:
Kabul edenler... Kabul etmeyenler... Kabul edilmemiştir.
SİNAN OĞAN (Iğdır) – Gerekçeyi
okuyacaksın Başkan, gerekçeyi okuyacaksın.
OKTAY VURAL (İzmir) – Gerekçeyi
okutmadın, gerekçeyi.
BAŞKAN - Maddeyi oylarınıza sunuyorum:
Kabul edenler... Kabul etmeyenler... Madde kabul edilmiştir.
Kapanma Saati:
01.30
ON DÖRDÜNCÜ
OTURUM
Açılma Saati:
01.51
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muharrem IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin On Dördüncü Oturumunu açıyorum.
[HDP milletvekillerinin Başkanlık kürsüsü
önünde oturmaya devam etmeleri ve alkışlar(!)] 
BAŞKAN - 684 sıra sayılı Kanun
Tasarısı’nın görüşmelerine devam edeceğiz. 
Komisyon ve Hükûmet yerinde.
ENGİN ALTAY (Sinop) – Sayın Başkan…
BAŞKAN – Sayın Altay, lütfen yerinize
oturun da oradan, anlaşılması için…
ENGİN ALTAY
(Sinop) – Sayın Başkan, sizi Türkiye Büyük Millet Meclisi İçtüzüğü’nün 63’üncü
maddesi çerçevesinde Türkiye Büyük Millet Meclisinin çalışma usullerine uymaya
davet ediyor ve bu çerçevede Parlamentonun içinde bulunduğu şu manzaranın
oluşmasına yol açtığınız için tutumunuzla ilgili usul tartışması talep
ediyorum.
[HDP Grubu
milletvekillerinin Başkanlık kürsüsü önünde oturmaya devam etmeleri ve alkışlar(!)]
BAŞKAN –
Teşekkür ediyorum efendim. Usul tartışması açacak herhangi bir konu yok.
ENGİN ALTAY
(Sinop) – Ne demek herhangi bir konu yok ya?
BAŞKAN – Bunu
birkaç günden bu tarafa şey yapıyoruz. 
ENGİN ALTAY
(Sinop) – Dağ başı mı burası ya?
(Sinop Milletvekili
Engin Altay’ın Başkanlık kürsüsüne yürümesi)
[Başkanlık
kürsüsü önünde oturan HDP milletvekillerinin “Bu daha başlangıç, mücadeleye
devam!” şeklinde slogan atmaları, sürekli alkışlar(!)]
BAŞKAN – 6’ncı
madde üzerindeki önerge işleminde kalmıştık.
Şimdi, madde
üzerinde üç adet önerge vardır, okutuyorum: 
Türkiye Büyük Millet Meclisi Başkanlığına...
(Başkanlık
kürsüsü önünde toplanmalar)
[Başkanlık
kürsüsü önünde oturan HDP Grubu milletvekillerinin “Direne direne kazanacağız!”
şeklinde slogan atmaları, sürekli alkışlar(!)]
BAŞKAN –
Birleşime on dakika ara veriyorum.
Kapanma Saati: 01.54
ON BEŞİNCİ
OTURUM
Açılma Saati:
02.09
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muharrem IŞIK (Erzincan)
-----0-----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin On Beşinci Oturumunu açıyorum. 
[HDP milletvekillerinin Başkanlık
kürsüsü önünde oturmaya devam etmeleri ve alkışlar(!)]
BAŞKAN - 684 sıra sayılı Kanun
Tasarısı’nın görüşmelerine devam edeceğiz. 
Komisyon ve Hükûmet yerinde. 
Sayın Altay, buyurun. 
ENGİN ALTAY (Sinop) – Biraz önceki
oturumda talep ettiğim usul tartışmasını açmanızı tekrar talep ediyorum. 
[Başkanlık kürsüsü önünde oturan HDP
Grubu milletvekillerinin “Direne direne kazanacağız!” şeklinde slogan atmaları,
sürekli alkışlar (!)]
BAŞKAN - Evet, usul tartışması açacağım
lehte ve aleyhte. 
Sisteme girin de söz vereceğim. 
OKTAY VURAL (İzmir) – Sisteme niye
girelim?
Aleyhte…
YUSUF HALAÇOĞLU (Kayseri) – Ben de
lehte…
ENGİN ALTAY (Sinop) – Aleyhte…
LEVENT GÖK (Ankara) – Lehte…
[Başkanlık Kürsüsü önünde oturan HDP
milletvekillerinin“Hak, hukuk, adalet HDP’yle gelecek!” şeklinde slogan
atmaları, sürekli alkışlar(!)]
BAŞKAN – Söz isteyen Sayın Halaçoğlu mu? 
OKTAY VURAL (İzmir) – Efendim, ben aleyhte istedim.
YUSUF HALAÇOĞLU (Kayseri) – Ben lehte istedim. 
[Başkanlık Kürsüsü önünde oturan HDP
milletvekillerinden “Uğur Kaymaz için buradayız, Ceylan Önkol için buradayız!”
sesleri]
BAŞKAN – Usul tartışması açıyorum. 
Şimdi, Sayın Kubat buyurun, İstanbul
Milletvekili.
[Başkanlık Kürsüsü önünde oturan HDP
milletvekillerinin “Berkin Elvan için buradayız, Nihat Kazanhan için buradayız,
Ali İsmail Korkmaz için buradayız!” sesleri] 
OKTAY VURAL (İzmir) – Sayın Başkan, söz taleplerini bir
okuyun. 
BAŞKAN – Söz talepleri: Sayın Mehmet Doğan Kubat, lehte;
Yusuf Halaçoğlu, lehte; Engin Altay, aleyhte; Oktay Vural aleyhte. 
[Başkanlık Kürsüsü önünde oturan HDP
milletvekillerinden “Ethem
Sarısülük için buradayız, Şerzan Kurt için buradayız, Ümit Kurt için buradayız,
Özgecan Aslan için buradayız, Rojhat Özdel için buradayız, çocuklarımız
öldürülmesin diye buradayız!” sesleri, sürekli alkışlar(!)]
BAŞKAN - Buyurun Sayın Kubat. 
[Başkanlık Kürsüsü önünde oturan HDP
Grubu milletvekillerinden “Direne direne kazanacağız!” şeklinde slogan atmalar, sürekli
alkışlar(!)]
VII.- USUL
HAKKINDA GÖRÜŞMELER (Devam)
4.- Oturum
Başkanı TBMM Başkan Vekili Sadık Yakut’un, İç Tüzük’ün 63’üncü maddesi
çerçevesinde çalışma usullerine uymadığı gerekçesiyle bu tutumunun İç Tüzük hükümlerine
uygun olup olmadığı hakkında
MEHMET DOĞAN KUBAT (İstanbul) – Sayın Başkanım, çok değerli
milletvekili arkadaşlarım…
[Başkanlık Kürsüsü önünde oturan HDP
milletvekillerinin “Kahrolsun faşizm!” şeklinde slogan atmaları, sürekli
alkışlar(!)]
MEHMET DOĞAN KUBAT (Devamla) – …açılan usul görüşmesinde
Başkanlığın tutumu lehinde söz almış bulunuyorum. Bu vesileyle yüce heyetinizi
saygılarımla selamlarım.
OKTAY VURAL (İzmir) – Sayın Başkan, duyamıyoruz. 
MEHMET DOĞAN KUBAT (Devamla) – Değerli arkadaşlar, bir kısım
milletvekili tarafından İç Tüzük’ün 68’inci maddesinin…
[Başkanlık Kürsüsü önünde oturan HDP
milletvekillerinin “Faşizme geçit vermeyeceğiz, kahrolsun faşizm!” şeklinde
slogan atmaları, sürekli alkışlar(!)]
ENGİN ALTAY (Sinop) – Sayın Başkan, duyamıyoruz.
OKTAY VURAL (İzmir ) – İdare amirleri nerede?
BAŞKAN – Sayın idare amirleri, lütfen göreve davet ediyorum
efendim.
OKTAY VURAL (İzmir) – İş birliği mi yapıyorsun?
[Başkanlık Kürsüsü önünde oturan HDP
milletvekillerinin “Yaşasın halkların kardeşliği!” şeklinde slogan atmaları,
sürekli alkışlar(!)]
MEHMET DOĞAN KUBAT (Devamla) – ...uygulanmaması nedeniyle
Genel Kurulun çalışmalarına son verilmesi gerektiği, Başkanlığın Genel Kurul
çalışmalarını devam ettirmesinin usule aykırı olduğu iddia edilmektedir.
[Başkanlık Kürsüsü önünde oturan HDP
Grubu milletvekillerinden (...)(x) şeklinde slogan atmaları, sürekli
alkışlar(!)] 
MEHMET DOĞAN KUBAT (Devamla) – İç Tüzük’ün 68’inci maddesine
göre: Başkan, görüşmeler sırasında gürültü veya kavga çıkar ve bu nedenle
çalışma düzenini kuramazsa, kürsüde ayağa kalkarak, toplantıya ara vereceğini
ihtar etmek suretiyle bir çaba gösterir. Eğer bundan sonra gürültü ve kavga
devam ederse bir saat ara verir. O bir saatin sonunda yeniden açar ve tekrar
gürültü devam ediyorsa o zaman birleşimi kapatır. 
[Başkanlık Kürsüsü önünde oturan HDP
milletvekillerinin “Bu daha başlangıç, mücadeleye devam!” şeklinde slogan
atmaları, sürekli alkışlar(!)]
MEHMET DOĞAN KUBAT (Devamla) – İç Tüzük’ün emredici hükmü
bu. İç Tüzük’ün diğer kurallarına göre de Başkan Vekili oturumu yönetmek,
Meclisin çalışma düzenini sağlamakla yükümlüdür. 68’inci maddeye göre Genel
Kurulun çalışmalarına son verilebilmesi ihtar şartına bağlıdır.
[Başkanlık Kürsüsü önünde oturan HDP
milletvekillerinin “Faşizme geçit vermeyeceğiz!” şeklinde slogan atmaları,
sürekli alkışlar(!)]
MEHMET DOĞAN KUBAT (Devamla) – Sayın Başkanın burada bütün
milletvekilleri ve kamuoyunun huzurunda böyle bir ihtaratı olmadığı için Genel
Kurul oturumuna her zaman ara verebilir 55’inci maddeye göre, 10 kere de verir,
20 kere de verir. 
[Başkanlık kürsüsü önünde oturan HDP milletvekillerinin
“Faşizme geçit vermeyeceğiz!” şeklinde slogan atmaları, sürekli alkışlar(!)] 
MEHMET DOĞAN KUBAT (Devamla) - Ancak bu
ihtar şartına bağlandığından ve Başkan gürültü sebebiyle, kavga sebebiyle böyle
bir ihtar vermediğinden dolayı şu anda Genel Kurulun çalışmalarını yürütmesinde
Anayasa ve İç Tüzük açısından hiçbir mahzur yoktur. Bu sebeple, Başkanımızın tutumu
yerindedir.
[Başkanlık kürsüsü önünde oturan HDP milletvekillerinin (…)(x)
şeklinde slogan atmaları, sürekli alkışlar (!)]
MEHMET DOĞAN KUBAT (Devamla) - Yüce heyetinizi saygılarımla
selamlıyorum. (AK PARTİ sıralarından alkışlar) 
BAŞKAN – Evet, aleyhte söz isteyen Engin Altay, Sinop
Milletvekili. 
Buyurun Sayın Altay. (CHP sıralarından alkışlar) 
[Başkanlık kürsüsü önünde oturan HDP milletvekillerinin
“Yaşasın halkların kardeşliği!” şeklinde slogan atmaları, sürekli alkışlar(!)]
ENGİN ALTAY (Sinop) – Sayın Başkan, sayın milletvekilleri;
Doğan Kubat 68’i okudu, doğru söylüyor, 55’i de hatırlattı. 
Doğan Kubat, insan şöyle bir dönüp sormaz mı: “Sen sadece 55’
imi görüyorsun, 68’i görmüyor musun?” diye sormaz mı? Şu manzara, şu
Parlamentonun içine düştüğü manzara şu anda bu dünyaya bizi rezil eden bir
manzaradır. Bu, milletimizin, Türkiye’nin hak ettiği bir durum değildir. (CHP
sıralarından “Yuh” sesleri, gürültüler) 
[Başkanlık kürsüsü önünde oturan HDP milletvekillerinin
“Faşizme karşı omuz omuza!” şeklinde slogan atmaları, sürekli alkışlar(!)]
ENGİN ALTAY (Devamla) - Şu anda Süleyman Şah Türbesi’nde
olaylar var. Ben geçen de söylemiştim, “Yok.” demiştiniz. Türk Silahlı
Kuvvetlerinin oraya bir müdahalesi var. Bir rivayet bir askerimizin de şehit
olduğu yönündedir. 
Sayın Bakan, utanmıyor musunuz? Böyle bir tablo varken bu
Parlamentoyu içine düşürdüğünüz hâle utanmıyor musunuz? Biraz sonra arkadaşım
ona değinecek, derhâl Hükûmetten bu konuda bilgi istiyoruz. 
[Başkanlık kürsüsü önünde oturan HDP milletvekillerinin “Hak,
hukuk, adalet HDP’yle gelecek!” şeklinde slogan atmaları, sürekli alkışlar(!)]
ENGİN ALTAY (Devamla) - Ancak, Sayın Başkan, bu
milletvekilleri “Hak, hukuk, adalet.” diyor, Cumhuriyet Halk Partisi “Hak,
hukuk, adalet.” diyor, Milliyetçi Hareket Partisi “Hak, hukuk, adalet.” diyor.
O kürsüyü buna uygun kullanmaya mecbursunuz. 68’inci maddeyi Doğan okudu, ben
okumayayım, kendi partinin milletvekili okudu. “Ben buna uymam.” diyemezsiniz
Sayın Başkan. Siz “Ben buna uymam.” derseniz, “Biz de buna uymayız.” deriz,
kanunsuzluk hâli ortaya çıkar, anarşi ortamı ortaya çıkar. 
[Başkanlık kürsüsü önünde oturan HDP
milletvekillerinin “Direne direne kazanacağız!” şeklinde slogan atmaları,
sürekli alkışlar(!)]
ENGİN ALTAY (Devamla) - Güya
getirdiğiniz paketin adı “iç güvenlik paketi.” Allah söyletmiş. Ben, paket Meclise
gelmeden dedim ki: Bu paket Meclise geldiği zaman önce Türkiye Büyük Millet
Meclisi Genel Kurulunun güvenliğini tehdit eder demiştim. Allah söyletmiş.
[Başkanlık kürsüsü önünde oturan HDP
milletvekillerinin “Faşizme karşı omuz omuza!” şeklinde slogan atmaları,
sürekli alkışlar(!)]
ENGİN ALTAY (Devamla) - Geçtiğimiz salı
günü 5 milletvekili yaralandı, perşembe günü 3 milletvekili yaralandı. Sayın
Hükûmet, Allah’tan korkun, kuldan utanın, bu tasarı bu hâliyle bu Parlamentodan
geçmemeli. Sayın Başkan, sizi tekrar, ettiğiniz milletvekili yeminine uymaya,
oturduğunuz ve yönettiğiniz Divanın doksan yıllık şanlı mazisine saygılı olmaya
davet ediyorum. 
[Başkanlık kürsüsü önünde oturan HDP
Grubu milletvekillerinin (...)(x) şeklinde slogan atmaları, sürekli alkışlar(!)]
ENGİN ALTAY (Devamla) - Burası kanun
koyulan yer, kanun koyulan yerde kanun ayaklar altına alınıp çiğnenmez. Başkan
vekilleri İç Tüzük’ü ihlal edemez, ettirmeyiz. Bizim de bu hakkımız var. 68
burada dururken, bunu uygulamadan, burada hiçbir şey yokmuş gibi vurup
geçemezsiniz, vurdurmayız, geçirtmeyiz. Ben de şimdi, Başkan 68’e uyana kadar
buradan ayrılmıyorum. (CHP sıralarından alkışlar)
BAŞKAN – Birleşime on dakika ara
veriyorum.
Kapanma Saati:
02.16
ON ALTINCI
OTURUM
Açılma Saati:
02.26
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), İsmail KAŞDEMİR (Çanakkale)
----0----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin On Altıncı Oturumunu açıyorum.
[HDP milletvekillerinin Başkanlık kürsüsü
önünde oturmaya devam etmeleri ve alkışlar(!)] 
BAŞKAN – 684 sıra sayılı Kanun
Tasarısı’nın görüşmelerine devam edeceğiz. 
Komisyon ve Hükûmet yerinde.
Usul tartışmasında kalmıştık. 
Lehte söz isteyen Yusuf Halaçoğlu,
Kayseri Milletvekili.
Buyurun Sayın Halaçoğlu. 
YUSUF HALAÇOĞLU (Kayseri) – Sinan Oğan
Bey konuşacak. 
BAŞKAN – Buyurunuz Sayın Oğan. 
[Başkanlık kürsüsü önünde oturan HDP milletvekillerinin
“…”(x) şeklinde slogan atmaları, sürekli
alkışlar(!)] 
SİNAN OĞAN (Iğdır) – Teşekkür ederim
Sayın Başkan. 
Sayın Başkan, değerli milletvekilleri…
[Başkanlık kürsüsü önünde oturan HDP
milletvekillerinin “…”(x) şeklinde slogan atmaları, sürekli
alkışlar(!)] 
SİNAN OĞAN (Devamla) – …gecenin bu
saatinde Meclisin saygınlığını ayaklar altına aldınız. Unutmayın ki yüce
Meclisin saygınlığı öncelikle iktidar partisinin saygınlığı demektir. 
[Başkanlık kürsüsü önünde oturan HDP
milletvekillerinin “Direne, direne kazanacağız!” şeklinde slogan atmaları,
sürekli alkışlar(!)] 
SİNAN OĞAN (Devamla) – Öncelikle yüce Türk
milletinin saygınlığı demektir. Bu Meclis Gazi Meclistir ve siz Gazi Meclisin
saygınlığını bugün ayaklar altına aldınız. 
Sayın Başkan, “Egemenlik kayıtsız,
şartsız milletindir.” yazıyor. Ama siz egemenliği bugün çiğnediniz. Milletin
değil egemenlik artık kaçak sarayda oturan zatın olmuştur bu saatten sonra.
Sayın Başkan, gelin, bu yanlıştan vazgeçin. 
[Başkanlık kürsüsü önünde oturan HDP
milletvekillerinin “Bu daha başlangıç, mücadeleye devam!” şeklinde slogan
atmaları, sürekli alkışlar(!)] 
SİNAN OĞAN (Devamla) – İç Tüzük’ün
bütün hükümlerini bugün çiğnediniz: Siz bugün İç Tüzük’ün bütün hükümlerini
çiğnediniz. Gelin bundan vazgeçin. Meclisin saygınlığını daha fazla ayaklar
altına almayın. Egemenliği yüce Türk milletinden almaya sizin gücünüz yetmeyecektir.
Türk milletinden egemenliği alıp eğer onu, Meclisin saygınlığını ayaklarınızın
altına alırsanız Türk milleti de sizi ayaklarının altına alacaktır, bunu
unutmayınız. 
[Başkanlık kürsüsü önünde oturan HDP
milletvekillerinin “Türkiye, uyuma, iradene sahip çık!” şeklinde slogan
atmaları, sürekli alkışlar(!)] 
SİNAN OĞAN (Devamla) – Meclisin
saygınlığını ayaklar altına almanıza Türk milliyetçileri müsaade etmeyecektir. 
Sayın Başkan, daha fazla bu kepazeliğe
müsaade etmeyin. Buradan uyarıyoruz sizi, Türk milleti adına sizi uyarıyoruz. 
[Başkanlık kürsüsü önünde oturan HDP
milletvekillerinin “Hak, hukuk, adalet HDP’yle gelecek!” şeklinde slogan
atmaları, sürekli alkışlar(!)] 
SİNAN OĞAN (Devamla) – Gelin, Meclisin
saygınlığına daha fazla zarar vermeyin. 
Buradan yüce Türk milletini de göreve
çağırıyoruz. Meclisin saygınlığını her zaman olduğu gibi Türk milliyetçileri ve
yüce Türk milleti korumaya muktedirdir. 
[Başkanlık kürsüsü önünde oturan HDP
milletvekillerinin “…”(x)
şeklinde slogan
atmaları, sürekli alkışlar(!)] 
SİNAN OĞAN (Devamla) – Siz her ne kadar
onu alıp kaçak saraya emanet etmek isteseniz de biz buna müsaade etmeyeceğiz.
Sizin bugün burada yaptığınız hiçbir
işlemi tanımıyoruz. Sizin bugün burada yaptığınız işlemlerin hepsi hukuk
dışıdır, kanun dışıdır, İç Tüzük’ün bütün hükümlerine aykırıdır. 
[Başkanlık kürsüsü önünde oturan HDP
milletvekillerinden sürekli alkışlar(!)]
SİNAN OĞAN (Devamla) – Sayın Başkan,
siz bugün burada suç işliyorsunuz ve bu suçunuzun inşallah yüce Türk milleti
karşısında başta siz olmak üzere bütün grubunuzla hesabını vereceksiniz. 
[Başkanlık kürsüsü önünde oturan HDP
milletvekillerinin “Yaşasın hakların kardeşliği!” şeklinde slogan atmaları,
sürekli alkışlar(!)] 
BAŞKAN – Teşekkür ediyorum. 
Şimdi söz sırası, aleyhte söz isteyen
Konya Milletvekili Faruk Bal’a aittir. 
İZZET ÇETİN (Ankara) – Sayın Başkan,
İçişleri Bakanı seni korkuttu herhâlde! Karanlıklar prensi seni korkuttu
herhâlde! 
BAŞKAN – Buyurun Sayın Bal…
[Başkanlık kürsüsü önünde oturan HDP
milletvekillerinin “…” (x)
şeklinde slogan atmaları, sürekli alkışlar(!)]
LEVENT GÖK (Ankara) – Sayın Başkan, şu
anda Meclis TV konuşanları vermiyor. Meclis TV konuşanları vermiyor şu anda,
konuşmalar kesilmiş durumda. Usulsüzlük her yerde devam ediyor; lütfen bunu
düzeltiniz. Yandan, arkadan çekiyorlar; böyle bir şey olamaz. Bunu engelleyin
lütfen Sayın Başkan. Önden vermiyorlar… 
[Başkanlık kürsüsü önünde oturan HDP
milletvekillerinin “Direne direne kazanacağız!” şeklinde slogan atmaları,
sürekli alkışlar(!)]
BAŞKAN – Buyurun Sayın Bal. 
LEVENT GÖK (Ankara) - Sayın Başkan,
bunu inceletin lütfen.
BAŞKAN – İnceletiyorum efendim,
inceletiyorum. 
[Başkanlık kürsüsü önünde oturan HDP
milletvekillerinin “Direne direne kazanacağız!” şeklinde slogan atmaları,
sürekli alkışlar(!)]
OKTAY VURAL (İzmir) – Sayın Başkan, bu
işgali sonlandırın. 
BAŞKAN – Buyurun. 
FARUK BAL (Konya) – Sayın Başkan, ben
Türk milletinin milletvekilliyim, ben Türk milleti adına burada konuşma hakkına
sahibim. 
[Başkanlık kürsüsü önünde oturan HDP
milletvekillerinin “Direne direne kazanacağız.” şeklinde slogan atmaları,
sürekli alkışlar(!)] 
FARUK BAL (Devamla) - Sen benim söz
hakkımı sağlamakla mükellefsin. Bu gürültüyü keseceksin ve benim konuşmama
imkân sağlayacaksın. 
[Başkanlık kürsüsü önünde oturan HDP
milletvekillerinin “Bu daha başlangıç, mücadeleye devam.” Şeklinde slogan
atmaları, sürekli alkışlar(!)] 
FARUK BAL (Devamla) - Orada tuzluk
değilsin! Bazılarını tuzluk ilan edip benim söz hakkımı kesemezsin. Sustur
burayı ve benim konuşmama imkân ver. 
[Başkanlık kürsüsü önünde oturan HDP
milletvekillerinin “Bu daha başlangıç, mücadeleye devam!” şeklinde slogan
atmaları, sürekli alkışlar(!)] 
FARUK BAL (Devamla) - Kılıç
mesafesinden korkuyorsanız, biz de müktesebatımızı mı ilan edelim? Lütfen kesin
ve benim konuşmama izin verin, benim konuşmamı sağlayın. 
BAŞKAN – Lütfen siz devam edin Sayın
Bal. 
FARUK BAL (Devamla) - Burada tiyatro
oynamıyoruz, tiyatro oynamıyoruz…
[Başkanlık kürsüsü önünde oturan HDP
milletvekillerinin “Bu daha başlangıç, mücadeleye devam!” şeklinde slogan
atmaları, sürekli alkışlar(!)]
BAŞKAN – Grup başkan vekillerini davet
edeceğim efendim; siz buyurun, devam edin konuşmanıza. 
FARUK BAL (Devamla) - Tiyatro
oynamıyoruz. Bu kepazelik ya!
BAŞKAN – Lütfen Sayın Bal. 
FARUK BAL (Devamla) – Değerli milletvekilleri,
sizi ikiye ayırıyorum, isteyen istediği şekilde alınsın. 
[Başkanlık kürsüsü önünde oturan HDP
milletvekillerinin “Yaşasın halkların kardeşliği!” şeklinde slogan atmaları,
sürekli alkışlar(!)] 
FARUK BAL (Devamla) - Biri, Türk
milletinin haysiyetini, şerefini, sesini, nefesini burada konuşanlar; diğeri de
kalpleri mühürlü olanlar.
[Başkanlık kürsüsü önünde oturan HDP
milletvekillerinin “Hak, hukuk, adalet HDP’yle gelecek!” şeklinde slogan
atmaları, sürekli alkışlar(!)] 
FARUK BAL (Devamla) - Kalpleri mühürlü
olanlara söylüyorum: Bu devleti, bu Meclisi, Gazi Meclisi gaziler kurmuştur.
Burası Kuvayımilliye ruhunun inşa edildiği bir mukaddes mekândır. Burada
milletin sesi susturuluyor, burada muhalefetin sesi susturuluyor. Anayasa
askıda, İç Tüzük askıda ve burada meşruiyetini kaybetmiş AKP’nin tahribatıyla
polis devleti kurmak için bir gayrimeşru idare var. Kılıç korkusundan, kılıç
mesafesi korkusundan, korktuğu için İç Tüzük hükümlerini kullanamıyor. 
[Başkanlık Kürsüsü önünde oturan HDP
milletvekillerinin “Hak, hukuk, adalet HDP’yle gelecek!” şeklinde slogan
atmaları, sürekli alkışlar (!)]
FARUK BAL (Devamla) – İç Tüzük
hükümlerine göre, bu gürültünün, bu kepazeliğin sona erdirilmesi gerekmektedir.
Buna gücü yetmeyen Meclis Başkanlık Divanı âcizdir, acziyetini ortaya
koymuştur. Türk milleti bu acziyeti hazmedemez. Türk milletine ve onun
vekillerine söz hakkı tanıyamayan, onun konuşmasını sağlayamayan bir idare
meşruiyetini kaybetmiş ve Gazi Meclisin “ruhuna Fatiha” denilmiştir. 
[Başkanlık Kürsüsü önünde oturan HDP
milletvekillerinin (…)(X) şeklinde slogan atmaları, sürekli
alkışlar (!)]
FARUK BAL (Devamla) – Değerli
arkadaşlarım, bu, Milliyetçi Hareket Partisinin davası değildir; bu, Türk
milletinin davası olmuştur, bu, millî hâkimiyetin davası olmuştur. 
SEBAHAT TUNCEL (İstanbul) – Uğur Kaymaz
için…
(Başkanlık kürsüsü önünde oturan HDP
milletvekillerinin “Buradayız.” sesleri)
SEBAHAT TUNCEL (İstanbul) – Ceylan
Önkol için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Berkin
Elvan için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Nihat
Kazanhan için…
(Başkanlık kürsüsü önünde oturan HDP milletvekillerinden
“Buradayız.” sesleri)
FARUK BAL (Devamla) – İç Tüzük’ün
hükümlerini yerine getirmekte aciz içerisine düşmüş olan bir Başkanlık Divanı
artık meşruiyetini kaybetmiştir. Bu gayrimeşru idare altında burası kanun
yapamaz; kanun yapamayan bir Meclisin adı “millet hâkimiyetini kullanan bir
Meclis” değildir. 
SEBAHAT TUNCEL (İstanbul) – Ali İsmail
Korkmaz için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Ethem
Sarısülük için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Şerzan Kurt
için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Ümit Kurt
için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Özgecan
Aslan için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Enes Ata
için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Rojhat
Özdel için…
(Başkanlık kürsüsü önünde oturan HDP
milletvekillerinden “Buradayız.” sesleri)
FARUK BAL (Devamla) – Dolayısıyla, bu
kepazeliği ortadan kaldıramamış olan bir idarenin burayı temsil etmeye hakkı
yoktur, Başkanlık kürsüsünü temsil etmeye de hakkı yoktur. 
SEBAHAT TUNCEL (İstanbul) – Daha nice
çocuklarımız ölmesin diye bugün buradayız.
FARUK BAL (Devamla) – Benim sesim,
benim sözüm, milletin beni burada görevlendirmesi sebebiyledir. Milletin sesini
millete aktaramayacak kadar aciz içerisine düşmüş bir iktidar, ancak ve ancak,
hukuk dışı, ahlak dışı, Anayasa dışı, Tüzük dışı işlerle meşguldür. 
[Başkanlık kürsüsü önünde oturan HDP
milletvekillerinin “Direniş var, yılgınlık yok!” şeklinde slogan atmaları,
sürekli alkışlar(!)]
FARUK BAL (Devamla) – Niçin böyle
yapıyor? Bir sebebi var bunun. Bunun sebebini hep beraber paylaşalım:
Hırsızlığı kapatmak, hukuksuzluğu kapatmak, arsızlığı kapatmak için, polis
devleti inşa etmek için millî iradeye pelesenk vurulmuştur, millî iradeye
kelepçe vurulmuştur. Bu, sizin gelecekte alnınızda kara bir leke olarak
kalacaktır. Bu, sadece sizin değil, Türk demokrasinin alnında bir kara leke
olarak kalacaktır.
[Başkanlık kürsüsü önünde oturan HDP
milletvekillerin “Bu daha başlangıç mücadeleye devam!” şeklinde slogan
atmaları, sürekli alkışlar(!)]
FARUK BAL (Devamla) – Gelecekte
çocuklarınız “Baba, siz ne yaptınız? Dedelerimiz bu Meclisi kan dökerek, ter
dökerek, can vererek kurdu. 
(Mikrofon otomatik cihaz tarafından
kapatıldı)
BAŞKAN – Teşekkür ediyorum Sayın Bal.
FARUK BAL (Devamla) – “Onların
emanetini bir hırs uğruna mı heder edeceksiniz?” diye size hesap soracaklardır.
BAŞKAN – Sayın grup başkan vekilleri,
lütfen, davet ediyorum. buyurun efendim.
FARUK BAL (Devamla) – Sayın Başkan,
benim sözüm anlaşılmadı ki. Benim sözüm anlaşılmadı. Siz görevinizi
yapamadınız, susturamadınız. Susturamadığınız için de bana…
[Başkanlık kürsüsü önünde oturan HDP
milletvekillerinden sürekli alkışlar(!)]
BAŞKAN – Benim tutumum hakkında herhangi
bir değişik söz konusu değildir.
Sadece grup başkan vekillerini davet
ediyorum.
FARUK BAL (Devamla) – Sayın Başkan…
BAŞKAN – Lütfen ama…
FARUK BAL (Devamla) – Sayın Başkan,
görevini yapamayan bir Başkan olarak, meşruiyetini kaybetmiş bir Başkan olarak
bana söz hakkını tanımanızı istiyorum.
BAŞKAN – Lütfen ama… Buyurun.
Birleşime on beş dakika ara veriyorum.
Kapanma Saati:
02.36
ON YEDİNCİ
OTURUM
Açılma Saati:
02.53
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muharrem IŞIK (Erzincan)
-----0-----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin On Yedinci Oturumunu açıyorum. 
[HDP milletvekillerinin Başkanlık
kürsüsü önünde oturmaya devam etmeleri, sürekli alkışlar(!)]
XII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
5.- Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN – 684 sıra sayılı Kanun
Tasarısı’nın görüşmelerine devam edeceğiz. 
Komisyon ve Hükûmet yerinde. 
6’ncı madde
üzerinde önerge işleminde kalmıştık.
Şimdi madde
üzerindeki üç önergeyi okutup işleme alacağım.
(Kâtip Üye
Burdur Milletvekili Bayram Özçelik tarafından önergenin okunmasına başlandı)
“Türkiye Büyük Millet Meclisi Başkanlığına
Görüşülmekte
olan 684 sıra sayılı "Polis Vazife ve Salâhiyet Kanunu, Jandarma Teşkilat,
Görev ve Yetkileri Kanunu, Nüfus Hizmetleri Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısının" 6.
maddesi ile 2803 Sayılı "Jandarma, Teşkilat Görev ve Yetkileri
Kanunu'nun" Ek 5. maddesinin birinci fıkrasının üçüncü cümlesinde yapılan
değişikliğin tasarı metninden çıkarılmasını ve ikinci fıkrasındaki değişikliğin
aşağıdaki şekilde değiştirilmesini arz ve teklif ederiz.”
[Başkanlık kürsüsü önünde oturan HDP
milletvekillerinin “Direne direne kazanacağız!” şeklinde slogan atmaları,
sürekli alkışlar (!)]
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“Hasan Hüseyin Türkoğlu D.
Ali Torlak Alim Işık
Osmaniye İstanbul Kütahya
Mesut Dedeoğlu Mehmet
Erdoğan Ahmet Duran Bulut
Kahramanmaraş Muğla Balıkesir

Kemalettin Yılmaz Özcan
Yeniçeri
Afyonkarahisar Ankara”
“Yetkili ve
görevli hakim, dinlemenin yapılacağı ildeki ağır ceza mahkemesi üyesidir.”
Türkiye Büyük Millet Meclisi Başkanlığına
İnsan Hak ve
Hürriyetlerine aykırı olduğu için, Anayasaya göre yolsuzlukların üzerinin
örtülmesi amaçlandığı için 684 sayılı tasarının 6. maddesinin tasarı metninden
çıkarılmasını arz ve teklif ederiz. 
 Ali Serindağ Ali
Rıza Öztürk  Mahmut Tanal
 Gaziantep Mersin İstanbul
Osman Aydın Süleyman
Çelebi Gürkut Acar
 Aydın İstanbul Antalya
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Selahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Torba Kanun Tasarısının “6” Maddesi, Anayasa,
İçtüzük hükümlerine, Hukukun Evrensel ilkelerine, İnsanlığa karşı olduğundan,
tek parti, tek adam, diktatörlük, polis rejiminden/devletinden öte fiili
"savaş hali" uygulaması getirdiğinden, tasarıdan çıkarılmasını arz ve
talep ederiz.
Hasip Kaplan
Şırnak
BAŞKAN – Komisyon önergeye katılıyor
mu? 
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkanım.
BAŞKAN – Hükûmet katılıyor mu? 
İÇİŞLERİ BAKANI EFKAN ALA –
Katılmıyoruz Başkanım. 
BAŞKAN – Evet, önerge üzerinde söz
isteyen Sayın Hasip Kaplan… Yok. 
Gerekçeyi okutuyorum:
(Kâtip Üye Burdur Milletvekili Bayram
Özçelik tarafından önergenin okunmasına başlandı)
“Gerekçe: 
Türkiye'de 1999 yılında AB üyelik
süreci başlarken, başta Anayasa olmak üzere, uyum kanunlarıyla temel hak ve
özgürlüklerde yapılan reformlar, AB ile müzakere sürecine girildikten sonra,
artacağına dondurulmuştur. Güvenlik-özgürlük denkleminde kantarın topuzu dikta
rejiminden yana kaçmış, MİT, HSYK, yargı paketleriyle, son olarak güvenlik
paketiyle 77 milyon yurttaşımızı ‘makul şüpheli’ yapan, gizli dinleme, takip,
izleme, susturma cenderesine alan, polise vur emri veren düzenlemelere
gidilmiştir.”
[Başkanlık kürsüsü önünde oturan HDP
milletvekillerinin “Faşizme geçit vermeyeceğiz!” şeklinde slogan atmaları,
sürekli alkışlar (!)]
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“Gezi eylemlerinden 17-25 Aralık
yolsuzluk operasyonlarına, 6-8 Ekim Kobane olaylarından Şengal ve Kobane
direnişine kadar içeride ve dışarıda Hükûmetin basiretsiz bencil çıkarları
sonucu uygulanan baskı politikaları, halkın sabrını taşırmış, öfke ve itiraz
sesleri yükselmiştir. Paralel/haşhaşiler, terör, güvenlik ve asayiş
bahaneleriyle; yolsuzluklar örtülmüş, yargı susturulmuş, düşünce ve örgütlenme,
toplantı/gösteri hakkı özgürlüğü yok edilmiş, basın susturulmuştur.”
[Başkanlık kürsüsü önünde oturan HDP
milletvekillerinin (…)(X) şeklinde slogan atmaları, sürekli
alkışlar (!)]
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“12 Eylül darbe Anayasası’na, seçim
barajlarına sıkı sıkıya sarılan, ‘Başkanlık’ tartışmalarıyla masayı deviren, İç
Tüzük ve Etik Kurul uzlaşma çalışmalarını rafa kaldıran Hükûmet; çözüm
sürecini, seçim hesaplarına kurban ederek, oyalayarak, öteleyerek, Meclisten
kaçırarak, tarihî bir fırsatı değerlendirememektedir.”
[Başkanlık kürsüsü önünde oturan HDP
milletvekillerinin (…)(XX) şeklinde slogan atmaları, sürekli
alkışlar (!)]
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“Muhalefet partilerini, STK'ları, 77
milyon yurttaşımızı susturmayı, kolluğa aşırı ve oransız güç kullanmayı
meşrulaştıran, hedefleyen torba tasarı, Anayasa’nın 2’nci maddesi hukuk
devletine, 6, 7, 8’inci maddeler kuvvetler ayrılığına, 9’uncu maddesi bağımsız
yargıya, 17’nci maddesi yaşama hakkına, 19’uncu maddesi kişi hürriyeti ve
güvenliğine, 20’nci maddesi özel hayatın gizliliği ve konut dokunulmazlığına,
34’üncü maddesi toplantı ve gösteri yürüyüşü düzenleme hakkına, 37’nci maddesi
kanuni hâkim güvencesine, 119, 120 ,121 OHAL ilkelerine, 138’inci maddesi
mahkemelerin bağımsızlığına aykırı olduğundan, faşizme götüreceğinden, İç
Tüzük’ün bütün hükümlerine İnsan haklarına, hukuka, vicdana, ahlaka aykırı
olduğundan tasarıdan çıkarılmalıdır.”
BAŞKAN – Önergeyi oylarınıza  sunuyorum…
OKTAY VURAL (İzmir) – Karar yeter
sayısı efendim.
BAŞKAN - Kabul edenler… Kabul
etmeyenler… Önerge kabul edilmemiştir. 
Diğer önergeyi okutuyorum…
OKTAY VURAL (İzmir) – Sayın Başkan,
karar yeter sayısı efendim! 
BAŞKAN – Önerge üzerinde karar yeter
sayısı istenildiğini öğrendim. Önergeyi yeniden oylarınıza sunacağım, karar
yeter sayısı arayacağım.
Kabul edenler… Kabul etmeyenler… 
Kâtip Üyeler arasında uyuşmazlık olduğu
için elektronik cihazla yapacağız. 
İki dakika süre veriyorum. 
(Elektronik cihazla oylamaya başlandı) 
[Başkanlık kürsüsü önünde oturan HDP
milletvekillerinin “…”(x) şeklinde slogan atmaları, sürekli
alkışlar (!)] 
(Elektronik cihazla oylamaya devam
edildi) 
BAŞKAN – Sayın milletvekilleri, karar
yeter sayısı vardır. 
Önerge kabul edilmemiştir. 
Diğer önergeyi okutuyorum: 
[Başkanlık kürsüsü önünde oturan HDP
Grubu milletvekillerinden sürekli alkışlar (!)]
Türkiye Büyük
Millet Meclisi Başkanlığına
İnsan Hak ve Hürriyetlerine aykırı
olduğu için Anayasaya göre yolsuzlukların üzerinin örtülmesi amaçlandığı için
684 sayılı tasarının 6. maddesinin tasarı metninden çıkarılmasını arz ve teklif
ederiz. 
Ali Serindağ
(Gaziantep) ve arkadaşları
[Başkanlık kürsüsü önünde oturan HDP
milletvekillerinin “…”(x) şeklinde slogan atmaları, sürekli
alkışlar(!)] 
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkanım.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan. 
BAŞKAN – Önerge üzerinde söz isteyen
Süleyman Çelebi, İstanbul Milletvekili.
Buyurun Sayın Çelebi. (CHP sıralarından
alkışlar) 
[Başkanlık kürsüsü önünde oturan HDP
milletvekillerinin “Kadın, yaşam, özgürlük!” şeklinde slogan atmaları, sürekli
alkışlar (!)]
SÜLEYMAN ÇELEBİ (İstanbul) – Kahrolsun
faşizm! Kahrolsun faşizm! Kahrolsun faşizm! Kahrolsun faşizm! [CHP sıralarından
alkışlar, AK PARTİ sıralarından alkışlar(!)] Kahrolsun faşizm! Kahrolsun
faşizm! Kahrolsun faşizm! Kahrolsun faşizm! Kahrolsun faşizm! Kahrolsun faşizm!
[Başkanlık kürsüsü önünde oturan HDP
Grubu milletvekillerinin “Kahrolsun faşizm!” şeklinde slogan atmaları, sürekli
alkışlar (!)]
SÜLEYMAN ÇELEBİ (Devamla) – Kahrolsun
faşizm! Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! 
[Başkanlık kürsüsü önünde oturan HDP
Grubu milletvekillerinin “Hak, hukuk, adalet HDP’yle gelecek!” şeklinde slogan
atmaları, sürekli alkışlar(!)]
SÜLEYMAN ÇELEBİ (Devamla) – Kahrolsun
faşizm! Kahrolsun faşizm! (CHP sıralarından alkışlar) Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm…
[Başkanlık kürsüsü önünde oturan HDP
milletvekillerinin “Bu daha başlangıç, mücadeleye devam!” şeklinde slogan
atmaları, sürekli alkışlar(!)] 
SÜLEYMAN ÇELEBİ (Devamla) – Kahrolsun
faşizm! Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! [AK PARTİ sıralarından alkışlar (!)] Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm! Kahrolsun
faşizm! Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm…
BAŞKAN – Sayın Çelebi, plak takıldı
galiba.
SÜLEYMAN ÇELEBİ (Devamla) – Kahrolsun
faşizm! Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm!
[Başkanlık kürsüsü önünde oturan HDP
milletvekillerinin “Kahrolsun faşizm!” şeklinde slogan atmaları, sürekli
alkışlar(!)] 
SÜLEYMAN ÇELEBİ (Devamla) – Kahrolsun
faşizm! Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
[CHP sıralarından “Kahrolsun faşizm!” sesleri, sürekli
alkışlar(!)]
SÜLEYMAN ÇELEBİ (Devamla) – Kahrolsun faşizm! Kahrolsun
faşizm! Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! 
[Başkanlık kürsüsü önünde oturan HDP milletvekillerinin “Bu
daha başlangıç, mücadeleye devam!” şeklinde slogan atmaları, sürekli
alkışlar(!)]
SÜLEYMAN ÇELEBİ (Devamla) – Kahrolsun faşizm! Kahrolsun
faşizm! Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! 
(Başkanlık kürsüsü önünde oturan HDP milletvekillerinin “Bu
daha başlangıç, mücadeleye devam!” şeklinde slogan atmaları)
SÜLEYMAN ÇELEBİ (Devamla) – Kahrolsun faşizm! Kahrolsun
faşizm! Kahrolsun faşizm! Kahrolsun faşizm! Kahrolsun faşizm! Kahrolsun!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! 
(Başkanlık kürsüsü önünde oturan HDP milletvekillerinin “Bu
daha başlangıç, mücadeleye devam!” şeklinde slogan atmaları)
SÜLEYMAN ÇELEBİ (Devamla) – Kahrolsun faşizm! Kahrolsun
faşizm! Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! 
[CHP sıralarından “Faşizme geçit yok!” sesleri, sürekli
alkışlar(!)]
SÜLEYMAN ÇELEBİ (Devamla) - Kahrolsun faşizm! Kahrolsun
faşizm! Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun faşizm! Kahrolsun faşizm!
Kahrolsun faşizm! Kahrolsun faşizm! Kahrolsun! Kahrolsun! Kahrolsun! Kahrolsun!
Faşizm kahrolsun! Faşizm kahrolsun! Kahrolsun! Kahrolsun! 
[CHP sıralarından “Faşizme geçit yok! Faşizme geçit yok!”
sesleri, ayakta sürekli alkışlar(!)]
SÜLEYMAN ÇELEBİ (Devamla) - Bu faşistlerden bu ülkeyi
kurtarmak bize nasip olsun, nasip olsun! (CHP sıralarından ayakta alkışlar,
(Başkanlık kürsüsü önünde oturan HDP milletvekillerinden alkışlar)
BAŞKAN – Sayın Çelebi, teşekkür ediyorum.
237 defa “Kahrolsun faşizm!” demekle rekor kırdınız. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer önergeyi okutuyorum:
(Kâtip Üye Burdur Milletvekili Bayram
Özçelik tarafından önergenin okunmasına başlandı)
“Türkiye Büyük
Millet Meclisi Başkanlığına…”
(Başkanlık kürsüsü önünde oturan HDP
milletvekillerinden “Biz çocuklarımıza onurlu bir gelecek bırakacağız. Ya siz?”
şeklinde slogan atmaları)
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“Görüşülmekte olan 684 sıra sayılı
"Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının" 6. maddesi ile 2803 Sayılı
"Jandarma, Teşkilat Görev ve Yetkileri Kanunu'nun" Ek 5. maddesinin
birinci fıkrasının üçüncü cümlesinde…”
SEBAHAT TUNCEL (İstanbul) – Uğur Kaymaz
için…
(Başkanlık kürsüsü önünde oturan HDP milletvekillerinden
“Buradayız.” sesleri)
SEBAHAT TUNCEL (İstanbul) – Ceylan
Önkol için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Berkin
Elvan için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Nihat
Kazanhan için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Ali İsmail
Korkmaz için…
(Başkanlık kürsüsü önünde oturan HDP milletvekillerinden
“Buradayız.” sesleri)
SEBAHAT TUNCEL (İstanbul) – Ethem
Sarısülük için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Şerzan Kurt
için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Ümit Kurt
için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Özgecan
Aslan için…
(Başkanlık kürsüsü önünde oturan HDP
milletvekillerinden “Buradayız.” sesleri)
SEBAHAT TUNCEL (İstanbul) – Enes Ata
için…
(Başkanlık kürsüsü önünde oturan HDP
milletvekillerinden “Buradayız.” sesleri, alkışlar)
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…yapılan değişikliğin tasarı metninden
çıkarılmasını ve ikinci fıkrasındaki değişikliğin aşağıdaki şekilde
değiştirilmesini arz ve teklif ederiz.
Hasan Hüseyin
Türkoğlu (Osmaniye) ve arkadaşları
'Yetkili ve görevli hakim, dinlemenin
yapılacağı ilde ki ağır ceza mahkemesi üyesidir.’” 
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Önerge üzerinde söz isteyen
Özcan Yeniçeri, Ankara Milletvekili.
Buyurun Sayın Yeniçeri. (MHP
sıralarından alkışlar)
(Başkanlık kürsüsü önünde oturan HDP
milletvekillerinden “Çocuklarımız ölmesin diye, öldürülmesin diye buradayız!
sesleri) 
ÖZCAN YENİÇERİ (Ankara) – Ey AKP Grubu,
ey Meclis Başkan Vekili, ey Bakan, ey Grup Başkan Vekili, marifetinizi
beğendiniz mi? İçinize siniyor mu? 
[Başkanlık kürsüsü önünde oturan HDP
milletvekillerinin “Faşizme karşı omuz omuza!” şeklinde slogan atmaları,
sürekli alkışlar(!)] 
ÖZCAN YENİÇERİ (Devamla) - Algıladınız
mı? Bu olanı biteni kavrama durumunda oldunuz mu, olmadınız mı, ben merak
ediyorum. Marifet ortada! 
(Başkanlık kürsüsü önünde oturan HDP
milletvekillerinden “Türkiye uyuma, iradene sahip çık!” sesleri) 
ÖZCAN YENİÇERİ (Devamla) - Bakın şunu
söylüyorum: Ön sözden anlayana bizde önsözden; son sözden anlayana son sözden,
lütfenden anlayana lütfen, landan anlayana lan denir. 
Çok açık bir şekilde söylüyorum ki, bu
faşist, bu baskıcı, bu toplumu geren ve bölen yasa tasarısı bu milletin
egemenlik hakkına müdahaledir. Siz millî egemenlik hakkını gasbediyorsunuz. 
[Başkanlık kürsüsü önünde oturan HDP
milletvekillerinin “…”(x) şeklinde slogan atmalar, sürekli
alkışlar(!)] 
ÖZCAN YENİÇERİ (Devamla) - Siz yasamayı
fiilen baskı altına alıyorsunuz. Siz yasa yapılan yerde yasasızlığı
dayatıyorsunuz. Siz kural tanımıyorsunuz. Siz İç Tüzük tanımıyorsunuz. Siz
Anayasa tanımıyorsunuz ve dolayısıyla biz de sizi tanımıyoruz. 
Çok açık bir şekilde söyleyeyim ki siz
eğer bu faşist, bu alçak, bu korsan yasa tasarısını gündeme getirdiğiniz,
uygulamaya koyduğunuz andan itibaren gayrimeşru bir duruma ve konuma
geleceksiniz.
Pişkin pişkin gülebilirsiniz. Pişmiş
kelle gibi kellenizi sallayabilirsiniz. 
[Başkanlık kürsüsü önünde oturan HDP
Grubu milletvekillerinin “Direne direne kazanacağız!” şeklinde slogan atmaları,
sürekli alkışlar(!)] 
ÖZCAN YENİÇERİ (Devamla) – Ama, üzerine
basarak söylüyorum ki sizin getirmiş olduğunuz bu yasa tasarısı önce sizin
elinizi kolunuzu bağlayacaktır. Siz güdüyle, dürtüyle, sürü psikolojisiyle
hareket ediyorsunuz. Siz bu Parlamentonun öznesi değil nesnesisiniz ve sizin,
üzerine basarak söylüyorum, hiç birinizin iradesi yoktur. Burada 200 muhalefet
milletvekili var. 200… 550 eşittir 200’e indirgenmiştir ve dolayısıyla siz tek
kişinin iradesiyle hareket ediyorsunuz.
[Başkanlık kürsüsü önünde oturan HDP
milletvekillerinin “…”(x) şeklinde slogan atmaları, sürekli
alkışlar(!)]
ÖZCAN YENİÇERİ (Devamla) – Ve siz oraya
seçip gönderdiğiniz Cumhurbaşkanının siyaset yapmasını buradan seyrediyorsunuz,
tarafsızlık yeminini çiğnemesini buradan seyrediyorsunuz ve üstüne üstlük
Anayasa’yı çiğnemesini gülerek, oynayarak seyrediyorsunuz. 
[Başkanlık kürsüsü önünde oturan HDP
milletvekillerinin “Hak, hukuk, adalet HDP’yle gelecek!” şeklinde slogan
atmaları, sürekli alkışlar(!)] 
ÖZCAN YENİÇERİ (Devamla) – Siz
Anayasa’yı çiğnerseniz birileri de sizi çiğner ve şunu bilin: Bu gök kubbeyi
sizin başınıza yıkacağız. Sokaktan tutun, her yerde, her şart altında bu
faşist, bu baskıcı, bu diktatör tavrınızı şiddetli bir biçimde reddedeceğiz ve
bunun hesabını kitabını da yeri ve zamanı geldiğinde sizin önünüze koyacağız.
Bunu böyle bilmenizde sayısız yararlar var, hem de kendiniz için yararlar var. 
[Başkanlık kürsüsü önünde oturan HDP
Grubu milletvekillerinin “Direne direne kazanacağız!” şeklinde slogan atmaları,
sürekli alkışlar(!)]
ÖZCAN YENİÇERİ (Devamla) – Bakın, siz
elinizdeki mevcut yetkileri kullandınız da mı yeni yetkilere ihtiyaç duyarak,
tabir yerindeyse, hırsızlığı, yolsuzluğu örtmek amacıyla insanları baskı altına
almak için bu tasarıyı getirdiniz? Eğer yetkiniz yoksa ben size yetkilerinizi
hatırlatayım. Siz, sokaklarda ellerinde uzun namlulu silahlarla gezen adamlara
yetkiniz mi yok da müdahale edemiyorsunuz? Siz, özerklik ilan eden eşkıya sürüsüne
yetkiniz yok mu da iç güvenlik yetkisi, ilave yetki elde etmeye veya ortaya
koymaya çalışıyorsunuz? 
[Başkanlık kürsüsü önünde oturan HDP
milletvekillerinin “…”(x) şeklinde slogan atmaları, sürekli
alkışlar(!)]
ÖZCAN YENİÇERİ (Devamla) – Ve siz iki
kent arasındaki yolu yirmi altı gün kesen eşkıya sürüsüne yetkisizlikten dolayı
mı müdahale etmiyorsunuz?
[Başkanlık kürsüsü önünde oturan HDP
milletvekillerinin “Kadın, yaşam, özgürlük!” şeklinde slogan atmaları, sürekli
alkışlar(!)]
ÖZCAN YENİÇERİ (Devamla) – Siz
yetkisizlik değil, iradesizlik sorunuyla karşı karşıyasınız, bilinçsizlik
sorunuyla karşı karşıyasınız. Siz bölgede Türk milletini aşağılattınız. Siz
bölgede Türk Bayrağı’nı aşağıya indirdiniz. Siz bölgede Türk milletinin
egemenlik hakkını çiğnettirdiniz ve siz, elinizde onca büyük güç olmasına
rağmen bu gücü kullanmadınız.
[Başkanlık kürsüsü önünde oturan HDP
milletvekillerinin (...)(x) şeklinde slogan atmaları] 
ÖZCAN YENİÇERİ (Devamla) – Aslanı
kediye boğdurdunuz, polisin elini tuttunuz, askerin elini tuttunuz. Valiyi
vilayete hapsettiniz, askeri garnizona hapsettiniz, polis güçlerini emniyete
hapsettiniz; şimdi, çıktınız, orada meydana gelen hadiseleri bahane ederek bu,
“iç güvenlik” adı altında özgürlükleri tamamen ortadan kaldıran, keyfî hâle getiren
bir monark sistem dayatıyorsunuz.
(Başkanlık kürsüsü önünde oturan HDP
milletvekillerinin “Yaşasın özgürlük mücadelemiz!” şeklinde slogan atmaları)
ÖZCAN YENİÇERİ (Devamla) – Bu
dayattığınız sistemi milletin bağrına basacağını mı zannediyorsunuz? 
(Mikrofon otomatik cihaz tarafından
kapatıldı) 
ÖZCAN YENİÇERİ (Devamla) – Bundan hiç
kuşkunuz olmasın ki bu millet buna gerekli tepkiyi verecektir. Daha bundan iki
gün önce, hatırlarsanız, bir vatandaş yolda giderken durduruluyor, bu yoldaki…
BAŞKAN – Evet, teşekkür ediyorum. 
ÖZCAN YENİÇERİ (Devamla) – Ben de bu
kuralları çiğniyorum, ben de buradan gitmiyorum. Madem siz duruyorsunuz ben de
duruyorum.
(Başkanlık kürsüsü önünde oturan HDP
milletvekillerinin “İnadına özgürlük, inadına direniş!” şeklinde slogan
atmaları)
ÖZCAN YENİÇERİ (Devamla) – Şimdi, adam
tansiyon hastası, tansiyon ilacı var, tansiyon ilacını almak zorunda. Elini
kelepçeliyorlar ve adam tansiyon ilacını almıyor ve vefat ediyor. Hâl bu iken,
durum bu iken siz yeni yetkiler getirerek insanların elini, kolunu ve başka
tarafını da bağlama hakkını kendinizde niye görüyorsunuz? Size soruyorum. (MHP
sıralarından alkışlar, AK PARTİ sıralarından gülüşmeler)
YUSUF HALAÇOĞLU (Kayseri) – Karar yeter
sayısı…
[Başkanlık kürsüsü önünde oturan HDP milletvekillerinden
sürekli alkışlar(!)]
BAŞKAN – Evet, önergeyi oylarınıza
sunuyorum.
Karar yeter sayısı arayacağım.
Kabul edenler… Kabul etmeyenler…
Elektronik cihazla oylama yapacağız.
İki dakika süre veriyorum.
(Elektronik cihazla oylamaya başlandı)
FEYZULLAH KIYIKLIK (İstanbul) – Vay
zavallılar, vay!
PERVİN BULDAN (Iğdır) – Zavallı sensin
ya! Biraz terbiyeli ol. Zavallı sensin! Şu hâliniz zavallı, hâliniz. 
HASİP KAPLAN (Şırnak) – Demin de geldin
buraya pislik yapmaya… Sus!
ADİL ZOZANİ (Hakkâri) – Buradan bakınca
ayı gibi görünüyorsun, biliyor musun! Hatta domuz gibi görünüyorsun. Buradan
bakınca bir domuza benziyorsun, biliyor musun? (x)
HASİP KAPLAN (Şırnak) – Zavallı sensin,
biliyor musun!
SEBAHAT TUNCEL (İstanbul) – İradeniz
bile yok, çok zavallısınız! 
ADİL ZOZANİ (Hakkâri) – Burnunu toprağa
sok, belki bir fare bulursun. Domuz herif!
PERVİN BULDAN (Iğdır) – Tamam, tamam,
yeter.
LÜTFÜ TÜRKKAN (Kocaeli) – Hadi, iki laf
et bakalım ya! Ne oldu, sustun öyle?
(Elektronik cihazla oylamaya devam
edildi)
BAŞKAN – Evet, sayın milletvekilleri,
karar yeter sayısı vardır, önerge kabul edilmemiştir. 
Maddeyi oylarınıza sunuyorum: Kabul
edenler… 
OKTAY VURAL (İzmir) – Karar yeter
sayısı…
BAŞKAN – Karar yeter sayısı arayacağım.

Kabul edenler… Kabul etmeyenler… Karar
yeter sayısı vardır. Madde kabul edilmiştir. 
7’nci madde üzerinde üç adet önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 684 sıra sayılı
"Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının" 7. maddesi ile 2911 Sayılı
"Toplantı ve Gösteri Yürüyüşleri Kanunu'nun" 23. maddesinin birinci
fıkrasının (b) bendine eklenen "demir" ibaresinin, tasarı metninden
çıkarılmasını arz ve teklif ederiz.
 Mehmet Erdoğan Mesut
Dedeoğlu Hasan Hüseyin Türkoğlu
 Muğla Kahramanmaraş Osmaniye
 Ahmet Duran Bulut Alim
Işık D.Ali Torlak
 Balıkesir Kütahya İstanbul
 Kemalettin Yılmaz
 Afyonkarahisar
[HDP milletvekillerinin Başkanlık
kürsüsü önünde oturmaya devam etmeleri ve sürekli alkışlar (!)]
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun;
"6/10/1983 tarihli ve 2911 sayılı
Toplantı ve Gösteri Yürüyüşleri Kanununun 23 üncü maddesinin birinci fıkrasının
(b) bendine "Ateşli silahlar veya" ibaresinden sonra gelmek üzere
"havai fişek, molotof ve benzeri el yapımı olanlar dâhil" ibaresi ve
"zincir" ibaresinden sonra gelmek üzere ", demir bilye ve
sapan" ibaresi eklenmiştir." şeklindeki 7. maddesinin Tasarı
metninden çıkarılmasını arz ve teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Celal Dinçer Oğuz
Oyan Ali Sarıbaş
 İstanbul İzmir Çanakkale
BAŞKAN – Bu
önerge Anayasa’ya aykırılık önergesidir, okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Selahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Torba Kanun Tasarısının “7” Maddesi, Anayasa,
İçtüzük hükümlerine Hukukun Evrensel ilkelerine, İnsanlığa karşı olduğundan,
tek parti, tek adam, diktatörlük, polis rejiminden/devletinden öte fiili
"savaş hali" uygulaması getirdiğinden, tasarıdan çıkarılmasını arz ve
talep ederiz.
Hasip Kaplan
(Şırnak)
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI EFKAN ALA – Katılmıyoruz
Sayın Başkan. 
BAŞKAN – Önerge sahibi Sayın Kaplan…
HASİP KAPLAN (Şırnak) – Gerekçe…
BAŞKAN – Gerekçeyi okutuyorum.
Gerekçe:
Türkiye'de 1999 yılında AB üyelik
süreci başlarken, başta anayasa olmak üzere, uyum kanunlarıyla temel hak ve
özgürlüklerde yapılan reformlar, AB ile müzakere sürecine girildikten sonra
artacağına dondurulmuştur. Güvenlik-özgürlük denkleminde kantarın topuzu dikta
rejiminden yana kaçmış, MİT, HSYK, yargı paketleriyle, son olarak güvenlik
paketiyle 77 milyon yurttaşımızı makul şüpheli yapan, gizli dinleme, takip,
izleme, susturma cenderesine alan, polise vur emri veren düzenlemelere
gidilmiştir.
Gezi eyIemlerinden 17-25 Aralık
yolsuzluk operasyonlarına, 6-8 Ekim Kobane olaylarından Şengal ve Kobane
direnişine kadar içeride ve dışarıda hükümetin basiretsiz bencil çıkarları
sonucu uygulanan baskı politikaları, halkın sabrını taşırmış, öfke ve itiraz
sesleri yükselmiştir. ParaleI/haşhaşiler, terör, güvenlik ve asayiş
bahaneleriyle; yolsuzluklar örtülmüş, yargı susturulmuş, düşünce ve örgütlenme,
toplantı/gösteri hakkı özgürlüğü yok edilmiş, basın susturulmuştur.
12 Eylül darbe Anayasası’na, seçim
barajlarına sıkı sıkıya sarılan, “Başkanlık" tartışmalarıyla masayı
deviren, İç Tüzük ve Etik Kurul uzlaşma çalışmalarını rafa kaldıran hükümet; çözüm
sürecini, seçim hesaplarına kurban ederek, oyalayarak, öteleyerek, Meclisten
kaçırarak, tarihî bir fırsatı değerlendirememektedir.
Muhalefet partilerini, STK'ları, 77
milyon yurttaşımızı susturmayı, kolluğa aşırı ve oransız güç kullanmayı
meşrulaştıran hedefleyen: torba tasarı, Anayasa’nın 2’nci maddesi hukuk
devletine 6,7,8’inci maddeler kuvvetler ayrılığına, 9’uncu maddesi bağımsız
yargıya, 17’nci maddesi yaşama hakkına, 19’uncu maddesi kişi hürriyeti ve
güvenliğine, 20’nci maddesi özel hayatın gizliliği ve konut dokunulmazlığına,
34’üncü maddesi toplantı ve gösteri yürüyüş düzenleme hakkına, 37’nci maddesi
kanuni hâkim güvencesine, 119-120-121-OHAL ilkelerine, 138’inci maddesi
mahkemelerin bağımsızlığına aykırı olduğundan, faşizme götüreceğinden, İç
Tüzük’ün bütün hükümlerine, insan haklarına, hukuka, vicdana, ahlaka aykırı
olduğundan tasarından çıkarılmalıdır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun; 
"6/10/1983 tarihli ve 2911 sayılı
Toplantı ve Gösteri Yürüyüşleri Kanununun 23 üncü maddesinin birinci fıkrasının
(b) bendine "Ateşli silahlar veya" ibaresinden sonra gelmek üzere
"havai fişek, molotof ve benzeri el yapımı olanlar dâhil" ibaresi ve
"zincir" ibaresinden sonra gelmek üzere ", demir bilye ve
sapan" ibaresi eklenmiştir." şeklindeki 7. maddesinin Tasarı
metninden çıkarılmasını arz ve teklif ederiz.
Gökhan Günaydın
(Ankara) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Önerge üzerinde söz isteyen
Gökhan Günaydın, Ankara Milletvekili. 
Buyurun Sayın Günaydın. (CHP
sıralarından alkışlar)
GÖKHAN GÜNAYDIN (Ankara) – Türkiye
Büyük Millet Meclisinin onurlu ve erdemli üyeleri, sizleri saygıyla
selamlıyorum.
OKTAY VURAL (İzmir) – Teşekkür ederiz.
GÖKHAN GÜNAYDIN (Devamla) – Neden
onurlu ve erdemli üyelerini selamlıyorum, bunu açıklamama lütfen izin verin.
Diyelim ki sizin bir borcunuz var ve borcunuzu ödemiyorsunuz, üzerinizde de bir
ev var; vatandaş sizin evinize haciz koyacak ve alacağını tahsil edecek.
Borcunuzu kaçırmak için, ödememek için evinizi bir üçüncü şahsa satmış gibi
görünüyorsunuz ve üzerinizde mal varlığı bırakmıyorsunuz. Böylece borcunuzu
ödemekten kurtuluyorsunuz, tabiri caizse ahlaksızlık yapıyorsunuz. Hukukta buna
“muvazaa” derler yani hukuku arkadan dolanma derler. 
Şimdi, ben gece vakti bu örneği niye
anlattım? Biz önerge veriyoruz; Hükûmet katılıyor, Komisyon katılıyor. Peki,
gerçek iradeleri katılmak mı? Hayır, gerçek iradelerinin katılmak olmadığını
biliyoruz. Siz de sonradan zaten reddediyorsunuz. Buna ne denir? Buna “hukuku
arkadan dolanma” denir, buna “muvazaa” denir.
OKTAY VURAL (İzmir) – En hafif
tabiriyle.
GÖKHAN GÜNAYDIN (Devamla) – Ben şimdi
soruyorum: Sizin, borcunu ödememek için mal kaçıran erdemsizlerden ne farkınız
var? Ne farkınız var? (CHP sıralarından alkışlar) Buna “ahlaksızlık” denir ve
Türkiye Büyük Millet Meclisi çatısını buna alet ediyorsunuz; siz busunuz. (AK
PARTİ sıralarından gürültüler)
RECEP AKDAĞ (Erzurum) – Mahkemede
vereceksin hesabını, mahkemede.
GÖKHAN GÜNAYDIN (Devamla) – Siz busunuz
ve bu olduğunuzu size teker teker söylüyorum. 
Ben ifade ediyorum ki mal varlığınızı
kaçırmaktan, ahlaksızlık yapmaktan hiçbir farkı yoktur bunun. 
RECEP AKDAĞ (Erzurum) – Hesabını
mahkemede vereceksin.
MAHİR ÜNAL (Kahramanmaraş) – Biz,
haklarımızı mahkeme önünde arayacağız.
GÖKHAN GÜNAYDIN (Devamla) – Daha ağır
şeyler söyleyeceğim. Hiç merak etmeyin, bununla kalmayacağım, daha ağır şeyler
söyleyeceğim.
Siz burada yemin ettiniz. Neye yemin
ettiniz? Milletin kayıtsız şartsız egemenliğine yemin ettiniz. 
RECEP AKDAĞ (Erzurum) – Tek tek
hesabını mahkemede vereceksiniz.
GÖKHAN GÜNAYDIN (Devamla) – Sizden
korkan sizden kötü olsun! Hepinize birden sesleniyorum: Sizden korkan sizden
kötü olsun!
Milletin kayıtsız şartsız egemenliğine
yemin ettiniz, hukukun üstünlüğüne yemin ettiniz, Anayasa'ya sadakatten
ayrılmamaya yemin ettiniz.
OKTAY VURAL (İzmir) – Neyin üzerine?
Namus ve şeref üzerine.
GÖKHAN GÜNAYDIN (Devamla) – Siz neye
sadakatten ayrılmıyorsunuz biliyor musunuz? Sadece Recep Tayyip Erdoğan’a
sadakatten ayrılmıyorsunuz yani yemininize de sadık kalmıyorsunuz. (CHP
sıralarından alkışlar) 
Peki, söyleyelim, bunu ben neden
söylüyorum? İftira mı ediyorum? Biraz evvel Engin Altay açıkladı burada;
“Cumhurbaşkanı ‘Ya çıkacak ya çıkacak...’” Hepiniz de alkışladınız. Ben şimdi
soruyorum: Bu irade sizin iradeniz mi, Cumhurbaşkanının iradesi mi?
OKTAY VURAL (İzmir) – İrade mi var
onlarda?
GÖKHAN GÜNAYDIN (Devamla) – Hepimiz
biliyoruz ki maalesef sizde irade yok, maalesef; keşke olsaydı, keşke bu çatıyı
onurla paylaşıyor olsaydık. 
OKTAY VURAL (İzmir) – TÜRGEV’in iradesi
var, TÜRGEV’in!
GÖKHAN GÜNAYDIN
(Devamla) – Cumhurbaşkanı emretti, siz de yapıyorsunuz. Peki, sebebi ne bunun? 
YILMAZ TUNÇ (Bartın) – Sana kim
emretti?
GÖKHAN GÜNAYDIN (Devamla) – Bana kimse
emredemez, bana kimse emredemez. 
YILMAZ TUNÇ (Bartın) – Sana kim emretti
onu?
GÖKHAN GÜNAYDIN (Devamla) – Sen değilim
ben, AKP’li değilim ben…
YILMAZ TUNÇ (Bartın) – Sana kim emretti
onu?
GÖKHAN GÜNAYDIN (Devamla) – …onun için
bana hiç kimse emredemez, bunun için burada bu kadar açık konuşuyorum. 
MİHRİMAH BELMA SATIR (İstanbul) –
Olamazsın zaten! Sen kimsin ki burada olacaksın be! Yürü! 
GÖKHAN GÜNAYDIN (Devamla) – Peki,
arkadaşlar, neden bu duruma düştünüz, bunu söyleyeyim. (AK PARTİ sıralarından
gürültüler) 
MİHRİMAH BELMA SATIR (İstanbul) –
Buraya gelmek şeref ister, burada oturmak şeref ister. Sen kimsin be! Yürü!
GÖKHAN GÜNAYDIN (Devamla) – Niye bu
duruma düştünüz? Çünkü, yolsuzluk yaptın mı arkasından yoksulluk gelir,
yolsuzluk ve yoksulluğu birlikte yaptın mı arkasından yasaklar gelir. Yani,
siz, 17 Aralık günü Mevlâna törenine giderken, o ruhani törene giderken sesini
kısarak “Sıfırladın mı oğlum?” diyen adamı kurtarmak için bu kadar yalan yanlış
işlere giriyorsunuz. (CHP sıralarından alkışlar) 
OKTAY VURAL (İzmir) – “Ya, baba senin
paran onlar. Baba, benim param yok, senin paran var…”
GÖKHAN GÜNAYDIN (Devamla) – Ben size
söylüyorum: Hırsızlığı aklamak için bu Meclisi bu kadar zorlamak bu Gazi
Meclise yakışıyor mu? Yakışıyor mu, soruyorum.
OKTAY VURAL (İzmir) – “Babacığım…”
GÖKHAN GÜNAYDIN (Devamla) – Polis
devletine yaslanmaktan başka yapabileceğiniz bir şey yoktur. 
BÜLENT TURAN (İstanbul) – Umut Oran
nerede, Umut Oran? 
GÖKHAN GÜNAYDIN (Devamla) – Burada
suçlular oturuyor çünkü…
OKTAY VURAL (İzmir) – Evet, 17, 25
Aralığın üstünü örtmek isteyen görevliler var. Rüşvet ve yolsuzluk çetesinin
tetikçiliğini yaptı. 
GÖKHAN GÜNAYDIN (Devamla) – …buradaki
suçlular yolsuzluk soruşturmasını, 17 Aralığı, 25 Aralığı aklamak için bir sürü
hukuksuz işler yaptılar, çete hâlinde çalıştılar. (CHP sıralarından alkışlar)
Bir tek şansları var, siz bunları bu yasanın arkasına koyacaksınız. Peki,
korunacak mısınız? Ben size söylüyorum arkadaşlar, içlerinde tanıdığım
arkadaşlarım var, içinizde dürüst arkadaşlar var.
MİHRİMAH BELMA SATIR (İstanbul) –
Hepimiz dürüstüz, hepimiz. Sizin gibi böyle değiliz!
GÖKHAN GÜNAYDIN (Devamla) – 58’iniz
hırsızlığı onaylamadı, onların gözlerinden öperim ama şunu ben biliyorum ki…
RECEP ÖZEL (Isparta) – Hadi oradan!
MİHRİMAH BELMA SATIR (İstanbul) – Yürü!
GÖKHAN GÜNAYDIN (Devamla) – …bir dönem
daha milletvekilliği yapacağım diye böylesine hukuksuzluğa, böylesine
hırsızlığa arka çıkanları tarih yazacaktır, çocuklarınıza hesap
veremeyeceksiniz. 
OKTAY VURAL (İzmir) – Paşa, Paşa,
burası Meclis! Paşa, Paşa, burası Meclis, Meclis!
GÖKHAN GÜNAYDIN (Devamla) – Ve ben bir
kez daha buradan söylüyorum: Biz çocuklarımıza onurlu bir gelecek bırakacağız,
ya siz?
OKTAY VURAL (İzmir) – Emir komuta değil
burası!
GÖKHAN GÜNAYDIN (Devamla) – Ya siz? Ya
siz? Bunun hesabını tarih karşısında veremeyeceksiniz. 
OKTAY VURAL (İzmir) – Askerin değil bu
milletvekilleri Paşa!
GÖKHAN GÜNAYDIN (Devamla) – Hepinizi
vicdana, onura ve erdeme bir kez daha çağırıyorum. (CHP sıralarından alkışlar) 
OKTAY VURAL (İzmir) – Paşa, Paşa, yüzün
yok senin Paşa! Yüzün yok! Sen ne biçim Paşasın be!
BAŞKAN – Önergeyi oylarınıza sunuyorum…
LEVENT GÖK (Ankara) – Karar yeter
sayısı istiyoruz. 
MEHMET NACİ BOSTANCI (Amasya) – Sayın
Başkan…
BAŞKAN – Buyurun Sayın Bostancı. 
MEHMET NACİ BOSTANCI (Amasya) –
Konuşmacı grubumuza dönerek ahlaksızlık, vicdansızlık suçlamalarında
bulunmuştur, cevap vermek istiyorum. 
BAŞKAN – Buyurun Sayın Bostancı. 
Sataşma nedeniyle iki dakika söz
veriyorum. [AK PARTİ sıralarından alkışlar, HDP sıralarından alkışlar(!)]
[Başkanlık
kürsüsü önünde oturan HDP milletvekillerinin “Direne, direne kazanacağız!”)
şeklinde slogan atmaları, sürekli alkışlar(!)]
VIII.-
SATAŞMALARA İLİŞKİN KONUŞMALAR (Devam)
8.- Amasya
Milletvekili Mehmet Naci Bostancı'nın, Ankara Milletvekili Gökhan Günaydın’ın
684 sıra sayılı Kanun Tasarısı’nın 7’nci maddesiyle ilgili önerge üzerinde
yaptığı konuşması sırasında AK PARTİ Grubuna sataşması nedeniyle konuşması
MEHMET NACİ
BOSTANCI (Amasya) – Değerli arkadaşlar, hepinizi saygıyla selamlıyorum. 
(CHP ve MHP
sıralarından sıra kapaklarına vurmalar) 
MEHMET NACİ
BOSTANCI (Devamla) – Beş gün içerisinde birçok sataşma yapıldı, dikkat edin,
cevap vermemeye çalışıyoruz.
LÜTFÜ TÜRKKAN
(Kocaeli) – İn aşağı oradan!
MEHMET NACİ
BOSTANCI (Devamla) – Çünkü, biz burada bir yasanın müzakeresi için uğraşıyoruz.
Bazı insanlar da açıktan irade beyanıyla “Bu yasa çıkmayacak.” diye gelip
burada Meclise talimat vermeye kalkıyorlar. Konuşmacı, gerçek irademizin
dışında davrandığımızı…
[Başkanlık
kürsüsü önünde oturan HDP milletvekillerinin “Biz çocuklarımıza onurlu bir
gelecek bırakacağız ya siz?”) şeklinde slogan atmaları, sürekli alkışlar(!)]
MEHMET NACİ
BOSTANCI (Devamla) - …hukukun arkasını dolandığımızı söyledi. Beş gündür burada
İç Tüzük’ün arkasından dolanarak netice almaya çalışıyorlar. (AK PARTİ
sıralarından alkışlar) 
Gerçek iradeleri
nedir? İç Tüzük mü, yasa mı, hukuk mu? Hiçbirisi değil. Gerçek iradeleri: “Bu
yasa buradan çıkmayacak!” Bunu sağlamak için uğraşıyorlar. 
[Başkanlık
kürsüsü önünde oturan HDP milletvekillerinin “Bu daha başlangıç, mücadeleye
devam!”) şeklinde slogan atmaları, sürekli alkışlar(!)]
MEHMET NACİ
BOSTANCI (Devamla) – Ama, biz ne yaptığımızı iyi biliyoruz, ne yaptığımızı iyi
biliyoruz. O yüzden, biz işimize bakacağız arkadaşlar, onlar da kendi işlerine
bakacaklar. Ama, burada yapılan hakaretler için her bir arkadaşımız
mahkemelerde hakkını arayacak. 
Saygılar. (AK
PARTİ sıralarından alkışlar) 
BAŞKAN –
Teşekkür ediyorum. 
XII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
5.- Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları (1/995, 2/422,
2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684) (Devam)
BAŞKAN –
Önergeyi oylarınıza sunuyorum: Kabul edenler… 
ALİ SERİNDAĞ (Gaziantep) – Karar yeter
sayısı…
BAŞKAN – Karar
yeter sayısı arayacağım. 
Kabul
etmeyenler…
LÜTFÜ TÜRKKAN
(Kocaeli) – Sen camide yetişmiş bir papazsın!
MİHRİMAH BELMA
SATIR (İstanbul) – Ya, düzgün konuş be! Saygısız! 
BAŞKAN –
Elektronik cihazla oylama yapacağız. İki dakika süre veriyorum.
(Elektronik
cihazla oylamaya başlandı)
RECEP ÖZEL
(Isparta) – Ne diyorsun sen ya, ne diyorsun?
LÜTFÜ TÜRKKAN
(Kocaeli) – Konuşma lan oradan şerefsiz! Sana diyorum sana, şerefsiz!
MİHRİMAH BELMA
SATIR (İstanbul) – Terbiyesiz! Saygısız!
MAHİR ÜNAL
(Kahramanmaraş) – Hiç kimseye “papaz” deme hakkın yok Sayın Türkkan!
RECEP ÖZEL
(Isparta) – Hadi oradan!
LÜTFÜ TÜRKKAN
(Kocaeli) – Sahtekâr!
RECEP ÖZEL
(Isparta) – Görüşeceğiz seninle.
LÜTFÜ TÜRKKAN
(Kocaeli) – Aklını alırım, biliyorsun değil mi? Burada sen ahkâm kessen ne
olur, dangalak! 
RECEP ÖZEL
(Isparta) – Görüşeceğiz seninle. 
LÜTFÜ TÜRKKAN
(Kocaeli) – Hadi gel!
MİHRİMAH BELMA
SATIR (İstanbul) – Bu sözü yakıştırıyor musunuz kendinize. Aklı başında
adamsınız güya. 
CUMA İÇTEN
(Diyarbakır) – Psikolojileri bozulmuş, psikolojileri.
HAKAN ÇAVUŞOĞLU (Bursa) – Çok zor
durumdasın, bitiksin! Siz bu akşam kimlerin takdirine mazhar oluyorsunuz,
farkında mısınız hey!
LÜTFÜ TÜRKKAN (Kocaeli) – Bağırma lan
dangalak, bağırma! Sen git Bursa’da otlan biraz, misket oyna. Halit’in
bahçesinde misket oyna, Halit’in! Anladın değil mi hangi Halit’in diyorum? Git,
onun bahçesinde misket oyna biraz.
BAŞKAN – Sayın Nazlıaka… Sayın
Nazlıaka… 
AYLİN NAZLIAKA (Ankara) – İç Tüzük’ün
hangi maddesini ihlal ediyorum? (AK PARTİ sıralarından gürültüler, “Dans et,
dans.” sesleri)
BAŞKAN - Lütfen ama Sayın Nazlıaka. Hiç
de doğru değil, bir sayın milletvekiline hiç de yakışmıyor yani. 
PERVİN BULDAN (Iğdır) – Sen çok mu
doğru şeyler yapıyorsun?
BAŞKAN – Siz alkışa devam edin.
LÜTFÜ TÜRKKAN (Kocaeli) – Sayın Başkan,
esas oraya müdahale et.
AYLİN NAZLIAKA (Ankara) – Hangi madde,
hangi kanun?
LÜTFÜ TÜRKKAN (Kocaeli) – Başkan…
AYLİN NAZLIAKA (Ankara) – Başkalarının
görmesinden utandığınız şeyi yapmayın o zaman!
İBRAHİM KORKMAZ (Düzce) – Böyle gel,
böyle; bizi de çek kameraman.
(Elektronik cihazla oylamaya devam
edildi)
BAŞKAN - Sayın milletvekilleri, karar
yeter sayısı vardır, önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı
"Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının" 7. maddesi ile 2911 Sayılı
"Toplantı ve Gösteri Yürüyüşleri Kanunu'nun" 23. maddesinin birinci
fıkrasının (b) bendine eklenen "demir" ibaresinin, tasarı metninden
çıkarılmasını arz ve teklif ederiz 
Hasan Hüseyin
Türkoğlu (Osmaniye) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkanım.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Önerge üzerinde söz isteyen
Sinan Oğan, Iğdır Milletvekili.
Buyurun Sayın Oğan. (MHP sıralarından
alkışlar)
SİNAN OĞAN (Iğdır) – Sayın Başkan,
değerli milletvekilleri; İçişleri Bakanı burada oturuyor ve kendisine
soruyorum: Şimdi, polise geniş yetkiler veren bu yasayı getirdiniz. Dün bir
arkadaşımız şehit edildi. Sayın Bakan, Fırat Çakıroğlu’nu korumak için hangi
madde, hangi kanun eksikti de dün koruyamadınız, bugün getirdiğiniz bu yasayla
korumaya çalışıyorsunuz? 
ERKAN AKÇAY (Manisa) – Fırat
Çakıroğlu’nun hesabını vereceksin sen!
SİNAN OĞAN (Devamla) – Sizden cevap
talep ediyorum Sayın Bakan. Fırat Çakıroğlu’nu koruyamadınız; madde mi
yetmiyordu, kanun mu yetmiyordu, ne yetmiyordu? Yetmeyen bir şey vardı, sizin
yüreğiniz yetmiyordu onu korumaya. 
ALİ ÖZ (Mersin) – İradesizliğiniz,
iktidarsızlığınız!
SİNAN OĞAN (Devamla) – Sizin yüreğiniz
ancak PKK’lılarla kol kola girmeye yetiyor, sizin yüreğiniz PKK’yla kol kola
girmeye yetiyor. (AK PARTİ sıralarından gürültüler) 
Susun!
ERKAN AKÇAY (Manisa) – Tuh size, utanma
da yok! Beş senedir iş birliği yapıyorsunuz.
OKTAY VURAL (İzmir) – Şunlara bakın ya,
şu yüzle gülüyorlar ya! Oslo’da gayrimeşru çocuğun var. Gülüyorlar ya!
SİNAN OĞAN (Devamla) – Buradan Sayın
Meclis Başkan Vekiline bir soru soracağım. Biraz önce sizin yanınıza
geldiğimizde dediniz ki: “Bir iki madde sonra kapatacağım.” Biz, erkek adamın,
sözünde duran adamın bu Mecliste Başkan Vekilliği yaptığını zannediyorduk.
BAŞKAN – Hayır Sayın Oğan, “Ara vereceğim.”
dedim, kapatma söz konusu değil. 
SİNAN OĞAN (Devamla) – “Kapatacağım.”
dediniz. 
BAŞKAN – Lütfen…
Buyurun.
OKTAY VURAL (İzmir) – Ara versen ne
olur, reklam versen ne olur? Ne oldu, reklam mı olacaksın? Ara verince reklam
mı yapacaksın?
SİNAN OĞAN (Devamla) – Bir Meclis
Başkanı yalan konuşuyorsa, bir Meclis Başkanı eğer yalan konuşuyorsa burada bu
Meclisin…
BAŞKAN – Sayın Oğan, doğru değil
sözleriniz. Ara vereceğimi söyledim ben.
OKTAY VURAL (İzmir) – Doğrudur; yalan,
yalan!
SİNAN OĞAN (Devamla) – Yalan
konuşuyorsun! Sayın Sadık Yakut, yalan konuşmayın. Biraz önce geldiğimizde
aynen dediniz ki: “Biz bu Meclisi bunlara mı teslim edeceğiz, birazdan kapatıp
gideceğiz.” (x) Böyle demediniz mi? Dediniz.
BAŞKAN – Doğru, doğru. 
OKTAY VURAL (İzmir) – Evet, niye
yapmıyorsun gereğini? Niye teslim oluyorsun? 
SİNAN OĞAN (Devamla) – Utanmıyor
musunuz? Sayın Sadık Yakut, insan utanır, insan kızarır; yaşınızı başınızı
almış adamsınız, üç döneminizi tamamladınız. 
OKTAY VURAL (İzmir) – Niye
söylemiyorsun onlara gidip, niye? Niye gidip onlara söylemiyorsunuz? Niye
gereğini yapmıyorsunuz?
SİNAN OĞAN (Devamla) – Size ne
verdiler, size ne verdiler sizi böyle burada esir ettiler?
BAŞKAN – 10’uncu madde görüşüldükten
sonra kapatacağız.
MAHİR ÜNAL (Kahramanmaraş) – Sayın Başkan,
sizi tahrik etmeye çalışıyor. 
OKTAY VURAL
(İzmir) – 20’nci maddeye kadar gelin yüreğiniz yetiyorsa! 10’uncu maddeye
kadarmış…
SİNAN OĞAN (Devamla) – Size ne verdiler
de sizi burada böyle mum gibi diktiler Sadık Yakut? Sizi burada mum gibi diken
nedir? 
MAHİR ÜNAL (Kahramanmaraş) – Meclise
duyduğu sadakattir. Türkiye Büyük Millet Meclisine bağlılığıdır ve sadakatidir.

SİNAN OĞAN (Devamla) – Ne verdiler
size? 
OKTAY VURAL (İzmir) – Acziyetinizi
gösteriyorsunuz, acziyet içerisindesiniz!
SİNAN OĞAN (Devamla) – Niye yalan
konuşuyorsunuz? Biraz önce… Türkiye Büyük Millet Meclisi Başkanı yalan
konuşmaz. 
OKTAY VURAL (İzmir) – “Ara vereceğiz.” dediniz,
“Kapatacağız.” Dediniz, “Bu görüntü olmuyor.” dediniz, yalan söylediniz!
SİNAN OĞAN (Devamla) – Sayın Grup Başkan
Vekili, Türkiye Büyük Millet Meclisi Başkan Vekili yalan konuşmaz.
OKTAY VURAL (İzmir) – Hepsi yalan!
SİNAN OĞAN (Devamla) – Bırakınız
Başkanı, erkek adam yalan konuşmaz. Niye yalan konuşuyorsunuz? Niye yalan
konuşuyorsunuz? (AK PARTİ sıralarından gürültüler)
BAŞKAN – Sayın Oğan, konuşmanıza devam
edin lütfen. 
OKTAY VURAL (İzmir) – Kadınlar da yalan
söylemez. 
[Başkanlık kürsüsü önünde oturan HDP
Grubu milletvekillerinin (...)(x) şeklinde slogan
atmaları]
SİNAN OĞAN (Devamla) – Biraz önce bunu
söylediniz. Biz molotofa karşı değiliz ama siz değerli…
(Başkanlık kürsüsü önünde oturan HDP
milletvekillerinin “Kadın, yaşam, özgürlük!” şeklinde slogan atmaları]
SİNAN OĞAN (Devamla) – Sükûneti sağlar
mısınız?
Bu Mecliste Meclis İdare Amiri varmış. 
OKTAY VURAL (İzmir) – Var mı?
SİNAN OĞAN (Devamla) – Bu Mecliste bir
Meclis İdare Amiri varmış. Kayıp ilanı veriyorum buradan, kayıp ilanı
veriyorum, nerede bu Meclisin…
(Başkanlık kürsüsü önünde oturan HDP milletvekillerinin
(...)(xx) şeklinde slogan atmaları.)
SİNAN OĞAN (Devamla) – Kayıp ilanı
varmış. Meclisin güvenliğini sağlamak iktidarın görevidir. İşinize gelince
burası, gelmeyince burası. 
OKTAY VURAL (İzmir) – Burada Meclis
İdare Amiri yok ki. 
ERKAN AKÇAY (Manisa) – Meclis Başkanı
yok ki. 
HASAN HÜSEYİN TÜRKOĞLU (Osmaniye) –
Kamer Genç’e yetiyor gücü. 
SİNAN OĞAN (Devamla) – Salim Uslu
nerededir? Kayıp ilanı verdik Salim Uslu’ya. Gelsin, çıksın buraya, boyunu
posunu görelim bir. Gelsin Meclisin düzenini sağlasın. Hani nerede Sadık Yakut?
(AK PARTİ sıralarından gürültüler) 
MEHMET ŞÜKRÜ ERDİNÇ (Adana) – Arkanda,
arkanda. 
FATİH ŞAHİN (Ankara) – Arkana bak,
arkanda. 
SİNAN OĞAN (Devamla) – Buradan Kamer
Genç’i itekleye itekleye götüren Sadık Yakut nerede? Gelsin buraya. Ha, demek
ki, tabii, neymiş? Demek ki böyle de iş birliği varmış aranızda. (AK PARTİ
sıralarından gürültüler)
Değerli milletvekilleri…
(Başkanlık kürsüsü önünde oturan HDP
milletvekillerinin “...” (x) şeklinde slogan atmaları)
SİNAN OĞAN (Devamla) – Sükûneti sağlar
mısınız Sayın Başkan. 
OKTAY VURAL (İzmir) – Sayın Başkan,
işgale son verin, işgale son verin.
SİNAN OĞAN (Devamla) – Sükûneti
sağlayın Sayın Başkan.
(Mikrofon otomatik cihaz tarafından
kapatıldı) 
BAŞKAN – Teşekkür ederim Sayın Oğan.
SİNAN OĞAN (Devamla) – Bitmedi Başkan.
Sükûneti sağlayın.
(Başkanlık kürsüsü önünde oturan HDP milletvekillerinin
“Bu daha başlangıç, mücadeleye devam!” şeklinde slogan atmaları)
OKTAY VURAL (İzmir) – Sayın Başkan,
iradenizi kullanın, yetkinizi kullanın; işgale son verin.
SİNAN OĞAN (Devamla) – Sükûneti sağlayın
Sayın Başkan, ben süremi kullanmadım daha.
BAŞKAN – Teşekkür ediyorum Sayın Oğan.
Birleşime beş dakika ara veriyorum.
Kapanma Saati:
03.41
ON SEKİZİNCİ
OTURUM
Açılma Saati:
03.49
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muharrem IŞIK (Erzincan)
-----0-----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin On Sekizinci Oturumunu açıyorum. 
[HDP milletvekillerinin Başkanlık
kürsüsü önünde oturmaya devam etmeleri, sürekli alkışlar(!)]
BAŞKAN - 684 sıra sayılı Kanun
Tasarısı’nın görüşmelerine devam edeceğiz. 
Komisyon ve Hükûmet yerinde. 
7’nci madde
üzerinde Iğdır Milletvekili Sinan Oğan ve arkadaşlarının önergesinin
oylanmasında kalmıştık. 
YUSUF HALAÇOĞLU
(Kayseri) – Karar yeter sayısı...
BAŞKAN - Şimdi,
önergeyi oylarınıza sunacağım, karar yeter sayısı arayacağım. 
Elektronik
cihazla oylama yapacağız.
İki dakika süre
veriyorum.
(Elektronik
cihazla oylama yapıldı) 
BAŞKAN – Sayın milletvekilleri, karar
yeter sayısı vardır, önerge kabul edilmemiştir.
Maddeyi oylarınıza sunuyorum...
YUSUF HALAÇOĞLU (Kayseri) – Karar yeter
sayısı...
BAŞKAN – Karar yeter sayısı
istiyorsunuz, arayacağım. 
Elektronik cihazla oylama yapacağız.
Bir dakika süre veriyorum. 
(Elektronik cihazla oylama yapıldı)
BAŞKAN – Sayın milletvekilleri, karar
sayısı vardır, madde kabul edilmiştir. 
8’inci madde üzerinde üç adet önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 684 sıra sayılı
"Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının" 8. maddesi ile 2911 Sayılı
"Toplantı ve Gösteri Yürüyüşleri Kanunu'nun" 33. maddesinin birinci
fıkrasının (a) bendine eklenen ",demir" ibaresinin tasarı metninden
çıkarılmasını, (b) bendinde yer alan "altı aydan" ibaresinin
"bir yıldan" olarak değiştirilmesini arz ve teklif ederiz.

 Mehmet Erdoğan Mustafa
Kalaycı Hasan Hüseyin Türkoğlu
 Muğla Konya Osmaniye
 Ali Öz Emin
Çınar Alim Işık
 Mersin Kastamonu Kütahya
 Adnan Şefik Çirkin
 Hatay
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus Hizmetleri Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporunun,
"2911 sayılı Kanunun 33 üncü maddesinin birinci fıkrası
aşağıdaki şekilde değiştirilmiştir. 
"Toplantı ve gösteri yürüyüşlerine;
a)  Ateşli silahlar veya havai fişek, molotof ve benzeri el
yapımı olanlar dâhil patlayıcı maddeler veya her türlü kesici, delici aletler
veya taş, sopa, demir ve lastik çubuklar, boğma teli veya zincir, demir bilye
ve sapan gibi bereleyici ve boğucu araçlar veya yakıcı, aşındırıcı, yaralayıcı
eczalar veya diğer her türlü zehirler veya her türlü sis, gaz ve benzeri
maddeler taşıyarak veya kimliklerini gizlemek amacıyla yüzlerini tamamen veya
kısmen bez vesair unsurlarla örterek katılanlar iki yıl altı aydan dört yıla
kadar,
b)  Yasadışı örgüt ve topluluklara ait amblem ve işaret
taşıyarak veya bu işaret ve amblemleri üzerinde bulunduran üniformayı andırır
giysiler giyerek katılanlar ile kanunların suç saydığı nitelik taşıyan afiş,
pankart, döviz, resim, levha, araç ve gereçler taşıyarak veya bu nitelikte
sloganlar söyleyerek veya ses cihazları ile yayınlayarak katılanlar altı aydan
üç yıla kadar, hapis cezası ile cezalandırılırlar."
şeklindeki 8. maddesinin Tasarı metninden çıkarılmasını arz
ve teklif ederiz.
Ali Serindağ Ali
Sarıbaş Ahmet Toptaş
 Gaziantep  Çanakkale Afyonkarahisar
Ali Rıza Öztürk Celal
Dinçer Tanju Özcan
 Mersin  İstanbul Bolu
BAŞKAN – Şimdi okutacağım önerge Anayasa’ya aykırılık
önergesi. 
Türkiye Büyük Millet Meclisi
Başkanlığına
Görüşülmekte olan 684 sıra sayılı Polis Vazife ve Selahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Torba Kanun Tasarısının “8” Maddesi, Anayasa, İçtüzük hükümlerine, hukukun
evrensel ilkelerine, insanlığa karşı olduğundan, tek parti, tek adam,
diktatörlük, polis rejiminden/devletinden öte fiilî "savaş hali"
uygulaması getirdiğinden, tasarıdan çıkarılmasını arz ve talep ederiz.
Hasip
Kaplan 
Şırnak
BAŞKAN – Komisyon önergeye katılıyor mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan. 
BAŞKAN – Önerge sahibi Sayın Kaplan?
Yok.
Gerekçeyi okutuyorum.
Gerekçe:
Türkiye'de 1999 yılında AB üyelik süreci başlarken, başta
Anayasa olmak üzere, uyum kanunlarıyla temel hak ve özgürlüklerde yapılan
reformlar, AB ile müzakere sürecine girildikten sonra, artacağına
dondurulmuştur. 
Güvenlik-özgürlük denkleminde kantarın
topuzu dikta rejiminden yana kaçmış, MİT, HSYK, yargı paketleriyle, son olarak
güvenlik paketiyle 77 milyon yurttaşımızı "makul şüpheli" yapan,
gizli dinleme, takip, izleme, susturma cenderesine alan, polise vur emri veren
düzenlemelere gidilmiştir.
Gezi eyIemlerinden 17-25 Aralık
yolsuzluk operasyonlarına, 6-8 Ekim Kobane olaylarından Şengal ve Kobane
direnişine kadar, içeride ve dışarıda Hükûmetin basiretsiz, bencil çıkarları
sonucu uygulanan baskı politikaları halkın sabrını taşırmış, öfke ve itiraz
sesleri yükselmiştir. Paralel/haşhaşiler, terör, güvenlik ve asayiş
bahaneleriyle yolsuzluklar örtülmüş, yargı susturulmuş, düşünce ve örgütlenme,
toplantı/gösteri hakkı özgürlüğü yok edilmiş, basın susturulmuştur.
12 Eylül darbe Anayasası’na, seçim
barajlarına sıkı sıkıya sarılan, “Başkanlık" tartışmalarıyla masayı
deviren, İç Tüzük ve Etik Kurul uzlaşma çalışmalarını rafa kaldıran Hükûmet,
çözüm sürecini seçim hesaplarına kurban ederek, oyalayarak, öteleyerek,
Meclisten kaçırarak tarihî bir fırsatı değerlendirememektedir.
Muhalefet partilerini, STK'ları, 77
milyon yurttaşımızı susturmayı, kolluğa aşırı ve oransız güç kullanmayı
meşrulaştıran hedefleyen torba tasarı, Anayasa’nın 2’nci maddesi hukuk devletine,
6,7,8’inci maddeler kuvvetler ayrılığına, 9’uncu maddesi bağımsız yargıya,
17’nci maddesi yaşama hakkına, 19’uncu maddesi kişi hürriyeti ve güvenliğine,
20’nci maddesi özel hayatın gizliliği ve konut dokunulmazlığına, 34’üncü
maddesi toplantı ve gösteri yürüyüş düzenleme hakkına, 37’nci maddesi kanuni
hakim güvencesine, 119, 120, 121 OHAL ilkelerine,138’inci maddesi mahkemelerin
bağımsızlığına aykırı olduğundan, faşizme götüreceğinden, İç Tüzük’ün bütün
hükümlerine, insan haklarına, hukuka, vicdana, ahlaka aykırı olduğundan
tasarından çıkarılmalıdır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2911 sayılı Kanunun 33 üncü
maddesinin birinci fıkrası aşağıdaki şekilde değiştirilmiştir. 
"Toplantı ve gösteri
yürüyüşlerine;
a)  Ateşli silahlar veya havai fişek,
molotof ve benzeri el yapımı olanlar dâhil patlayıcı maddeler veya her türlü
kesici, delici aletler veya taş, sopa, demir ve lastik çubuklar, boğma teli
veya zincir, demir bilye ve sapan gibi bereleyici ve boğucu araçlar veya
yakıcı, aşındırıcı, yaralayıcı eczalar veya diğer her türlü zehirler veya her
türlü sis, gaz ve benzeri maddeler taşıyarak veya kimliklerini gizlemek
amacıyla yüzlerini tamamen veya kısmen bez vesair unsurlarla örterek katılanlar
iki yıl altı aydan dört yıla kadar,
b)  Yasa dışı örgüt ve topluluklara ait
amblem ve işaret taşıyarak veya bu işaret ve amblemleri üzerinde bulunduran
üniformayı andırır giysiler giyerek katılanlar ile kanunların suç saydığı
nitelik taşıyan afiş, pankart, döviz, resim, levha, araç ve gereçler taşıyarak
veya bu nitelikte sloganlar söyleyerek veya ses cihazları ile yayınlayarak
katılanlar altı aydan üç yıla kadar, hapis cezası ile cezalandırılırlar."
şeklindeki 8. maddesinin Tasarı
metninden çıkarılmasını arz ve teklif ederiz.
Ali Rıza Öztürk
(Mersin) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Önerge üzerinde söz isteyen,
Mersin Milletvekili Ali Rıza Öztürk.
Buyurun Sayın Öztürk. (CHP sıralarından
alkışlar)
ALİ RIZA ÖZTÜRK (Mersin) – Sayın
Başkan, değerli milletvekilleri; görüşülmekte olan kanun tasarısıyla ilgili söz
aldım. 
Şimdi, öncelikle şunu söylemek
istiyorum: “Molotofa özgürlük” diye sık sık Sayın Cumhurbaşkanı ve Başbakan
tarafından dile getiriliyor. Hemen şunun altını çizmek istiyorum: Uygulamada
Türk Ceza Kanunu’nun 174’üncü maddesine göre zaten molotof taşıyanlar Yargıtay
tarafından ve mahkemeler tarafından gerekli cezaya çarptırılıyorlar. Sayın
İçişleri Bakanı acaba buraya çıkıp da bir tane molotof yakalatıp da serbest
bırakılan kişi var mıdır, onu açıklasın. 
İkinci husus: Eğer bu molotofkokteyli
bir terör örgütüne yardım etmek amacıyla kullanılıyorsa Türk Ceza Kanunu’nun
314’üncü maddesine göre silahlı örgüt kurmaktan zaten yargılanıyor. 
Değerli milletvekilleri, burada
üzerinde söz aldığım madde 2911 sayılı Toplantı ve Gösteri Yürüyüşleri
Yasası’nın 33’üncü maddesindeki hem suçun tanımını değiştiren hem de suçun ceza
miktarını değiştiren bir olay. Biz daha önce 22/7/2010 tarihinde kamuoyunda
“taş atan çocuklar yasası” olarak bilinen Terörle Mücadele Kanunu ile Bazı
Kanunlarda Değişiklik Yapılmasına Dair Kanun…
Eğer İçişleri Bakanı burayı dinlerse…
Sayın İçişleri Bakanı, burayı dinlerseniz… Lütfen, millî iradeye saygı duyun
Sayın Bakan. Siz millî iradeden gelmediniz ama bir saygı duyun lütfen. 
Şimdi değerli milletvekilleri,
22/7/2010 tarihinde kamuoyunda “taş atan çocuklar yasası” olarak bildiğimiz
yasada biz bu Toplantı ve Gösteri Yürüyüşleri Yasası’nın 33’üncü maddesinde
öngörülen ceza miktarlarını özgürlük adına değiştirmiştik, yani düşürmüştük.
Eski yasada, yani 1983 tarihli eski yasada iki yıldan beş yıla kadar hapis
cezasıyla cezalandırıldığı hâlde, bizim yaptığımız, 2010’da yaptığımız
değişiklikle bu cezanın miktarını altı aydan üç yıla kadar yaptık yani alt
sınırı düşürdük. Bunu kiminle yaptık? Adalet Komisyonunun bugünkü Başkanı ve
AKP’li milletvekili arkadaşlarımızla beraber yaptık. Neden yaptık? O tarihte
Adalet ve Kalkınma Partisi adına konuşan Hakkı Köylü bu kürsüde, 20 Temmuz 2010
günlü toplantıda diyor ki, aynen şunu söylüyor: “O da 2911 sayılı Kanun
olağanüstü şartlarda çıkarılmış olan despot bir yasa. Bu Yasa’ya göre, demin
bahsettiğim şekilde herhangi birisi izinsiz bir gösteri yürüyüşüne katıldı,
polis ‘Dağılın.’ dedi, dağılmadı, başka bir şey yapmadı. Polis dağıtmaya
başladığı andan itibaren ceza hükümleri devreye giriyor ama taşla, sopayla
-bakın silah demiyorum, silah daha sonra, diğer silahlar…” Devam ediyor, “Bu nedenle,
biz özgürlük ve güvenlik dengesinde özgürlükten yana tercihimizi kullanıyoruz.”
diyor Hakkı Köylü. Biz de o tarihte Cumhuriyet Halk Partisi olarak bu kürsüde
bu düzenlemeye destek vermiştik. Şimdi ne oldu da geldiniz aynı yasada -aynı
cezayı- alt sınırı iki buçuk yıldan dört yıla çıkartıyorsunuz ve cezanın
içerisine, tutuyorsunuz havai fişek sokuyorsunuz? Allah aşkına, havai fişeğin
siz bugüne kadar hiçbir zararlı etkisini gördünüz mü? Havai fişek toplumsal
nümayişlerde, düğünlerde hepinizin attığı havai fişektir. O zaman, o havai
fişeği oralarda -oralarda da topluluk var- bulundurursanız gene suçtur. 
Şimdi, değerli milletvekilleri, burada
temel olarak itiraz ettiğimiz mesele şudur: Bir: Suçun vasıf ve mahiyetinin
değiştirilmesi yani 33’üncü maddesinin terör rejimine alınmış olmasına
itirazımız vardır. İki: Cezanın miktarının artırılmasına itirazımız vardır.
Üçüncüsü: Buraya cebine bir sapanla bir tane demir bilye sokup giden adam bu
Toplantı ve Gösteri Yürüyüşleri Yasası’nda, yakalanırsa, doğrudan tutuklama
nedeni sayılacak, 33’üncü madde terör rejimine alındığı için gidilecek.
Şimdi ben soruyorum: Yahu Allah aşkına,
cebinde bir bilyeyle bir sapan olan adam otomatikman -böyle bir toplantıda
hasbelkader bulunsa bile- tutuklanıp hapse atılır mı? Tutuklama nedenleri, ey
Doğan Kubat, Ceza Muhakemesi Kanunu’nun 100’üncü maddesinde açıkça sayılı değil
midir? Cumhurbaşkanına hakaret bir tutuklama nedeni midir? Suçun vasıf ve
mahiyeti hiçbir zaman hiçbir ülkede tutuklama nedeni değildir. Tutuklama için
gerekli nedenler bellidir; delillerin karartılması, kaçma şüphesinin olması ve
bunların başka yollarla önlenmemesi hâlinde tutuklama yapılır. 
(Mikrofon otomatik cihaz tarafından
kapatıldı) 
ALİ RIZA ÖZTÜRK (Devamla) – Suçun
miktarı bunu etkilemez. Siz şimdi burada kalkıyorsunuz, bir sapan ile bir demir
bilye bulunan adamı tutukluyorsunuz, dört buçuk yıl ceza veriyorsunuz, ondan
sonra bize “Ya bunun neresine karşısınız?” diyorsunuz. İşte burasına karşıyız
bu maddenin.O nedenle bunun eski hâline, sizin özgürlük anlayışında olduğunuz
dönemdeki hâline getirilmesini istiyoruz.
Önergemizin kabulünü diliyorum,
saygılar sunuyorum. (CHP sıralarından alkışlar)
BAŞKAN – Teşekkür ediyorum. 
BİNNAZ TOPRAK (İstanbul) – Sayın
Başkan, burada makul şüpheliler var bir tane orada, birkaç tane orada!
BAŞKAN – Önergeyi oylarınıza sunacağım:
Kabul edenler…
LEVENT GÖK (Ankara) – Karar yeter
sayısı… 
BAŞKAN – Evet, karar yeter sayısı
arayacağım.
Bir dakika süre veriyorum. 
(Elektronik cihazla oylamaya başlandı)
GÜRKUT ACAR (Antalya) – Sayın Başkan,
bizi kaça kadar çalıştıracaksınız? Saat dört oldu ya!
HASİP KAPLAN (Şırnak) – Direne direne
kazanacağız! 
(Elektronik cihazla oylamaya devam
edildi)
BAŞKAN – Sayın milletvekilleri, karar
yeter sayısı vardır; önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 sıra sayılı
"Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının" 8. maddesi ile 2911 Sayılı
"Toplantı ve Gösteri Yürüyüşleri Kanunu'nun" 33. maddesinin birinci
fıkrasının (a) bendine eklenen ",demir" ibaresinin tasarı metninden
çıkarılmasını, (b) bendinde yer alan "altı aydan" ibaresinin
"bir yıldan" olarak değiştirilmesini arz ve teklif ederiz.
Adnan Şefik
Çirkin (Hatay) ve arkadaşları
BAŞKAN – Komisyon, önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Önerge üzerinde söz isteyen
Şefik Çirkin, Hatay Milletvekili.
Buyurun Sayın Çirkin. (MHP sıralarından
alkışlar) 
ADNAN ŞEFİK ÇİRKİN (Hatay) – Sayın
Başkan, sayın milletvekilleri; hepinizi saygıyla selamlıyorum. 
Sayın milletvekilleri, önce bir hususu
ifade etmek istiyorum. Burada biraz evvel Komisyonun ve Hükûmetin katılıp
dolayısıyla yine aynı Komisyonu ve Hükûmeti meydana getiren iktidar partisinin
önergeleri reddetmesiyle ortaya çıkan hadise bir istismardır. Çünkü kanun
koyucu eğer muhalefetin önergesine Komisyon ve Hükûmet yani dolayısıyla iktidar
partisi ya da iktidarı meydana getiren partilerin katılacağını düşünüp bunun
üzerinde konuşmanın nezaketsizliğini işaret ederek öyle bir hâle gitmiştir.
Elbette muhalefet, şartlarını kendilerine göre sonuna kadar zorlayacaktır,
iktidar da savunacaktır ama muhalefetin sesini kesmek uğruna bunlar istismar
edilmemelidir ve doğru da değildir. Belki bugün bir avantaj kazandırır ama
ilerisi için iyi bir karne olmaz.
Sayın milletvekilleri, Milliyetçi
Hareket Partisi bu kanunun terörle ilgili tüm maddelerine önerge vererek katkı
sunmakta ve desteklemektedir ama tüm bunlara rağmen iktidar partisinin çeşitli
mensuplarının, buradaki sayın milletvekillerinin, Sayın Başbakanın ve hatta
Sayın Cumhurbaşkanının Milliyetçi Hareket Partisini “Molotofçulara arka
çıkıyor.” olarak takdim etmesi ahlaka uygun bir davranış değildir. Milliyetçi
Hareket Partisi siz de biliyorsunuz, zaman zaman eleştirilse dahi tezkerelerde
Hükûmetinin, devletinin, ordusunun arkasında duran milliyetçi ve devletçi bir
anlayışa sahiptir. 
ÜNAL KAÇIR (İstanbul) – Biz de
şaşırdık.
ADNAN ŞEFİK ÇİRKİN (Devamla) - O
bakımdan eleştirilecek bir yanı var ise daha doğru noktaların tespit edilmesi
daha mantıklı ve daha ahlaki bir yol olsa gerektir. 
Şimdi, bizim kanaatimizce bu Hükûmette
bir kere terörle mücadele azmi yoktur. Konuşulan bu sözde çözüm süreci –bize
göre çözülme süreci- ve asıl, gerçekte de iktidar partisinin seçim sürecinin
memlekete bir faydası olmadığıdır. Güneydoğu, terör örgütüne teslim edilmiştir.
Örgüt batıda da güçlenmiştir ve gencecik bir evladımız dün İzmir’de şehit
edilmiştir. Allah diğerlerinden saklasın, Allah bu çatışmaların diğer
üniversitelere yayılmaması noktasında hepimize yardımcı olsun, hepimizin evladı
var. 
Dolayısıyla, hangi yasa çıkarılırsa
çıkarılsın, öncelikle o Hükûmette bir terörle mücadele azminin, iradesinin
ortada olması ve dolayısıyla bizim de ona inanmamız gerekir. Bir yandan örgütle
görüşeceksin, öbür yandan da terörle mücadele yasası çıkaracaksın. Bunun bir
mantıklı tarafı yoktur ve şüphemiz bu yasanın içinde yine tuzaklanmış, farklı
özel maddelerin olmasıdır. 
Sayın
milletvekilleri, bu tür yasalar kendisini çıkaran hükûmetlere yaramaz ve
ileride büyük sıkıntılara sebep olabilir. Valiler devlet adamıdır, kaymakamlar
devlet adamıdır ama zaman zaman onlar da yanlış yapabilir. Yetki dağılımında
hatalar vardır ve bu yetki dağılımı öyle bir anda öyle bir zafiyete yol açar ki
oturursunuz, bugün “Yahu dün yanlış yapmıştık.” dersiniz ama iş işten geçer.
Muhalefetsiz iktidar olmaz, iktidarlar dünyanın her yerinde vardır ama nerede
varsa orada da muhalefet olduğu sürece orada demokrasi vardır. Bizimle ne zaman
anlaştınız, ne zaman tartıştınız; bunu doğrusu merak ediyoruz ve eğer bir şey
çıkacaksa memleketin hayrına bunun birlikte yapılması…
(Mikrofon
otomatik cihaz tarafından kapatıldı)
ADNAN ŞEFİK
ÇİRKİN (Devamla) – …daha sıhhatli olacaktır.
Hepinize
saygılar sunuyorum. 
Teşekkür
ediyorum. (MHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum…
YUSUF HALAÇOĞLU
(Kayseri) – Karar yeter sayısı…
BAŞKAN – Karar
yeter sayısı arayacağım.
Bir dakika süre
veriyorum. 
(Elektronik cihazla oylamaya başlandı)
(AK PARTİ sıralarından “Ret…, Ret…”
sesleri)
MAHMUT TANAL (İstanbul) – Şu anda diğer
milletvekili arkadaşların iradesinin üzerine ipotek koyuyorlar, bu doğru bir
şey değil. Milletvekili özgürdür yani böyle bir şey olur mu?
HASAN HÜSEYİN
TÜRKOĞLU (Osmaniye) – Sayın Başkan, karışıklıkları önlemek için çip takınsa bu
arkadaşlar, karışabilir yani. Böyle, uzaktan kumandalı. Mesela, Beştepe’den
biri basıverir, anında finiş.
(Elektronik
cihazla oylamaya devam edildi)
BAŞKAN – Sayın milletvekilleri,
karar yeter sayısı vardır, önerge kabul edilmemiştir. 
Maddeyi
oylarınıza…
YUSUF HALAÇOĞLU
(Kayseri) – Karar yeter sayısı. 
BAŞKAN -
…sunacağım, karar yeter sayısı arayacağım. 
Bir dakika süre veriyorum.
(Elektronik cihazla oylama yapıldı)
BAŞKAN – Sayın milletvekilleri, karar
yeter sayısı vardır, madde kabul edilmiştir. 
9’uncu madde üzerinde üç adet önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 684 sıra sayılı
"Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının" 9. maddesi ile 2911 Sayılı
"Toplantı ve Gösteri Yürüyüşleri Kanunu'na" eklenen Ek Madde 1'in son
cümlesinin aşağıdaki şekilde değiştirilmesini arz ve teklif ederiz.
 Mehmet Erdoğan Ahmet
Duran Bulut Kemalettin Yılmaz
 Muğla Balıkesir Afyonkarahisar
 Alim Işık Mesut
Dedeoğlu Hasan Hüseyin Türkoğlu
 Kütahya Kahramanmaraş Osmaniye
 D. Ali Torlak
 İstanbul
"bu kanun
kapsamındaki rücu istemlerine karşı zaman aşımı süreleri uygulanmaz"
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, 9’uncu
maddesinin aşağıdaki şekilde değiştirilmesini arz ve teklif ederiz.
MADDE 9- "2911 sayılı Kanuna
aşağıdaki ek madde eklenmiştir. 
"Rücu
EK MADDE 1- Şiddet olaylarının
yaygınlaşarak kamu düzeninin ciddi şekilde bozulmasına yol açabilecek toplumsal
olaylarda kamu mallarına verilen zararlar ile gerçek ve tüzel kişilerin
mallarına verilen zararların Devlet tarafından karşılanması hâlinde, ilgili
idare ödeme nedeniyle genel hükümlere göre sorumlulara rücu eder. Bu Kanun
kapsamındaki rücu istemine ilişkin zamanaşımı süreleri bir kat artırılarak
uygulanır.""
 Ali Serindağ Tanju
Özcan Celal Dinçer 
 Gaziantep  Bolu
 İstanbul
 Levent Gök  Ali
Sarıbaş  Ahmet Toptaş
 Ankara Çanakkale
 Afyonkarahisar
BAŞKAN – Şimdi okutacağım önerge
Anayasa’ya aykırılık önergesidir. 
Türkiye Büyük Millet Meclisi Başkanlığına
Görüşülmekte olan 684 sıra sayılı Polis
Vazife ve Selahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Torba Kanun Tasarısının 9. Maddesi, Anayasa,
İçtüzük hükümlerine, Hukukun Evrensel ilkelerine, İnsanlığa karşı olduğundan,
tek parti, tek adam, diktatörlük, polis rejiminden/devletinden öte fiili
"savaş hali" uygulaması getirdiğinden, tasarıdan çıkarılmasını arz ve
talep ederiz.
Hasip Kaplan 
Şırnak
BAŞKAN – Komisyon önergeye katılıyor
mu? 
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan. 
BAŞKAN – Hükûmet katılıyor mu? 
İÇİŞLERİ BAKANI EFKAN ALA –
Katılmıyoruz Sayın Başkan. 
BAŞKAN – Evet, Sayın Kaplan, önerge
sahibi olarak söz istiyor musunuz? 
Gerekçeyi okutuyorum: 
Gerekçe: 
Türkiye'de 1999 yılında AB üyelik
süreci başlarken, başta Anayasa olmak üzere, uyum kanunlarıyla temel hak ve
özgürlüklerde yapılan reformlar, AB ile müzakere sürecine girildikten sonra,
artacağına dondurulmuştur. Güvenlik-özgürlük denkleminde kantarın topuzu dikta
rejiminden yana kaçmış, MİT, HSYK, yargı paketleriyle, son olarak güvenlik
paketiyle 77 milyon yurttaşımızı "makul şüpheli" yapan gizli dinleme,
takip, izleme, susturma cenderesine alan, polise vur emri veren düzenlemelere
gidilmiştir.
Gezi eylemlerinden 17-25 Aralık
yolsuzluk operasyonlarına, 6-8 Ekim Kobane olaylarından, Şengal ve Kobane
direnişine kadar, içerde ve dışarda hükûmetin basiretsiz bencil çıkarları
sonucu uygulanan baskı politikaları halkın sabrını taşırmış, öfke ve itiraz
sesleri yükselmiştir. Paralel/haşhaşiler, terör, güvenlik ve asayiş
bahaneleriyle; yolsuzluklar örtülmüş, yargı susturulmuş, düşünce ve örgütlenme,
toplantı/gösteri hakkı özgürlüğü yok edilmiş, basın susturulmuştur.
12 Eylül darbe Anayasası’na, seçim
barajlarına sıkı sıkıya sarılan, “Başkanlık" tartışmalarıyla masayı deviren,
İç Tüzük ve Etik Kurul uzlaşma çalışmalarını rafa kaldıran hükûmet; çözüm
sürecini seçim hesaplarına kurban ederek, oyalayarak, öteleyerek, Meclisten
kaçırarak, tarihî bir fırsatı değerlendirememektedir.
Muhalefet partilerini, STK'ları, 77
milyon yurttaşımızı susturmayı, kolIuğa aşırı ve oransız güç kullanmayı
meşrulaştıran hedefleyen:
Torba Tasarı, Anayasa’nın 2’nci maddesi
hukuk devletine, 6,7,8 nci maddeler kuvvetler ayrılığına, 9’uncu maddesi
bağımsız yargıya, 17’nci maddesi yaşama hakkına, 19’uncu maddesi kişi hürriyeti
ve güvenliğine, 20’nci maddesi özel hayatın gizliliği ve konut
dokunulmazlığına, 34’üncü maddesi toplantı ve gösteri yürüyüş düzenleme
hakkına, 37’nci maddesi kanuni hâkim güvencesine, 119-120-121-OHAL ilkelerine,
138’inci maddesi mahkemelerin bağımsızlığına aykırı olduğundan faşizme
götüreceğinden, İç Tüzüğü bütün hükümlerine İnsan haklarına, hukuka, vicdana,
ahlaka aykırı olduğundan tasarıdan çıkarılmalıdır. 
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun, 9’uncu
maddesinin aşağıdaki şekilde değiştirilmesini arz ve teklif ederiz.
MADDE 9- "2911 sayılı Kanuna
aşağıdaki ek madde eklenmiştir. 
"Rücu
EK MADDE 1- Şiddet olaylarının
yaygınlaşarak kamu düzeninin ciddi şekilde bozulmasına yol açabilecek toplumsal
olaylarda kamu mallarına verilen zararlar ile gerçek ve tüzel kişilerin
mallarına verilen zararların Devlet tarafından karşılanması hâlinde, ilgili
idare ödeme nedeniyle genel hükümlere göre sorumlulara rücu eder. Bu Kanun
kapsamındaki rücu istemine ilişkin zamanaşımı süreleri bir kat artırılarak
uygulanır.""
Levent Gök
(Ankara) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkanım.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Önerge üzerinde söz isteyen
Levent Gök, Ankara Milletvekili.
Buyurun Sayın Gök. (CHP sıralarından
alkışlar) 
LEVENT GÖK (Ankara) – Sayın Başkan,
değerli milletvekilleri; sabahı bulan bu görüşme maratonunda sanırım artık bir
akla ve hep beraber ne oluyor diye bir sormamızın gerektiği zamanları
yaşıyoruz. 
Sayın Başkan, değerli milletvekilleri;
bu gemiyi hepimiz yürütüyoruz ve hepimizin de ayrı ayrı ortak sorumluluklarımız
var. Bu geminin su
alması hâlinde kimsenin kendini emniyette hissetmeyeceği bir ortamda olacağı
muhakkaktır. Bu toplumdan oy almış AKP’linin de Cumhuriyet Halk Partilinin de
Milliyetçi Hareket Partilinin de ve Halkların Demokratik Partisinin de herkesin
de meşru platformda söyleyecekleri vardır ve bu meşru ortamı yaratmak da iktidarın
görevidir. 
Bugünkü Meclisimizde olanlar ve yaşanılanlar bu Gazi
Meclisin, sanırım, Meclis hayatında yaşadığı en kara günlerden biridir. Buna
son vermemiz gerekiyor. Böyle bir tabloda siyasetçiye, siyaset kurumuna ve
Meclise olan itibarı ve güveni koruyamayız. Şimdi hep beraber bu önümüze gelen
tasarıyla, bu tekliflerle ilgili durum değerlendirmesinin yapılması ve şu anda
daha tasarının görüşmelerinin tamamlanması bitmeden, Mecliste yaşanılan
tartışmalara bakarak bunun ülkemizde açacağı derin yaralara bir bakmamız
gerekiyor. 
Bizler Cumhuriyet Halk Partisi olarak, herkesi, sorumlu bir
muhalefet anlayışıyla sağduyuya ve sükûnete ama bunu sağlamak için de iktidarı
göreve davet ediyoruz. 
Bu konuların tekrar müzakeresi gerekiyor değerli
arkadaşlarım. Bu konular yakıcı, bir atom bombası gibi, Meclisimizi beş gün,
gördüğünüz gibi yangın yerine çevirdi. Bunlardan kurtulmamız gerekiyor.
Meclisimiz bundan kurtulmalı ki toplumumuza da bunlar yansımasın. 
Sayın Başkan, değerli milletvekilleri; hepimiz şurada “Egemenlik
kayıtsız şartsız milletindir.” diye yazan bir yazının altında görevlerimizi
yapmaya çalışıyoruz. Vesayeti reddediyoruz. “Egemenlik kayıtsız şartsız
milletindir.” dediğiniz zaman onun üstünde hiçbir vesayet yoktur. Bu vesayet
hiç kimse tarafından hissettirilmemelidir ve hissettirildiği zaman da bu Meclis
gereğini yapmalıdır. 
Cumhurbaşkanı Malatya’da aynen şunları
diyor değerli milletvekilleri: “İç güvenlik yasasına karşı çıkmak bana göre
terörle mücadeleye karşı çıkmaktır.” ve ayrıca daha önemlisi “Ne yaparlarsa
yapsınlar, bu Parlamentodan her türlü engellemeye karşın bu yasa çıkacaktır.”
Sayın Başkan, değerli milletvekilleri;
Cumhurbaşkanının görev ve yetkileri bellidir. Cumhurbaşkanları kanunları
yayınlar, gerekirse veto eder Meclise gönderir ya da Anayasa Mahkemesine
başvurma hakkına sahiptir. Ama bir Cumhurbaşkanının daha Mecliste görüşülmeden
“Bu yasa her türlü engellemeye rağmen çıkacaktır.” demeye hakkı yoktur. 
Eğer derse ne olur? Biz Cumhuriyet Halk
Partisi olarak deriz ki: “Egemenliğin kaynağı kayıtsız şartsız milletindir.”
Ama sadece Cumhuriyet Halk Partisinin söylemesi yetmez. İktidar partisinin de
söylemesi gerekir ve özellikle Meclis Başkanının da buna karşı bir tutum alması
gerekir.
Sayın AKP’li milletvekilleri, umuyorum
ki ve diliyorum ki, böyle bir karşı çıkışı sizler de yaparsınız ve üzerinize
bir talimat, bir gölge gibi düşen bu sözlerden kurtulursunuz. Bence en önemli
sıkıntı kaynağı da budur. 
Değerli milletvekilleri, çoğunluk bazen
demokrasinin de sona ermesine yol açabilir. Bir zafer sarhoşluğu içerisinde
kimse kendini görmemelidir. Herkes bir gün hesap vereceği noktaya mutlaka
gelecektir.
Şimdi sükûnetle, akılla ve mantıkla
düşünme zamanıdır diyorum. Hepinizi akla, sükûnete ve bir kez daha düşünmeye
davet ediyorum.
Saygılarımla. (CHP sıralarından
alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı
"Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının" 9. maddesi ile 2911 Sayılı
"Toplantı ve Gösteri Yürüyüşleri Kanunu'na" eklenen Ek Madde 1'in son
cümlesinin aşağıdaki şekilde değiştirilmesini arz ve teklif ederiz.
"bu kanun kapsamındaki rücu
istemlerine karşı zaman aşımı süreleri uygulanmaz"
Özcan Yeniçeri (Ankara) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Önerge üzerinde söz isteyen
Özcan Yeniçeri, Ankara Milletvekili.
Buyurun Sayın Yeniçeri. (MHP
sıralarından alkışlar)
ÖZCAN YENİÇERİ (Ankara) – Sayın Başkan,
değerli milletvekilleri; herkes kendisi için, demokrasi herkes içindir. Devlet
milletin şemsiyesidir. Siz devleti yalnızca yemek için hatırlıyorsunuz. Devleti
yönetemiyorsunuz. Bu yönetememenin faturasını kimi zaman askere, kimi zaman
paralele, kimi zaman da dış güçlere bağlıyorsunuz. AKP iktidarı bu yönü
itibarıyla acemiler mangası gibi hareket etmektedir. 
ÜNAL KACIR (İstanbul) – Usta birliği
zannediyorsun.
ÖZCAN YENİÇERİ (Devamla) - Suriye
politikanız göçmen politikası hâline dönüştü, farkında değilsiniz. Paralel bir
paranoyaya yakalandınız, bu paranoya altında eziliyorsunuz. Âdeta önünüze çıkan
her olayı, başınıza yağan yağmur da dâhil olmak üzere, başkalarına ihale etme
gibi bir gelenek oluşturdunuz.
ERKAN AKÇAY (Manisa) – Alayı paralel
bunların! Hepsi paralel… 
HASAN HÜSEYİN TÜRKOĞLU (Osmaniye) –
Zeytinyağından yapılmışlar.
ÖZCAN YENİÇERİ (Devamla) – Ve siz
aslında konuşurken suçüstü yakalanmanın telaşı içerisinde psikolojik savunma
yapıyorsunuz. Çok açık bir biçimde bu paralel, devlet içerisinde bir çete,
devletin derinliklerine sızmış birtakım ajan provokatör unsurlar -bu her zaman
olur ve şimdi de var- geçmişte de vardı, bundan sonra da olacaktır. Bu yalnızca
bir cemaatten ibaret de değildir. Her türden insan bu derinliklere inme ve
dolayısıyla bu derinliklerde devletin mekanizmalarını birtakım dış unsurların
çıkarları doğrultusunda kullanmak isteyebilir. Peki, siz, siz bostan korkuluğu
musunuz? On iki senedir siz bu devleti yönetmiyor musunuz? Kendi yönettiğiniz
devletin derinliklerine birileri sızarken siz nerede kafayı çekip de sızdınız?
Bana bir onu açıklayın da ben de anlayım, siz de anlayın. (AK PARTİ
sıralarından gülüşmeler)
HASAN HÜSEYİN TÜRKOĞLU (Osmaniye) –
Onlar o ara aşırma işiyle ilgileniyorlardı, aşırma!
ÖZCAN YENİÇERİ (Devamla) – Şimdi,
devletin derinliklerine sızdırdığınız ve adına “paralel” dediğiniz bu yapı,
sonuç itibarıyla sizin suçunuz, günahınız, ortağınız, yoldaşınız olduğuna göre,
bunun hesabını vermeden nasıl çıkıp karşımıza konuşuyorsunuz? Siz “Burada bir
paralel var.” dediğiniz andan itibaren paralel varsa siz yoksunuz, siz varsanız
paralel yoktur. Eğer paralel var da siz yoksanız yok olacaksınız, istifa edip
çekileceksiniz kenara. (AK PARTİ sıralarından gülüşmeler)
MAHİR ÜNAL (Kahramanmaraş) – Ya, Hocam,
olmak ya da olmamak; bütün mesele bu. Var mı, yok mu? 
ÖZCAN YENİÇERİ (Devamla) – “Ben bunu
yönetemiyorum. Koskoca bir devlet karşımda, bu devleti ben yönetemiyorum. Ben
âcizim, ben beceriksizim, ben uluslararası çaresizim ve dolayısıyla da ben
çekiliyorum.” demeniz en şerefli, en onurlu bir hadise olur. 
MAHİR ÜNAL (Kahramanmaraş) – Bu, Aristo
mantığı mı, modern mantık mı?
ÖZCAN YENİÇERİ (Devamla) – Yoksa şunu
tutukla, bunu at, onun için demokratik hak ve özgürlükleri kısıtlayıcı yasalar
getir, şunu yirmi dört saat gözaltında tut, öbürünün iradesini tut valiye
aktar; İçişleri Bakanına sıkıyönetim ilan edecek kadar, olağanüstü hâl ilan
edecek kadar yetkileri ver, her ortaya çıkan sorunun karşısında yasa değiştir,
bununla da sonuç al; beyler, bu böyle gitmez, gitmeyecek, çok kısa sürede de
bunu göreceksiniz.
MURAT GÖKTÜRK (Nevşehir) – Gider,
gider.
ÖZCAN YENİÇERİ (Devamla) – Bakın, ben
size şunu söyleyeyim: Türkiye haddini fena hâlde aşan insanlar ülkesidir. (AK
PARTİ sıralarından gülüşmeler) Türkiye’de kendisini devlet yerine koyan birçok
insan var ve Türkiye’de görevini aşırı derecede abartan insanlar var ve siz
bunlara ucu açık, elastik ve keyfî birtakım yetkiler tanırsanız o yetkiler sizi
yer. 
Çok açık bir şekilde söylüyorum:
İçişleri Bakanı burada. Bu “Sık ulan, sık.”ı seyrettiniz ve siz “Sık ulan,
sık.”ı seyrederken yüzünüz hangi hâle girdi, ben merak ediyorum. Ve siz orada
bir yetkiyi verdiğiniz zaman o insanlara, hangi duruma geleceğini göreceksiniz.
Esnaf gibi bir insan grubunun içerisine, Türk milletinin tamamen orta direğini
meydana getiren bir grubun üzerine bile polisi ileriye iterek arkasındaki amir,
âdeta döver, tartaklar şekilde sıkıştırarak böyle bir tavır içerisine giriyorsa
siz şunu düşünmüyor musunuz: “Bu yetkileri getirdiğimiz zaman birisi de emekli
milletvekili olduğumuzda aynı şekilde…”
(Mikrofon otomatik cihaz tarafından
kapatıldı) 
ÖZCAN YENİÇERİ (Devamla) – “…bizi bir
yerde sıkıştırır.” Ve sıkıştırdığı zaman siz ona hangi cevabı vereceksiniz? 
Ve çok net söylüyorum: Bu yasa
tasarısını muhalefeti sindirmek için getiriyorsunuz ama bu yasa tasarısı size
uygulanacak. Bunu göreceksiniz ve bunun sonucunda da umarım çok pişman olup
bunun altında kalmazsınız. (MHP sıralarından alkışlar) 
BAŞKAN – Evet, teşekkür ediyorum Sayın
Yeniçeri. 
Önergeyi oylarınıza sunacağım…
YUSUF HALAÇOĞLU (Kayseri) – Karar yeter
sayısı…
BAŞKAN – Karar yeter sayısı arayacağım.

Bir dakika süre veriyorum. 
(Elektronik cihazla oylama yapıldı)
BAŞKAN – Sayın milletvekilleri, karar
yeter sayısı vardır. Önerge kabul edilmemiştir. 
Maddeyi oylarınıza sunacağım…
YUSUF HALAÇOĞLU (Kayseri) – Karar yeter
sayısı…
BAŞKAN – …ve karar yeter sayısı
arayacağım.
Bir dakika süre veriyorum.
(Elektronik cihazla oylama yapıldı)
BAŞKAN – Sayın milletvekilleri, karar
yeter sayısı vardır ve madde kabul edilmiştir.
ENGİN ALTAY (Sinop) – Sayın Başkanım,
çok kısa…
BAŞKAN – Bir saniye, Sayın Kuşoğlu’nun
bir talebi vardı.
ENGİN ALTAY (Sinop) – Tamam, aynı şey,
tamam.
BAŞKAN – Buyurun.
IV.-
AÇIKLAMALAR (Devam)
26.-
Ankara Milletvekili Bülent Kuşoğlu'nun, kara ve hava birliklerinin Suriye’ye
girdiği haberleriyle ilgili Hükûmet yetkililerinin açıklama yapması gerektiğine
ilişkin açıklaması
BÜLENT KUŞOĞLU (Ankara) – Teşekkür
ederim Sayın Başkan.
Sayın Başkan, basında yer alan
haberlere göre bir kara birliğimizin sınırı geçerek Suriye’ye girdiği, hava
kuvvetlerinin de onu takip ettiği yazıyor. Böyle bilgiler var ama çelişkili
bilgiler de var. Sayın Bakan burada, bakanlar burada. Bu konuyla ilgili bilgi
verebilirlerse memnun oluruz. 
Şu anda operasyonun yürüdüğüyle ilgili
bilgi alıyoruz. YPK sözcüsü tarafından açıklama var, Hükûmet yetkilileri
tarafından herhangi bir açıklama yapılmadı. Sizin delaletinizle açıklama
bekliyorum.
Teşekkür ederim.
BAŞKAN – Teşekkür ediyorum.
Sayın Altay, buyurun.
ENGİN ALTAY (Sinop) – Aynı şeydi.
BAŞKAN – Aynı şey.
Evet, sayın bakanlar dinlediler.
Cevap verecek misiniz Sayın Bakan?
ERKAN AKÇAY (Manisa) – Bence vermesin
Sayın Başkan. Zaten bilmiyor, bildiğini doğru söylemiyor.
BAŞKAN – Cevap versin diyorum ben de
Sayın Akçay.
ALİ ÖZ (Mersin) – Konuşuyor, iki saat
sonra değiştirmek zorunda kalıyor.
YUSUF HALAÇOĞLU (Kayseri) – Haberi yok
şu an için daha.
BAŞKAN – Buyurun.
27.-
İçişleri Bakanı Efkan Ala'nın, bu ulusal güvenlik meselesiyle ilgili
değerlendirmelerin daha sonra yapılacağına ilişkin açıklaması
İÇİŞLERİ BAKANI
EFKAN ALA – Sayın Başkan, yüce Meclisi saygıyla selamlıyorum. 
Bu ulusal güvenlik meselesinde gerekli
değerlendirmeler ve açıklamalar daha sonra yapılacaktır.
Saygı sunuyorum.
AYKUT ERDOĞDU (İstanbul) – Sayın
Başkan, özür dilerim.
Burası Türkiye Büyük Millet Meclisi,
savaş kararı alma yetkisi de burada. Sayın Bakan bizi ciddiye almıyor, basına
açıklama yapar gibi yapıyor. Böyle olmaz Sayın Başkan.
BAŞKAN – Teşekkür ediyorum.
XII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
5.- Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN - Sayın milletvekilleri, 9’uncu
maddeden sonra gelmek üzere yeni madde ihdasına dair iki adet önerge vardır.
Şimdi birinci önergeyi okutup Komisyona
soracağım. Komisyon önergeye salt çoğunlukla, 14 üyesiyle katılırsa önerge
üzerinde yeni bir madde olarak görüşme açacağım. Komisyonun salt çoğunlukla
katılmaması hâlinde ise önergeyi işlemden kaldıracağım.
Okutuyorum:
Türkiye Büyük
Millet Meclisi Başkanlığına
684 sıra sayılı Tasarının 9.
Maddesinden sonra gelmek üzere aşağıdaki ek maddenin ihdas ile diğer maddelerin
buna görü teselsül ettirilmesini teklif ve arz ederiz. 
“MADDE 10 – 2911 sayılı Kanuna
aşağıdaki ek madde eklenmiştir.
Ek madde: 2
Toplantı ve gösteri yürüyüşü hakkını
kullananlara polisin…
BAŞKAN – Önergeler geri çekilmiştir.
10’uncu madde üzerinde üç adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı
"Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının" 10. maddesiyle 3713 sayılı
Kanunun 7 inci maddesine eklenen fıkranın son cümlesi aşağıdaki şekilde
değiştirilmesini arz ve teklif ederiz.
 Mehmet Erdoğan Mesut
Dedeoğlu Hasan Hüseyin Türkoğlu
 Muğla Kahramanmaraş Osmaniye
 Ahmet Duran Bulut Alim
Işık D. Ali Torlak
 Balıkesir Kütahya
 İstanbul
 Kemalettin
Yılmaz Sinan Oğan
 Afyonkarahisar Iğdır
"Bu suçu işleyenlerin cebir ve
şiddete başvurmaları ya da her türlü silah, Molotof ve benzeri patlayıcı,
yakıcı ya da yaralayıcı maddeler bulundurmaları veya kullanmaları halinde bu
fıkrada belirtilen üst sınırdan ceza verilir."
“Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü’nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun…”
[Başkanlık kürsüsü önünde oturan HDP
milletvekillerinden (...)(x) sesleri]
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
"12/4/1991 tarihli ve 3713 sayılı
Terörle Mücadele Kanununun 7 nci maddesinin ikinci fıkrasının (a) bendi
yürürlükten kaldırılmış ve aynı maddeye bu fıkradan sonra gelmek üzere
aşağıdaki fıkra eklenmiştir.
"Terör örgütünün propagandasına
dönüştürülen toplantı ve gösteri yürüyüşlerinde, kimliklerini gizlemek amacıyla
yüzünü tamamen veya kısmen kapatanlar üç yıldan beş yıla kadar hapis cezasıyla
cezalandırılır. Bu suçu işleyenlerin cebir ve şiddete başvurmaları ya da her
türlü silah, molotof ve benzeri patlayıcı, yakıcı ya da yaralayıcı maddeler
bulundurmaları veya kullanmaları hâlinde verilecek cezanın alt sınırı dört
yıldan az olamaz." şeklindeki 10. maddesinin Tasarı metninden
çıkarılmasını arz ve teklif ederiz.
Ali Serindağ  Ali
Sarıbaş  Ahmet Toptaş
Gaziantep Çanakkale Afyonkarahisar
Mahmut Tanal Celal
Dinçer Tanju Özcan
İstanbul İstanbul 
Bolu”
BAŞKAN – Şimdi okutacağım önerge
Anayasa’ya aykırılık önergesi:
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Torba Kanun Tasarısının "10 Maddesi, Anayasa
İçtüzük hükümlerine Hukukun Evrensel ilkelerine, İnsanlığa karşı olduğundan,
tek parti, tek adam, diktatörlük, polis rejiminden/devletinden öte fiili
"savaş hali" uygulaması getirdiğinden, tasarıdan çıkarılmasını arz ve
talep ederiz.
Hasip Kaplan
Şırnak
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Önerge sahibi Sayın Kaplan,
konuşacak mısınız?
HASİP KAPLAN (Şırnak) – Gerekçe…
BAŞKAN – Gerekçeyi okutuyorum:
Gerekçe:
Türkiye'de 1999 yılında AB üyelik
süreci başlarken, başta Anayasa olmak üzere, uyum kanunlarıyla temel hak ve
özgürlüklerde yapılan reformlar, AB ile müzakere sürecine girildikten sonra,
artacağına dondurulmuştur. Güvenlik-özgürlük denkleminde kantarın topuzu dikta
rejiminden yana kaçmış, MİT, HSYK, yargı paketleriyle, son olarak güvenlik
paketiyle 77 milyon yurttaşımızı "makul şüpheli" yapan, gizli
dinleme, takip, izleme, susturma cenderesine alan, polise vur emri veren
düzenlemelere gidilmiştir.
Gezi eylemlerinden, 17-25 Aralık
yolsuzluk operasyonlarına, 6-8 Ekim Kobane olaylarından, Şengal ve Kobane
direnişine kadar, içeride ve dışarıda Hükûmetin basiretsiz bencil çıkarları
sonucu uygulanan baskı politikaları, halkın sabrını taşırmış, öfke ve itiraz
sesleri yükselmiştir. Paralel/haşhaşiler, terör, güvenlik ve asayiş
bahaneleriyle; yolsuzluklar örtülmüş, yargı susturulmuş, düşünce ve örgütIenme,
toplantı/gösteri hakkı özgürlüğü yok edilmiş, basın susturulmuştur.
12 Eylül darbe Anayasası’na, seçim
barajlarına sıkı sıkıya sarılan, “Başkanlık" tartışmalarıyla masayı deviren,
İç Tüzük ve Etik Kurul uzlaşma çalışmalarını rafa kaldıran Hükûmet; çözüm
sürecini, seçim hesaplarına kurban ederek, oyalayarak, öteleyerek, Meclisten
kaçırarak, tarihî bir fırsatı değerlendirememektedir.
Muhalefet partilerini, STK'ları, 77
milyon yurttaşımızı susturmayı, kolluğa aşırı ve oransız güç kullanmayı
meşrulaştıran hedefleyen:
Torba tasarı, Anayasa’nın 2’nci maddesi
hukuk devletine, 6,7,8’inci maddeler kuvvetler ayrılığına, 9’uncu maddesi,
bağımsız yargıya, 17’nci maddesi yaşama hakkına, 19’uncu maddesi kişi hürriyeti
ve güvenliğine, 20’nci maddesi özel hayatın gizliliği ve konut
dokunulmazlığına, 34’üncü maddesi toplantı ve gösteri yürüyüş düzenleme
hakkına, 37’nci maddesi kanuni hâkim güvencesine, 119, 120, 121 OHAL
ilkelerine, 138’inci maddesi mahkemelerin bağımsızlığına aykırı olduğundan,
faşizme götüreceğinden, İç Tüzük’ün bütün hükümlerine, insan haklarına, hukuka,
vicdana, ahlaka aykırı olduğundan tasarıdan çıkarılmalıdır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"12/4/1991 tarihli ve 3713 sayılı
Terörle Mücadele Kanununun 7 nci maddesinin ikinci fıkrasının (a) bendi
yürürlükten kaldırılmış ve aynı maddeye bu fıkradan sonra gelmek üzere
aşağıdaki fıkra eklenmiştir.
"Terör örgütünün propagandasına
dönüştürülen toplantı ve gösteri yürüyüşlerinde, kimliklerini gizlemek amacıyla
yüzünü tamamen veya kısmen kapatanlar üç yıldan beş yıla kadar hapis cezasıyla
cezalandırılır. Bu suçu işleyenlerin cebir ve şiddete başvurmaları ya da her
türlü silah, molotof ve benzeri patlayıcı, yakıcı ya da yaralayıcı maddeler
bulundurmaları veya kullanmaları hâlinde verilecek cezanın alt sınırı dört
yıldan az olamaz."
şeklindeki 10. maddesinin Tasarı
metninden çıkarılmasını arz ve teklif ederiz.
Mahmut Tanal
(İstanbul) ve arkadaşları
BAŞKAN – Komisyon önergeye katılıyor mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Önerge üzerinde söz isteyen
Mahmut Tanal, İstanbul Milletvekili.
Buyurun Sayın Tanal. (CHP sıralarından
alkışlar) 
MAHMUT TANAL (İstanbul) – Sayın Başkan,
sayın milletvekilleri; tabii, muhalefet partileri ne kadar anlatsa da ne kadar
biz ikna edebiliriz sizi bilemiyorum ama ilk önce ön yargılardan kurtulmak
lazım. Ön yargılardan da kurtulabilmek için… Tabii, içinizde hukukçu
arkadaşlarımız var. Hatta Sayın Şahin Bey’e şu kitabı gösterdik, içerisinde
Prof. Dr. Feridun Yenisey’in, kolluk hukukuyla getirilen düzenlemelerin
gerçekten Anayasa’ya aykırı olduğunu, uluslararası sözleşmelere aykırı olduğunu…
Sayın Şahin bizim daha önceki Çankırı Baro Başkanı, o hukukçu kimliğiyle, en
azından dedim ki: “Yani, siz hukukçu kimliğinizle, siyaseti atın bir tarafa, en
azından, gerçekten bu yasa, bu topluma ne getiriyor, ne götürüyor, bunu bir
öğrenin.” Yani, bunu ön yargılardan kurtulup, takım tutar gibi parmak kaldır,
parmak indir, hatta bazı arkadaşlarımızın yüksek sesle, hakikaten, o parmağın
“ret” veya “kabul” deyince incinmesi lazım. Yani, insanlar neye oy verip
vermediğini… Herhâlde içimizde üniversite mezunu olmayan insan yok, okuma
yazması olmayan insan yok. Herhâlde haberleriniz yoksa da bu da hakikaten çok
incitici bir şey. 
Yani, onun için sizden benim
istirhamım… Sayın Bakan biraz önce Bülent Bey mevcut olan bu sınır dışı
hareketiyle ilgili söyleyince Komisyon Başkanından haber alıyor, Komisyon
Başkanına soruyor “Ne söyleyeyim?” Komisyon Başkanına seslenip tek cümle öyle
söyledi. Yani, hepimizin gözünün önünde bu oldu. Yani, içinizde,
milletvekilleri içerisinde Bakanlık yapabilecek hiç kimse yok muydu, dışarıdan
Bakan aldınız ya? 2 tane Bakan var dışarıdan gelen. Yani, bu hakikaten sizlere
bir hakaret.
ÜNAL KACIR (İstanbul) – Size ne canım,
size ne ya?
MAHMUT TANAL (Devamla) – Şimdi, netice
itibarıyla, bakın, sayın milletvekilleri, bu mevcut olan yasada koruma var,
koruma altına alınma var, uzaklaştırma var. Mevcut olan uzaklaştırma ve koruma
altına almayla ilgili yine tüm yasal düzenlemeler Anayasa’ya aykırı. 
Allah rızası için bana şunu söyleyin:
Bu tasarıyı destekleyen ceza hukuku öğretim üyelerinden birisi varsa biz bu
aldıklarımızın hepsini geri alacağız, özür dileyeceğiz. Bakın, ben size isim
okuyacağım şu anda: Prof. Dr. Bahri Öztürk, İzzet Özgenç, Cumhur Şahin, Ahmet
Gökçen, Mustafa Ruhan Erdem, Mahmut Koca, Caner Yenidünya, Adem Sözüer, İbrahim
Dülger, Selman Dursun, Serdar Talas, Mehmet Maden, Tuba Topçuoğlu… Bu
düzenlemiş oldukları raporu, burada sizin Komisyonunuzda bulunan milletvekili
arkadaşlara yine ibraz ettik. Hatta, bir tanesini de Sayın Mahir Bey’e de
verdik. 
Bu kadar öğretim üyesi bu tasarının
hukuka aykırı olan yönlerini tek tek belirttiği hâlde, maalesef, yani burada
doğru olanları da kabul etmiyorsunuz. Ben size çok çıplak bir örnekle, olayı
daha anlayabilmeniz için izah etmeye çalışacağım: Kar yağıyor; insanlar
demokratik bir hakkını gündeme getirmek için toplantı ve gösteri yürüyüş
hakkını kullanıyor ve o toplantı ve gösteri yürüyüşü de silahsız ve barışçıl. O
kar yağması nedeniyle de, soğuk olması nedeniyle de yüzünü kapatmış durumda.
Mevcut olan bu tasarıya göre ceza veriliyor. (AK PARTİ sıralarından gürültüler)
ÜNAL KACIR (İstanbul) – Olmaz, olmaz.
“Kimliğini gizlemek maksadıyla.” diyor.
MAHMUT TANAL (Devamla) – Şimdi, mevcut
olan bu yasaya göre ceza veriliyor. Şimdi, “vay vay” diyorsunuz ya, tabii,
Allah kimseyi cahil bırakmasın. Terörle Mücadele Yasası’nın 7’nci maddesinde ne
diyor bakın:
ÜNAL KACIR (İstanbul) – Soğuktan
korunmak maksadıyla olana matuf değil o.
MAHMUT TANAL (Devamla) - “Kimliğini
gizlemesi amacıyla yüzünü tamamen veya kısmen kapatan.” diyor. Zaten cezası var
değerli arkadaşlar. 
FARUK BAL (Konya) – Olsun, bir daha
olsun(!)
MAHMUT TANAL (Devamla) - Yani bu
açıdan, ilk önce mevcut olan bu yasanın hukuka aykırı olduğunu bilin ama bunu
bilebilmeniz için de şunu kabul etmek lazım; çok güzel bir söz var: “Taşı delen
suyun kuvveti ve gücü değil, o damlaların sürekliliğidir.” Hatta, ön yargıları
yıkmak bir atom çekirdeğini yıkmaktan daha zor bir şey. Sizde bir ön yargı var,
bu ön yargılarınızdan sıyrılmanızı istirham ediyorum.
Hepinize teşekkür ediyorum. Günaydın
diyeceğim de artık, yani sabahladığımıza göre günaydın diyeceğim ben.
Teşekkürler. (CHP sıralarından
alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı
"Polis Vazife ve Salâhiyet Kanunu, Jandarma Teşkilat, Görev ve Yetkileri
Kanunu, Nüfus Hizmetleri Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının" 10. maddesiyle 3713 sayılı
Kanunun 7 inci maddesine eklenen fıkranın son cümlesi aşağıdaki şekilde
değiştirilmesini arz ve teklif ederiz.
“Bu suçu işleyenlerin cebir ve şiddete
başvurmaları ya da her türlü silah, Molotof ve benzeri patlayıcı, yakıcı ya da
yaralayıcı maddeler bulundurmaları veya kullanmaları halinde bu fıkrada
belirtilen üst sınırdan ceza verilir.”
Sinan Oğan
(Iğdır) ve arkadaşları
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz Sayın Başkan.
BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılmıyoruz Sayın Başkan.
BAŞKAN – Önerge
üzerinde söz isteyen Sinan Oğan, Iğdır Milletvekili.
Buyurun Sayın
Oğan. (MHP sıralarından alkışlar)
SİNAN OĞAN
(Iğdır) – Değerli milletvekilleri, biraz önce Hükûmetin nasıl bir aciz içinde
olduğunu Sayın Bakanın açıklamasında gördük. Biz burada sabahın beşinde
diktatörlük yasasını görüşürken Türkiye’nin, savaş anlamına gelebilecek, başka
bir ülkenin topraklarına girdiği ve bizim oradaki karakolumuza bir ikmal
hareketi yaptığı İçişleri Bakanına soruluyor, İçişleri Bakanı “Bu bir ulusal
güvenlik meselesidir, daha sonra açıklama yapacağız.” diyor. Ya, burasını siz
ne zannediyorsunuz? 
BÜLENT TURAN
(İstanbul) – Siz ne zannediyorsunuz?
SİNAN OĞAN
(Devamla) - Burası yüce Meclis, burası -çok affedersiniz- Dingo’nun ahırı
değil, burası Meclis. Meclise cevap vermeyeceksiniz de kime cevap vereceksiniz?

AHMET DURAN
BULUT (Balıkesir) – Saraya, saraya.
SİNAN OĞAN (Devamla) - Evet, sadece
saraya cevap veriyorlar bunlar. Milletin iradesi bu Mecliste teşekkül ediyorsa
eğer, bu Meclis, milletin kaderini tayin edecek, belki de yarın bir sıcak
savaşa sebep olacak Türkiye’nin sınır ötesi harekâtına niye sessiz şimdiye
kadar? Daha önce burada bu konuyla ilgili, Musul düştüğünde, Konsolosluğumuz
basıldığında, rehin alındığında on altı saat önce bu kürsüden söylemiştik,
dalga geçmiştiniz. Şimdi soruyoruz, Sayın Bakan gayriciddi bir cevap veriyor.
Değerli arkadaşlar, bizim, oradaki Süleyman Şah Saygı Karakolu’nun
boşaltılacağı iddiaları var ortada. Bu vahim bir iddiadır. Musul’daki
bayrağımızı indirttiniz, Musul’daki Türk toprağını işgal ettirdiniz, şimdi
sırada Süleyman Şah Türbesi’ni IŞİD’e devretmek mi var, yoksa PKK’ya devretmek
mi var?
FARUK BAL (Konya) – Ege’deki 16 tane
ada da var. Ege’deki 16 tane adayı Yunanistan işgal etti. 
SİNAN OĞAN
(Devamla) – Burada çıkıp bu Meclise cevap vermek zorundasınız. Oradaki Süleyman
Şah Saygı Karakolu’nu niye boşaltıyorsunuz? Bunun gerekçesi nedir? Bunu bu
Mecliste konuşacağız. Gelin, hemen şimdi Mecliste bununla ilgili, biraz ara
verelim, yine bununla ilgili konuşalım. Bu Meclis gerektiğinde devlete,
Hükûmete yetkiyi vermiştir. Bu bir millî meseledir. Gerektiğinde yine bu
konularda nasıl diktatörlük yasasına karşı çıktıysak bu millî meselede de
Meclisin tek yürek olduğunu biz gösteririz, bundan hiç endişeniz olmasın ama
bunu Meclisten kaçırmayın, bunu Meclisten saklamayın. Bu, sadece AKP’lilerin
meselesi değil, Türk milletinin meselesidir. Eğer bir karar verilecekse kaçak
sarayda oturanlar değil, milletin Gazi Meclisinde oturanlar bunun kararını
vereceklerdir. O sebeple arkadaşlar, eğer bir Hükûmet var ise, eğer bir
Hükûmetin burada temsilcisi var ise çıksın burada açıklama yapsın. Bu Meclise
güvenmiyorsanız, “Basın burada.” diyorsanız gelin kapalı oturum yapalım ama
Meclisi devre dışına çıkaramazsınız, Meclisin iradesini yok sayamazsınız. Bu,
çocuk oyuncağı meselesi değil. Yarın öbür gün orada, Allah korusun,
askerlerimiz şehit olur, başına herhangi bir iş gelirse bunun hesabını
veremezsiniz. Burada bir sorumluluk varsa gelin Meclis olarak konuşalım, ne
gerekiyorsa da Meclis olarak bunun gereğini yapalım arkadaşlar. Bu mesele millî
bir meseledir, tekrar altını çiziyorum. Türk milletini bu kadar ucuz cevaplarla
oyalamayın, yüce Meclisi bu ucuz cevapla baypas edeceğinizi zannetmeyin. Türk
milletinin Meclisinde Türk askeri eğer bir savaşa girecekse, bir çatışmaya
girecekse Meclisin iradesini yok sayarak, 2 kişinin, 3 kişinin dudağının
arasına bunu bırakamazsınız. Buna müsaade etmeyiz. Türk milletinin bir savaş
kararı çıkacaksa, oradaki askerlerimizle ilgili sıkıntılı bir durum varsa
öğrenilmesi gereken, ilk önce konuşulması, tartışılması gereken yer burasıdır,
bu Meclistir. İnternet adreslerinden, “Twitter”lardan veya PKK’lı sitelerden
öğrenmek mecburiyetinde kalmasın bu millet. Bu millete gelin buradan açıklama
yapın. Eğer ki ulusal mesele…
(Mikrofon
otomatik cihaz tarafından kapatıldı) 
SİNAN OĞAN
(Devamla) - …ise, açıklanmasında sıkıntı varsa kapalı oturum yaparız, milletin
buraya yetkilendirip görevlendirdiği milletin temsilcilerine cevap verirsiniz.
Sayın Bakan,
sizi ciddiyete davet ediyorum ve yüce Meclise saygıya ve açıklamaya davet
ediyorum. (MHP sıralarından alkışlar)
BAŞKAN –
Teşekkür ediyorum.
YUSUF HALAÇOĞLU
(Kayseri) – Karar yeter sayısı…
BAŞKAN –
Önergeyi oylarınıza sunacağım ve karar yeter sayısı arayacağım.
Bir dakika süre
veriyorum.
(Elektronik
cihazla oylama yapıldı)
BAŞKAN – Sayın milletvekilleri,
karar yeter sayısı vardır, önerge kabul edilmemiştir.
Maddeyi oylarınıza sunuyorum…
YUSUF HALAÇOĞLU (Kayseri) – Karar yeter
sayısı…
BAŞKAN – Karar yeter sayısı arayacağım.
Bir dakika süre veriyorum.
(Elektronik cihazla oylama yapıldı) 
BAŞKAN – Sayın milletvekilleri, karar
yeter sayısı vardır, madde kabul edilmiştir.
Birleşime iki dakika ara veriyorum.
Kapanma Saati:
05.06
ON DOKUZUNCU
OTURUM
Açılma Saati:
05.08
BAŞKAN: Başkan
Vekili Sadık YAKUT
KÂTİP ÜYELER:
Bayram ÖZÇELİK (Burdur), Muharrem IŞIK (Erzincan)
-----0-----
BAŞKAN – Sayın milletvekilleri, Türkiye
Büyük Millet Meclisinin 60’ıncı Birleşiminin On Dokuzuncu Oturumunu açıyorum. 
684 sıra sayılı Kanun Tasarısı’nın
görüşmelerine devam edeceğiz. 
Komisyon? Yok.
Ertelenmiştir.
6’ncı sırada yer alan, Kültürel
İfadelerin Çeşitliliğinin Korunması ve Geliştirilmesi Sözleşmesinin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlıyoruz.
6.-
Kültürel İfadelerin Çeşitliliğinin Korunması ve Geliştirilmesi Sözleşmesinin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/292) (S. Sayısı: 54)
BAŞKAN – Komisyon? Yok.
Ertelenmiştir.
Bundan sonra da komisyonların
bulunamayacağı anlaşıldığından, alınan karar gereğince, kanun tasarı ve
teklifleri ile komisyonlardan gelen diğer işleri sırasıyla görüşmek için 22
Şubat 2015 Pazar günü saat 14.00’te toplanmak üzere birleşimi kapatıyorum.
Kapanma Saati:
05.09





(X) Bu düzeltmeye ilişkin ifade 20/2/2015
tarihli 59’uncu Birleşim Tutanağı’nın 185’inci sayfasında yer almıştır.


(x) Bu bölümde hatip tarafından Türkçe
olmayan kelimeler ifade edildi.


(xx) Bu bölümde hatip tarafından Türkçe
olmayan bir kelime ifade edildi.


(x) )
Bu bölümde Hatip tarafından Türkçe olmayan kelimeler ifade edildi.


(xx)
Bu bölümde Hatip tarafından Türkçe olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan bir kelime ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe olmayan
kelimeler ifade edildi.


(xx) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x)
Bu bölümde hatip tarafından Türkçe olmayan bir kelime ifade edildi..



(X) Bu ifadeye ilişkin düzeltme
24/02/2015 tarihli 63’ncü Birleşim Tutanağı’nın 319’uncu sayfasında “Geçen
Tutanak Hakkında Konuşmalar” bölümünde yer almıştır.


(X) Bu bölümde hatip tarafındanTürkçe olmayan
kelimeler ifade edildi.


(x) 684 S.
Sayılı Basmayazı 19/2/2015 tarihli 58’inci Birleşim Tutanağı’na eklidir.


(x) Bu ifadeye ilişkin düzeltme 23/2/2015
tarihli 62’nci Birleşim Tutanağı’nın 131’inci sayfasında “Geçen Tutanak
Hakkında Konuşmalar” bölümünde yer almıştır.


(× Bu ifadeye ilişkin düzeltme 23/02/2015
tarihli 62’nci Birleşim Tutanağı’nın 138’inci sayfasında “Geçen Tutanak Hakkında
Konuşmalar”bölümünde yer almaktadır.


(x) Bu
bölümde Türkçe olmayan kelimeler ifade edildi.



(x) Bu bölümde Türkçe olmayan kelimeler
ifade edildi.


(X) Bu bölümde Türkçe olmayan kelimeler
ifade edildi.


(XX) Bu bölümde Türkçe olmayan kelimeler
ifade edildi.



(X) Bu bölümde Türkçe olmayan kelimeler
ifade edildi.



(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.


(*) Bu bölümde HDP milletvekilleri
tarafından Türkçe olmayan kelimeler ifade edildi


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi. 


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.


(X) Bu bölümde Türkçe olmayan kelimeler
ifade edildi.


(X) Bu bölümde Türkçe olmayan kelimeler
ifade edildi.


(XX) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi. 


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.


(x) Bu ifadelere ilişkin düzeltme
23/02/2015 tarihli 62’nci Birleşim Tutanağı’nın 134’üncü sayfasının “Geçen
Tutanak Hakkında Konuşmalar” bölümünde yer almıştır.


(x) Bu ifadeye ilişkin düzeltme
23/02/2015 tarihli 62’nci Birleşim Tutanağı’nın 5’inci sayfasında “Açıklamalar”
bölümünde yer almıştır.


(x) Bu bölümde Türkçe olmayan kelimeler
ifade edildi.


(xx) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.


(x) Bu bölümde Türkçe olmayan kelimeler
ifade edildi.




