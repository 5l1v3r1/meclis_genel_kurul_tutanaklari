


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 22          YASAMA YILI : 2


k

T. B. M. M.

TUTANAK DERGİSİ

65 inci Birleşim

6 . 3 . 1997  Perşembe



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Manisa Milletvekili H.Ayseli Göksoy'un,
Ankara'da kadınlarca gerçekleştirilen yürüyüşün
nedenlerine ve kadın haklarına ilişkin gündemdışı
konuşması

2. - İzmir Milletvekili ZerrinYeniceli'nin,
8 Mart Dünya Kadınlar Günü münasebetiyle
gündemdışı konuşması

3. - Devlet Bakanı Işılay Saygın'ın,
8 Mart Dünya Kadınlar Günü münasebetiyle
gündemdışı konuşması

4. - Erzurum Milletvekili Ömer Özyılmaz'ın,
Tevhid-i Tedrisat Kanununa ilişkin gündemdışı
konuşması

B) TEZKERELER VE ÖNERGELER

1. - Almanya'ya gidecek olan Enerji ve Tabiî
Kaynaklar Bakanı Recai Kutan'a, dönüşüne
kadar, Devlet Bakanı FehimAdak'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/705)

2. - İsviçre'ye gidecek olan DevletBakanı
Bahattin Şeker'e, dönüşüne kadar, Devlet
Bakanı Işılay Saygın'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/706)

3. - (10/160) esas numaralı Meclis Araştırması
Komisyonu Geçici Başkanlığının,
Komisyonun, başkan, başkanvekili, sözcü
ve kâtip üye seçimini yaptığına
ilişkin tezkeresi (3/707)

4. - Türkiye-İtalya Parlamentolararası
Dostluk Grubu kurulmasına ilişkin Başkanlık
tezkeresi (3/708)

C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGESİ

1. - İstanbul Milletvekili Halit Dumankaya
ve 27 arkadaşının, ormanlarımızın
korunması için alınması gereken tedbirlerin
belirlenmesi amacıyla Meclis araştırması
açılmasına ilişkin önergesi (10/173)

IV. - ÖNERİLER

A) DANIŞMA KURULU ÖNERİSİ

1. - (10/6) ve (10/7) esas numaralı Meclis
Araştırması Komisyonları raporlarının,
gündemdeki yeri, görüşme günü ve
çalışma sürelerine ilişkin Danışma
Kurulu önerisi

V. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

2. - Ceza Muhakemeleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı ve
Adalet Komisyonu Raporu (1/543) (S. Sayısı : 175)

3. - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu(1/569) (S.Sayısı
: 209)

VI. - SORULAR VE CEVAPLAR

A) YAZILI SORULAR VE CEVAPLARI

1. - Ağrı Milletvekili M. Sıddık
Altay'ın,

- Ağrı'nın Hamur İlçesinin
spor kompleksi ve kapalı spor salonu ihtiyacına,

- Ağrı'ya bir atletizm pisti yapılmasına

İlişkin soruları ve Devlet Bakanı
Bahattin Şeker'in yazılı cevabı (7/2018,
2019)

2. - Aydın Milletvekili Yüksel Yalova'nın,
Ç.K. Rizespor -Kuşadasıspor maçına
ilişkin sorusu ve Devlet Bakanı Bahattin Şeker'in
yazılı cevabı (7/2062)

3. - Bursa Milletvekili Ertuğrul Yalçınbayır'ın,
yerleşim birimlerinin statülerinin değiştirilmesi
hususundaki çalışmalara ilişkin sorusu
ve İçişleri Bakanı Meral Akşener'in
yazılı cevabı (7/2069)

4. - Bursa Milletvekili Ertuğrul Yalçınbayır'ın,
Bursa'ya yapılacak yatırımlara ilişkin
sorusu ve Devlet Bakanı Bahattin Şeker'in yazılı
cevabı (7/2072)

5. - Bursa Milletvekili Ertuğrul Yalçınbayır'ın,
Bursa'ya yapılacak yatırımlara ilişkin
sorusu ve KültürBakanı İsmail Kahraman'ın
yazılı cevabı (7/2073)

6. - Bursa Milletvekili Ertuğrul Yalçınbayır'ın,
bazı projelere ilişkin sorusu ve Ulaştırma
Bakanı Ömer Barutçu'nun yazılı
cevabı (7/2074)



I. - GEÇEN TUTANAK ÖZETİ

TBMM Genel Kurulu saat 15.00'te açılarak
iki oturum yaptı.

Manisa Milletvekili Hasan Gülay, demokratik
parlamenter sisteme ilişkin gündemdışı
bir konuşma yaptı.

Nevşehir Milletvekili Abdulkadir Baş'ın,
patates üreticilerinin sorunlarına ve alınması
gereken önlemlere ilişkin gündemdışı
konuşmasına Tarım ve Köyişleri
Bakanı Musa Demirci,

Erzurum Milletvekili İsmail Köse'nin,
son günlerde basında yer alan bazı iddialara
ilişkin gündemdışı konuşmasına
da Adalet Bakanı Şevket Kazan,

Cevap verdi.

Almanya, Fransa ve Fas'a gidecek olan Çevre
Bakanı M. Ziyattin Tokar'a, dönüşüne
kadar, Devlet Bakanı Ahmet Demircan'ın vekillik
etmesinin uygun görülmüş olduğuna ilişkin
Cumhurbaşkanlığı tezkeresi,

Çek Cumhuriyeti Parlamento Başkanının
vaki davetine icabet edecek altı kişilik Parlamento
heyetinde yer alan milletvekillerine ilişkin Başkanlık
tezkeresi,

Genel Kurulun bilgisine sunuldu.

İzmir Milletvekili BirgenKeleş ve 33
arkadaşının, elektrik santrallarının
ve dağıtım hizmetlerinin işletme hakkının
devri konusunun,

Malatya Milletvekili Ayhan Fırat ve 31 arkadaşanın,
SSK sınavıyla ilgili olarak ileri sürülen
yolsuzluk ve usulsüzlük iddialarının,

Araştırılması amacıyla
birer Meclis araştırması açılmasına
ilişkin önergeleri (10/171, 10/172) GenelKurulun bilgisine
sunuldu; önergelerin gündemdeki yerlerini alacağı
ve öngörüşmelerinin, sırasında
yapılacağı açıklandı.

Gündemin “Kanun Tasarısı
ve Teklifleriyle Komisyonlardan Gelen Diğer İşler”
kısmının 108 inci sırasında
yer alan 232 sıra sayılı Türkiye Cumhuriyeti
Anayasasının 83 üncü Maddesinin Değiştirilmesine
DairKanun Teklifinin bu kısmın 10 uncu sırasına;
100 üncü sırasında yer alan 212 sıra
sayılı kanun tasarısının 11
inci sırasına; 101 inci sırasında
yer alan 217 sıra sayılı kanun tasarısının
12 inci sırasına; 92 inci sırasında
yer alan 215 sıra sayılı kanun teklifinin
13 üncü sırasına alınmasına
ilişkin ANAP, DYP, DSP ve CHP Gruplarının
müşterek önerileri kabul edildi.

Petrol Ofisi Genel Müdürlüğünde
Yolsuzluk ve Usulsüzlük Nedeniyle 1993-1994 Yıllarında
Meydana Gelen Kurum Zararının Tespit Edilmesi Amacıyla
Kurulan (10/160) esas numaralı Meclis Araştırması
Komisyonu üyeliklerine gruplarınca aday gösterilen
milletvekilleri seçildiler. Başkanlıkça,
Komisyonun başkan, başkanvekili, sözcü ve
kâtip üye seçimini yapmak üzere toplanacağı
gün, saat ve yere ilişkin duyuruda bulunuldu.

Gündemin “Sözlü Sorular”
kısmına geçilerek;

Ağrı Milletvekili MehmetSıddık
Altay'ın;

1  inci  sırada  bulunan (6/219),

2 nci  “ “  (6/220),

3 üncü “ “ (6/221),

4    “        “ “  (6/222),

5 inci       “ “  (6/223),

6 ncı “ “ (6/224),

7 inci “ “  (6/225),

8   “ “ “  (6/226),

9 uncu  “ “  (6/228),

10  “ “ “  (6/229),

11 inci “ “  (6/230),

Esas numaralı sözlü sorularının,
üç birleşim içerisinde cevaplandırılmadıklarından,
yazılı soruya çevrildikleri ve gündemden
çıkarıldıkları bildirildi.

Ağrı Milletvekili Mehmet Sıddık
Altay'ın;

12  inci  sırada  bulunan (6/233), 

13 üncü “ “ (6/234),

14   “ “ “ (6/235),

15 inci “ “ (6/236),

16 ıncı “ “ (6/237),

17 nci “ “ (6/238),

18 inci “ “ (6/239),

19 uncu “ “ (6/240),

22 nci “ “ (6/243),

26 ıncı “ “ (6/250),

29 uncu “ “ (6/254),

30   “ “ “ (6/255),

31 inci “ “ (6/256),

32  “ “ “ (6/257),

33 üncü “ “ (6/258),

34   “ “ “ (6/259),

35 inci “ “ (6/260),

36 ncı “ “ (6/261),

20 nci sırada bulunan, Bayburt Milletvekili
Suat Pamukçu'nun (6/241),

21 inci sırada bulunan, Çanakkale Milletvekili
Ahmet Küçük'ün (6/242),

23 üncü sırada bulunan, Adana Milletvekili
Tuncay Karaytuğ'un (6/246),

Konya Milletvekili Mustafa Ünaldının;

25  inci  sırada  bulunan (6/249), 

27 nci “ “ (6/252),

28  inci  sırada  bulunan (6/253), 

37 nci “ “ (6/262),

Denizli Milletvekili Hilmi Develi'nin;

41 inci  sırada  bulunan (6/269), 

42 nci “ “ (6/270),

46 ncı “ “ (6/275),

47 nci “ “ (6/276),

48 inci “ “ (6/277),

49 uncu “ “ (6/278),

53 üncü “ “ (6/267),

54   “ “ “ (6/268),

55 inci “ “ (6/279),

Rize Milletvekili Ahmet Kabil'in;

56 ncı  sırada  bulunan (6/283), 

57 nci “ “ (6/284),

Yalova Milletvekili Yaşar Okuyan'ın;

58 inci  sırada  bulunan (6/285), 

59 uncu “ “ (6/286),

60 ıncı “ “ (6/287),

62 inci “ “ (6/289),

63 üncü “ “ (6/290),

64   “ “ “ (6/291),

65 inci “ “ (6/292),

66 ncı “ “ (6/293),

67 nci “ “ (6/294),

70 inci “ “ (6/297),

71  “ “ “ (6/298),

72 nci “ “ (6/299),

73 üncü “ “ (6/300),

74  “ “ “ (6/301),

75 inci “ “ (6/302),

76 ncı “ “ (6/303),

77 inci “ “ (6/304),

78  “ “ “ (6/305),

79 uncu “ “ (6/306),

80 inci “ “ (6/307),

81  “ “ “ (6/308),

82 nci “ “ (6/309),

83 üncü “ “ (6/310),

84   “ “ “ (6/311),

51 inci sırada bulunan, İzmir Milletvekili
Zerrin Yeniceli'nin (6/281),

52 nci sırada bulunan, Çanakkale Milletvekili
HikmetAydın'ın (6/282),

Esas numaralı sözlü soruları,
ilgili Bakanlar Genel Kurulda hazır bulunmadıklarından
ertelendi.

24 üncü sırada bulunan, Adıyaman
Milletvekili Ahmet Çelik'in, Adıyaman'da yapımı
süren hava meydanının hizmete açılmasına
(6/248),

38 inci sırada bulunan, Konya Milletvekili
Nezir Büyükcengiz'in, kamu kurum ve kuruluşlarında
değişik pozisyonlarda çalışıp
aynı işleri yapan personel arasındaki ücret
farklılığına (6/264),

39 uncu sırada bulunan, Ağrı Milletvekili
Mehmet Sıddık Altay'ın, hayvan besicilerinin
borçlarının ertelenmesine (6/265),

40 ıncı sırada bulunan, BurdurMilletvekili
Kâzım Üstüner'in, Burdur-Antalya demiryolu
projesine (6/266),

Denizli Milletvekili Hilmi Develi'nin;

43 üncü sırada bulunan, Denizli
Organize Sanayi Bölgesi - Çardak arası duble
yol yapımına (6/272),

44 üncü sırada bulunan, Sarayköy
- Babadağ yol yapımına (6/273),

45 inci sırada bulunan, Pamukkale - Akköy
- Sarayköy yol yapımına (6/274),

50 nci sırada bulunan, Çardak Havaalanının
iyileştirilmesine (6/280),

Yalova Milletvekili Yaşar Okuyan'ın;

61 inci sırada bulunan, Hazinenin örtülü
ödenek davasında müdahil olmaktan vazgeçtiği
iddiasına (6/288),

68 inci sırada bulunan, basına yönelik
bazı uygulamalara (6/295),

69 uncu sırada bulunan, Maliye Bakanının
bazı açıklamalarının ekonomi
üzerinde olumsuz etki yaptığı iddiasına
(6/296),

85 inci sırada bulunan, proje ihalesi yapılan
bazı otoyolların yapımından neden
vazgeçildiğine (6/312),

İlişkin sözlü sorularına
Devlet Bakanı Lütfü Esengün cevap verdi.

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının;

1 inci sırasında bulunan 23 sıra
sayılı kanun tasarısının görüşülmesi,
komisyon yetkilileri GenelKurulda hazır bulunmadığından,
ertelendi.

5 inci sırasında bulunan, Ceza Muhakemeleri
Usulü Kanunu, Devlet Güvenlik Mahkemelerinin Kuruluş
ve Yargılama Usulleri Hakkında Kanun ve Bu Kanunlarda
Değişiklik Yapan 18.11.1992 Tarih ve 3842 Sayılı
Kanunda Değişiklik Yapılmasına DairKanun
Tasarısının (1/543) (S. Sayısı
: 175) görüşmelerine devam edilerek 3 üncü
maddesine kadar kabul edildi.

Kanun tasarı ve tekliflerini görüşmek
için 6 Mart 1997 Perşembe günü saat 15.00'te
toplanmak üzere, 19.00'da birleşime son verildi.


Yasin Hatiboğlu

Başkanvekili

 Ali Günaydın Kâzım
Üstüner

 Konya Burdur

 KâtipÜye Kâtip Üye






II. - GELEN KÂĞITLAR

6 . 3 . 1997  PERŞEMBE

Yazılı Soru Önergeleri

1. - Adana Milletvekili Erol Çevikçe'nin,
Çukurova'da meydana gelen don olayının buğday
ve narenciye bahçelerine verdiği zararlara karşı
tedbir alınıp alınmayacağına ilişkin
Başbakandan yazılı soru önergesi (7/2219)
(Başkanlığa geliş tarihi : 4.3.1997)

2. - Ankara Milletvekili YılmazAteş'in,
Ankara Büyükşehir Belediyesinin doğalgaz projesi
için kullandığı dış krediye
ilişkin Devlet Bakanından yazılı soru
önergesi (7/2220) (Başkanlığa geliş
tarihi : 4.3.1997)

3. - Ankara Milletvekili YılmazAteş'in,
Ankara Büyükşehir Belediyesi tarafından
uygulanan “kavşaklara havuz” sistemine ilişkin
İçişleri Bakanından yazılı
soru önergesi (7/2221) (Başkanlığa geliş
tarihi : 4.3.1997)

4. - İstanbulMilletvekili Halit Dumankaya'nın,
Türkiye Kalkınma Bankası'nca bazı firmalara
verilen kredilere ilişkin Devlet Bakanından yazılı
soru önergesi (7/2222) (Başkanlığa geliş
tarihi : 4.3.1997)

5. - İstanbul Milletvekili Bülent Akarcalı'nın,
İstanbul Meryem Ana Ermeni Kilisesi'ne yapılan saldırı
ile ilgili bir tahkikat açılıp açılmayacağına
ilişkin İçişleri Bakanından yazılı
soru önergesi (7/2223) (Başkanlığa geliş
tarihi : 4.3.1997)

6. - İstanbul Milletvekili Bülent Akarcalı'nın,
Irak'a ilaç ve gıda maddeleri satışı
için Türkiye'ye izin verilmemesinin nedenine ilişkin
Dışişleri Bakanı ve Başbakan Yardımcısından
yazılı soru önergesi (7/2224) (Başkanlığa
geliş tarihi : 4.3.1997)

7. - İstanbul Milletvekili Bülent Akarcalı'nın,
Bulgaristan'a malî yardım yapılıp yapılmayacağına
ilişkin Başbakandan yazılı soru önergesi
(7/2225) (Başkanlığa geliş tarihi : 4.3.1997)

8. - Giresun Milletvekili Burhan Kara'nın,
Fiskobirlik'e yapılan işçi alımlarına
ilişkin Sanayi ve Ticaret Bakanından yazılı
soru önergesi (7/2226) (Başkanlığa geliş
tarihi : 4.3.1997)

9. - Manisa Milletvekili Tevfik Diker'in, bir P.K.K.
militanına silah taşıma ruhsatı verdiği
iddia edilen Emniyet görevlisi hakkında yapılan
işleme ilişkin Başbakandan yazılı
soru önergesi (7/2227) (Başkanlığa geliş
tarihi : 4.3.1997)

10. - Niğde Milletvekili AkınGönen'in,
Alman Hükümeti'nin “çocuk vizesi” uygulamasına
ilişkin Dışişleri Bakanı ve Başbakan
Yardımcısından yazılı soru
önergesi (7/2228) (Başkanlığa geliş
tarihi : 4.3.1997)

11. - Konya Milletvekili Ahmet Alkan'ın, TMO'nun
buğday piyasasında devre dışı bırakıldığı
iddialarına ilişkin Tarım ve Köyişleri
Bakanından yazılı soru önergesi (7/2229)
(Başkanlığa geliş tarihi : 4.3.1997)

12. - Hatay Milletvekili Fuat Çay'ın,
Bakanlık tetkik hâkimi atamalarına ilişkin
Adalet Bakanından yazılı soru önergesi
(7/2230) (Başkanlığa geliş tarihi : 5.3.1997)

13. - Bursa Milletvekili Ertuğrul Yalçınbayır'ın,
S.S.K.'nın Bursa Uludağ Üniversitesi TıpFakültesi
Hastanesine olan borcuna ilişkin Çalışma
ve Sosyal Güvenlik Bakanından yazılı
soru önergesi (7/2231) (Başkanlığa geliş
tarihi : 5.3.1997)

14. - İstanbulMilletvekili Bülent Akarcalı'nın,
Yargı organları ile emniyet güçleri
arasında bir koordinasyon eksikliği olup olmadığına
ilişkin Adalet Bakanından yazılı soru
önergesi (7/2232) (Başkanlığa geliş
tarihi : 5.3.1997)

15. - İstanbulMilletvekili Bülent Akarcalı'nın,
Maliye Bakanlığının adliyelere tebligat
pulu göndermediği iddiasına ilişkin Adalet
Bakanından yazılı soru önergesi (7/2233)
(Başkanlığa geliş tarihi : 5.3.1997)

16. - GaziantepMilletvekili Mustafa R. Taşar'ın,
Organize Sanayi Bölgelerine verilen kredilerin faiz oranlarına
ilişkin Sanayi ve Ticaret Bakanından yazılı
soru önergesi (7/2234) (Başkanlığa geliş
tarihi : 5.3.1997)

17. - Şanlıurfa Milletvekili Eyüp
Cenap Gülpınar'ın, Siverek Devlet Hastanesi
inşaatına ilişkin Sağlık Bakanından
yazılı soru önergesi (7/2235) (Başkanlığa
geliş tarihi : 5.3.1997)

Meclis Araştırması
Önergesi

1. - İstanbul Milletvekili Halit Dumankaya
ve 27 arkadaşının, ormanlarımızın
korunması için alınması gereken tedbirlerin
belirlenmesi amacıyla Anayasının 98 inci
İçtüzüğün 104 ve 105 inci maddeleri
uyarınca bir Meclis araştırması açılmasına
ilişkin önergesi (10/173) (Başkanlığa
geliş tarihi : 5.3.1997)


 BİRİNCİ OTURUM

Açılma Saati :15.00 

6 Mart 1997 Perşembe

BAŞKAN :Başkanvekili Yasin
HATİBOĞLU  

KÂTİP ÜYELER : Ali GÜNAYDIN
(Konya), Ünal YAŞAR (Gaziantep) 

 

BAŞKAN - Çalışmalarımızın
hayırlara vesile olmasını Cenabı Allah'tan
temenni ederek, Türkiye Büyük Millet Meclisinin
65 inci Birleşimini açıyorum. 

Sayın milletvekilleri, toplantı yetersayımız
vardır; görüşmelere başlıyoruz.


Efendim, gündeme geçmeden önce,
haftanın da önemine binaen, gündemdışı
söz talebinde bulunan hanımefendilerden 3 sayın
üyeye söz vermeyi düşünmüş
idim; ancak, Sayın Araslı, bugün, bir mazereti
dolayısıyla, bir panele katılacağı
için...

H. AYSELİ GÖKSOY (Manisa) - Onun hakkını
da biz kullanacağız.

BAŞKAN - Hayır efendim; o imkânımız
yok; bir başka sayın üye kullanacak, yine benzer
konuda. 

Şimdi, sayın hanımefendilere
sırasıyla gündemdışı söz
veriyorum. 

III. - BAŞKANLIĞIN GENEL KURULA
SUNUŞLARI

A) GÜNDEMDIŞI KONUŞMALAR

1. - Manisa Milletvekili H.Ayseli Göksoy'un,
Ankara'da kadınlarca gerçekleştirilen yürüyüşün
nedenlerine ve kadın haklarına ilişkin gündemdışı
konuşması

BAŞKAN - Sayın Ayseli Göksoy, kadın
haklarıyla ilgili olmak üzere; buyurun efendim. (CHP
sıralarından alkışlar)

H. AYSELİ GÖKSOY (Manisa) - Sayın
Başkanım, benim pek konuşma hakkım olmadığı
için, bu konuşmamı 5 dakikayla kısıtlamayın.

BAŞKAN - Efendim, ben biliyorum; siz, bütün
zamanlara sığmazsınız; ama, ne yapayım
ki... 

H. AYSELİ GÖKSOY (Manisa) - “Ne
yapayım ki, birkaç dakika verebilirim” diyeceksiniz.

BAŞKAN - Ne yapayım ki, Tüzük...
Başka türlü rahat çalışmanın
yolu yok.

Buyurun efendim. 

H. AYSELİ GÖKSOY (Manisa) - Sayın
Başkan, aslında boş sıralara konuşmak
da çok komik burada; yani, böyle, kendi kendine hamamda
şarkı söylemek gibi.

BAŞKAN - Hayır efendim...

Sayın Göksoy, sürenizi durduruyorum.
Aman sizden kullanmayalım bu süreyi; durdurdum, sildim
hatta. 

Efendim, ses dalgaları, biliyorsunuz...

H. AYSELİ GÖKSOY (Manisa) - Her yere
erişir.

BAŞKAN - Tabiî... Genel Kurulla sınırlı
değil sizin konuşmanız; ses dalgaları
götürüyor. 

Buyurun efendim.

H. AYSELİ GÖKSOY (Manisa) - Sayın
Başkanım ve sayın mevcut milletvekilleri;
hepinizi hürmetle selamlarım.

Efendim, bugün, huzurlarınıza,
dinibütün, ülkesine, mukaddesatına yürekten
bağlı Türk kadınının yürüyüşünü
hafife alarak; onu, sanki, dinsiz ve antilaik akımı
destekleyen kadınlar olarak topluma yansıtmak isteyen
zihniyeti telin için huzurlarınızda bulunuyorum.

15 Şubat 1997'de Türk kadını
yürüyüş yaptı: 

Çünkü, Türk kadını,
tarihin sayfalarına nemelazımcı, vurdumduymaz
olarak geçmek istemiyordu.

Çünkü, Türk kadını,
bir şey yapmadığı, sustuğu için
çocuğu tarafından da suçlanmak istemiyordu.

Çünkü, Türk kadını,
bazı ülkelerin kadınları gibi dört
duvar ardına hapsedilerek onurundan, özgürlüğünden
ödün vermek istemiyordu.

Çünkü, Türk kadını,
toplumun ilerlemesini engelleyen kurumlara, tekkelere, zaviyelere,
tarikatlara karşıydı.

Çünkü, Türk kadını,
çağdaş uygarlık düzeyine ulaşmak,
hatta bunu bile aşmak istiyordu.

Çünkü, Türk kadını,
bilim, teknik, düşünce, sanat, kısacası
tüm yaşam biçiminde uygar olmak, uygar kalmak
istiyordu.

Çünkü, Türk kadını,
nice gözyaşları, nice acılar, nice kayıplar
üzerine kurulmuş, bağımsız ulusal
devletinin yaşamını sürdürmesi için
önlem almaktan korkmuyordu.

Çünkü, Türk kadını,
Atatürk ilkelerine ve inkılaplarına yönelik
hiçbir saldırıyı kabul etmiyordu;
o, demokrasinin ne demek olduğunu biliyordu.

Çünkü, Türk kadını,
kendisine açılan sonsuz gelişme yolunu, kimsenin,
ama kimsenin kapatmasına izin vermiyordu; ülkesinin,
cumhuriyetçi, milliyetçi, halkçı,
devletçi, laik ve inkılapçı olduğunu
çok, ama çok iyi biliyordu.

İşte, 15 Şubat günü,
Türk kadını, sesini duyurmak için orada
bulunan insanlara kendini tanıtmak için yürüyüş
yaptı. Orada bulunan kadınların pek çoğu,
şeriatı özümsemiş ve şeriatı
yaşayan kadınlardı; ama, o kadınlar,
şeriat düzeninin Türk hukuk düzenini değiştirmek
istemesine karşı yürüyordu, laiklikten
ödün vermek istemediği için yürüyordu,
sosyal hukuk devleti için yürüyordu, demokrasi
için yürüyordu, yitirmek istemediği kadın
hakları için yürüyordu ve çağdaşlıktan
ödün vermek istemediği için yürüyordu;
ama, Türk kadını, kendini bilmez bazı
kişilerin, kendisine yakıştırdığı
niteliklerle de hiç incinmedi. Çünkü,
hepinizin basından, televizyondan da duyduğunuz gibi,
ona çok çirkin yakıştırmalar
yapıldı. Çünkü, Türk kadını,
erdemini bu türden yakıştırmalarla kirletemez,
kirletmez; ancak, olsa olsa, çocukça, aptalca laflardan
öteye gidemez bu laflar. Çünkü, Türk
kadını, kim ne derse desin, kendi yolundan, çağdaş
uygarlık yolundan bir adım geriye gitmez, gidemez
ve hiçbir kuvvet de onu geri çekemez. (DSP ve CHP
sıralarından alkışlar) 

Bugün, bir mumun titrek ışığında
yarının aydınlığını
arayan Türk Halkını, aydınlık
Türkiye isteyen Türk Halkını “fosiller,
hainler” diye niteleyeceğinize, beyefendiler, lütfen
külahlarınızı çıkarın
önünüze koyun, nereye gidiyoruz, neredeyiz diye
düşünün. Böyle, boş boş
konuşmadan öteye gitmiyoruz. Biz, buraya el kaldırmak
için, oylama için gelmedik beyefendiler. (DSP sıralarından
alkışlar) Türkiye nereye gidiyor; bunları
düşünün. Partilerinizi, sadece, bir spor
kulübü gibi düşünmeyin... Önümüzde
bir Türkiye var; bu, ne Refah Partisinindir, ne Doğru
Yolundur ne de diğer partilerindir. Eğer, bir lokmacık
düşünme kabiliyetimiz var ise, Türk Ulusu
olarak, ulusun sesine kulak verelim. Sokaktaki insanlara, evlerinde
ışığını yakıp kapayan
insanlara yakıştırmalar yapacağımıza,
bunları neden yapıyorlar, ne istiyorlar, nedir eksik,
ne yapabiliriz; işte, önce, bunları alalım.
Sadece, onları hafife almak, kadın yürüyor,
onlara türlü yakıştırmalar yapmak,
ışığını açıp
kapayanı çocukça bulmak, mum söndürüyor
demekle, bu iş bitmez...

(Mikrofon otomatik cihaz tarafından kapatıldı)


H. AYSELİ GÖKSOY (Devamla) - Burası
ne sizin ne benim ne kimsenin; Türk Ulusunundur. 

Çok teşekkürler ediyorum; sağ
olun. (ANAP, DSP ve CHP sıralarından alkışlar)


BAŞKAN - Sayın Göksoy, efendim,
size eksüre verecektim. 

H. AYSELİ GÖKSOY (Manisa) - Sağ olun.

BAŞKAN - Peki.

Teşekkür ediyorum Sayın Göksoy.


2. - İzmir Milletvekili Zerrin Yeniceli'nin,
8 Mart Dünya Kadınlar Günü münasebetiyle
gündemdışı konuşması

BAŞKAN - Efendim, gündemdışı
söz talebinde bulunan çok değerli bir sayın
üyemiz, bir hanımefendi üyemiz, Sayın
Zerrin Yeniceli... (DSP sıralarından alkışlar)


Sayın Yeniceli, size daha önce bir de
borcum vardı; beraber... İbra ediyor musunuz efendim?

ZERRİN YENİCELİ (İzmir)
- Evet.

Sayın Başkan, sayın milletvekilleri;
8  Mart Kadınlar Günü nedeniyle söz almış
bulunuyorum; hepinizi saygıyla selamlarım.

Hilafetin kaldırılması ve Öğretim
Birliği Yasasının kabulü ile 8 Mart Dünya
Kadınlar Günü anlamlı bir şekilde
bir araya geldi. Böylece, bugünün gerçekleriyle
de yakından bağlantılı olan bir önemli
noktayı hatırlatmamız için fırsat
doğdu. Laik ve demokratik cumhuriyetimizi oluşturan
temel esaslar,  kadın haklarıyla ve dolayısıyla
8 Mart Kadınlar Gününün kutlanmasıyla
yakından bağlantılıdır. 

Laik, demokratik rejimimizin temellerini sarsma gayretleri,
aynı zamanda, kadını toplumsal yaşamdan
çıkarma amacı taşımaktadır.
Bu bağlamda, konuşmamı, kadınları
çok yakından ilgilendiren iki ana konuda odaklaştırıyorum:
İlki, çalışma hayatı ve eğitim;
diğeri, laik, demokratik rejimimizdir. 

Geleceğe iyimser bakabilmek, onurlu geçmişimizi
sahiplenmek ve ondan güç almakla mümkündür.
1923'te cumhuriyet ilan edildiğinde, kadın hakları
konusunda, ülkemiz, dünyanın geri kalmış
ülkeleri arasında yer alıyordu. 1923'ten sonra,
Atatürk'ün çabalarıyla, kadının
sosyal ve siyasî yaşamında radikal değişikliklere
yol açan bir dizi kanun kabul edildi. 

Bir kez daha hatırlatmakta yarar görüyorum:
Atatürk, laik, demokratik bir Türkiye'ye inanmış
ve cumhuriyet kadınının eğitimine büyük
önem vermiştir. O dönemin koşulları
düşünüldüğünde, kısa
zamanda kadın hakları konusunda Batı ülkelerinden
bile daha ileri konuma geldiğimizi görürüz.

Bugün ise, hâlâ, 8 yıllık
zorunlu eğitimin sağlanamamış olması,
önemli bir sorun, önemli bir eksikliktir. Bu konuda
yerimiz, Bangladeş, Burma, Hindistan, Vietnam gibi ülkeler
arasındadır. 20 nci Yüzyılın
başlarında, herkesin gıpta ettiği cumhuriyeti
ilan eden, laik, demokratik bir ülke olarak, temel eğitimimizi
kesintisiz 8 yıla çıkarmadan çağdaş
ülkeler arasına katılamayız. Temel eğitim,
sosyal devlet ilkesi göz önünde tutularak verilmelidir.
Eğitimde, fırsat eşitliği sağlanmalıdır.
Tevhidi Tedrisat Kanunu tam olarak uygulanmalıdır.
Devlet, eğitimde eşitliği sağlamak için
tüm kaynaklarını seferber etmelidir. Soruyorum:
Bunları sağlayamadığımız takdirde,
bu insanlara haklarını nasıl öğreteceksiniz,
onlar haklarını nasıl koruyacaklar?.. Elbette,
koruyamayacaklardır; hatta, topluma yabancılaşacaklardır;
bu da, toplum olarak, bir oydaşma içinde, bir arada
yaşamamızı tehlikeye sokacaktır. O
nedenle, 8 yıllık zorunlu eğitim ve eğitimde
birlik, ülke bütünlüğünün korunması
açısından da önemlidir. 

Sayın milletvekilleri, dikkat ettiyseniz,
biz, kadın haklarını savunurken kotalardan
bahsetmiyoruz, belli konularda kadınlara iş kotası
verilsin demiyoruz; biz, eşitlikten söz ediyoruz. Bu
eşitlik sağlanırsa, kadınlar zaten haklarını
alırlar. Parlamento olarak asıl üzerinde durmamız
gereken sorun budur.

Eğitim eksikliği nedeniyle, kadınlar,
çalışma yaşamında da gereken
yeri alamıyorlar. Kadına çalışma
hayatında, asgarî çalışma standartlarını
sağlamanın önemi gözardı edilemez.
Uluslararası standartlarda kadına sağlanan hakların
aynısı Türk kadınına da sağlanmalıdır.
Bunun yolu da, daha fazla insan haklarından, daha fazla
demokrasiden geçer. Bu arada, kendi alanımıza
koyduğumuz emeğin karşılığını,
başka alanlardaki kadınlarla dayanışarak
alabileceğimizi de belirtmek istiyorum.

Son günlerde, açıkça, dinin
siyasete alet edildiğini görmekteyiz. Laik, demokratik
Türkiye Cumhuriyetini hedef alan gösteriler düzenlenmektedir.
Türkiye Cumhuriyetinin temel unsurları olan laikliğe
ve demokrasiye yapılan saldırılar, kadınlarımızda,
haklı öfke ve tepkiye yol açmıştır.
Bu saldırıların ana hedef kitlesi, çağdaş,
gönlü hür, vicdanı hür Türk kadınıdır.


Rejimimizin laik niteliğini ortadan kaldırmak
için din devletine dayalı siyaset yapmak, ateşle
oynamaktır; ülkemizi, insanlarımızı,
cephelere ayırmak demektir. Cumhuriyetimizin demokratik
ve laik özünü siyasal tartışmalara
konu yapmaktan kaçınmalıyız. Ülkemizde
kimsenin inancına, ibadetine, başörtüsüne
karışılmıyor. Müslüman ülkeler
arasında, en geniş inanç özgürlüğüne
sahip olan, en çok cami bulunan ülke bizim ülkemizdir.
Eğer, başörtüsü siyasal amaçlara
alet edilmeseydi, öyle bir sorun da olmayacaktı.

Değerli milletvekilleri, politik arenada “cihat
açmak”, “fethetmek” gibi sözlerin kullanılmaması
gerekmektedir. Din temeline dayalı devlet özlemcileri
iyi bilsinler ki, Türk kadını, üniversitesinde,
parlamentosunda, her yerde laik cumhuriyeti sonuna kadar savunmaktan
geri durmayacaktır. (DSP ve CHP sıralarından
alkışlar) 

(Mikrofon otomatik cihaz tarafından kapatıldı)

BAŞKAN - Sayın Yeniceli, 2 dakika yeter
mi efendim?..

ZERRİN YENİCELİ (Devamla) -
Evet.

Çünkü, o, kadını baskı
altında olan bir toplumun gelişemeyeceğini çok
iyi bilmektedir. Afganistan'da din devleti kurmaya kalkan Taliban
örgütünün, Kâbil'i ele geçirir
geçirmez, kadınların sokağa çıkmasını
yasakladığını hepimiz çok iyi
hatırlıyoruz. Türk kadını, gerici
akımların anaforuna kapılmayacak, buna karşı
koyacak kadar güçlüdür. 

Evet, laik demokratik cumhuriyeti koruma ve geliştirme
tarihsel görevinin bilincinde olarak yola devam etmenin onuruyla,
8 Mart Dünya Kadınlar Gününü kutluyorum,
hepimize kutlu olsun. 

Yüce Meclisi saygıyla selamlıyorum.
(DSP ve CHP sıralarından alkışlar)

BAŞKAN - Sayın Yeniceli teşekkür
ediyorum.

Evet, üçüncü konuşmacı,
Erzurum Milletvekili Sayın Doç. Dr. Ömer Özyılmaz;
tevhidi tedrisatla ilgili olmak üzere; buyurun.

DEVLET BAKANI IŞILAY SAYGIN (İzmir)
- Sayın Başkan, cevap vereceğim...

BAŞKAN - Efendim affedersiniz, ben zatıâlinizi
görmedim; buyurun efendim.

DEVLET BAKANI IŞILAY SAYGIN (İzmir)
- Konuşmacıdan sonra mı?..

BAŞKAN - Hayır, siz Hükümetsiniz
efendim. (RP ve DYP sıralarından alkışlar)
Bir kere, Hükümetsiniz, tercih hakkınız
var; hanımefendisiniz, artı tercih hakkınız
var. (Alkışlar)

DEVLET BAKANI IŞILAY SAYGIN (İzmir)
- Teşekkür ederim. 

MAHMUT IŞIK (Sıvas) - Bugün çok
iyisin Başkan.

BAŞKAN - Her zaman öyledir de, işinize
gelmiyor yani.

Efendim buyurun; cevap vermek üzere değil,
katkıda bulunmak üzere buyurun.

3. - Devlet Bakanı Işılay
Saygın'ın, 8 Mart Dünya Kadınlar Günü
münasebetiyle gündemdışı konuşması

DEVLET BAKANI IŞILAY SAYGIN (İzmir)
- Yok, 8 Mart Dünya Kadınlar Günü münasebetiyle.

Sayın Başkanım, saygıdeğer
milletvekili arkadaşlarım; bilindiği gibi, kadınların,
toplumda, erkeklerle eşit haklar elde etme mücadelesi
1789 Fransız İhtilaline kadar uzanmaktadır.
İhtilalin getirdiği eşitlik, özgürlük
ve kardeşlik kavramları bu mücadelede kadınların
ümit kaynağı olmuştur. Fransa'daki bu hareketi
takiben, 8 Mart 1857'de, New York'ta, 40 bin kadın işçinin
sekiz saatlik çalışma süresi ve eşit
işe eşit ücret talepleriyle yaptıkları
grevler neticesinde ve grev sonrasında, sebebi bilinmeyen
bir yangında 100'den fazla kadın işçi,
kapatıldıkları bir hangarda yanarak can vermişlerdir.
Ölen bu kadın işçilerin anısına,
her yıl 8 Mart gününün Uluslararası
Kadın Günü olarak kutlanması, ilk kez,
1910 yılında Kopenhag'da önerilmiş ve
1977 yılında, Birleşmiş Milletlerce
kabul edilen bir karar uyarınca, 8 Martın Uluslararası
Kadın Günü olarak kutlanmasına başlanmıştır.

8 Mart, 19 uncu Yüzyıl sonlarından
bu yana, kadınların talep ve özlemlerini dile
getirmedeki kararlılıklarını sergiledikleri
ve bugüne dek hiç de küçümsenmeyecek
haklar elde ettikleri bir gündür. Şimdiye kadar
dünya tarihinde, kadınların dünyayı
erkeklerle eşit paylaştığı bir döneme
rastlamıyoruz; böyle bir eşitsizlik, sadece
kadınlara değil, onlarla aynı dünyayı
paylaşan erkeklere de zarar vermektedir. Yaşamı
eşit olarak paylaşmak için, yaşama eşit
olarak katılmak da gerekir. Ne yazık ki, kadınlar,
ülkelerinin gelişmişlik düzeyleri ne olursa
olsun, eğitim, sağlık ve istihdam gibi çok
temel göstergeler açısından hâlâ
erkeklerimizin gerisindedir. 

Ülkemizde de kadınlar, cumhuriyet öncesi,
kurdukları dernek ve vakıflar ve çıkardıkları
çok sayıda gazete ve dergilerle eşitlik taleplerini
ortaya koymuşlardır. Cumhuriyetin ilanıyla
birlikte hukuk alanında önemli değişimler
yaşanmıştır. Bunlardan en önemlisi,
sizlerin de bildiği gibi, Türk kadınını
ikincil konumdan kurtararak, ona vatandaşlık hakkı
tanıyan Türk Medenî Kanununun kabulüdür.
İsviçre Medenî Kanunu örnek alınarak
hazırlanan ve 17 Şubat 1926 tarihinde kabul edilen
Medenî Kanun, Türk kadını için
hayatî önem taşımaktadır. Türk
Medenî Kanununun kabulünden bu yana, Cumhuriyetin kadınlarımıza
sağladığı çok önemli kazançlar,
toplumsal yapıda meydana gelen önemli değişmeler
karşısında yetersiz kalmıştır.
Kabul edildiği dönem toplumunun içerisinde olan
Medenî Kanunu da bu çerçevede değerlendirmek
gerekir; özellikle, evli kadının kocası
karşısındaki konumu açısından,
Medenî Kanunda değişiklik yapılması
zorunluluğu ortaya çıkmıştır.
Bunun üzerine Devlet Bakanlığına bağlı
Kadının Statüsü ve Sorunları Genel
Müdürlüğünce toplumsal yaşamda kadın-erkek
eşitliğini sağlamaya yönelik olarak, başta
Türk Medenî  Kanunu olmak üzere, yasal çalışmalara
başlamış bulunuyoruz. 

Bu çerçevede, Türk Medenî
Kanununun 153 üncü maddesiyle ilgili olarak hazırlamış
olduğumuz yasa tasarısı, kadınlarımızın,
evlendikten sonra da isterlerse -çalışan kadınlarımız
için- kocasının soyadıyla birlikte
kızlık soyadını kullanmasını
öngörmektedir. Hazırlamış olduğumuz
bu yasa  tasarısı Bakanlar Kurulumuzdan geçmiş,
şu anda Adalet Komisyonunun  gündeminde -görüşülmek
üzere- beklemektedir. Meslek sahibi olup da iş hayatına
atılan kadınlarımızın evlendikten
sonra da eşinin soyadını alarak kızlık
soyadını kullanamaması meslekte kayıplara
uğramasına neden olmaktadır. Medenî Yasanın
153 üncü maddesinin değiştirilmesi yönündeki
çalışmalarımız, bu mağduriyetin
giderilmesini amaçlamaktadır.

Yine, Türk Medenî Kanununun yürürlükteki
170 inci maddesinde de mal ayrılığı usulü,
kanunî rejim olarak kabul edilmiş bulunmaktadır.
Toplumumuzda bireylerin, evlilik öncesinde mal rejimlerine
ilişkin sözleşme yapma alışkanlığı
yoktur. Evlilik süresinde edinilmiş taşınır
veya taşınmaz malların mülkiyeti büyük
çoğunlukla erkek üzerine geçirildiğinden,
evlilik birliği sona erme durumunda kadın yoksulluk
içine düşmekte, ekonomik özgürlüğü
olmadığı için mağdur olmaktadır.


Evlilik birliğinin sona ermesi halinde kadınlarımızın
mağdur olmaması, evlilik birliğine yaptığı
katkıların karşılığını
alması için, Medenî Kanunun 170 inci maddesinin
de değiştirilmesi yönünde bir tasarı
hazırlanmış bulunmaktadır. Bu tasarımıza
göre, eşler arasında, evlenmeden sonra edinilen
mallara katılma rejiminin geçerli olması
sağlanacaktır. Bu rejime göre, eşlerin evlenmeden
önce edindikleri malların mülkiyeti kendilerinde
kalmak üzere, evlilik birliği sırasında
kazanılan ekonomik değerlerin eşit olarak paylaştırılması
öngörülmektedir. Ancak, Başbakanlığa
sunulan söz konusu yasa tarasımız, Yargıtay
Birinci Dairesinin olumusuz görüş bildirmesi üzerine
geri çekilmiştir. Bu durum karşısında
Adalet Bakanlığıyla görüşülmüş
ve Medenî Yasanın tümü üzerinde yapılan
çalışmalar içinde değerlendirilmesinin
uygun olacağı görüşünün ağırlık
kazanması üzerine, Medenî Yasa üzerinde
çalışan komisyonun çalışmalarının
hızlandırılmasının sağlanmasına
müştereken karar verilmiştir. 

Bakanlığıma bağlı Kadının
Statüsü ve Sorunları Genel Müdürlüğünce,
Türk Medenî Kanununun 444 üncü maddesinin
değiştirilmesine ilişkin olarak hazırlanan
değişiklik tasarısıyla da, eşlerden
birisinin ölümü halinde, sağ kalan eşin
miras payının 1/4'ten 1/2'ye çıkarılması
öngörülmektedir. Bu tasarı da, 6 Şubat
1997 tarihinde, Adalet Bakanlığına, görüş
sorulmak üzere gönderilmiştir.

Bildiğiniz gibi, ülkemizde, kadınımızın
statüsünün yükseltilmesi amacıyla kurulan
Kadının Statüsü ve Sorunları Genel
Müdürlüğü, personel ve bütçe
açısından güçlendirilme ihtiyacında
olan bir birimdir. Bu amaçla, kadına yönelik
ulusal mekanizma olan bu birimin güçlendirilmesine
acilen ihtiyaç bulunmaktadır. Bu gerçekten
hareketle, hazırladığımız Aile
ve Kadın Müsteşarlığının
kurulmasına ilişkin yasa tasarımız
Yüce Meclisimize sunulmuş olup, Sağlık,
Eğitim, Çalışma ve Sosyal İşler
Komisyonunda 2 maddesi görüşülmüş,
diğer maddeleri de görüşülmek üzere
beklemektedir. 

Sizlere sunduğum tüm bu çalışmaların
gerçekleştirilmesiyle, Türkiye'nin 1985 yılında
taraf olduğu Kadınlara Karşı Her Türlü
Ayrımcılığın Önlenmesi Sözleşmesi
yanı sıra, taraf olduğumuz diğer uluslararası
sözleşme ve kararların da gereği yerine
getirilmiş olacaktır. 

Toplumsal sorunlarımızın en
önemlilerinden biri de, aile içinde şiddetin
yaygınlığıdır. Hemen hemen her
gün, basında, bir kadınımızın
dayak yediğini ve mağdur olduğunu görmekteyiz.
Hepinizin bildiği gibi, aile içindeki şiddete
maruz kalan kadınlarımız “ailem duymasın”,
“aile düzenim bozulmasın”, “çocuklarım
üzülmesin”, “tatsızlık olmasın”
diye fedakârlık yaparak, bunu kimseye söylememekte
ve neticede, yaşadıklarını açığa
vuramamakta; böylece, kadınlarımız,
girdikleri bunalımlar sonucu ya intihar etmekte ya da kocalarını
öldürmektedirler. 

21 inci Yüzyıla girmek üzere olduğumuz
bu tarih kesitinde, böyle bir toplumsal sorunla karşı
karşıya olmamız tabiî ki son derece
üzücüdür. Böylesine bir sorunun çözümü
için, hepimizin üzerine düşen görevi
yapması gerekmektedir; çünkü, biz kadın
olarak değil, herşeyden evvel, Türk toplumunu oluşturan
65 milyon insanın yarısının kadın
yarısının da erkek olduğu düşüncesiyle,
insan gözüyle bakmaktayız.  

Bu çerçevede, günümüzde,
Ceza Kanununda bulunan ve bu konuyla ilgili olan hükümlerin
değiştirilmesi de bir zorunluluk haline gelmiştir.
Bu saptama üzerine, Bakanlığıma bağlı
Kadının Statüsü ve Sorunları Genel
Müdürlüğünce yine bir kanun tasarısı
hazırlanmış ve Türk Ceza Kanununun 456,
457 ve 478 inci maddelerinin değiştirilmesi öngörülmüştür.


Türk Ceza Yasasının 456, 457 ve
478 inci maddelerinin değiştirilmesi suretiyle, aile
bireyleri arasında işlenecek basit müessir fiil
suçlarının takibinin şikâyete
bağlı olmaktan çıkarılması
ve bu suçlara uygulanan cezaların artırılması;
ayrıca, aile bireylerinin birbirlerine karşı
işleyecekleri pek fena muamele suçlarının
takibini de şikâyete bağlı olmaktan çıkararak,
verilecek cezaların artırılması ve
caydırıcılığı amaçlanmıştır.

Önerdiğimiz bu değişiklikler uygun
bulunmamış ve bunun üzerine, sadece, aile bireyleri
arasında pek fena muameleye ilişkin 478 inci maddeyle
ilgili ayrı bir tasarı hazırlanarak, Bakanlar
Kurulumuzun imzasına açılmıştır.

Hem Türk Ceza Kanunuyla hem de Türk Medenî
Kanunuyla ilgili olarak hazırlanan tasarıların
yeniden değerlendirilmesi için, Bakanlığım
ile Adalet Bakanlığımızın işbirliği
sonucu, 18.2.1997 tarihinde bir sempozyum düzenlenmiştir.
Hukukçu ve üniversite öğretim üyelerimizin
konuşmacı olarak katıldıkları
bu sempozyumda açıklanan görüşlerden
yararlanmamak mümkün değildir...

(Mikrofon otomatik cihaz tarafından kapatıldı)

BAŞKAN - Sayın Bakan, ne kadar süre
istersiniz efendim?

DEVLET BAKANI IŞILAY SAYGIN (Devamla) - Bitiriyorum
Sayın Başkan.

BAŞKAN - Buyurun efendim.

DEVLET BAKANI IŞILAY SAYGIN (Devamla) - Adalet
Bakanı Sayın Şevket Kazan ile Devlet Bakanlığının
müşterek yapmış olduğu bu sempozyum
amacına ulaşmış ve Sayın Bakan,
kadınlarımızın mağduriyetini görerek,
8 Mart Dünya Kadınlar Gününde, ailenin korunmasına
dair kanun tasarısını hazırlayarak
bize sunmuştur. Bu kanun tasarısı Bakanlar
Kuruluna sevk edilmiş bulunmaktadır. Bu kanun tasarısı
kanunlaştığında, kadınlarımızın
mağduriyeti son bulacaktır.

Sizlere özetlemeye çalıştığım
bu konuların, bir kadın milletvekili ve bir Bakan
olarak, takipçisi olduğumu belirtmek istiyorum. Tabiî,
gönül istiyor ki, bir dahaki 8 Martlarda, problemsiz
kadınlarımızın sorunlarını
görüşelim, eşit bir ortamda görüşelim.


Değerli arkadaşlarım, bu vesileyle,
hepinize saygılar, sevgiler sunuyorum. (Alkışlar)

BAŞKAN - Sayın Bakan, teşekkür
ediyorum.

4. - Erzurum Milletvekili Ömer Özyılmaz'ın,
Tevhid-i Tedrisat Kanununa ilişkin gündemdışı
konuşması

BAŞKAN - Sayın Ömer Özyılmaz,
Tevhidi Tedrisat Kanunuyla ilgili gündemdışı
bir konuşma yapacaklar.

Buyurun. (RP sıralarından alkışlar)

Efendim, bugün, inkılap konularını
görüşüyoruz; onun için, sürede
çok cimri davranmıyorum, rahat ifade buyurun.

HALİL CİN (İçel) - Teşekkür
ederiz Sayın Başkan; inşallah, diğer oturumlarda
da böyle davranırsınız.

BAŞKAN - Değerli milletvekilleri, beni
buraya hapsettiniz, orada rahat konuşuyorsunuz...

Buyurun Sayın Özyılmaz.

ÖMER ÖZYILMAZ (Erzurum) - Sayın
Başkan, değerli milletvekilleri; 3 Mart 1924 yılında
kabul edilen ve bugün, Anayasamızın 174 üncü
maddesinde devrim kanunu olarak, inkılap kanunu olarak
belirlenmiş olan Tevhidi Tedrisat Kanunuyla ilgili olarak,
gündemdışı söz almış
bulunuyorum; bu vesileyle, hepinizi saygıyla selamlıyorum.

Değerli milletvekilleri, 1920'li yılların
başında, genç cumhuriyetimiz kurulurken, her
sahada olduğu gibi, eğitim alanında da ciddî
adımlar atılmaya başlandı. Bunların
en önemlilerinden birisi, eğitimin millî oluşu
ve tevhidi tedrisat, yani öğretimin birliği ilkesinin
kabul edilmesiydi. Eğitimin millî olması ile
öğretimin tevhit edilmesi, yani birleştirilmesi
hususu, bugüne kadar, hiç birlikte ele alınmamış;
hem ayrı ayrı hem çok yanlış
ve yanlı olarak yorumlanmış, böylece
de, kamuoyumuzda, bu iki önemli adım, çok ters
yönlere çekilmiştir. Halbuki, bu durum, o dönemi
yaşayanlara yapılabilecek en büyük kötülüktür.


Değerli milletvekilleri, eğitimin millî
olmasını isteyen o günün Türkiyesi,
esasen, şu iki kademedeki çalışmaya
göre eğitim sisteminin kurulmasını istiyordu.
Aslında, bunlar, sadece bizim toplumumuzun değil, eğitim
biliminin evrensel düzeydeki kanun ve kurallarıdır.
Bunların birinci kademesinde, toplumun inançları,
değerler sistemi ve dünya görüşü,
toplumun ihtiyaçları, istek ve beklentileri; bireyin
ihtiyaçları, istek ve beklentileri iyice bir incelenmelidir.


İkinci kademede, bir önceki kademe çalışmaları
esas alınarak, eğitim sisteminin hedefleri, kapsamı
belirlenir, öğretim durumları ve sınama
durumları, değerlendirme durumları belirlenir;
yani, gerek hedefler gerek kapsam gerekse eğitim ve öğretim
durumlarıyla değerlendirme, milletin inancına,
tarihine, dünya görüşüne ters olmayacak
şekilde eğitim sistemi oluşturulmalıdır.
Bunlar, çok önemli ve geniş konulardır.
Kısaca geçiyor ve şunu ifade ediyorum; eğitimin
millî olması, şu çalışmaların
yapılıp yapılmamasına bağlıdır...

Tevhidi Tedrisat Kanununa gelince: Kanunun iki önemli
hedefi vardır; birinci hedefi, ülkedeki bütün
okulların tek elden, yani, Millî Eğitim Bakanlığınca
yönetilmesidir. Kelime anlamı itibariyle de tevhidi
tedrisat, zaten, öğretim birliği demektir. Kanun
metni elimdedir; hem Osmanlıcası hem Latin harfleriyle
yazılmış olanı elimdedir. Bu kanunun
1 inci, 2 nci, 3 üncü ve 5 inci maddeleriyle bu husus
ortaya konulmuştur; yani, öğretim tek elden ve
sadece Millî Eğitim Bakanlığınca yönetilecektir,
yürütülecektir. 

Yoksa, bazılarının iddia ettikleri
gibi, tevhidi tedrisat, tek tip okulda, tek tip insan yetiştirmek
değildir. Hele, çağdaşlık ve benzeri
bazı yaldızlı kelimelerin arkasına
yerleştirilmiş olan, milletin bütün  değerlerini
hiçe saymak anlayışına bir başlangıç
olarak iddia etmek hepten yanlıştır. 

Kanunun ikinci hedefi ise, İslamî ilimler
sahasında mütehassıs yetiştirmektir.
Bu husus da, kanunun 4 üncü maddesiyle ortaya konulmuştur.


Değerli milletvekilleri, şimdi, konumuzun
başına dönecek olursak, eğitimin millî
oluşuyla öğretimin birliği ilkesini birlikte
düşündüğümüzde, o günlerde
şunun hedeflendiğini görürüz: Yukarıda
kısaca değindiğimiz, gerçek manada millî
olan bir eğitimle, genç nesillerimiz, bir yandan çağın
bütün bilimlerini öğrenirken, aynı anda,
inancını, tarihini ve dünya görüşünü
de öğrenmiş olacaktır. 

Bunun yanında, Öğretim Birliği
Yasasının 4 üncü maddesiyle de, yine,
çağın bütün müspet bilimlerini
öğrenmiş; fakat, asıl uzmanlık alanı
olan İslamî ilimler sahasında derinleşmiş
mütehassısları yetiştirmekti; yani, genelde
millî olan eğitim sistemi içerisinde, özel
olarak bir ihtisas eğitimini hedeflemiştir. 

Şimdi, burada, bir soru akla gelmektedir. Neden
sadece ve özellikle İslamî ilimler sahasında
...

(Mikrofon otomatik cihaz tarafından kapatıldı)


BAŞKAN - Sayın Özyılmaz,
3 dakika eksüre veriyorum; buyurun. 

ÖMER ÖZYILMAZ (Devamla) - ...hem de ortaöğretimden
başlayarak bir ihtisaslaşma eğitimi Kanunda vurgulanmış
ve emredilmiştir? Kısaca buna bir bakalım.
Bunun, iki önemli sebebi vardır: Birincisi; İslamın
özünü, esasını anlamış,
çağın kavram, bilim, ilke ve sistemlerini öğrenmiş,
bunları Müslüman bir bilim adamı olarak
zihninde kodlamış, çağın insanının
istek ve ihtiyaçlarına cevap verebilecek din bilginleri
yetiştirmek ve bu arada, dinini, diyanetini öğrenmek
isteyen herkese imkân hazırlamak ve fırsat
vermektir.

İkincisi ise; bilhassa, o tarihlerde, 20 nci
Yüzyılın başlarında, bütün
dünyada olduğu gibi, 19 uncu Yüzyılın
materyalist anlayışından olumsuz olarak etkilenmiş
ve milletin inancından, tarihinden ve dünya görüşünden
kopmuş kimselerin varlığı bir gerçekti.
İşte, onların, hem eğitimin millî
olmasına hem de din eğitimi ve öğretiminin
yapılmasına karşı çıkabilecekleri
hesap edilerek, konu, daha baştan bir inkılap kanunuyla,
itiraz edilemeyecek şekilde güvence altına alınmıştır.
Hatta, daha 1924-1925 öğretim yılında,
29 tane imam-hatip okulu açılmış, İstanbul
Darülfünununda da -bugünkü adıyla İstanbul
Üniversitesinde- bir ilahiyat fakültesi eğitim,
öğretime başlamıştı. Aradan
yıllar geçti ve biz, Türk Milleti olarak, 1920'li
yıllarda milletimize gösterilen eğitimin millî
olması ve öğretimin tevhit edilmesi hedefine doğru
ilerlemeye devam ediyoruz. 

Değerli milletvekilleri, hem şahsım
adına hem Partim olarak, bu iki önemli hedef, yani,
eğitimin gerçek manada millî olması ve
din öğretiminin de vurgulandığı gibi
uygulanması bizim asıl amacımızdır,
asıl hedefimizdir.

Bu iki hedefle, ancak, milletimizin birliği,
bütünlüğü sağlanmış;
çağın önüne geçecek ekonomik
ve sınai kalkınmayı sağlayacak kadroların
yetişmesine zemin hazırlanmış olacaktır.
Demokrasi ve gerçek manadaki laiklik, böylece, yerleşmiş
ve kökleşmiş olacaktır. 

Bu duygu ve düşüncelerle, hepinizi
hürmet ve muhabbetlerimle selamlıyorum. (RP ve DYP
sıralarından alkışlar) 

BAŞKAN - Sayın Özyılmaz,
teşekkür ediyorum. 

Sayın milletvekilleri, gündemdışı
görüşmeler tamamlanmıştır.


Cumhurbaşkanlığı tezkereleri
vardır; sırasıyla okutuyorum: 

B) TEZKERELER VE ÖNERGELER

1. - Almanya'ya gidecek olan Enerji ve Tabiî
Kaynaklar Bakanı Recai Kutan'a, dönüşüne
kadar, Devlet Bakanı Fehim Adak'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/705)  

3 Mart 1997

 Türkiye Büyük Millet Meclisi
Başkanlığına

Görüşmelerde bulunmak üzere,
4 Mart 1997 tarihinde Almanya'ya gidecek olan Enerji ve Tabiî
Kaynaklar Bakanı M. Recai Kutan'ın dönüşüne
kadar; Enerji ve Tabiî Kaynaklar Bakanlığına,
Devlet Bakanı Fehim Adak'ın vekâlet etmesinin,
Başbakanın teklifi üzerine, uygun görülmüş
olduğunu bilgilerinize sunarım. 

 Süleyman Demirel 

 Cumhurbaşkanı

BAŞKAN - Bilgilerinize sunulmuştur. 

Diğer tezkereyi okutuyorum: 

2. - İsviçre'ye gidecek olan Devlet
Bakanı Bahattin Şeker'e, dönüşüne
kadar, Devlet Bakanı Işılay Saygın'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/706)

  4 Mart 1997

 Türkiye Büyük Millet Meclisi
Başkanlığına

2004 Yılı Olimpiyat Oyunlarına
katılacak aday kentlerin seçileceği toplantıya
katılmak üzere, 5 Mart 1997 tarihinde İsviçre'ye
gidecek olan Devlet Bakanı Bahattin Şeker'in dönüşüne
kadar; Devlet Bakanlığına, Devlet Bakanı
Işılay Saygın'ın vekâlet etmesinin,
Başbakanın teklifi üzerine, uygun görülmüş
olduğunu bilgilerinize sunarım. 

 Süleyman Demirel

 Cumhurbaşkanı

BAŞKAN - Bilgilerinize sunulmuştur. 

Sayın milletvekilleri, Petrol Ofisi Genel
Müdürlüğünde yolsuzluk ve usulsüzlük
nedeniyle 1993-1994 yıllarında meydana gelen kurum
zararının tespit edilmesi amacıyla kurulan
(10/160) esas numaralı Meclis Araştırması
Komisyonu Geçici Başkanlığının,
başkan, başkanvekili, sözcü ve kâtip
seçimine dair bir tezkeresi vardır; okutuyorum:

3. - (10/160) esas numaralı Meclis Araştırması
Komisyonu Geçici Başkanlığının,
Komisyonun, başkan, başkanvekili, sözcü
ve kâtip üye seçimini yaptığına
ilişkin tezkeresi (3/707)

6.3.1997 

 Türkiye Büyük Millet Meclisi
Başkanlığına

Komisyonumuz, başkan, başkanvekili, sözcü
ve kâtip seçimi için 06.03.1997 Perşembe
günü saat 11.00'de toplanmış, kullanılan
oy pusulalarının tasnifi sonucu aşağıda
adı, soyadı ve seçim çevresi belirtilen
üyeler, karşılarında gösterilen
oyları alarak başkan, başkanvekili, sözcü
ve kâtip seçilmişlerdir. 

Bilgilerinize sunulur. 

Saygılarımla. 

 Ali Uyar

 Hatay

 Komisyon Geçici Başkanı

Başkan: Veysel Candan (Konya) (5 Oy)

Başkanvekili: Tahsin Irmak (Sıvas) (5
Oy)

Sözcü: İsmail Özgün (Balıkesir)
(5 Oy)

Kâtip: Bekir Sobacı (Tokat)  (5 Oy)

BAŞKAN - Bilgilerinize sunulmuştur. Hayırlı
çalışmalara vesile olsun inşallah. 

Bir Meclis araştırması önergesi
vardır; okutuyorum: 

C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - İstanbul Milletvekili Halit Dumankaya
ve 27 arkadaşının, ormanlarımızın
korunması için alınması gereken tedbirlerin
belirlenmesi amacıyla Meclis araştırması
açılmasına ilişkin önergesi(10/173)

Türkiye Büyük Millet Meclisi
Başkanlığına

Ormanlarımız her geçen gün,
yangın, doğal afet ve gerekse orman mafyalarınca
yok edilmekte, ülke yavaş yavaş çölleştirilmektedir.


Ormanlarımızın kurtarılması,
alınması gerekli önlemlerin neler olabileceğinin
tespit edilmesi için, Anayasamızın 98 ve
İçtüzüğümüzün 104 ve
105 inci maddeleri gereği bir araştırma komisyonu
kurulmasını arz ederiz. 

Halit Dumankaya  (İstanbul)

Abbas İnceayan  (Bolu)

Hüsnü Sıvalıoğlu  (Balıkesir)

Mehmet Cavit Kavak  (İstanbul)

Ünal Yaşar  (Gaziantep)

 İbrahim Çebi  (Trabzon)

Mustafa Cumhur Ersümer  (Çanakkale)

Levent Mıstıkoğlu  (Hatay)

Esat Bütün  (Kahramanmaraş)

Yusuf Ekinci  (Burdur)

Emin Kul  (İstanbul)

Yavuz Köymen  (Giresun)

H. Avni Kabaoğlu  (Rize)

Yılmaz Karakoyunlu  (İstanbul)

Şinasi Altıner  (Karabük)

Refik Aras  (İstanbul) 

Halil İbrahim Özsoy  (Afyon)

Ömer Ertaş  (Mardin) 

Biltekin Özdemir  (Samsun)

Halil Cin  (İçel)

Mustafa Rüştü Taşar  (Gaziantep)

Recep Mızrak  (Kırıkkale)

Mehmet Keçeciler  (Konya)

Rüştü Kâzım Yücelen
 (İçel)

Yusuf Namoğlu  (İstanbul)

Abdullah Akarsu  (Manisa)

İsmail Durak Ünlü  (Yozgat)

Bülent Akarcalı  (İstanbul)

Gerekçe:

Orman bakımından her geçen gün
ülkemiz çoraklaşmakta, yangınlar, tabiî
afetler yanında orman mafyaları acımasızca
ormanlarımızı yok etmektedir. 

Ormanlarımıza, çeşitli
zamanlarda, özellikle son dönemlerde hunharca kıyılmakta,
yok edilmekte, her yerde olduğu gibi bir orman mafyası,
ormanları yok ederek, gayri meşru kazanç aracı
olarak kullanmaktadır. 

Vakıf kuruluşları, birçok
kullanım adı altında ormanlarımıza
sahip olmakta, daha sonra kullanış amacı dışına
çıkarak, ormanları yok ederek, gayri meşru
kazanç aracı olarak kullanmaktadır. 

Vakıf kuruluşları, birçok
kullanım adı altında ormanlarımıza
sahip olmakta, daha sonra kullanış amacı dışına
çıkarak, ormanları, villa yaparak satmakta
veya kullanmaktadır. Orman mafyası, oyunu kuralınca
oynamakta, Orman Bakanlığında çalışan
bazı art niyetli bürokratlar ile bazı art niyetli
siyasetçileri de kurdukları tezgâhların
içine alarak, çirkin emellerine alet etmektedir.


Orman mafyası, kirli emellerini yasallaştırmak,
normal zemine oturtmak için, Orman Bakanlığındaki
bazı art niyetli kişiler ile bazı siyasî
kişilere tesir ederek, yasa teklifleri hazırlatmakta,
bu teklifler içinde kendilerinin indî görüşlerini
gizleyerek yapacakları vurgunlara yasal zemin hazırlamaktadır.


Ormanlarımız kırkbeş-elli
yıl önce tezgâhlanan Sinop-Ayancık yörelerindeki
ülkemizin en verimli ormanlarının yok olmasına
neden olan Avusturya Firması olan ZINGAR marifetiyle yapılan
dikili gövde satışıyla, nitelikli ormanlarımız
yok edilmiş; ormanlarımızın başına
musallat olan bu orman yağmasından, devletimiz, mahkeme
kararıyla kurtulmuş, ülke ormanlarının
daha büyük zarar görmesi, daha büyük
yağmalar önlenmiştir. 

Bugün, yine, dikili gövde satışı
tezgâhı yeniden uygulamaya konmaya, ülkenin
ormanlarını tahrip etmeye, ülkeyi çölleştirmeye
yol açacak durumun yasal zemini hazırlanmaya başlanmıştır.

Ormanlarımızın başına
musallat olacak dikili gövde satışıyla
ülke süratle çölleşmeye gidecek, siyasî
tercihler önplana çıkacak, ihalelere fesat
karışacak, ağaçlar kökleriyle beraber
yok edilecek, ülke imkânları birkaç kişiye
peşkeş çekilecektir. Bu tutum, vatana hıyanettir.
Bu tutum, bilerek ve planlayarak ülkeyi çölleştirmeye
doğru adım adım götürerek, ülkemiz
insanı, bir avuç orman mafyasının
çirkin çıkarları uğruna çölde
yaşamaya mahkûm edilecektir.

Bu mafya tarafından yok edilen ormanların
yerine, ağaçlandırma adı altında
yeni bir başka yağmalama başlayarak, orada devletin
trilyonları yine bu orman mafyasının cebine
aktarılacaktır.

Ülkemizin hayatî önemi haiz ormanlarımızın
kurtarılması için, alınması
gereken önlemlerin, yapılması gerekli çalışmaların
araştırılması için, Anayasamızın
98 ve İçtüzüğümüzün
104 ve 105 inci maddeleri gereği, Yüce Meclisimizce bir
araştırma komisyonu kurulmasını arz
ve teklif ederiz.

Saygılarımızla.

BAŞKAN - Bilgilerinize sunulmuştur.

Önerge gündemde yerini alacak, Meclis araştırması
açılıp açılmaması konusundaki
öngörüşme, sırasında yapılacaktır.

Türkiye Büyük Millet Meclisi Başkanlığının
bir tezkeresi vardır; okutup, oylarınıza
sunacağım:

B)TEZKERELER VE ÖNERGELER (Devam)

4. - Türkiye-İtalya Parlamentolararası
Dostluk Grubu kurulmasına ilişkin Başkanlık
tezkeresi (3/708)

5 Mart 1997

 Türkiye Büyük Millet Meclisi
Genel Kuruluna

TBMM Başkanlık Divanının
9 Kasım 1996 tarih ve 27 sayılı kararıyla,
Türkiye-İtalya Parlamentolararası Dostluk Grubu
kurulması uygun görülmüştür.

Türkiye Büyük Millet Meclisinin Dış
İlişkilerinin Düzenlenmesi Hakkındaki
3620 sayılı Kanunun 4 üncü maddesi uyarınca,
anılan Dostluk Grubunun kurulması Genel Kurulun
tasvibine sunulur.

 Mustafa Kalemli

 Türkiye Büyük Millet Meclisi

 Başkanı

BAŞKAN - Efendim, tezkereyi dinlediniz...

Oylarınıza sunuyorum: Kabul edenler...
Kabul etmeyenler... Tezkere kabul edilmiştir.

Danışma Kurulunun önerileri vardır;
okutup, ayrı ayrı oylarınıza sunacağım:

IV. - ÖNERİLER

A) DANIŞMA KURULU ÖNERİLERİ

1. - (10/6) ve (10/7) esas numaralı Meclis
Araştırması Komisyonları raporlarının,
gündemdeki yeri, görüşme günü ve
çalışma sürelerine ilişkin Danışma
Kurulu önerisi

No: 56                 6.3.1997

 Danışma Kurulu Önerisi

Danışma Kurulunca, aşağıda
öngörülen önerilerin Genel Kurulun onayına
sunulması uygun görülmüştür.

 Mustafa Kalemli

 Türkiye Büyük Millet Meclisi

 Başkanı

 Temel Karamollaoğlu Zeki Çakan

 RP Grubu Başkanvekili ANAP Grubu Başkanvekili

 Ali Rıza Gönül H. Hüsamettin
Özkan

 DYP Grubu Başkanvekili DSP Grubu Başkanvekili

 Nihat Matkap

 CHP Grubu Başkanvekili

Öneriler:

1. 5.3.1997 tarihli gelen kâğıtlarda
yayımlanan ve bastırılıp dağıtılan
(10/6) esas numaralı Meclis Araştırması
Komisyonunun 154 sıra sayılı Toprak Mahsulleri
Ofisi Genel Müdürlüğündeki usulsüzlük
ve yolsuzluklar konusundaki raporunun, gündemin “Özel
Gündemde Yer Alacak İşler” kısmında
yer alması ve görüşmelerinin, Genel Kurulun
11.3.1997 Salı günkü birleşiminde yapılması
önerilmiştir.

2, 5.3.1997 tarihli Gelen Kâğıtlarda
yayımlanan ve bastırılıp dağıtılan
(10/7) esas numaralı Meclis Araştırması
Komisyonunun 174 sıra sayılı hudutlarımızın
güvenliği konusundaki raporunun, gündemin “Özel
Gündemde Yer Alacak İşler” kısmının
2 nci sırasında yer alması ve görüşmelerinin,
Genel Kurulun 11.3.1997 Salı günkü birleşiminde
yapılması ve görüşmelerin tamamlanmasına
kadar çalışma süresinin uzatılması
önerilmiştir. 

BAŞKAN - Üzerinde söz talebi?.. Yok.

Tekrar okutup, oylayacağım.

Birinci öneriyi okutuyorum:

1. 5.3.1997 tarihli gelen kâğıtlarda
yayımlanan ve bastırılıp dağıtılan
(10/6) esas numaralı Meclis Araştırması
Komisyonunun, 154 sıra sayılı Toprak Mahsulleri
Ofisi Genel Müdürlüğündeki usulsüzlük
ve yolsuzluklar konusundaki raporunun, gündemin “Özel
Gündemde Yer Alacak İşler” kısmında
yer alması ve görüşmelerinin, Genel Kurulun
11.3.1997 Salı günkü birleşiminde yapılması
önerilmiştir.

BAŞKAN - Öneriyi oylarınıza
sunuyorum: Kabul edenler... Kabul etmeyenler... Kabul edilmiştir.


İkinci öneriyi okutuyorum:

2. 5.3.1997 tarihli Gelen Kâğıtlarda
yayımlanan ve bastırılıp dağıtılan
(10/7) esas numaralı Meclis Araştırması
Komisyonunun 174 sıra sayılı hudutlarımızın
güvenliği konusundaki raporunun, gündemin “Özel
Gündemde Yer Alacak İşler” kısmının
2 nci sırasında yer alması ve görüşmelerinin,
Genel Kurulun 11.3.1997 Salı günkü birleşiminde
yapılması ve görüşmelerin tamamlanmasına
kadar çalışma süresinin uzatılması
önerilmiştir. 

BAŞKAN - Öneriyi oylarınıza
sunuyorum: Kabul edenler... Kabul etmeyenler... Öneri kabul
edilmiştir.

Sayın milletvekilleri, gündemin “Kanun
Tasarı ve Teklifleriyle Komisyonlardan Gelen Diğer
İşler” bölümüne geçiyoruz.

İçtüzük gereği ve mutaden,
önce, yarım kalan işlerden başlıyoruz.

V. - KANUN TASARI VE TEKLİFLERİYLE
KOMİSYONLARDAN                     GELEN DİĞER
İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 sayılı
Kanun Hükmünde Kararnameyle ilgili tasarının
müzakerelerine kaldığımız yerden
devam edeceğiz.

Sayın Komisyon?.. Hazır değil.

Müzakere ertelenmiştir.

2. - Ceza Muhakemeleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı ve
Adalet Komisyonu Raporu (1/543) (S. Sayısı : 175)
(1)

BAŞKAN - Ceza Muhakemeleri Usulü Kanunu,
Devlet Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı ve
Adalet Komisyonu Raporunun müzakerelerine kaldığımız
yerden devam ediyoruz.

Sayın Komisyon?.. Hazır.

Sayın Hükümet?.. Hazır.

Komisyon ve Hükümet yerlerini aldılar.

Sayın milletvekilleri, hatırlanacağı
üzere, 3 üncü maddenin müzakeresinde kalmıştık.

Şimdi, 3 üncü maddeyi okutuyorum:

Madde 3. - 18.11.1992 tarih ve 3842 sayılı
Kanunun 31 inci maddesiyle 2845 sayılı Kanunun yürürlükten
kaldırılan 16 ncı maddesi, madde başlığı
ile birlikte aşağıdaki şekilde yeniden
düzenlenmiştir.

“Yakalama, Tutuklama ve Müdafii ile Görüşme

Madde 16. - Devlet Güvenlik Mahkemelerinin görev
alanına giren suçlarda yakalanan veya tutuklanan
şahıs, yakalama veya tutulma yerine en yakın
mahkemeye gönderilmesi için zorunlu süre hariç
en geç 48 saat içinde hâkim önüne
çıkarılır ve sorguya çekilir.

Üç veya daha fazla kişinin bir
suça iştiraki suretiyle toplu olarak işlenen
 suçlarda, delillerin toplanmasındaki güçlük
veya fail sayısının çokluğu ve
benzeri nedenlerle Cumhuriyet savcısı, bu sürenin
4 güne kadar uzatılmasına yazılı
olarak emir verebilir. Soruşturma bu sürede sonuçlandırılmazsa
Cumhuriyet savcısının talebi ve hâkim
kararıyla süre 7 güne kadar uzatılabilir.

Anayasanın 120 nci maddesi gereğince olağanüstü
hal ilan edilen bölgelerde yakalanan veya tutuklanan kişiler
hakkında ikinci fıkrada 7 gün olarak belirlenen
süre cumhuriyet savcısının talebi ve
hâkim kararıyla 10 güne kadar uzatılabilir.

Tutuklu bulunan sanık, müdafii ile her
zaman görüşebilir. Hâkim tarafından
göz altı süresinin uzatılmasına
karar verildikten sonra göz altında bulunan kişi
hakkında da aynı hüküm uygulanır.

Kamu davası açılıncaya
kadar hâkim, sanık tarafından bilinmesini
uygun görmediği hususların kendisine bildirilmesini
men edebilir. Tutuklama sebebine göre lüzumu halinde
kamu davasının aç ılmasına
kadar sanık ile müdafiin görüşmelerinde
bizzat hâkim veya  tayin edilecek naip yahut istinabe olunan
hâkim hazır bulunabilir.”

BAŞKAN - Madde üzerinde gruplar adına
söz talebi var mı efendim?

NİHAT MATKAP (Hatay) - Grubumuz adına
Yahya Şimşek konuşacak.

BAŞKAN - Başka söz talebi varsa,
kaydını yaptıralım efendim.

Cumhuriyet Halk Partisi Grubu adına, Sayın
Şimşek; buyurun. (CHP sıralarından alkışlar)

CHP GRUBU ADINA YAHYA ŞİMŞEK (Bursa)
- Sayın Başkan, değerli milletvekilleri; Ceza
Muhakemeleri Usulü Yasasının 16 ncı
Maddesinin Yeniden Düzenlenmesine İlişkin Yasa
Tasarısının 3 üncü maddesiyle ilgili
olarak, Cumhuriyet Halk Partisi Grubunun görüş
ve düşüncelerini aktarmak için söz
almış bulunuyorum; şahsım ve Grubum
adına, sizleri saygıyla selamlıyorum.

Ceza Muhakemeleri Usulü Yasası, bilindiği
gibi, 1 Aralık 1992 tarihinde değiştirilerek
yürürlüğe girmiş ve bu değişiklikle,
o güne kadar, gözaltına alınan sanıklara
avukatıyla görüşme hakkı tanınmazken,
o tarihten itibaren, birtakım suçlarda gözaltına
alınan kişilerin avukatıyla görüşmesine
olanak tanınmıştır; ancak, hatırlanacağı
gibi, Ceza Muhakemeleri Usulü Yasası, yürürlüğe
girdiğinden bugüne kadar çeşitli tartışmalara
neden olmuş, bir türlü de benimsenememiştir.
Oysa, bu yasa tasarısıyla da görülmektedir
ki, bugüne kadar benimsenmemiş olan, benimsenememiş
olan bu yasa, bir nevi, bu yasada birtakım iyileştirmeler
yapılmak suretiyle veya yapılması istenmekle,
giderek benimsenir bir konuma gelmiştir; bu da sevindiricidir.


Anılan tasarı, bir iyileştirmeyi
getiriyor. Tasarının 3 üncü maddesinde
getirilmek istenen iyileştirme, bilindiği gibi, gözaltı
sürelerinin kısaltılması, devlet güvenlik
mahkemesi kapsamına giren suçlarda gözaltına
alınan sanığın, belli bir evreden sonra
avukatıyla görüştürülebilmesi.


Gözaltı süresinin 8 günden
7 güne indirilmesi olumlu bir gelişme. Devlet güvenlik
mahkemesi kapsamına giren suçlarda ise, mevcut durumda
15 güne kadar uzatılabilen sürenin en fazla 10
güne çıkarılması; yani, olağanüstü
hal ilan edilen bölgelerde 10 güne kadar indirilmesi
de, tabiî, mevcut duruma göre iyileştirici bir
durum; ancak, gözaltı sürelerinin cumhuriyet
savcılığı kanalıyla, özellikle
toplu suçlarda ve devlet güvenlik mahkemeleri kapsamına
giren suçlarda resen 4 gün uzatılması,
4 günden sonra, mahkeme kararıyla 7 güne kadar
uzatılması konusunda, bence, bu tasarıda
daha farklı bir düzenleme yapmak gerekirdi. 

Mademki, Ceza Muhakemeleri Usulü Yasasındaki
değişiklikle, yıllardan beri hazırlık
soruşturması sırasında yapıldığı
iddia edilen, iddianın da ötesinde, gerçekleşen
birtakım insanlık dışı eylemler,
bu yasal düzenleme sonucunu doğurmuş. O halde,
gözaltı sürelerinin, toplu suçlarda ve
DGM kapsamına giren suçlarda uzatılması
kararı, sadece dosya üzerinde, hâkimin, yani,
cumhuriyet savcısının talebiyle, hâkimin
dosyayı inceleyerek karar vermesi yerine, bizzat gözaltı
süresi uzatılacak olan sanığın da
mahkemeye çıkarılarak, cumhuriyet savcısının
ve hâkimin görmesi suretiyle uzatılma kararının
verilmesi daha yerinde olurdu; çünkü, gözaltına
alınan kişilerle ilgili olarak -her ne kadar güvenlik
güçleri, cumhuriyet savcıları adına
görev yapıyorlarsa da- ne yazık ki, cumhuriyet
savcılarının, emniyete giderek, sorgulaması
yapılan kişilerle bizzat yerinde görüşüp
   ilgilenmeleri söz konusu olamıyor. O nedenle, hiç
olmazsa, 4 günden sonra gözaltı süresi uzatılırken,
kişinin de hâkim önüne çıkarılarak,
bizzat hâkim ve savcıyla da yan yana, yüz yüze
getirilerek görüştürülmesinde büyük
yarar olacağını düşünüyorum.

Yasa tasarısının 3 üncü
maddesinde, gözaltında bulunan, devlet güvenlik
mahkemesi kapsamına giren suçlardaki kişilerin,
4 gün gözaltında kaldıktan sonra, sürelerinin
uzatılmasına mahkeme karar verirse, o zaman, avukatıyla
görüşebilme olanağı tanınıyor.
4 gün içerisinde, eğer, bu yasadaki değişiklik,
hazırlık soruşturması sırasında
işkenceyi, kötü muameleyi engellemek ise, 4 gün
içerisinde, zaten, avukatıyla görüşemeyeceğine
göre; 4 günde, istenirse, o kişi, istenildiği
gibi şekillendirilebilir. 4 gün sonra avukatıyla
görüştüğü zaman, o şekillendirilen
kişiye, avukatı “geçmiş olsun kardeşim,
Allah daha beterinden esirgesin” mi diyecek?!. Yani, avukatın,
4 günden sonra gözaltındaki kişiyle görüşebilmesi,
ne gibi bir rahatlama, ne gibi bir kolaylık getirecek;
bunu bu şekliyle anlamak olanaklı değil. Bu şekildeki
bir değişiklik; hani, halk arasında çok
söylenen bir tabir vardır “ne ondurur ne güldürür”
diye...

Eğer, bu tasarıyla, gerçekten,
Ceza Muhakemeleri Usulü Yasasında hukuk adaletini
ve eşitliği sağlama anlayışıyla
bir iyileştirme yapmayı düşünüyorsak,
şartlı görüşme yerine, gözaltına
alınan her kişiye, her zaman, avukatıyla görüşebilme
olanağı tanımak gerekir; doğrusu budur.
Bu konuda, Cumhuriyet Halk Partisi Grubunun verdiği önerge
vardır; bu önergenin de, bu şekliyle desteklenmesi,
gerçekten yerinde olur diye düşünüyorum.
Kaldı ki, gözaltına alınan kişilere,
isterlerse, avukat verilebilir anlayışından
da uzaklaşmak ve onu emredici hüküm haline getirmenin
de doğru bir yol olacağını düşünüyorum;
çünkü, gözaltına alınan kişi,
vatandaş, zaten haklarını bilemiyor. Eğer,
uygulayıcılar da, kişinin avukatıyla
görüştürülmesini istemiyorlarsa, emredici
hüküm olmadığı için, çeşitli
vesilelerle -ki, yaşamda bunu gördük- avukat istemediğine
ilişkin bir beyanı tutanağa geçirmek suretiyle
bu haktan mahrum bırakabiliyorlar. Yaşamdan örnekler
gördük dedim, bir tanesini söyleyeyim: Yapılan
bir tahkikat sırasında, gözaltına alınan
kişiye çok doğal olarak sormuşlar; yani,
yasa gereği sormuşlar “avukat ister misin”
diye, o da “isterim” demiş. Biraz sonra cüppeli
birisi geliyor “buyurun, ben avukatım, nedir sorununuz”
diyor; anlatıyor ve işte “benim avukatım
ol” diyor. Avukat “olurum; ama, şu kadar para
isterim; varsa paran, hemen senin avukatlığını
yapayım.” O anda, o kişinin zaten, öyle,
istenilen parayı verebilmesi söz konusu değil;
çaresiz, ne yapıyor “avukat istemiyorum”
diyor.

Şimdi, bu şekliyle bir ifade alındıktan
ve avukat istemediğine ilişkin bir beyan tutanağa
geçirildikten sonra, artık, kişinin avukatla
görüşmesi söz konusu olamıyor. İşte,
bu ve buna benzer çeşitli oyunlarla kişiyi
bu haktan mahrum bırakmak yerine; gerçekten, adamakıllı
bir şekilde bu hakkı verelim ve emredici hüküm
haline getirerek “gözaltına alınan kişiye,
mutlaka, avukat tayin edilir” şeklindeki bir hükmü
benimsemek, bütün sakıncaları ortadan
kaldırır diyebiliriz.

Bu, aynı zamanda çağdaş bir
gelişmedir; çünkü, bildiğiniz gibi,
çağdaş ülkelerde, suçlamayla birlikte,
savunma başlamaktadır. Bizde ise, suçlamadan
çok çok sonra savunma hakkı verilmektedir.
Peki, burada, başlangıçta, hazırlık
soruşturmasının içinde, avukatın
olması_

(Mikrofon otomatik cihaz tarafından kapatıldı)

BAŞKAN - Sayın Şimşek, 2
dakika yeter mi efendim?

YAHYA ŞİMŞEK (Devamla) - Tabiî...

BAŞKAN - Buyurun.

YAHYA ŞİMŞEK (Devamla) - Başlangıçta,
avukatın olması ne gibi sakıncalar getirir;
yani, avukata bir güvensizlik mi söz konusudur? Oysa,
avukatın görevi nedir; avukatın görevi,
hepimizin bildiği gibi, gerçeklerin ortaya çıkmasına
yardımcı olmaktır. Yargının
üç ayağından biri savunma ise, bu savunmayı,
ta başlangıcından beri, hazırlıklık
soruşturmasının başından beri,
mutlaka, sistemin içinde tutmak gerekir ki, gerçekten,
o yargılama sağlıklı bir yargılama
olabilsin.

Sayın Başkan, değerli üyeler;
bu maddenin son bölümündeki, gerektiğinde müdafiiyle
görüşebilme, hâkimin refakatinde olur şeklindeki
anlayışa da katılmak olanaklı değil;
yani, hiçbir çağdaş ülkede, hâkim,
gözaltındaki kişinin yanında bulunarak,
avukatıyla görüşme sağlar diye bir
durumu söz konusu olmaz, olmamalıdır; yani,
bu tasarının geneli üzerinde, başlangıçta
yapılan konuşmalarda, Sayın Seyfi Oktay'ın
da belirttiği gibi, burada, sanki, yargıçlara
bir nevi gardiyanlık görevi vermek gibi bir sonuçla
karşı karşıya kalınıyor;
bunun da, uygun olmadığını düşünüyorum.

Sonuç olarak, başlangıçta
söylediğim şekilde, eğer, gerçekten
demokratik, gerçekten hukuka uygun, gerçekten eşitlik
ilkelerine uygun bir tasarıyı hazırlamayı
düşünüyorsak, bu tasarının,
şu dediğimiz özellikte, bu Meclisten geçmesinde
yarar var. “Gözaltına alınan kişi,
her halükârda avukatıyla görüşebilir”
hükmünü getirmek suretiyle, bunu daha çağdaş
hale getirmek mümkündür. 

Görüşlerimizi bu şekilde açıklıyor;
hepinize saygılar sunuyorum. (CHP sıralarından
alkışlar)

BAŞKAN - Efendim, teşekkür ediyorum.

Demokratik Sol Parti Grubu adına, Sayın
Ayhan Gürel. 

Sayın Gürel, buyurun. (DSP sıralarından
alkışlar)

DSP GRUBU ADINA AYHAN GÜREL (Samsun) - Sayın
Başkan, değerli milletvekilleri; görüşülmekte
olan 175 sıra sayılı Ceza Muhakemeleri Usulü
Kanunu, Devlet Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı üzerinde,
Demokratik Sol Parti Grubunun görüşlerini açıklamak
için söz almış bulunuyorum; bu vesileyle,
Yüce Heyetinizi, bizleri televizyonları başında
izleyen sayın vatandaşlarımı içtenlikle,
sevgi ve saygıyla selamlıyorum.

Bugün, kanun tasarısının
3 üncü maddesi üzerinde görüşmeler
yapılıyor. Bu vesileyle, tasarının
3 üncü maddesi üzerindeki Grubumun görüşlerini
açıklayacağım. 

Tasarının 3 üncü maddesi,
18.11.1992 tarih ve 3842 sayılı Kanunun 31 inci
maddesiyle 2845 sayılı Devlet Güvenlik Mahkemeleri
Kanununun yürürlükten kaldırılan
16 ncı maddesini -madde başlığıyla
aynı şekilde, bu 16 ncı maddenin düzenlemesini
sağlayan- düzenlemektedir. Doğrudan doğruya devlet
güvenlik mahkemeleriyle ilgili bir düzenleme. Maddede
“Devlet güvenlik mahkemelerinin görev alanına
giren suçlarda yakalanan veya tutuklanan şahıs,
yakalama veya tutulma yerine en yakın mahkemeye gönderilmesi
için zorunlu süre hariç en geç 48 saat
içerisinde hâkim önüne çıkarılır
ve sorguya çekilir” denilmektedir.  Bu, aynı
zamanda, Anayasamızdan alınmış bir
hüküm; bunu daha aşağıya çekmek
mümkün; ama, tasarı bu şekilde düzenlenmiş.


Maddenin ikinci fıkrasında ise daha
değişik bir düzenleme getirilmiş “Üç
veya daha fazla kişinin bir suça iştiraki suretiyle
toplu olarak işlenen suçlarda, delillerin toplanmasındaki
güçlük veya fail sayısının
çokluğu ve benzeri nedenlerle cumhuriyet savcısı,
bu sürenin 4 güne kadar uzatılmasına yazılı
olarak emir verebilir.”

Burada, üzerinde durulması gereken husus
şu: Bugün, savcının statüsü
nedir; Ceza Muhakemeleri Usulü Kanununda iddia makamı
olarak, yetkileriyle birlikte düzenlenmiş savcılık
makamı, aynı zamanda bir taraftır ve savcılık,
aynı zamanda, sanık hakkında kamu davasını
açan, sanık hakkında deliller toplayan bir
makamdır; bununla birlikte, idarî yönden de
Adalet Bakanlığına bağlıdır
ve Adalet Bakanının vermiş olduğu emre
göre de, kamu davası açmak zorundadır.
Siz, böyle bir ceza yargılama usulünde, taraf
olan bir makama, nasıl olur da, 2 günlük bir
gözaltı süresi uzatma yetkisini verirsiniz? Bunu
doğrudan doğruya kabul etmemiz mümkün değil;
tam anlamıyla    antidemokratik bir hükümdür.
Bu şekliyle, savcılık tarafından gözaltı
süresinin, 4 güne kadar, yazılı emirle
uzatılmasını, Demokratik Sol Parti olarak
kabul etmemiz mümkün değildir. Demokratik sistemle
yönetilen, yani, demokratik, laik, hukukun üstünlüğünü
benimsemiş toplumlarda, savcılara böyle bir
yetki verilemez, bizde de verilmemesi gerekirdi. 

Maddenin üçüncü fıkrasında
ise daha başka bir düzenleme getiriliyor. Örneğin;
Anayasamızın 120 nci maddesi gereğince olağanüstü
hal ilan edilen bölgelerde yakalanan veya tutuklanan kişilerin
-az önce yukarıda belirtmiş olduğum 7 günlük
sürenin- gözaltı süresinin, cumhuriyet savcısının
talebi ve hâkim kararıyla 10 güne kadar uzatılma
durumunu getiriliyor, yani, ikinci fıkradaki 7 günlük
süre, olağanüstü hal ilan edilen bölgelerde
cumhuriyet savcısının talebi ve hâkim
kararıyla 10 güne kadar uzatılabiliyor. Bunu
da tasvip etmek mümkün değil, bu da antidemokratik
bir hükümdür; çünkü, önemli
olan Ceza Muhakemeleri Usulü Kanunundaki düzenlemedir.
Biraz sonra onun üzerinde de duracağım. Orada
daha demokratik bir düzenleme getirilmişken, her nedense,
Devlet güvenlik mahkemelerinin kapsamı ve olağanüstü
hal bölgeleri içerisinde işlenilen suçlarda,
daha ağırlaştırıcı hükümlerin,
gözaltı süresinin daha da uzatılmasını
kabul etmek mümkün değil. 

Dördüncü fıkrada şöyle
bir düzenleme var: “Tutuklu bulunan sanık, müdafii
ile her zaman görüşebilir. Hâkim tarafından
gözaltı süresinin uzatılmasına
karar verildikten sonra gözaltında bulunan kişi
hakkında da aynı hüküm uygulanır.”
Şimdi, az önce, sanığın müdafiiyle
her zaman görüşebileceği belirtilmiş.
Doğru, güzel; ama, nasıl görüşecek?
Buna da, altta, şu şekilde düzenleme getiriliyor:
“Kamu davası açılıncaya kadar
hâkim, sanık tarafından bilinmesini uygun
görmediği hususların kendisine bildirilmesini
men edebilir. Tutuklama sebebine göre, lüzumu halinde,
kamu davasının açılmasına kadar
sanık ile müdafiin görüşmelerinde
bizzat hâkim veya tayin edilecek naip yahut istinabe olunan
hâkim hazır bulunabilir.” Ee, peki ne biçim
görüşme bu?!. 

Şimdi, Ceza Muhakemeleri Usulü Kanununun
bir de 144 üncü maddesi var.; bakın orada nasıl
bir düzenleme getirilmiş... Aynı kanunla 18.11.1992
tarih, 3842 sayılı Yasanın 20 nci maddesi
değiştirilmiş. Düzenleme şu: “Yakalanan
veya tutuklanan kişi vekâletname aranmaksızın
müdafii ile her zaman ve konuşulanları başkalarının
duyamayacağı ortamda görüşebilir. Bu
kişilerin müdafi ile yazışmaları
hiçbir şekilde engellenemez.” İşte,
demokratik olan husus budur; aynı zamanda, savunmaya da
bir saygıdır bu; yani, siz, sanığı
DGM'lerde gözetim altına aldınız veyahut
da tutukladınız, müdafi avukatla görüşecek...
Avukat geldi... Kimler görüşecek; hâkim
görüşecek, sanık bulunacak, bir de müdafi
bulunacak. Ne görüşecekler, ne konuşacaklar;
yani, sanık avukata “nasılsın, iyi misin,
bizim çocuklar ne yapıyor” mu diyecek. Bir
suç işlenmiş, bir isnatla gözetim altına
alınmış, tutuklanmış; gayet tabiî,
bu suçtan, belki de... Şu da var bakın; madem
tutuklama kararı verildi, bu sanık hakkındaki...

(Mikrofon otomatik cihaz tarafından kapatıldı)

BAŞKAN - Sayın Gürel, 2 dakika...

AYHAN GÜREL (Devamla) - 3 dakika olsun Sayın
Başkan.

BAŞKAN - Aman efendim; 2 dakikayla idare edelim...
Kısa günün kârı bu kadar...

Buyurun.

AYHAN GÜREL (Devamla) - Değerli arkadaşlarım,
mademki avukat gelmiştir; gayet tabiî, işlenen
suçlarla ilgili deliller görüşülecektir;
yani, burada, baskıyla öyle bir şey olmuş
olsaydı... Örneğin, bugün, Anayasamızda
ve diğer yasalarda, işkence ve baskıyla savunma
yasaklanmıştır; eziyet edilemez, işkence
yapılamaz, yoksa baskıyla; faraza, yatırırız,
döverek konuştururuz!.. Hayır... 

Şimdi, burada, önemli olan şudur:
Sanık, üzerine atılı suçla ilgili
verilen kararın kesinleşmesine kadar masumdur; bir
kere, bu, temel bir prensiptir. Bu madde hükmüyle, biz,
sanığa, kesinlikle, o suçu işlemiş
muamelesi yapmaya başlıyoruz. Sanık, avukatıyla
bu denli görüşmüyorsa... 

Yine, bir temel prensip; avukatlık mesleğini,
savunmanlık mesleğini yürütenlerin sır
saklama yetkileri vardır. Bu nedenle, hiçbir avukata,
bilgilerini mahkemeye aktarma şeklinde bir talepte, bir
istemde ve baskıda bulunma durumu söz konusu değildir.
Bu, açıklamış olduğumuz hususlardan
dolayı, bu tasarıyı, Demokratik Sol Parti
olarak kabul etmemiz mümkün değildir. 

Yalnız, tasarıda, önemli ve gerçekten
çok güzel, iyileştirici bir madde var; birazdan
arkadaşım açıklayacak. Örneğin,
30 uncu maddenin kaldırılması... 15 gün
gözetim altında bulundurma, gerçekten, çok
antidemokratik; şimdi, bu süre, 48 saate indiriliyor;
yani, eski 30 uncu madde kaldırılıyor. Bunu,
çok yerinde ve saygıyla karşılıyoruz;
ama, bunun yanında, cumhuriyet savcılarına
gözetim altı süresini 2 gün uzatma yetkisi
verilmesi, bunun yanında, avukat ile maznunun görüşmesinde
hâkimin bulunmasını da doğru bulmuyoruz;
antidemokratik buluyoruz. Bunun hukuk kurallarıyla bağdaşıyor
bir yönü yok. 

Yüce Meclisi saygılarımla selamlıyorum.

Teşekkür ediyorum. (DSP ve CHP sıralarından
alkışlar)

BAŞKAN -Sayın Gürel, teşekkür
ediyorum efendim.

Refah Partisi Grubu adına, Sayın Ali
Oğuz; buyurun efendim. (RP sıralarından alkışlar)

RP GRUBU ADINA ALİ OĞUZ (İstanbul)
- Muhterem Başkanım, değerli arkadaşlarım;
müzakere konusu kanun tasarısının 3
ncü maddesi üzerinde Grubumun görüşlerini
arz etmek üzere huzurlarınıza gelmiş
bulunuyorum; bu vesileyle, Yüce Heyetinizi hürmetlerimle
ve saygılarımla selamlıyorum efendim.

Değerli arkadaşlarım, dün,
1 ve 2 nci madde münasebetiyle de huzurlarınızda
maruzatta bulunmuştum. Üzerinde çalıştığımız
tasarı, gerek devlet güvenlik mahkemelerinde gerekse
sair ceza mahkemelerinde tatbik edilen Ceza Muhakemeleri Usulü
Kanunundaki gözaltı ve sorgulama sürelerinin
ve maznunun yakalanmasından itibaren belli bir süre
içerisinde sorgusunun icra edilmesinin ve avukatıyla
olan münasebetleri ve avukatıyla görüşmesindeki
usul ve esasları düzenleyen hükümler getirmiştir.

Değerli arkadaşlarım, 3 üncü
maddeyle -özellikle genel gerekçede ve madde gerekçesinde-
2845 sayılı Kanunun 16 ncı maddesi, 3842
sayılı Kanunun 31 inci maddesiyle yürürlükten
kaldırılmıştır. Yürürlükten
kaldırılan söz konusu maddenin, madde başlığıyla
birlikte yeniden düzenlenmesiyle, devlet güvenlik mahkemelerinin
görev alanına giren suçlarda gözaltı
süreleri yeniden belirlenmekte ve sanıkların,
müdafiileriyle görüşmelerindeki esas ve usuller
saptanmaktadır. Gözaltı süresinin -devlet
güvenlik mahkemelerinin görev alanına giren suçlar
dahil- azaltılmasıyla, gelişmiş ülkelerde
uygulanan standartlara uyum sağlanması amaçlanmaktadır;
çünkü, tatbikattan biliyoruz ki, bugüne
kadar, bu müddetlerin uzun olması; maznunun mağduriyetine
sebebiyet vermekte ve özellikle de müdafiiyle konuşmasının,
görüşmesinin engellenmesi sebebiyle de hakkın
zıyaa uğramasını ve özellikle, hazırlık
tahkikatında, bazı cebir ve şiddetle alınan
ikrar ve beyanların, ileride, mağduru, daha doğrusu
maznunu, ağır zararlara uğrattığı
ve bu ikrar ve beyanlarından dönmesi halinde dahi,
yan delillerle ikrar teyit edilmişse, tecezzi etmeyen ve
bir bakıma da ikrarla -sanki hukuk davasıymış
gibi- sanığın bağlı kalmasına
ve ceza görmesine sebebiyet vermekteydi. O sebeple, hazırlık
tahkikatının bidayetinden itibaren, hepinizin de
bildiği gibi, Batılı ülkelerde, sanık,
zanlı -daha doğrusu kendisine “maznun” demek
de doğru değil- daha, yakalandığı andan
itibaren; hatta, güvenlik kuvvetlerinde, poliste ve sair
güvenlik hizmeti yapan birimlerde ikaz ediliyor, ihtar ediliyor
ve “avukatınızla görüşmeden
konuşmayabilirsiniz; kendinize bir müdafi tayin edebilirsiniz,
bir müdafi isteyebilirsiniz ve müdafiiniz gelinceye
kadar ve onunla görüşünceye kadar da konuşmama
hakkınız vardır” diye ikaz ediliyor.
Bizde ise, yıllar yılı; kırk seneye
varan meslek hayatımızda, hazırlık
tahkikatıyla ilgili konularda, dosyalar, bizden hep kaçırılmıştır
ve karakollara gittiğimiz zaman kapılardan kovulmuşuzdur
ve sureti katiyede, maznunla görüşme şansımız
hiç olmamıştır. Eğer görüşüldüyse,
mutlaka, karakol amirinin odasında “nasılsın,
iyi misin Mehmet, geçmiş olsun, geçer bugünler”
demekten ibaret kalmıştır. Aman şunu
söyle, aman bunu söyleme, aman şu hakkını
kullan, aman delillerini bildir; bunların hiçbirisi
olmamıştır, bu şansımız
hiç olmamıştır. Onun için, alay
konusu olan, hatta tenkit edildiğimiz CMUK'un müzakeresi
sırasında, böyle bir imkân geldiği
zaman, eski bir hukukçu ve bu hususta canı çok
yanmış bir arkadaşınız sıfatıyla;
bugünlerin, fevkalade güzel günler olduğunu
ve hakkın himayesinde, sıyanetinde, cebirle ikrar
almak, beyan almak, mahkûm etmek gayretleri yerine, hakkı
bulmak ve hakkı bulanların da mevcut delilleri araştırarak,
bularak, kullanarak hakka vasıl olma yolunun açıldığı
hususunu düşünmüşüzdür. 

Şimdi, önümüzdeki maddede de
gayet isabetli hükümler getirilmiştir ki, bunlar,
bence, yerindedir. Birinci fıkrada “Devlet güvenlik
mahkemelerinin görev alanına giren suçlarda
yakalanan veya tutuklanan şahıs, yakalama veya tutulma
yerine en yakın mahkemeye gönderilmesi için
zorunlu süre hariç en geç 48 saat içinde
hâkim önüne çıkarılır
ve sorguya çekilir” denilmektedir.

Değerli kardeşlerim, birkısım
ülkelerde, bu 48 saatlik müddet, daha da azdır;
ama, 48 saat olarak tespit edilmiş şu müddet
dahi, bir ilerleme, bir yenilik ve bir kolaylık olması
bakımından isabetli ve adildir.

Yine, maddede “üç veya daha fazla
kişinin bir suça iştiraki suretiyle toplu olarak
işlenen suçlarda, delillerin toplanmasındaki
güçlük veya fail sayısının
çokluğu ve benzeri nedenlerle cumhuriyet savcısı,
bu sürenin 4 güne kadar uzatılmasına yazılı
olarak emir verebilir” denilmektedir.

Tabiî ki, toplu suçlarda, maznunların
çok olması ve muamelenin güçlüğü
ve bunun yanında fail sayısının çokluğu
ve cumhuriyet savcısının içinde bulunduğu
suç işlenen mahal ile suçluların yakalandığı
yer arasındaki münasebet bakımından,
bu süre, savcı emriyle 4 güne çıkarıldığı
gibi; bunun yanında, soruşturma bu sürede sonuçlandırılmazsa,
belli süre içerisinde neticelendirilmezse, cumhuriyet
savcısının talebi ve hâkim kararıyla
7 güne kadar çıkarılması hususu
da, gerek işin zaruretinden ve gerek maznunların
çokluğundan gerekse suçun mahiyetinden doğan
bir zaruret olarak ortaya çıkmaktadır ki,
bunun da yerinde olduğunu ifade etmek istiyorum.

“Anayasanın 120 nci maddesi gereğince
olağanüstü hal ilan edilen bölgelerde yakalanan
veya tutuklanan kişiler hakkında ikinci fıkrada
7 gün olarak belirlenen süre, cumhuriyet savcısının
talebi ve hâkim kararıyla 10 güne kadar uzatılabilir”
hususu da, yine, yerinde bir hükümdür.

“Tutuklu bulunan sanık, müdafii
ile her zaman görüşebilir” hükmü,
yıllardan beri hasretini çektiğimiz bir hükümdür.
Bunun, gerek mevcut gardiyanlar gerekse güvenlik güçleri
yanında görüşme şeklindeki tatbikatının
fevkalade yanlış olduğunu biliyoruz. Bu durumun,
mümkün olduğu kadar hafifletilebilmesi için
-sanık ile müdafii arasındaki belli mesafelerde
konuşulanların duyulmaması kaydıyla-
yine de, hapishanelerdeki şimdiki usulün, bir bakıma,
bir yenilik ve kolaylık olduğunu ifade etmek istiyorum.


“Hâkim tarafından gözaltı
süresinin uzatılmasına karar verildikten sonra
gözaltında bulunan kişi hakkında da aynı
hüküm uygulanır” hükmü de, yine,
mahiyeti itibariyle...

SABRİ ERGÜL (İzmir) - İlk
4 günde yok. 

ALİ OĞUZ (Devamla) - Biliyorum efendim;
arkadaşımız işaret etti efendim.

SABRİ ERGÜL (izmir) - Daha çok
seveceğim sizi o zaman.

ALİ OĞUZ (Devamla) - Değerli arkadaşlarım,
son fıkrada ise “Kamu davası açılıncaya
kadar, hâkim, sanık tarafından bilinmesini
uygun görmediği hususların kendisine bildirilmesini
men edebilir”. Doğrudur; bazı konular vardır
ki, tahkikatın selameti bakımından maznunun
bilmemesinde fayda vardır; ancak, bunun, avukatının
tarafından kendisine iletilmesi gibi bir endişe izhar
ediliyor ki; yani, sanığın bilmediğinin,
hâkimin bildiğinin ve tahkikatın mahiyeti itibariyle,
sanığın bilmemesinde fayda umulan hususların
da, yine, kendisine ulaştırılmasının
önlenmesi sadedinde tedbir düşünebilir; ama,
burada, hâkime gardiyan vazifesi vermek ve maznunla konuşurken,
sanığı müdafiin yanında hâkim
bulundurulması hususu da, bana,fevkalade iptidaî
ve hatta, çok ters bir hüküm olarak gelmektedir.
Bir naip hâkim veya hâkim huzurunda bunun gerçekleşmesini
istemek de çok yanlış bir tatbikat olur. Bu
konunun da grup yetkili arkadaşlarımız tarafından
müzakere edilerek, bunun daha uygun bir madde haline getirilmesinin;
bir takrir ile müzakere edilerek, bu hükmün düzeltilmesinin
uygun olacağı görüşündeyim. Bu
vesileyle, Yüce Heyetinizi saygıyla selamlıyorum
efendim. (Alkışlar)

BAŞKAN - Sayın Oğuz, teşekkür
ediyorum efendim. 

SABRİ ERGÜL (İzmir) - Bravo...
Ah, bir de laik olsan, daha çok seveceğim seni!.. Bu
sivil yönlerinizi çok seviyorum... Bir de laik olsan,
daha çok seveceğim!.. 

BAŞKAN - Efendim, sayın üyelerimizin
her biri, her iyiliğe ve her güzelliğe layıktır;
onun için, hiç üzülmeyin.

Gruplar adına başka söz talebi
yok.

Kişisel söz talebinde bulunan Sayın
Yıldırım hazır mı efendim?
Yok.

Sayın Türk, buyurun. (DSP sıralarından
alkışlar)

HİKMET SAMİ TÜRK (Trabzon) - Sayın
Başkan, değerli milletvekilleri; görüşülmekte
olan tasarının 3 üncü maddesi, Devlet
Güvenlik Mahkemelerinin Kuruluş ve Yargılama
Usulleri Hakkında Kanunun, daha önce, 18.11.1992 tarih
ve 3842 sayılı Kanunla yürürlükten
kaldırılan 16 ncı maddesini, birkaç
kaynaktan derlenen ve bazı değişiklikler yapılan
hükümlerle yeniden düzenlemektedir. Önerilen
yeni 16 ncı maddenin birinci ve üçüncü
fıkraları, eski 16 ncı maddenin ya da 3842
sayılı Kanunla onun yerine konulan ve şimdi
tasarının 5 inci maddesiyle yürürlükten
kaldırılması önerilen 30 uncu maddesindeki
düzenlemenin değiştirilmiş bir biçimidir.


Üçüncü fıkra ise, Ceza
Muhakemeleri Usulü Kanununun 128 inci maddesinin ikinci fıkrasından
değiştirilerek aktarılmış bir metindir.
Bu fıkralarda, gözaltı sürelerinin belirli
bir ölçüde kısaltılması
veya azaltılması öngörülmüştür.
Gerekçede, bu kısaltmanın, devlet güvenlik
mahkemelerinin görev alanına giren suçlarda
dahi, gelişmiş ülkelerde uygulanan standartlarla
uyum sağlamayı amaçladığı
belirtilmiştir. 

Birinci fıkradaki kısaltma, tasarının
1 inci maddesiyle getirilen değişikliğe paralel
olarak, yakalanan veya tutuklanan kişinin en yakın
mahkemeye gönderilmesi için gerekli sürenin,
zorunlu süre olarak ifade edilmesi biçimindedir. Her
ne kadar, Anayasanın 19 uncu maddesinin beşinci fıkrasında
kullanılan terim “gerekli süre” ise de,
önerilen değişiklik, bu süreyi zorunlu olan
en az süreye indireceği için olumludur.

Aynı biçimde, ikinci fıkrada,
şimdiki en çok 15 günlük gözaltı
süresinin 4 veya 7 güne; üçüncü
fıkrada ise, olağanüstü hal bölgelerinde
en çok 30 günlük gözaltı süresinin
10 güne indirilmesi de olumludur. 

Bu süreler, Anayasanın 19 uncu maddesinin
beşinci fıkrasındaki sınırlar
içerisindedir; ancak, önerilen gözaltı
sürelerinin, örneğin, 5 ve her durumda 7 günü
geçmeyecek daha kısa sürelere indirilmesi,
hem gerekçede sözü edilen gelişmiş
ülkelerde uygulanan standartlara uyum sağlamak, hem hazırlık
soruşturmasının hızlandırılması
bakımından yararlı olacaktır. 

Yeni 16 ncı maddenin dört ve beşinci
fıkraları, sanığın müdafii,
yani avukatıyla görüşmesini düzenlemektedir.
Bu fıkralar, 3842 sayılı Kanunun 31 inci
maddesine yapılan yollama nedeniyle, Ceza Muhakemeleri
Usulü Kanununun, devlet güvenlik mahkemelerinin görev
alanına giren suçlarda uygulanmaya devam eden eski
hükümleri arasında yer alan 144 üncü
maddesinden alınmıştır. 

Dördüncü fıkra, sanığın
müdafiiyle görüşme hakkını,
yakalama anından değil, tutukluluk veya gözaltı
süresinin hâkim kararıyla uzatılması
anından başlatmakta; böylece, savunma hakkını
zaman itibariyle sınırlamaktadır. Beşinci
fıkra ise, sanığın savunmasını
ve müdafiiyle görüşmesini etkileyecek hükümler
getirmektedir. Aslında, yakalanan veya tutuklanan sanığın,
müdafiiyle, her zaman ve konuşulanları başkalarının
duymayacağı bir ortamda görüşebilmesi,
Anayasanın 36 ncı maddesiyle güvence altına
alınan savunma hakkıyla doğrudan doğruya
ilgilidir. Nitekim, Ceza Muhakemeleri Usulü Kanununun 144
üncü maddesinde 3842 sayılı Kanunla yapılan
değişiklik, bu anlayışı yansıtmaktadır.
Oysa, gerek 3842 sayılı Kanunun 31 inci maddesine
yapılan genel yollama nedeniyle halen uygulanmaya devam
eden eski 144 üncü madde, gerek o düzenlemeyi,
şimdi, Devlet Güvenlik Mahkemelerinin Kuruluş
ve Yargılama Usulleri Hakkında Kanunun 16 ncı
maddesine aktaran hükümler, bir yandan, sanığın
müdafiiyle görüşme hakkını
zaman itibariyle sınırlamakta, öbür yandan,
kamu davasının açılmasına kadar
sanıkla müdafiin görüşmelerinde, bizzat
hâkim veya tayin edilecek naip yahut istinabe olunan hâkimin
hazır bulunmasına olanak tanımaktadır.
Hâkimlere, asıl görevlerini aksatacak bir dinleme
yükü getiren, onları âdeta gardiyan durumuna
düşüren hükümler, yargı işlerini
aksatabileceği gibi, hâkimlik onuruyla da bağdaşmaz.


(Mikrofon otomatik cihaz tarafından kapatıldı)

BAŞKAN - Sayın Türk, ne kadar süre
istersiniz efendim?

HİKMET SAMİ TÜRK (Devamla) - 1
dakika Sayın Başkan.

BAŞKAN - Peki, buyurun.

HİKMET SAMİ TÜRK (Devamla) - Kaldı
ki, bu hükümler karşısında, sanığın
müdafiiyle görüşmesinde de fazla bir anlam
kalmamaktadır.

Savunma hakkını sınırlayan,
hatta özüne dokunan, o nedenle Anayasanın 36
ncı maddesine aykırı olan dört ve beşinci
fıkraların, önerilen yeni 16 ncı maddeden
tamamıyla çıkarılması; böylelikle,
Ceza Muhakemeleri Usulü Kanununun 3842 sayılı
Kanunla değişik 144 üncü maddesinin, devlet
güvenlik mahkemelerinin görev alanına giren suçlarda
da uygulanmasına olanak verilmesi uygun olacaktır.

Bu düşüncelerle, Yüce Meclisi
saygıyla selamlıyorum. (DSP ve CHP sıralarından
alkışlar)

BAŞKAN - Sayın Türk, teşekkür
ediyorum efendim.

Sayın Kâzım Arslan?..Yok.

Sayın Öncel...

ABDULKADİR ÖNCEL (Şanlıurfa)
- Feragat ediyorum.

BAŞKAN - Sayın Ergül, buyurun efendim.
(CHP sıralarından alkışlar)

SABRİ ERGÜL (İzmir) - Sayın
Başkan, değerli arkadaşlarım; hepinizi
saygıyla selamlıyorum.

Savunma hakkının tam kullanılabilmesi
bakımından, gözaltında veya tutuklu
olan sanığın, zanlının, her aşamada
avukatıyla görüşebilmesi çok önem
arz ediyor. Özellikle bizdeki uygulamalarda bu imkânı
tam bulamıyoruz. Bu durum, DGM'lik suçlarda da Başbakanlık
genelgesiyle düzenlenmeye çalışıldı;
bir avukat olarak biliyorum; ama, bugün, bunun yasal bir
şekilde düzenlemeye tabi tutulmuş olması,
ileri bir aşamadır diye düşünüyorum;
doğrudur; fakat, eksikleri vardır. 

Türkiye'de, genellikle uygulamada -özellikle
gözaltı için söylüyorum- sanıkla,
zanlıyla müdafiin görüşmesi, hukuka
uygun koşullarda cereyan etmiyor. Buradaki maddede getiriliş
şekliyle, özellikle tutuklu sanığın
görüşebileceğine dair hükümden şu
sonuç çıkıyor: Gözaltındaki
4 günlük sürede görüşebilme imkânınız
yok. Burada, maddede -herhalde, çok açık
anlaşılmasın diye mi yazıldı,
bilmiyorum, belirli kesimleri tatmin için- “tutuklu
bulunan sanık, müdafiiyle her zaman görüşebilir”
deniyor; yani, gözaltında -Sayın Oğuz'a
da onun için müdahale etmiştim, izniyle- ilk
dört günde, müdafiin, hangi koşullarda olursa
olsun, görüşme hakkı yok. Özellikle,
bunu, son derece sakıncalı buluyorum. Burada, iç
ve dış kamuoyunu tatmin etmeyi ve Türkiye'de,
özellikle, yaygın olan işkence iddialarını
sona erdirmeyi amaçlıyorsak, gözaltındayken
de -yani, buradaki anlatımıyla- ilk dört gün
içerisinde de zanlı, müdafiiyle görüşebilmeli.
O bakımdan eksik buluyorum. Buradaki anlatımdan
çıkan sonuç, tutuklu bulunan sanık,
müdafiiyle her zaman görüşebilir; yani, gözaltındayken
görüşemez... Bunun düzeltilmesi gerekiyor;
bir. 

İkincisi, uygulamada hepimiz görüyoruz
ve bu cumhuriyette yaşıyoruz; yetmiş yıl
boyunca, yani, jandarmadan da, polisten de, tekparti döneminde
de, inananlar da, solcular da çekmişlerdir; bu, bir
vakıadır; bunu söylemek durumundayız;
ama, vardığımız bu noktada, Türkiye,
bu işkence ayıbından, bu ithamdan kurtulmak
durumundadır. 

Burada, maddede başka bir eksiklik var ki,
onu da öneri olarak Sayın Başkanlığa
sundum. Arkadaşlarım, zanlının, sanığın,
tutuklunun, gözaltında olduğu sürece adlî
tabip tarafından muayenesi, her türlü kötü
muamele ve işkence iddialarının ortadan kalkabilmesi
bakımından, gelerikli. Bunu, bizim hukukumuz, maalesef,
düzenlemiş değil. İleri ve çağdaş
-yeterli olmasa da- bir düzenleme yaptığı
iddiasıyla, bu tasarı, buraya geliyor. O zaman,
tatbikatta, gözaltına alan oradaki makamın
emrine kalmış. Rahmetli Özal döneminde
bir genelge çıkarılmıştı,
o genelgeyle, yasalarda yer almamış olmasına
rağmen -ona, sonra Adalet Bakanlığı da katıldı-
48 saatte bir, gözaltında bulunan kişinin, tabip
tarafından muayenesi şeklinde bir genelge teşkilata
gönderildi; ama, bu, tam uygulanmıyor ve Türkiye'nin,
işkenceyle ilgili, kötü muameleyle ilgili, dışarıda,
önemli ölçüde suçlanması,
özellikle bu tür tabip raporlarının alınmamış
olmasından kaynaklanıyor.

Her türlü kötü muamele ve işkence
iddiasını ortadan kaldırabilmek bakımından,
hukukî düzenleme olarak -genelgeyle değil- sanığın,
gözaltında iken, 48 saatte bir adlî tabibe muayenesinin,
maddeye bir fıkra olarak eklenmesi gerektiği görüşündeyim
ve bu yolda da bir değişiklik önergesi verdik.

Diğer arkadaşlarımın da belirttiği
gibi; burada, 4 üncü günden sonra, hâkimin
uzatma kararı verdikten sonra, yani son 3 gün sanığın
müdafiiyle görüşebilme olayında bir
yargıcın bulundurulmuş olması, arkadaşlarım
da...

(Mikrofon otomatik cihaz tarafından kapatıldı)

BAŞKAN - Sayın Ergül, ne kadar
süre lazım efendim ?

SABRİ ERGÜL (Devamla) -  Efendim, hikmetinizden
sual olunmaz; ne lütfederseniz...

BAŞKAN - Efendim, az sürede çok
şey ifade etmek beceridir; sizde de o var; onun için,
2 dakikalık süre veriyorum; buyurun.

SABRİ ERGÜL (Devamla) - O zaman, bu iltifat
üzerine hemen bitireceğim.

Burada, arkadaşlarım da ifade ettiler;
bu, hepimizin ortak sorunu,  bu ülkenin insanlarıyız
biz, bugün ona, yarın bize, öbür gün
de öbürüne...Bu noktada, lütfen, hukukun önemli
bir süjesi olan avukatlık, yani savunma mesleğinin,
üç önemli unsurdan biri olan savunmanın
hem saygınlığı hem de layık olduğu
yere oturtulabilmesi bakımından, avukatıyla
görüşürken -aynı statüye tabi;
avukatlar, görev yaparken Yargıçlar ve Savcılar
Yasasına tabi- yargıcı, jandarma gibi, avukatıyla
ne      görüşüyor şeklinde -onu, arkadaşlarım
da söylediler, Sayın Oğuz'un deyimiyle- gardiyan
gibi o görüşmenin başına dikmenin
de anlamı yok. 

Bu noktada, sanıyorum ki, bir müzakere
devam ediyor; aklın yolu bir, sağduyuyla bir yere geleceğimizi
sanıyorum; sıkıntı çektiğimiz
ortak noktalar bu; hiç olmazsa bizden sonraki kuşaklar
daha az çeksinler diyorum; bu Yüce Meclisin, Türkiye'de,
işkenceyle ilgili, kötü muameleyle ilgili, en
yüce dava, insan haysiyetiyle bağdaşmayan bu çağdışı
uygulamayı sona erdirici düzenlemelerde bir ortak
zeminde buluşabileceğini sanıyorum. Buna katkı
olsun diye birtakım önerilerimiz var; bunu da takdirlerinize
sunacağım.

Teşekkür ederim; saygılar sunarım.
(Alkışlar) 

BAŞKAN - Sayın Ergül, teşekkür
ediyorum.

Sayın milletvekilleri, 3 üncü madde
üzerindeki müzakereler tamamlanmıştır.

Sayın milletvekilleri, dün kabul buyurduğunuz
2 nci maddede, hukuk tekniği açısından
bir yanlışlık tespit edildi. Oradaki değişiklik
önergesinde, “...385 inci maddelerinde”; ifadeleri...”
şeklinde yazılı idi; “ifadeleri”
ifadesinin “numaraları” olarak değiştirilmesinin
hukuk tekniğine daha uygun olacağı kanaatiyle,
bu şekilde düzenleme oldu; yani, iltibasa sebebiyet
vermesin ve hukuk tekniğine de uygun olsun diye; Yüce
Heyetin bilgisine sunmuş oluyorum.

Şimdi, müzakereye konu maddeyle ilgili
önergeler vardır; önce, geliş sıralarına
göre okutup, sonra da aykırılık derecelerine
göre işleme tabi tutacağım.

Önergeleri okutuyorum:

Türkiye Büyük Millet Meclisi
Sayın Başkanlığına

Sıra sayısı 175 olan, Ceza Muhakemeleri
Usulü Kanunu, Devlet Güvenlik Mahkemeleri Kuruluş
ve Yargılama Usulleri Hakkında Kanun ve Bu Kanunlarda
Değişiklik Yapılmasına Dair 3842 Sayılı
Kanunda Değişiklik Tasarısının
3 üncü maddesiyle yeniden düzenlenen 16 ncı
maddesinin son fıkrasının metinden çıkarılmasını
öneririz. 

Saygılarımızla.

 Atilâ Sav Ercan Karakaş Seyfi Oktay


 Hatay İstanbul Ankara

 Önder Sav Ayhan Fırat

 Ankara Malatya

 Türkiye Büyük Millet Meclisi
Başkanlığına

Sıra sayısı 175 olan, Ceza Muhakemeleri
Usulü Kanunu, Devlet Güvenlik Mahkemelerinin Kuruluş
ve Yırgılama Usulleri Hakkında Kanun ve Bu
Kanunlarda Değişiklik Yapan 18.11. 1992 Tarih ve 3842
Sayılı Kanunda Değişiklik Yapılmasına
Dair Kanun Tasarısının 3 üncü maddesiyle
düzenlenen 16 ncı maddesinin dördüncü
fıkrasının aşağıdaki biçimde
değiştirilmesini öneriyoruz.

Madde 16, fıkra 4: “Gözaltına
alınan sanık, müdafiiyle her zaman görüşebilir.
Yukarıdaki fıkralar uyarınca gözaltına
alınan veya gözaltı süresi uzatılan
sanık, istediğinde müdafi ile görüşmesi
sağlanır, müdafii yoksa, müdafii atanması
için ilgili kurallar uygulanır.”

 Atilâ Sav Ercan Karakaş Seyfi Oktay


 Hatay İstanbul Ankara

 Önder Sav Ayhan Fırat

 Ankara Malatya

Türkiye Büyük Millet Meclisi
Başkanlığına

175 sıra sayılı, Ceza Muhakemeleri
Usulü Kanunu, Devlet Güvenlik Mahkemelerinin Kuruluş
ve Yargılama Usulleri Hakkında Kanun ve Bu Kanunlarda
Değişiklik Yapılmasına Dair Kanun Tasarısının
3 üncü maddesiyle 2845 sayılı Kanunun
yeniden düzenlenen 16 ncı maddesinin başlığının
“yakalama ve tutuklama” olarak değiştirilmesini,
ikinci fıkranın ikinci cümlesindeki “sonuçlandırılmazsa”
sözcüğünün “sonuçlandırılamazsa”
olarak düzeltilmesini ve maddenin dördüncü
ve beşinci fıkralarının metinden çıkarılmasını
saygıyla arz ederiz.

 Ali Günay Güven Karahan Hadi Dilekçi

 Hatay Balıkesir Kastamonu

 Mehmet Yaşar Ünal Hayati Korkmaz Abdulbaki
Gökçel

 Uşak Bursa İçel

 Kâzım Üstüner Turhan Bilge

 Burdur Konya

Türkiye Büyük Millet Meclisi
Başkanlığına

Görüşülmekte olan 175 sıra
sayılı, Ceza Muhakemeleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18. 11. 1992 Tarih ve 3842 Sayılı Kanunda
Değişiklik Yapılmasına Dair Kanun Tasarısının
3 üncü maddesiyle yeniden düzenlenen 2845 sayılı
Kanunun 16 ncı maddesinin ikinci fıkrasının
ikinci cümlesindeki “sonuçlandırılmazsa”
sözcüğünün “sonuçlandırılamazsa”
olarak değiştirilmesini arz ederiz.

 Ali Günay Mustafa Güven Karahan M. Cevdet
Selvi

 Hatay Balıkesir İstanbul

 Hayati Korkmaz Yalçın Gürtan


 Bursa Samsun

 Türkiye Büyük Millet Meclisi
Başkanlığına

Sıra sayısı 175 olan, Ceza Muhakemeleri
Usulü Kanununda Değişiklik Yapılmasına
Dair Kanun Tasarısının 3 üncü maddesiyle
düzenlenen 16 ncı maddesinin dördüncü
fıkrasından hemen sonra, beşinci fıkrasından
önce gelmek üzere, dördüncü fıkra
ile beşinci fıkra arasına aşağıdaki
fıkranın eklenmesini öneriyoruz.

 Sabri Ergül Atilâ Sav Şahin Ulusoy

 İzmir Hatay Tokat

 Mustafa Yıldız Nihat Matkap Bekir
Kumbul

 Erzincan Hatay Antalya

Madde 16: (Ek Fıkra) :

Soruşturmanın her aşamasında
gözaltında veya tutuklu bulunan sanık, en geç
24 saatte bir, sağlık durumunun tespiti için
adlî tabibe sevk edilir.

SABRİ ERGÜL (İzmir) - 48 saat
olacak, 24 değil... En geç 48 saat olarak söyledim.

KÂTİP ÜYE ALİ GÜNAYDIN
(Konya) - Ben de 48 saat olarak ifade ettim.

BAŞKAN - Efendim, sayın üyemiz
o şekilde ifade buyurdu.

Sayın milletvekilleri, aykırılık
derecelerine göre önergeleri işleme tabi tutacağım;
ama, işleme başlamadan önce, 10 dakika ara vermek
durumundayım. 

Saat 17.00'de toplanmak üzere, birleşime
ara veriyorum.

Kapanma Saati: 16.50


İKİNCİ OTURUM

Açılma Saati : 17.05

BAŞKAN : Başkanvekili Yasin
HATİBOĞLU

KÂTİP ÜYELER : Ali GÜNAYDIN
(Konya) , Ünal YAŞAR (Gaziantep)



BAŞKAN - Türkiye Büyük Millet
Meclisinin 65 inci Birleşiminin İkinci Oturumunu
açıyorum.

V. - KANUN TASARI VE TEKLİFLERİYLE
KOMİSYONLARDAN GELEN

DİĞER İŞLER (Devam)

2. - Ceza Muhakemeleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı ve
Adalet Komisyonu Raporu (1/543) (S. Sayısı : 175)
(Devam)

BAŞKAN - Sayın milletvekilleri, müzakerelere
kaldığımız yerden devam edeceğiz.

Sayın Komisyon?.. Hazır.

Sayın Hükümet?.. Hazır.

Komisyon ve Hükümet yerlerini aldılar.

Şimdi, 3 üncü maddeyle ilgili değişiklik
önergelerini aykırılık derecesine göre
işleme koyacağım.

Birinci önergeyi tekrar okutuyorum:

Türkiye Büyük Millet Meclisi
Başkanlığına

2845 Sayılı Kanunun yeniden düzenlenen
16 ncı maddesinin başlığının
“Yakalama ve Tutuklama” olarak değiştirilmesini;
ikinci fıkrasının ikinci cümlesindeki
“sonuçlandırılmazsa” sözcüğünün
“sonuçlandırılamazsa” olarak düzeltilmesini
ve maddenin dördüncü ve beşinci fıkralarının
metinden çıkarılmasını arz
ederiz.

Ali Günay (Hatay) ve arkadaşları

BAŞKAN - Sayın Komisyon ne buyurur efendim?

ADALET KOMİSYONU BAŞKANI AHMET TEKDAL
(Ankara) - Sayın Başkan, dün, 1 inci maddenin
müzakeresi yapılırken bu konu gündeme
geldi. Gerek önergeyi veren arkadaşımızın
gerekse bizim maksadımız aynıdır;
ancak, bu maksadı karşılayabilecek olan terim,
bize göre “sonuçlandırılmazsa”
şeklindedir; bunun, önerge sahibi tarafından,
maksadın hâsıl olabilmesi için “sonuçlandırılamazsa”
şeklinde konulması halinde maksat hâsıl
olur deniliyor. Maksatlarımızda bir farklılık
söz konusu değil. Bu bakımdan -bu beyanlar aynı
zamanda zapta geçiyor- biz yine “sonuçlandırılmazsa”
şeklinde ifade kullanmayı tercih ediyoruz.

BAŞKAN - Sayın Komisyon, öz olarak
“rivayet muhtelif ise de maksat aynıdır”
buyurdular ve katılmadılar.

Sayın Hükümet?..

DEVLET BAKANI LÜTFÜ ESENGÜN (Erzurum)
- Katılmıyoruz Sayın Başkan.

BAŞKAN - Hükümet katılmadı.

Önerge sahibi konuşacaklar. 

Buyurun efendim. 

ALİ GÜNAY (Hatay) - Sayın Başkan,
değerli milletvekilleri; değişiklik önergemiz
üzerinde, Sayın Komisyon ve Hükümet görüş
belirtirken, bizim taleplerimizden sadece bir hususa dair görüşlerini
belirttiler. Bizim değişiklik önergemizde, 16 ncı
maddenin başlığının “yakalama
ve tutuklama” olarak değiştirilmesine dair talebimiz
olduğu gibi, maddenin dördüncü ve beşinci
fıkralarının kaldırılmasına
dair talebimiz de vardı. Öncelikle bunu belirtmek
istiyorum. 

Tasarının 3 üncü maddesiyle
yeniden düzenlenen Devlet Güvenlik Mahkemelerinin Kuruluş
ve Yargılama Usulleri Hakkında Kanunun 16 ncı
maddesiyle, eski hükümlere göre, demokratikleşme
alanında bir adım atılmakta, gözaltına
alınma süreleriyle ilgili bir iyileştirme yapılmaktadır.
Daha önce, 2845 sayılı Kanunun 16 ncı
maddesi, bu gözaltına alma süreleriyle ilgili
bir düzenleme ihtiva ediyorken, 3842 sayılı
Kanunun 31 inci maddesiyle, bu madde yürürlükten
kaldırılmış ve aynı kanunun
30 uncu maddesiyle, hiçbir değişikliğe tabi
tutulmadan, kelimesi kelimesine aynı düzenleme yapılmıştır;
yani, 2845 sayılı Yasayla ilgili bir düzenleme,
bu Kanunun metninden kaldırılıyor; ilgisi
olmayan bir kanuna, aynı şekilde konulmuş oluyor.
Bu düzenlemenin mantığını anlamak
mümkün değildir. Yapılan bu düzenlemeyle,
mantığını anlayamadığımız
bu hata düzeltiliyor ve bu düzenleme ilgili kanuna getiriliyor.
Bu husus, uygulayıcı açısından
da iyi bir düzenleme ve hareket tarzının aynı
kanunda düzenlenen maddeyle yerine getirilmesi imkânını
da veriyor. 

Eski düzenlemeye baktığımız
zaman, gerek daha önce yürürlükten kaldırılmış
olan 16 ncı maddede gerekse aynı mahiyette, aynı
şekilde 3842 sayılı Yasayla ve bu Yasanın
30 uncu maddesiyle yapılan düzenlemede, devlet güvenlik
mahkemelerinin görev alanına giren suçlarda
yakalanan veya tutuklanan şahıs, tutuklama yerine
en yakın mahkemeye gönderilmesi için gerekli
süre hariç, 48 saat ve toplu olarak işlenen
suçlarda da 15 gün içinde hâkim önüne
çıkarılabiliyordu. Olağanüstü
hal bölgelerinde ise bu süreler 2 kat olarak uygulanıyordu.
Gerek bu süreler 2 kat olarak uygulandığında
gerekse toplu suçlarda bu gözaltı süresi
15 güne kadar çıkarıldığında
ne cumhuriyet savcısının yazılı
bir emri ne de bir hâkim kararı aranıyordu.
Bu bakımdan, bu hususlarda, yerinde bir düzenlemedir.
Yeni düzenlemeye baktığımız zaman,
48 saat olan süre aynen muhafaza ediliyor; ancak, toplu suçlarda
bu süre cumhuriyet savcısının yazılı
emriyle 4 güne kadar çıkarılabiliyor
ve bu 4 günlük süre içinde de soruşturma
tamamlanamıyorsa, cumhuriyet savcısının
talebi ve hâkimin kararıyla, bu süre 7 güne
ve olağanüstü hal bölgelerinde de 10 güne
kadar uzatılabiliyor. Bu hususlar eski düzenlemeye
göre güzel olan hususlardır.

Ancak, maddenin ikinci fıkrasında değiştirilmesini
istediğimiz bir sözcüğün anlamı
hususunda, Sayın Komisyon ve Hükümet ile mutabık
kalamadık. Amacımız aynıdır;
bizim amacımız, 48 saat sonrasında 4 güne
kadar yapılan uzatılmada, soruşturmanın
ihmale getirilmeden, gerekli bütün özen ve ihtimamın
sergilenmesine rağmen, meydana gelen bir imkânsızlık
nedeniyle 7 gün ve 10 güne uzatılmasıdır
ve biz, bu sözcüğün karşılığının
“sonuçlandırılamazsa” olacağını
düşünüyoruz; Sayın Komisyon ise “sonuçlandırılmazsa”
şeklinde anlıyor. Oysaki, “sonuçlandırılmazsa”
bir keyfîliği, bir ihmali birlikte getiriyor...

(Mikrofon otomatik cihaz tarafından kapatıldı)

BAŞKAN - Sayın Günay, toparlar
mısınız... Size, 1 dakika eksüre verdim;
buyurun. 

ALİ GÜNAY (Devamla) - “Sonuçlandırılamazsa”
sözcüğü ise, bir zorunluluğu ifade ediyor.
Bu nedenle, biz, bu değişikliği getirdik. 

Öbür yandan, tasarının 4
üncü maddesiyle, 3842 sayılı Yasanın
31 inci maddesindeki “9” ve “20” numaraları
kaldırılmaktadır. “20” ile tabir
edilen numara, daha önce aynı yasayla Ceza Muhakemeleri
Usulü Kanununun 144 üncü maddesinde yapılan
düzenlemeyi kastediyor. 144 üncü madde de, yakalanan
veya tutuklananın müdafiiyle görüşmesini
düzenlemektedir. Oradaki düzenleme “yakalanan veya
tutuklu bulunan kişi vekâletname aranmaksızın
müdafiiyle her zaman ve konuşulanları başkalarının
duyamayacağı bir ortamda görüşebilir.
Bu kişilerin müdafiiyle yazışmaları,
denetime tabi tutulamaz” şeklindedir. Tasarının
3 üncü maddesinin dördüncü ve beşinci
fıkralarında, müdafiin...

(Mikrofon otomatik cihaz tarafından kapatıldı)

ALİ GÜNAY (Devamla) - Lütfen, 1
dakika efendim...

BAŞKAN - Buyurun.

ALİ GÜNAY (Devamla) - ...sanıkla
görüşmesine bir kısıtlama getiriliyor
ve ancak tutuklama sonrasında veya hâkim kararıyla
gözaltı süresinin uzatılmasından
sonra sanığın avukatla görüşmesine
imkân veriliyor ve aynı zamanda da, bu görüşme
esnasında, hâkim, gerekli görürse, görüşme
anında da hazır bulunabiliyor. Şimdi, suçlama
ile savunmanın birlikte başlaması kuralını
da göz önünde tuttuğumuz zaman, bu dördüncü
ve beşinci fıkraların kaldırılması
halinde, Ceza Muhakemeleri Usulü Kanununun 144 üncü
maddesi devreye girecektir ve bu savunma kısıtlanmasının
da önüne geçilmiş olacaktır. Bu
değişiklik önergesi bu nedenle hazırlanmıştır.


Saygılarımla arz ediyorum. (DSP ve
CHP sıralarından alkışlar)

BAŞKAN - Sayın Günay, teşekkür
ediyorum. 

Değişiklik önergesine Sayın
Komisyon ve Sayın Hükümet katılmadı.


Önerge sahibi görüşlerini ifade
etti. 

Önergeyi oylarınıza sunuyorum:
Kabul edenler... Kabul etmeyenler... Kabul edilmemiştir.


Diğer önergeyi okutuyorum: 

Türkiye Büyük Millet Meclisi
Başkanlığına

Değişiklik tasarısının
3 üncü maddesiyle yeniden düzenlenen ve 16 ncı
maddenin son fıkrasının metinden çıkarılmasını
öneririz. 

 Önder Sav

 (Ankara)

 ve arkadaşları

BAŞKAN - Sayın Komisyon?..

ADALET KOMİSYONU BAŞKANI AHMET TEKDAL
(Ankara) - İçtüzüğün 45 inci
maddesine istinaden, o madde muvacehesinde, katılamıyoruz.


BAŞKAN - Sayın Hükümet?..


DEVLET BAKANI LÜTFÜ ESENGÜN (Erzurum)
- Katılmıyoruz Sayın Başkan. 

BAŞKAN - Değişiklik önergesine
Hükümet ve Komisyon katılmadı. 

Önerge sahibi?..

ATİLÂ SAV (Hatay) - Hangi önerge?

BAŞKAN - Sayın Oktay ve Sayın
Sav'ın imzalarının bulunduğu önerge.


Efendim, birkaç önergeniz mi var?

ÖNDER SAV (Ankara) - 3-4 tane önergemiz
var. 

ATİLÂ SAV (Hatay) - İki tane
önergemiz var; biri dördüncü, biri beşinci
fıkrayla ilgili.

BAŞKAN - Efendim, en aykırı önergenizi
şimdi okutuyorum; diğerini de arkasından okutup
işleme tabi tutacağım. 

ATİLÂ SAV (Hatay) - Son fıkranın
çıkarılması mı?

BAŞKAN - Son fıkranın çıkarılması.

ATİLÂ SAV (Hatay) - Söz istiyorum.


BAŞKAN - Buyurun Sayın Sav.

ATİLÂ SAV (Hatay) - Sayın Başkan,
Yüce Meclisin sayın üyeleri; tasarının
3 üncü maddesiyle düzenlenen 16 ncı maddenin
son fıkrasında iki ayrı durum düzenlenmiştir.
Birincisi: “Kamu davası açılıncaya
kadar hâkim, sanık tarafından bilinmesini
uygun görmediği hususların kendisine bildirilmesini
men edebilir.” İkincisi: “Tutuklama sebebine
göre lüzumu halinde kamu davasının açılmasına
kadar sanık ile müdafiin görüşmelerinde
bizzat hâkim veya tayin edilecek naip yahut istinabe olunan
hâkim hazır bulunabilir.” 

Bunlardan birincisi, çok temel bir insan hakkını
ve Anayasamızın 19 uncu maddesiyle düzenlenmiş
olan, sanığın kendisiyle ilgili suçlamayı
bilme hakkını ortadan kaldırmaktadır.
Anayasamızın 19 uncu maddesinin dördüncü
fıkrasında şöyle deniliyor: “Yakalanan
veya tutuklanan kişilere, yakalama veya tutuklama sebepleri
ve haklarındaki iddialar herhalde yazılı
ve bunun hemen mümkün olmaması halinde sözlü
olarak derhal, toplu suçlarda en geç hâkim
huzuruna çıkarılıncaya kadar bildirilir.”
Anayasanın hükmü, bu kadar açıktır.
Sanıktan bir şeyi saklamak doğru değildir,
mümkün değildir; dosya saklanmış ise,
sanığa “kendini savun” demek ya da sanığın
ifadesini istemek de mümkün değildir. Bu, savunma
hakkı ve adil yargılanma hakkı ilkelerine
aykırıdır. Bu nedenle, bu fıkranın
birinci cümlesini teşkil eden hüküm çıkarılmalıdır.


İkinci cümlede ise “Tutuklama sebebine
göre lüzumu halinde kamu davasının açılmasına
kadar sanık ile müdafiin görüşmelerinde
bizzat hâkim veya tayin edilecek naip yahut istinabe olunan
hâkim hazır bulunabilir” deniliyor. 

Değerli arkadaşlarım, bu hüküm
iki bakımdan sakıncalıdır. Birincisi,
kuramsal olarak, yani nazarî olarak, teorik olarak doğru
değildir. Savunmanın sınırlandırılması,
savunmanın gerektirdiği, sanık ile müdafii
arasındaki yakın ilişkiyi ortadan kaldırır.
İkincisi de, fiilen mümkün değildir. Eylemli
olarak, hâkimlerin bu kadar çok gözaltı
olayında, ya şahsen ya da tayin ettikleri naip...
Naip denilen kişi de yine yargıçtır;
yani, naip olarak herhangi bir kişiyi tayin etmek mümkün
değildir. 

Bu itibarla, bu kadar çok görüşme
olabilecek hallerde, hâkimleri bununla görevlendirmek
ve hâkim bulunmadığı takdirde sanıkla
müdafiin görüşmesini engellemek, son derece
yanlış ve sakıncalıdır. Uygulamada
şöyle bir görünüm çıkacaktır.
Ceza Muhakemeleri Usulü Kanununda deniliyor ki: “Duruşma
bir celsede bitirilmezse, sekiz gün sonraya ertelenir.”
Oysa hepimiz biliyoruz, özellikle bu işin uygulamasıyla
uğraşan hukukçu arkadaşlarımın
çok iyi bildikleri bir şey, bugün, Türkiye'de,
hemen hemen Ceza Muhakemeleri Usulü Kanununun bu hükmünü
uygulayan mahkeme yoktur. İster istemez, duruşmalar,
onbeş gün, bir ay, bazen daha da uzak aralarla ertelenmektedir.
Randevu sistemiyle avukatın sanıkla görüşmesi,
müdafiin sanıkla görüşmesi usulü
gelecektir; çünkü, hâkimler nezaret etmek
için saat verecekler, gün verecekler. Önlerinde
bir randevu defteri, diyecek ki hâkim, bugün görüşemezsiniz;
çünkü, dolu. Yarın?.. Yarın da
görüşülmez. Öbür gün?.. Bu
suretle, fiilen de sanığın müdafiiyle görüşme
hakkı ortadan kaldırılmış olacaktır.


Bu nedenlerle, hem Anayasaya aykırı
bulunan hem de uygulanması olanağı bulunmayan
16 ncı maddenin beşinci fıkrası hükmünün
metinden çıkarılmasını öneriyoruz;
Yüce Meclisin bu konudaki görüşlerimizi desteklemesini
diliyoruz. 

Saygılar sunuyorum efendim. (CHP ve DSP sıralarından
alkışlar)

BAŞKAN - Sayın Sav, teşekkür
ediyorum. 

Önergeye, Sayın Komisyon ve Sayın
Hükümet katılmadı. Önerge sahibi
gerekçesini ifade buyurdu. 

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.


Diğer önergeyi okutuyorum: 

Türkiye Büyük Millet Meclisi
Başkanlığına

Tasarının 3 üncü maddesiyle
düzenlenen 16 ncı maddesinin dördüncü
fıkrasından hemen sonra, beşinci fıkrasından
önce gelmek üzere, dördüncü fıkra
ile beşinci fıkra arasına aşağıdaki
fıkranın eklenmesini öneriyoruz.

 Şahin Ulusoy

 (Tokat)

 ve arkadaşları

Madde 16, ek fıkra: Soruşturmanın
her aşamasında, gözaltında veya tutuklu
bulunan sanık, en geç 24 saatte bir, sağlık
durumunun tespiti için adlî tabibe sevk edilir.

SABRİ ERGÜL (İzmir) - Efendim
“48 saat” olarak yazmıştık; yanlış
okundu.

BAŞKAN - Sayın Komisyon ne buyuruyor
efendim?

ADALET KOMİSYONU BAŞKANI AHMET TEKDAL
(Ankara) - Sayın Başkan, bu konuyla ilgili görüşümüzü
arz etmeden önce, bir hususu, Sayın Başkanlığın
dikkatine sunmak istiyoruz. 

Tasarının 3 üncü maddesiyle
değiştirilmek istenen 16 ncı maddede, yeni tanzim
edilen 16 ncı maddede, geçen süreler rakamla
ifade edilmiştir; oysa, müzakeresi geçmiş
olan 1 inci maddedeki süreler yazıyla ifade edilmiştir.
Bu farkın giderilmesi amacıyla, bu redaksiyonun
burada yapılması gerektiğini ifadeyle ilgili
sorumluluğu taşıdığımız
için, bu hususu dikkatinize sunmak istiyoruz.

Bunun dışında, 16 ncı
maddeye ilave edilecek ek fıkraya, yine, çoğunluğumuz
olmadığı için, maalesef iştirak
edemiyoruz.

BAŞKAN - Efendim, binnetice, Komisyon önergeye
katılmamıştır.

NİHAT MATKAP (Hatay) - Hayır!.. Katılmıştır...

BAŞKAN - Sayın Hükümet?..

DEVLET BAKANI LÜTFÜ ESENGÜN (Erzurum)
- Katılmıyoruz Sayın Başkan.

BAŞKAN - Önerge sahibi?.. Sayın
Ergül, söz mü istiyorsunuz, gerekçeyi mi
okutalım?

SABRİ ERGÜL (İzmir) - Söz
istiyorum Sayın Başkan.

BAŞKAN - Buyurun.

NİHAT MATKAP (Hatay) - Sayın Başkan,
çoğunluğu olsaydı katılacaktı
Sayın Komisyon.

BAŞKAN - Bir dakikanızı rica
edeyim Sayın Ergül.

“Madde 16, ek fıkra: Soruşturmanın
her aşamasında, gözaltında veya tutuklu
bulunan sanık, en geç 48 saatte bir, sağlık
durumunun tespiti için adlî tabibe sevk edilir.”

Önergeniz böyle miydi efendim?

SABRİ ERGÜL (İzmir) - Evet, Sayın
Başkan.

BAŞKAN - Peki efendim; zabıtlara böyle
geçti.

Buyurun efendim.

SABRİ ERGÜL (İzmir) - Sayın
Başkan, değerli arkadaşlarım; teşekkür
ediyorum.

Şimdi, çok içtenlikle bir şey
söyleyeyim: Buradaki tasarıyla ilgili olarak grup
başkanvekilleri müzakere ediyor, bazı arkadaşlar
müzakere ediyoruz. Bazı konularda anlaştığımızı
sanıyoruz; ama, sonunda, Komisyon ve Hükümet
“hayır” deyince, parmaklarla hep hayır
diyoruz. Yani, demokrasi yalnız sayı değil.
Evet, demokraside araç sözdür; sözünüzü,
iddianızı sergilersiniz, sonunda da oyunuzu verirsiniz,
o doğru bir yöntem; ama, burada arkadaşlarımızla
görüşüyoruz... Örneğin, şimdi,
Sayın Komisyon Başkanı  -yanlış
anladıysam beni düzeltsinler- “eğer çoğunluğumuz
olsaydı, bu konudaki görüşe katılacaktık”
diyorlardı...

ADALET KOMİSYONU BAŞKANI AHMET TEKDAL
(Ankara) - Efendim, müzakere edebilecektik...

SABRİ ERGÜL (Devamla) - Anlıyorum
Sayın Başkanım... Yani, öyle bir sonuç
çıkıyor. En azından müzakereye
değer buldunuz; lütfettiniz, teşekkür ederim.

Arkadaşlarım, bakınız,
burada bu iyileştirmeyi yaparken, Türkiye'deki belirli
uygulamalardan şikâyetçi olduğumuz için,
bir ihtiyaca cevap versin diye bu yasayı getiriyoruz. İçeride
konu olur, dışarıda konu olur, herkes ondan
değişik etkilenir; ama, bir vakıa var ki, Türkiye,
bu işkence ayıbıyla, bu insanlık ayıbıyla,
içte ve dışta -terör ne kadar insanlık
suçuysa, işkence de o kadar insanlık suçu-
bunun ithamı altında. Buna bir çare bulalım
diye bu yasal düzenlemeleri yapıyoruz.

Şimdi, bizim, özellikle, gözaltında
bulunanların doktor muayenesiyle ilgili olarak değişiklik
önergemiz şuna dayanıyor: Biliyorsunuz, o yasanın
kabul edilen şekliyle, dört gün kimseyle görüşemiyor,
tutuklu olduğu dönemde görüşüyor.
Arkadaşlarım söylediler, ben de uygulamadan
biliyorum; tutukluyor, atıyor mahpushaneye, DGM'lik suçlardaysa,
üç ay, beş ay, sekiz ay, on ay dava açmıyor.


Pardon, özür dilerim... Herhalde dinliyorsunuz,
değil mi Sayın Bakanım? 

Sekiz ay, on ay dava açmıyor, orada
duruyor mahpushanede; onun insanlık hakkı yok mu?!
Tutukluyorsunuz, dava açmıyorsunuz. Bununla ilgili
de bir önerimiz olacak bizim katılırsanız;
ama, anlıyorum ki -işaret oradan geliyor- katılmıyorsunuz.

Şimdi, bu konuda, yani, bütün ithamların
sona ermesi bakımından, gözaltındayken...
Zaten, uygulamada, dedim, merhum Özal zamanında bir
genelge çıkarıldı; bu, çözüme
kavuşturulmak istendi; ama, kimisi uyguluyor, kimisi uygulamıyor.
Yani, gözaltındaki bir sanığın,
bu işkence iddialarının sona ermesi bakımından,
48 saatte bir adlî tabibe çıkarılmasında
ne sakınca var?! Türkiye'nin her tarafında
sağlık ocağı var; adlî tabip yoksa,
o adlî tabip görevini yapan sağlık ocağı
tabipleri var. En geç 48 saatte bir... Bu, önemli
ölçüde, eğer, kötü muamele ve işkence
yapma istidadında olan güvenlik güçleri
varsa; ki, vardır... Güvenlik güçleri,
bu ülkenin bütünlüğü, terörün
sona erdirilmesi için görev yapıyorlar; onlara
saygıyla destek oluyoruz- görevini, yasalara, hukuka
uygun yapmayanları -ki, tatbikatta, maalesef, kötü
muamele, işkence yapılıyor- önlemek bakımından,
caydırıcı olması bakımından...
Eğer, hiç, işkence yapılıyor diye
kabul etmiyorsanız, o zaman da, bu işkence iddialarının
ortadan kalkması bakımından... 

Türkiye, büyük itham altında.
Geliniz, 48 saatte bir doktor bunu muayene etsin; darp, cebir
izi var mı, fizikî veya psikolojik bir bozukluğu
var mı, bir kötü muamele görmüş
mü... Bunda ne sakınca var?! Sanıyorum ki,
Komisyon Başkanı da -eğer, bu anlamda izahını
almışsam- kabul edilebilir bir fıkra olarak
gördü; ama “çoğunluğumuz yoktur”
diyor. Yani, yine de, bakınız, bütün bu
gerçekleri gören arkadaşlarıma rağmen,
Komisyondan himmet istiyorum, Hükümetten himmet istiyorum;
aman, buna karşı çıkmayın da
-ki, şu Yüce Heyetin genel eğiliminin bu şekilde
bir düzenleme yapılması olduğunu müzakerelerden
anlıyorum- buna olumlu bir şekilde oy veriniz diyorum.


Teşekkür ederim, saygılar sunarım.
(CHP sıralarından alkışlar)

BAŞKAN - Sayın Ergül, teşekkür
ediyorum efendim.

Sayın milletvekilleri, önergeye Sayın
Komisyon ve Hükümet katılmadı. 

Önerge sahibi gerekçesini ifade buyurdu.


Önergeyi oylarınıza sunuyorum:
Kabul edenler... Kabul etmeyenler... 

SABRİ ERGÜL (İzmir) - Sayar mısınız
Sayın Başkan... Kabul edenler var orada.

BAŞKAN - Biz neyi sayıyoruz efendim?!
Neyi oyluyoruz efendim?!

ALİ RIZA BODUR (İzmir) - Edenler...
Etmeyenler... Götürüyorsunuz işi!

BAŞKAN - Müsaade buyurur musunuz...

Önergeyi kabul edenler... Aşkla, şevkle
sayalım... Kabul etmeyenler... Önerge kabul edilmemiştir.

Bir başka önerge var; okutuyorum:

Ankara Milletvekili Önder Sav ve Arkadaşlarının
Önergesi:

Türkiye Büyük Millet Meclisi
Başkanlığına

Kanun tasarısının 3 üncü
maddesiyle düzenlenen 16 ncı maddenin dördüncü
fıkrasının aşağıdaki şekilde
değiştirilmesini öneriyoruz: 

Madde 16, fıkra dört: 

Gözaltına alınan sanık,
müdafii ile her zaman görüşebilir. Yukarıdaki
fıkralar uyarınca gözaltına alınan
veya gözaltı süresi uzatılan sanık
istediğinde müdafii ile görüşmesi sağlanır.
Müdafii yoksa müdafi atanması için ilgili
kurallar uygulanır. 

BAŞKAN - Sayın Komisyon?..

ADALET KOMİSYONU BAŞKANI AHMET TEKDAL
(Ankara) - Katılmıyoruz.

BAŞKAN - Katılmıyorsunuz.

Sayın Hükümet?..

DEVLET BAKANI LÜTFÜ ESENGÜN (Erzurum)
- Katılmıyoruz.

BAŞKAN - Katılmıyorsunuz.

Önerge sahiplerinden Sayın Sav, buyurun.

ATİLÂ SAV (Hatay) - Sayın Başkan,
Yüce Meclisin sayın üyeleri; bu maddenin dördüncü
fıkrasıyla düzenlenen “gözaltına
alınan sanık müdafiiyle her zaman görüşebilir”
ilkesinden sonra, bir tür istisna olarak getirilmiş
“hâkim tarafından gözaltı süresinin
uzatılmasına kadar müdafi ile görüşmeme”
kuralının genel ilkede olduğu gibi düzeltilmesi
önerisinde bulunuyoruz. 

Gelişmiş demokratik hukuk devleti olan
bütün ülkelerde, savunma, sorgulama ve suçlamayla
birlikte başlar. Yalnız, bizde, devlet güvenlik
mahkemesi görev alanı içerisinde bulunan suçlarda,
bu kuralın bir istisnası var. Anayasamızın
36 ncı maddesine göre, savunma hakkı, temel
insan haklarından birisidir. Hukuk devletinde, hiçbir
nedenle bu temel hak sınırlanamaz ve kısıtlanamaz.
Savunması için bir müdafiin atanmasını
isteyen ya da varsa, müdafiiyle görüşmek
ve ona danışmak isteyen sanığın
bu hakkı engellenemez. 

Bundan önce, Refah Partisi sayın sözcüsünün
konuşmasında bu maddeyle ilgili görüşler
dile getirilirken, doğrusu, biz, bu 16 ncı maddenin
insan haklarına ve temel olarak savunma hakkına
uygun biçimde düzenlenebileceği yolunda bir umuda
kapılmıştık; ancak, ne yazık
ki, umutlarımız, bundan önceki değişiklik
önergeleriyle ilgili oylamalarda gerçekleşemedi.


Bu maddenin ve özellikle de bu fıkranın
önemi, sanığa baskının ve işkence
iddialarının önlenmesi için tek yol
ve yöntem olmasıdır. Nitekim, aynı yasada
-adi suçlarda- bu olanak sağlanmıştır
ve bu maddenin yeni şekliyle uygulanması beş
yıla yakın bir süredir devam etmekte olup,
uygulamada oldukça başarılı sonuçlar
elde edilmiştir, insan hakları bakımından
verimli ve yararlı bir gelişme sağlanmıştır;
ancak, devlet güvenlik mahkemelerinin görev alanı
içinde bulunan suçlarla ilgili istisna hükmünün
uygulanması, bu konudaki eleştirileri ve hukuk sistemimize
yönelik kınamaları önlememiştir.


Bu fırsat önümüze gelmişken,
Yüce Meclisin değişiklik önergemizi kabul
etmesini ve bu yoldaki olumsuz görünümü ve
olumsuz uygulamayı engellemesini, önlemesini diliyoruz;
Yüce Meclisi saygılarımızla selamlıyoruz
efendim. (CHP ve DSP sıralarından alkışlar)


BAŞKAN - Sayın Sav, teşekkür
ediyorum. 

Efendim, değişiklik önergesine Sayın
Komisyon ve Sayın Hükümet katılmadı;
Sayın Sav gerekçesini ifade buyurdu. 

Önergeyi oylarınıza sunuyorum:
Kabul edenler... 

ALİ RIZA BODUR (İzmir) - İşkenceye
karşı olanlar, hadi... 

BAŞKAN - Kabul etmeyenler... Önerge kabul
edilmemiştir. 

Bir başka önerge var; okutuyorum: 

Hatay Milletvekili Ali Günay ve Arkadaşlarının
Önergesi:

Türkiye Büyük Millet Meclisi
Başkanlığına

2845 sayılı Kanunun 16 ncı maddesinin
ikinci fıkrasının ikinci cümlesindeki
“sonuçlandırılmazsa” sözcüğünün
“sonuçlandırılamazsa” olarak değiştirilmesini
arz ederiz. 

BAŞKAN - Komisyon ne buyurur efendim? 

ADALET KOMİSYONU BAŞKANI AHMET TEKDAL
(Ankara) - Efendim, mütalaamızı arz etmiştik...


BAŞKAN - Yani...

ADALET KOMİSYONU BAŞKANI AHMET TEKDAL
(Ankara) - “Sonuçlandırılmazsa”
olarak düşünüyoruz. 

BAŞKAN - Efendim, katılmıyor
musunuz? 

ADALET KOMİSYONU BAŞKANI AHMET TEKDAL
(Ankara) - Katılmıyoruz. 

BAŞKAN - Katılmıyorlar. 

Sayın Hükümet?..

DEVLET BAKANI LÜTFÜ ESENGÜN (Erzurum)
- Katılmıyoruz Sayın Başkan. 

BAŞKAN - Katılmıyor.

Sayın önerge sahibinin bir beyanı?..

Buyurun efendim. (DSP ve CHP sıralarından
alkışlar) 

ALİ GÜNAY (Hatay) - Sayın Başkan,
değerli milletvekilleri; “sonuçlandırılmazsa”
ve “sonuçlandırılamazsa” sözcükleri
gayet açıktır. Anlamlarını
doğru anlayabilmek için, dilbilimcisine müracaat
etmeye de hiç gerek yoktur. Sayın Komisyon ve Hükümet
“sonuçlandırılmazsa” ve “sonuçlandırılamazsa”
sözcüklerinin anlamını, benim anladığımdan
ters bir şekilde izah ediyor. Bizim anlaşmazlığımız
orada. 

Dileğimiz, bu soruşturma yapılırken,
görevlinin, herhangi bir ihmalde bulunmaması, keyfiliğe
kaçmaması, elinden gelen bütün özeni
göstermesine rağmen bu soruşturmayı bitirememesi
halinde gözaltı süresinin uzatılması
yoluna gidilmesidir. “Sonuçlandırılmazsa”
sözcüğü, bu anlamı vermez. “Sonuçlandırılmazsa”
sözcüğü söylendiği zaman, görevli
oturur, çay kahve içer, gelen gidenle sohbet eder
veyahut da değişik işlere bakar, soruşturma
göreviyle ilgili hiçbir işlem yapmaması
sonrasında der ki “süre yeterli olmadı,
süreyi uzatın.” Oysaki “sonuçlandırılamazsa”
sözcüğü, elinden gelen bütün gayreti,
bütün çalışmayı, bütün
ihtimamı göstermesine rağmen, elinde olmayan imkânlardan
dolayı soruşturmanın bitirilememesinden kaynaklanan
bir zorunluluk ifade eder. Bizim bu sözcüğün
değiştirilmesini isteyişimizin amacı budur
ve bu anlam gayet açıktır.

Bu tek sözcüğün anlamı
ve Komisyon ve Hükümetin de amacı aynı
olduğuna göre, eğer benim anladığım
şekliyle bu sözcüğü sizler de anlıyorsanız,
lütfen, bu değişiklik önergesine katkılarınızı
verin.

Saygılar sunuyorum. (DSP ve CHP sıralarından
alkışlar)

BAŞKAN - Efendim, teşekkür ediyorum.

Önergeye Sayın Komisyon katılmadı,
Sayın Hükümet katılmadı.

Önerge sahibi gerekçesini ifade buyurdu.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.

ZEKİ ÇAKIROĞLU (Muğla) - Sayın
Başkan, ifade tarzınızdan üzüldüğünüzü
anlıyoruz.

BAŞKAN - Ah efendim! Nelere üzülüyorum
nelere seviniyorum, bir ifade edebilsem; edemiyorum ki! Dili yok
kalbimin, ondan bizarım. 

ALİ RIZA BODUR (İzmir) - Bir de diliniz
olsaymış Sayın Başkan...

BAŞKAN - Evet efendim, hiç olmazsa size
biraz yetişmiş olurdum.

ALİ RIZA BODUR (İzmir) - Bana yetişemezsiniz
Sayın Başkan. 

BAŞKAN - Sayın milletvekilleri, madde
üzerindeki görüşmeler tamamlanmıştır.


Maddeyi oylarınıza sunacağım;
ancak...

ZEKİ ÇAKIROĞLU (Muğla) - Karar
yetersayısının aranmasını istiyoruz.

BAŞKAN - Bir dakika efendim, müsaade buyurun.


SABRİ ERGÜL (İzmir) - Sayın
Başkan, bakanları tam mı sayıyorsunuz
efendim?

BAŞKAN - Her bir bakanı mı soruyorsunuz,
Bakanlar Kurulunu mu soruyorsunuz?

SABRİ ERGÜL (İzmir) - Bakanlar
Kurulunu kaç olarak sayıyorsunuz?

BAŞKAN - Efendim, nereden çıktı?..
Burada bir sayın bakan varsa, iki elini kaldırdıysa
2 olarak sayıyorum. 

SABRİ ERGÜL (İzmir) - Tamsayı
olarak almadıysanız, burası çoğunlukta
efendim; ayan beyan, açık seçik; göz
var mizan var.

BAŞKAN - Sayın Ergül, yani, latifenin
bile bir letafet hududu var. Rica ediyorum...

Sayın milletvekilleri, maddeyi oylamadan önce,
hukuk tekniği açısından ve  redaksiyon
açısından bir ifadede bulunacağım:

Maddede, süreleri ifade etmek üzere rakamlar
kullanılmış. O rakamların yazıya
dönüştürülmesi hususunu arz ediyorum,
o şekilde düzenlenecektir. Mesela “48 saat”
rakamla yazılmıştır, yazıyla
yazılacaktır. 

Bir de, madde başlığı hatalı
düzenlenmiştir; onu, şöyle düzeltiyoruz...


ALİ RİZA BODUR (İzmir) - Bu
açıklama, kulistekilere çağrı
anlamını mı taşıyor Sayın
Başkan?

BAŞKAN - “Madde 3.- 18.6.1993 tarih ve
2845 sayılı Devlet Güvenlik Mahkemelerinin
Kuruluş ve Yargılama Usulleri Hakkında Kanunun,
3842 sayılı Kanunla yürürlükten kaldırılan
16 ncı maddesi, madde başlığı ile
birlikte aşağıdaki şekilde yeniden düzenlenmiştir.
“

Şimdi, bu okuduğum düzeltmelerle birlikte
maddeyi oylarınıza sunuyorum:

ATİLÂ SAV (Hatay) - Sayın Başkan,
başlıkta “Yakalama, Tutuklama ve Müdafii
ile Görüşme” yerine “Müdafi ile
Görüşme” daha doğru olacaktır.

BAŞKAN - Sayın Sav, onlar madde içeriğinde
var zaten. Matlaplar, mümkün mertebe kısa olur;
siz, çok iyi bileceksiniz efendim.

ATİLÂ SAV (Hatay) - Başlığı
düzeltmek için söylüyorum, “müdafii”
değil efendim “müdafi.”

SABRİ ERGÜL (İzmir) - İki
“i” ile değil Sayın Başkan.

BAŞKAN - Efendim “müdafi_” Yani,
falanın müdafii değil; müdafi. 

ATİLÂ SAV (Hatay) - Tek “i”
ile yazılmalı.

İSMET ÖNDER KIRLI (Balıkesir)
- Çift “i” ile yazılmış.

BAŞKAN - Tabiî efendim, onu düzelteceğiz.

ATİLÂ SAV (Hatay) - Tamam Sayın
Başkanım, anlaştık.

BAŞKAN - Tamam efendim, anlaştık.

ALİ RIZA BODUR (İzmir) - Tamam, çoğunluk
sağlandı, oylayabilirsiniz Başkanım.

BAŞKAN - Peki efendim, oylayayım.

Maddeyi okunduğu şekliyle oylarınıza
sunuyorum: Kabul edenler_ Kabul etmeyenler_ Madde kabul edilmiştir;
hayırlı olsun.

4 üncü maddeyi okutuyorum:

MADDE4.-18.11.1992 tarih ve 3842 sayılı
Ceza Muhakemeleri Usulü Kanunu ile Devlet Güvenlik Mahkemelerinin
Kuruluş ve Yargılama Usulleri Hakkında Kanunun
Bazı Maddelerinde Değişiklik Yapılmasına
Dair Kanunun 31 inci maddesinin birinci fıkrasının
birinci cümlesindeki “9” ve “20” numaraları
madde metninden çıkarılmıştır.

BAŞKAN - Maddeyle ilgili gruplar adına
söz talebi var mı? Yok.

Kişisel söz talebi?..

Tunceli Milletvekili, Sayın Orhan Veli Yıldırım?
Yok.

Yozgat Milletvekili, Sayın Kâzım
Arslan? Yok.

Başka söz talebi?.. Yok.

Maddeyle ilgili bir önerge var; okutuyorum:

Türkiye Büyük Millet Meclisi
Başkanlığına

Görüşülmekte olan 175 sıra
sayılı kanun tasarısının 4
üncü maddesinde “31 inci maddenin birinci fıkrasının
birinci cümlesindeki” ibaresinden sonra “7”
ibaresi suretiyle düzeltilmesini saygıyla arz ve talep
ederiz.

 Turhan Güven Hayrettin Dilekcan Salih Kapusuz

 İçel Karabük Kayseri

   Refah Partisi

   Grup Başkanvekili

 Mehmet Gözlükaya Lütfi Yalman

 Denizli Konya

BAŞKAN - Efendim, Sayın Komisyon önergeye
ne buyuruyor?

ADALET KOMİSYONU BAŞKANI AHMET TEKDAL
(Ankara) - Efendim, Tüzük muvacehesinde katılamıyoruz.

BAŞKAN - Yani, çoğunluk olmadığı
için katılamıyorsunuz.

Sayın Hükümet?..

DEVLET BAKANI LÜTFÜ ESENGÜN (Erzurum)
- Katılıyoruz Sayın Başkan.

BAŞKAN - Efendim, Sayın Komisyon çoğunluk
olmadığı için katılamadı;
Hükümet katıldı.

Önerge sahibi?..

HAYRETTİN DİLEKCAN (Karabük) -
Gerekçe okunsun.

BAŞKAN - Peki.

Gerekçeyi okutuyorum:

“Hazırlık soruşturmalarının
uzaması nedeniyle doğan sakıncalar ortadan kalkacaktır.
Ceza Muhakemeleri Usulü Kanunuyla uyum sağlanmış
olacaktır.”

BAŞKAN - Sayın Komisyon katılamadı,
Sayın Hükümet katıldı; önerge
sahibinin gerekçesi ifade olundu.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.

4 üncü maddeyi, kabul edilen önerge
istikametindeki değişik şekliyle oylarınıza
sunuyorum: Kabul edenler... Kabul etmeyenler... Madde kabul edilmiştir.

5 inci maddeyi okutuyorum:

MADDE 5.- 3842 sayılı Kanunun 30 uncu
maddesi yürürlükten kaldırılmıştır.

BAŞKAN - Maddeyle ilgili grupların söz
talebi?.. Yok.

Kişisel söz talebi?.. Sayın Arslan,
galiba, bervechiusul talepte bulunmuş.

Sayın Arslan?.. Hazır değil.

Değişiklik önergesi yok.

5 inci maddeyi oylarınıza sunuyorum:
Kabul edenler... Kabul etmeyenler... Madde kabul edilmiştir.

5 inci maddeden sonra bir geçici madde önergesi
var; okutuyorum:

Türkiye Büyük Millet Meclisi
Başkanlığına

Görüşülmekte olan 175 sıra
sayılı Kanun Tasarısına aşağıdaki
geçici maddenin eklenmesini arz ve teklif ederiz.

Saygılarımızla.

 Murat Başesgioğlu Işın Çelebi
Metin Öney Abbas İnceayan

 Kastamonu İzmir İzmir Bolu

Geçici madde: Bu kanunun yayımı
tarihinden önce devlet güvenlik mahkemelerinde derdest
bulunan dosyalar, kanunun yayımı tarihinden sonra
da bakılmaya devam edilir.

BAŞKAN - Efendim, Sayın Komisyon ne
buyurur?

ADALET KOMİSYONU BAŞKANI AHMET TEKDAL
(Ankara) - Katılamıyoruz efendim.

BAŞKAN - Sayın Hükümet?..

DEVLET BAKANI LÜTFÜ ESENGÜN (Erzurum)
- Katılmıyoruz Sayın Başkan.

BAŞKAN - Önergeye Komisyon ve Hükümet
katılmıyor.

Önerge sahibinin söz talebi?..

MURAT BAŞESGİOĞLU (Kastamonu) -
Sayın Başkan, bilmiyorum işleme aldınız
mı; ama, geri çekiyorum önergeyi.

BAŞKAN - Geri çekiyorsunuz; peki, tamam
efendim. 

Önerge, sahibi tarafından geri çekilmiştir.


6 ncı maddeyi okutuyorum:

MADDE 6. - Bu Kanun yayımı tarihinde
yürürlüğe girer.

BAŞKAN - Madde üzerinde gruplar adına
söz talebi?.. Yok.

Kişisel söz talebi?.. Yok.

Değişiklik önergesi yok.

Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.

7 nci maddeyi okutuyorum:

MADDE 7. - Bu Kanun hükümlerini Bakanlar
Kurulu yürütür.

BAŞKAN - Madde üzerinde gruplar adına
söz talebi?.. Yok.

Kişisel söz talebi?.. yok.

Değişiklik önergesi yok.

Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.

Tasarının tümünü oylarınıza
sunuyorum: Kabul edenler... Kabul etmeyenler... Kabul edilmiştir.
İnşallah, az cezalı, az sanıklı,
hiç çilesiz uygulamalara vesile olur; hayırlı
olsun.

Sayın milletvekilleri, Yüce Kurula teşekkür
ediyorum; gayet iyi gidiyor ve herkes, görüşlerini
rahat ifade buyuruyor. 

3. - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
: 209) (1)

BAŞKAN - Şimdi, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısı ve Sağlık, Aile, Çalışma
ve Sosyal İşler Komisyonu raporunun müzakeresine
kaldığımız yerden devam ediyoruz.

Sayın Komisyon hazır mı?

İSMAİL İLHAN SUNGUR (Trabzon)
-Geliyor...

BAŞKAN - Nereden geliyor efendim?

İSMAİL İLHAN SUNGUR (Trabzon)
-Yukarıdan geliyor.

BAŞKAN - Öyle yukarıdan gelenlere
Türkiye Büyük Millet Meclisi pek iltifat ve itibar
etmez; aynı zeminden gelsin. (RP sıralarından
“Bravo” sesleri)

ALİ RIZA BODUR (İzmir) - İmzayı
atar ama...

BAŞKAN - Aynı zeminden gelsin... Bu
söz hepimize lazım olur. Siz bu söze sahip çıkın,
hepimize lazım olur.

Komisyon ve Hükümet hazır. 

Geçen birleşimde, tasarının
1 inci maddesi üzerindeki görüşmeler tamamlanmış,
maddenin oylanmasında kalmıştık. 

Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.

2 nci maddeyi okutuyorum: 

Tanımlar

MADDE 2. - Bu Kanunda geçen,

a)Sosyal güvenlik kuruluşu :Sosyal Sigortalar
Kurumu'nu, T.C. Emekli Sandığı'nı, Esnaf
ve Sanatkârlar ve Diğer Bağımsız Çalışanlar
Sosyal Sigortalar Kurumu'nu ve 506 sayılı Sosyal
Sigortalar Kanunu'nun Geçici 20 nci maddesine tabi sandıkları,

b)Sosyal güvenlik kanunları : 17.7.1964
tarihli, 506 sayılı Sosyal Sigortalar Kanunu, 24.5.1983
tarihli, 2829 sayılı Sosyal Güvenlik Kanunlarına
Tabi Olarak Geçen Hizmetlerin Birleştirilmesi Hakkında
Kanun ile bu Kanunlara ait ek ve değişikliklerini,

 

(1) 209 S. Sayılı Basmayazı
6.2.1997 tarihli 56 ncı Birleşim Tutanağına
eklidir.

c) Dolar : Amerika Birleşik Devletleri dolarını,

d) Kasa : Bu Kanunun 8 inci maddesine göre kurulmuş
Yurtdışı Sosyal Güvenlik Kasasını,

İfade eder.

BAŞKAN - Efendim, 2 nci maddeyle ilgili olarak,
Cumhuriyet Halk Partisi Grubu adına Sayın Bekir
Kumbul, Anavatan Partisi Grubu adına Emin Kul, Demokratik
Sol Parti Grubu adına Emin Karaa söz talebinde bulunmuşlardır.


Cumhuriyet Halk Partisi Grubu adına, Sayın
Bekir Kumbul; buyurun efendim. 

CHP GRUBU ADINA BEKİR KUMBUL (Antalya) - Teşekkür
ederim Sayın Başkan. 

Sayın Başkan, değerli milletvekilleri;
Yurtdışında Bulunanların Sosyal Güvenlikleri
Hakkında Borçlanma Kanunu Tasarısının
2 nci maddesi hakkında Cumhuriyet Halk Partisinin görüşlerini
sunmak üzere, söz almış bulunuyorum; bu
vesileyle, Yüce Meclisi saygıyla selamlıyorum.


Değerli arkadaşlarım, borçlanmayla
ilgili 2 nci maddeye baktığımız zaman,
sosyal güvenliğin tarifi, onunla ilgili tarihler, yeni
oluşturulacak Kasa ve Kasayı dolduracak paranın
cinsi, yani dolar üzerinde konuşacağız.


Değerli arkadaşlarım, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısı neyi kapsıyordu, araya başka
tasarıların müzakeresi girdiği için,
isterseniz, önce bu konuda kısa bir bilgi vereyim:
Bu getirilen borçlanma yasa tasarısında,
yurtdışına çıkmış
ve girmiş veya orada kalmış, herhangi bir şekilde
çıkmış olan kişiler, günlük
2,5 dolar üzerinden borçlanarak 5 bin işgünü,
yani 12 500 dolar borçlanacaklar ve 3 yıl sonra
emekliye ayrılabilecekler. 

İkincisi, kişi başına toplanan
12 500 doların 2 500 doları, yani yüzde 20'si,
hazineye irat kaydediliyor.

Değerli arkadaşlar, şimdi, sosyal
güvenlik nedir, ona bakalım. Sosyal güvenlik,
kişinin gelir düzeyi ne olursa olsun, onun sosyal,
fizyolojik, ekonomik yönden güvence altına alınması
anlamına geliyor. Sosyal güvenliğin tarifi bu
ve sosyal güvenliğin kişilerde uyandırdığı
düşünce, onun mutluluğudur, geleceğidir,
garantisidir; bunu biliyoruz. Sosyal güvenlik, o sosyal güvenliğin
devlet ayağı ne kadar kuvvetliyse o derece önem
kazanır. Bir taraf kişidir, hak sahibidir; ama, bir
taraf da devlet olmalıdır. Sosyal güvenliğin
anlamı budur. Sosyal hukuk devleti olarak Anayasamızın
60 ıncı maddesinde de yerini alan sosyal güvenlik,
doğuştan kazanılmış bir haktır.
Bu, kişi için hak; ama, devlet için de bir
görev, bir ödevdir. Bunu böyle algılıyoruz,
sosyal güvenliğin anlamı budur; ama, geçmiş
dönemdeki sosyal güvenlik kuruluşları -yani,
elli yıllık sosyal güvenlik sistemleri- hakkındaki
deneyimlerimize baktığımız zaman, sosyal
güvenlik sistemlerinin her geçen gün ekonomik
darboğaza girdiğini de biliyoruz ve bunun en önemli
etkenlerinden birisi, devletin sosyal güvenlik kurumlarına
yeterli katkıyı sağlamamış olmasıdır.
Bugüne kadar, primli sosyal güvenlik kuruluşlarına
-yani, başta Sosyal Sigortalar Kurumu, sonra Bağ-Kur,
sonra Emekli Sandığı- devletin bu katkısını
göremiyoruz; ancak borçlandığı zaman,
borcunu ödeme anlamında katkısını
göregeldik. 

Burada da, yeni çıkarılacak
borçlanma yasa tasarısında, yine, devletin
katkısı yoktur; bırakın katkısını,
bu toplanan primlerin yüzde 20'sini hazineye irat kaydedecek.
Yani, 12 500 dolar topluyor, bunun 2 500 dolarını
hazineye irat kaydediyor; yardım etme yerine -sosyal güvenliğin
anlamı buydu, felsefesi buydu- kişiden, hak sahibinden
yardım alıyor. Bunun anlamı, sosyal güvenlik
olamaz, olsa olsa, belki, özel sigortacılık
olabilir; ama, sosyal güvenlik olamaz. O zaman, bu, tarifini
yaptığımız sosyal güvenliğe
uymamaktadır değerli arkadaşlar.

Değerli arkadaşlarım, diğer
bir konu, yeni bir Kasa oluşturuyoruz. Bugün, ülkemizde
var olan Sosyal Sigortalar Kurumunun, Bağ-Kur'un, Emekli Sandığının
yanında, şimdi, dördüncü bir Kasa
daha oluşturuyoruz. Oysaki, bir taraftan, Yedinci Beş
Yıllık Kalkınma Planında yerini alan
temel sosyal güvenlik yasasıyla ilgili çalışmalar
devam ederken ve sosyal güvenlik sistemlerinin aynı
çatı altında toplanılması düşünülürken,
bir taraftan da, yeni bir Kasa oluşturuyoruz, dördüncü
bir Kasa ve o Kasaya... 

Kasanın bir özelliği de şu:
O Kasaya, bir kereye mahsus olmak üzere, dolar üzerinden
para yatırılıyor ve ondan sonra bir daha
da yatırılmıyor. Sosyal güvenliğin
anlamı şudur: O Kasaya devamlı akar olması
gerekir; bir taraftan akacak, bir taraftan da, hak sahiplerine,
gelecekte, emekliliğinde, sağlık hizmetlerinden
dolayı oradan ödeme yapılacak. Bu Kasaya baktığımız
zaman bunu göremiyoruz. Ne oluyor; bir para yatırılıyor,
artık, başka yatırılmıyor. Sonra
ne olacak; zaten 2000 yılında emeklilik başlayacak;
varsayalım ki, 2004 yılında veya 2005 yılında
veya 2006 yılında Kasa boşaldı... Şimdi,
bir taraftan öylesine bir tehlikesi var; kasa boşaldı,
o boş kasa ne olacak?.. Başında bir yönetim;
ama, boş bir kasa! Buna, sonra devlet mi katkıda
bulunacak, kasayı devlet mi dolduracak; yoksa, hak sahiplerine
“artık kasa boşaldı, sizden tekrar prim
toplamak zorundayız” mı denilecek?.. Şimdi,
iki yönüyle de baktığınız zaman
bir yanlışın içerisindeyiz.

Değerli arkadaşlarım, böyle
bir kasa anlayışı olmamalı diye düşünüyorum.
Başı yok sonu yok; yani, kuş mu deve mi belli
değil. Bir kere katkıda bulunuyorsunuz, ondan sonra
katkı yok; ama, sonra, bu kasa bir gün bitecek. Ha,
o zaman belki de şu olacak: 2005'li, 2006'lı yılları
düşünüyorum; kasa bitecek; ama, o dönemde
belki de, biz, tüm sosyal güvenlik sistemlerini birleştireceğiz,
oraya doğru gidiyoruz. Peki, o zaman bu kasa ne olacak; diğer
kasalara yük olacak; yani, bugüne kadar SSK'ya bindirilen
o özel kasalar gibi, büyük bir ihtimalle, yeni
oluşturduğumuz yurt dışında bulunanların
kasasının da Sosyal Sigortalar Kurumuna yük
olacağı kanısındayım. Bunun başka
izah tarzı da yok. 

Diğer bir yanlış; bakıyoruz,
bu kasaya dolar üzerinden prim ödenecek. Günde
2,5 dolar üzerinden 5 bin işgünü borçlanılacak;
5 bin işgünü 12 500 dolar ediyor. Bunun 2 500
dolarını hazineye irat kaydedeceğiz, kalan 10
bin doları kasaya koyacağız. 

Değerli arkadaşlarım, buradaki para
birimi neden dolar, onu da algılayabilmiş değilim.
Bizim bir paramız var, Türk Lirası var, paramızın
değeri var; neden Türk Lirası değil de dolar
olarak koyuyoruz yahut da o zaman “neden dinar değil”
diyesim de geliyor veya bir başka para birimi de olabilir...
Bizim bir para birimimiz var, neden onu koymuyoruz?.. Denilebilir
ki “enflasyon nedeniyle değeri düşüyor.”
Enflasyonun da hesabı yapılabilir, ona göre
katkıda bulunabiliriz. Yani, bugün, kendi paramızı
bırakıyoruz, Türk Lirasını bırakıyoruz,
dolar üzerinden katkıda bulunuyoruz. Diğer bir
yanlışı da bu. 

Değerli arkadaşlarım, tarifiyle,
kasasıyla, içerisine eklenen dolarıyla, Cumhuriyet
Halk Partisi olarak bizim, evet diyebileceğimiz bir madde
değil; o nedenle, bunun, tekrar gözden geçirilmesini
diliyor, Yüce Meclisi saygıyla selamlıyorum.
(CHP sıralarından alkışlar)

Zamanında bitirdim galiba Sayın Başkanım.

BAŞKAN - Efendim, hayır; 1 dakikanız
vardı ve maalesef şimdi bitti. İsterseniz,
ben, süre vereyim. 

BEKİR KUMBUL (Devamla) - Hayır; sağ
olun. 

BAŞKAN - Peki; teşekkür ediyorum.


Anavatan Partisi Grubu adına, Sayın
Kul; buyurun efendim. (ANAP ve DSP sıralarından
alkışlar)

ANAP GRUBU ADINA EMİN KUL (İstanbul)
- Sayın Başkan, sayın milletvekilleri; 209
sıra sayılı kanun tasarısının
2 nci maddesi üzerinde söz almış bulunuyorum;
konuşmama başlamadan evvel, sizi, şahsım
ve Grubum adına saygıyla selamlıyorum. 

Sayın milletvekilleri, tasarının
2 nci maddesi, tasarıda yer alan deyimlerin tanımını
yapan klasik bir madde; fakat, tasarının tümüne
baktığımız zaman, bu 2 nci maddeye de
yer olmadığı sonucuna varıyoruz. Bence,
bu maddede yapılan en isabetli tanım, tasarı
maddelerinde geçen “dolar” deyiminin Amerikan
Doları olduğuna dair tanımdır; (c) fıkrasında
tanım böyle yapılıyor. Belki, yasal
düzenlemeler içerisinde “dolar yasası”
diye geçebilecek bir tanımla karşı
karşıyayız; Hükümet, artık,
Türkiye Büyük Millet Meclisine de, Türk Liralı
değil, dolarlı tasarılar sunabiliyor.

16 madde ve bir geçici maddeyi içeren
bu tasarının maddelerinde “dolar” deyimi
dört kez geçmesine rağmen, herhalde bir yanlış
anlaşılmaya meydan verilmesin diye “Amerikan
Doları” olarak tekrar tanımlanmış
ve herhalde, biraz cazibeyi artırsın diye böyle
bir tanıma ihtiyaç görülmüş;
belki de, son yıllara kadar yastık altında
tutulan dolarların birdenbire nasıl çoğaldığını
ve böylece, yurt dışında dahi mülk
edinmenin kaynağı olduğunu gözlemleyenler
için, bu Amerikan Doları açıklamasına
gerçekten önem verilmesi gerekmiş olabilir.


Bakınız, bu dolarların nasıl
çoğaldığını, Muhterem Başbakanımız,
23.12.1994 tarihli 61 inci Birleşimde, bugünkü
Sayın Başbakan Yardımcısına
soru yönelterek, nasıl izah etmiş: 

“Sorularımdan bir tanesi şudur:
Kasım 1993'te hisse senedi borsasında 100 bin dolarlık
senedi olan bir insan -bu, aynen borsa içinde cereyan eden
bir olaydır; bunu, bütün borsacılar ve
döviz piyasası biliyor- 10 Ocak 1994'te bu senetleri
dolara çevirdiğinde, 15 bin liradan, 200 bin ilâ
400 bin dolara çevirmiş oluyor; çünkü,
borsada kâr etmiştir. 

Ondan sonra, 11 Ocak 1994'te, bu dolarlarını
satarsa, 38 bin liradan ve 13 Ocak 1994'te müdahale sırasında
tekrar döviz alırsa, bu 100 bin dolar, 1 milyon 12
bin dolar oluyor. Bunu, pek çok kimse yapmıştır.
Şu söylediğime dikkat buyurun; 17 Ocak 1994 Pazartesi
saat 11.00'de, müdahaleden önce paranın yüksek
fiyattan satılıp müdahaleden sonra tekrar döviz
alındığı düşünülecek
olursa, 1,5 milyon dolara çıkar 100 bin dolar. Kasım
1993-17 Ocak 1994 arasında, 100 bin dolar, 1,5 milyon dolara
çıkmıştır. 

Bu nasıl yönetimtir?! O gün devalüasyon
yapacağınızı o dakikada mı tespit
ediyorsunuz!.. Madem devalüasyon yapacaksınız,
neden, sabahleyin düşük fiyatla döviz satıyorsunuz?
Lütfen, gelsin, Sayın Çiller bunun hesabını
versin bakalım. Böyle devlet yönetimi olmaz.”


Muhterem Başbakanımız 23.12.1994'te
böyle söylemiş. Herhalde bu söyledikleri,
Mal Varlığı Komisyonuna ışık
tutmuş olacak ki, yastık altında bulunan dolarların
bu şekilde artırılabileceği kanaatine
varılarak, 7'ye karşı 8 oyla bir aklanma söz
konusu olmuş; ama, o zaman soruyor “devlet nasıl
böyle yönetiliyor; böyle yönetim olmaz”
diyor; ama, şimdi, o tarihte bunları söyleyen
Muhterem Başbakanımızın imzasıyla,
dolarla sosyal güvenlik satılıyor ve dolarlı
bir tasarı, Yüce Meclisin önüne geliyor.


Doğrusu, bu yönleriyle “dolar”
deyiminin “Amerikan Doları” olduğunun tanımlanmasının
yapılması isabetlidir; ancak, 2 nci maddenin (a),
(b) ve (d) bentlerinde ise, tasarının tümü
incelendiğinde, yine bunlara da hiç gerek olmadığı
görülecektir. Örneğin, (b) bendinde yer alan
hizmet birleştirilmesine dair kanunlara atıf yapılmasında,
bu kanunlar için “sosyal güvenlik kanunları”
olarak tanımlama yapılmıştır;
bu kanunlar sosyal güvenlik kanunları değildir,
sosyal güvenlikle ilgili bazı kanunlardır.
Bu atfa da yer yoktur. Kaldı ki, bu kanunlara atıf
yapılmasında da, yine, esasta niçin yer yoktur;
zira, atıf yapılan kanunlar, hizmet birleştirilmesi
ve hizmet birleştirilmesinden doğan borçlanmalarla
ilgilidir; değişik sosyal güvenlik kuruluşlarında
geçen hizmet süreleriniz varsa, bunların birleştirilmesiyle
söz konusu kanunlardır veyahut da bazı sosyal
güvenlik kuruluşlarında geçen hizmetiniz
var, bunlar açıkta kalmışsa, emekli
olmak için yeterli gün sayısını
tamamlayamamışsanız, bunun üzerine borçlanma
yapmakla ilgili düzenlemelerdir. Halbuki, önümüzdeki
tasarıda bu ikisinin de söz konusu olması,
tasarının diğer maddeleri incelendiğinde
mümkün değildir. İster herhangi bir sosyal
güvenlik kurumu iştirakçisi olunuz veya olmayınız,
ister kurumlardan birine geçmişte kısmen prim
ödeyiniz veya ödemeyiniz, bu tasarıyla hiç
ilgisi olmayan unsurlar olarak tasarıda bu tanımlamalar
içinde yer almıştır. Herhangi bir sosyal
güvenlik kurumunun iştirakçisisiniz -ister Emekli
Sandığının, ister Sosyal Sigortanın,
ister Bağ-Kur'un- diyelim ki, 5 bin günden az
prim ödemişsiniz, 4 bin gün prim ödemişsiniz;
bu tasarıyla, her gün karşılığı
2,5 dolar ödeyip, bin gün daha prim ödeyerek emekliliğinizi
sağlayamazsınız. Öyle bir husus yok tasarıda.
Herhangi bir sosyal güvenlik kuruluşuna mutlaka 4 bin
gün prim ödemiş olsanız dahi, 12 500 dolar,
yani, 5 bin günlük prim daha ödeyerek, bu tasarının
getireceği emeklilik hakkından ancak o şekilde
faydalanabilirsiniz, aksi halde faydalanamazsınız.
Artakalan günler için prim borçlanmak söz
konusu değildir, geçmişte yaptığınız
ödemelerin üzerine ödemeler yaparak borçlanmak
söz konusu değildir; sadece, 12 500 doları üç
taksitle ödeyerek sosyal güvenlik sağlayabilirsiniz
tasarının akışı açısından.
Bununla da sosyal güvenlik değil de, bir sonuç
sağlayabilirsiniz. 

Tasarının 3 üncü maddesi,
4 üncü maddesi, günlük borçlanmaya
cevaz veriyor gibi gözükse de, tasarının
3 üncü ve 4 üncü maddesinin ikinci fıkrasında
var gibi gözüken bu cevaz, tasarının 6
ncı maddesinin ikinci ve 7 nci maddesinin (a) bentleriyle
ortadan kaldırılmaktadır. Sadece söz
konusu kasaya -belirttiğim gibi- her hal ve şartta 12
500 dolar ödediğiniz zaman ancak 506 sayılı
kanunun öngördüğü en yüksek maaşı
emekli maaşı olarak alabileceksiniz; tabiî,
buna bağlı olarak da sağlık hizmetini. Tasarının
sonucu budur. Eğer sonucu buysa, o halde, sosyal güvenlikle
ilgili birleştirme, borçlanmayla ilgili birtakım
yasaları buradaki 2 nci maddede tekrar tanımlamaya
hiçbir ihtiyaç yoktur; çünkü, bu
tanımlamadan doğacak bir sonuç yoktur. 

(d) bendine gelince, bu bentde de yer verilen, benim
“kasa antika” dediğim bir kasa ismi, uzunca olarak
belirtilip “kasa” adında tanımlanıyor.
Bir defa, kasa tanımlamasında yer alan adlandırma
da yanlış; eğer, tasarıyı sevk
eden bakanlığın lisanıyla tanımlamak
gerekirse, bu, bir sandık olabilir; hatta bir yönetim
kuruluna da lüzum yok; bir emin sandık koyarsınız
başına -yani muhasip- dolayısıyla,
bu sandıkla böylece iş görürsünüz;
kasa diye tanımlanmasına yer yok. 

“Yurtdışı sosyal güvenlik
kasası” denmesine de ihtiyaç yok; çünkü,
yurt dışında çalışanlarla
ilgili değildir. İster yurt içinde olun ister
yurt dışında olun, herhangi bir sebeple bir
gün yurt dışında bulunursanız,
o dahi bu işlemlerden faydalanmanız için,
kasaya ödeme yapmanız için yeterli oluyor.
Kaldı ki, sosyal güvenliğin, bu kasanın
işleyişi açısından “yurtiçi
ve yurtdışı” diye bir ayırıma
tabi tutulması da söz konusu değil. 

(Mikrofon otomatik cihaz tarafından kapatıldı)


BAŞKAN - Sayın Kul, 2 dakika yeter mi
efendim?

EMİN KUL (Devamla) - Yeter efendim. 

Tasarı, yurt dışında çalışanlarla
da ilgili değil; yurt dışında çalışanları
kasteden, kucaklayan bir tasarı da değil. Herhangi
bir nedenle, arz ettiğim gibi, yurt dışında
bir saat bulunmuş olmanız kâfi. Esasen, yurt
dışında çalışanlarla ilgili,
onların sosyal güvenlik sorunlarının
çözülmesine yönelik düzenlemelerle
ilgili 3201 sayılı Kanunumuz var; fakat, bunun üzerinde
bir düzenleme yapma ihtiyacı görülmemiş.


Eğer, kasanın bir tanımını
yapacaksak -maddenin son fıkrasına geliyorum, tanımlarda-
buna “kaynak paketi kasası” da diyebiliriz; ama,
hiçbir zaman, bir “sosyal güvenlik kasası”,
“yurt dışında çalışanların
sosyal güvenliğiyle ilgili kasa” falan diyemeyiz.


Başta söylediğim gibi, tasarı
ve maddelerinin önergeyle düzeltilecek hiçbir
tarafı da yoktur. Çünkü, Muhterem Başbakanımızın
dediği gibi “kaynak bulmakta, bu işin delileri
var, bizde deli gibi çalışıyorlar”
diyor. Hakikaten, bu tasarı akıllı işi
değil!.. O bakımdan, bu tasarının düzeltilecek
tarafı da yok. 

2 nci madde üzerindeki görüşlerimi
böylece arz ediyor, saygılar sunuyorum. (ANAP ve DSP
sıralarından alkışlar)

BAŞKAN - Sayın Kul, teşekkür
ediyorum.

Demokratik Sol Parti Grubu adına, Sayın
Erol Karan, buyurun efendim. (DSP sıralarından alkışlar)

DSP GRUBU ADINA EROL KARAN (Karabük) - Sayın
Başkan, değerli milletvekilleri; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısı üzerinde, Demokratik Sol Parti
Grubunun görüşlerini açıklamak amacıyla
söz almış bulunuyorum. Grubum ve şahsım
adına Yüce Meclisi saygıyla selamlıyorum.

Hepimizin bildiği gibi, yurt dışındaki
Türk vatandaşlarının sayısı
3,5 milyon civarındadır. Yurt dışındaki
Türk vatandaşlarının, özellikle
1960'lı yılların başında Avrupa
ülkelerine yönelik işgücü göçüyle
sayıları hızla artmıştır.
Geçen otuz yıl içinde ise, yurt dışındaki
vatandaşlarımız, bulundukları ülkelerin
ekonomilerine olduğu gibi, ülkemize de büyük
ekonomik katkılar sağlamışlardır.
Örneğin, son otuz yılda, ülkemize, resmî
kanallardan 45 milyar dolar döviz göndermişlerdir
ve halen de Merkez Bankası ve diğer bankalardaki döviz
hesaplarının tutarı 15 milyar doları
bulmaktadır. Oysa, yıllardır, yurt dışındaki
vatandaşlarımızın yaşadıkları
sorunları çözmek yerine, onları, ülkemize
sadece döviz kazandıran insanlar olarak gördüğümüz
tartışılmaz bir gerçektir. 

Yine, bilindiği gibi, sosyal güvenlik, ülkede
yaşayanların hiçbir ayırım gözetmeksizin,
ekonomik ve sosyal gereksinmelerini karşılayacak
tarzda, bugünlerini ve yarınlarını güvence
altına almayı amaç edinmiş bir sistemler
bütünüdür. Gerek sanayileşmiş
gerekse gelişmekte olan ülkelerde, hükümetlerin
ve sosyal tarafların, sosyal güvenlik sistemlerinin
geleceği konusunda birlikte arayış içerisine
girmelerine rağmen, şimdiki Hükümet, yine,
ülkemizdeki sosyal güvenlik sistemine köklü
bir çözüm bulmak yerine, günün kurtarılması
amacıyla karşımıza gelmiştir.
Bu tür popülist yaklaşımlarla bu sorunlar
çözülemez. Bu yasa tasarısı, Sayın
Erbakan'ın da sıkça söylediği gibi,
bir çeşit pansuman tedbiridir. 

Hayalî kaynak paketlerinde açıklanan
gelirlerden biri olarak gösterilen Yurtdışında
Bulunanların Sosyal Güvenlikleri Hakkında Borçlanma
Kanunu Tasarısı, Refahyol Hükümetinin
yeni bir aldatmacası olarak gündeme gelmektedir. Gerçekçi
olmayan bu yasa tasarısı ve güven vermeyen
bu tür uygulamalar, insanlarımızın,
hükümetlere ve dolayısıyla devletimize
olan güvenini ortadan kaldırmaktadır. 

Yine, bu yasa tasarısı, mevcut güvenlik
yasalarımızla çelişmektedir ve aynı
zamanda Anayasamızın eşitlik ilkesine de aykırıdır;
çünkü, bu yasa tasarısıyla ülkemiz
vatandaşlarına, yurt dışında
bulunanlar ve bulunmayanlar gibi bir ayırımcılık
yapılmaktadır. 

Ayrıca, sosyal güvenlik sistemine katkı
yapması gereken devletin, yüzde 20'lik devlet güvencesi
payı kesmesi, sosyal güvenlik sistemine aykırıdır.
Açıkçası, bu yasa tasarısıyla,
amaç, hükümetlerin beceriksizliği sonucu
meydana gelen açıkları kapatmak amacıyla
kaynak paketine para bulmaktır. 

Yine, bu yasa tasarısıyla, yurtdışına
çıktığını kanıtlayan
herhangi bir vatandaşımız, günde 2,5
dolar üzerinden 5 bin işgünü karşılığı
 toplam 12 500 dolar borçlanarak bu haktan yararlanabilecektir.
Bu 12 500 doların, üç eşit taksit halinde,
ilk taksit 15 Martta -ki, bu kanun tasarısının
15 Mart tarihine kadar yasalaşması şüphelidir-
ikinci taksidin 15 Mayısta, üçüncü
taksidin ise 15 Temmuz tarihinde ödenmesi düşünülmektedir.


Bu yasa tasarısıyla, kadın 50
yaşını, erkek ise 55 yaşını
doldurunca, kabaca, 15 Temmuz 2000 yılında emekliliğe
hak kazanmış olacak ve bu tarihten itibaren, emekliliğe
hak kazanmış kişiler ve bakmakla yükümlü
oldukları kişiler, sosyal güvenlikten yararlanır
duruma gelebileceklerdir. Sonuçta, Amerikan Doları
olarak borçlanma yapan kişiler, emekliliğe hak
kazandıklarında, Türk Lirası karşılığı
emekli maaşı alabileceklerdir. 

Yine, bu yasa tasarısıyla, yeni bir
kasa oluşturulacağı düşünülmektedir.
Şu andaki Sosyal Sigortalar Kurumu, Emekli Sandığı
ve Bağ-Kur'un gündemde olduğu düşünülürse
ve de günümüzde, bu sosyal güvenlik kurumlarının
tek çatı altında birleştirilmesi, dolayısıyla,
genel sağlık sigortasına geçişin
sürekli olarak konuşulduğu düşünülürse,
bu yasa tasarısının dördüncü
bir sosyal güvenlik kurumu oluşturduğu kuşkusuzdur.
Bu yasa tasarısıyla, belirli bir süre çalışan,
yani, emek harcayan ve belirli bir prim ödeyenlerin, Sosyal
Sigortalar Kurumundan emekli olabilecekleri, yasalarla belirlenmiş
olmasına rağmen, yurt dışında bulunanlara
döviz karşılığı emekli olabilecekleri
önerilmektedir. 

Yine, bu yasa tasarısı, günlerdir,
ülke gündeminde yerini korumuş ve kamuoyu tarafından
“satılık emeklilik” adıyla anılmaktadır.
Anayasaya da aykırı olan bu yasa tasarısı
için Hükümete düşen görev, bu
haksızlıktan hemen geri dönmektir. 

Ayrıca, sürekli olarak, ortak İslam
dinarından bahseden Başbakan Sayın Erbakan'ın,
Türk Lirasına güvenmeyip Amerikan Dolarını
baz alması, Refah Partisinin bu konudaki çelişkisini
de ortaya koymaktadır. 

Yine, bu yasa tasarısıyla, 400 bin
kişinin bu tasarıdan yararlanması hedeflenmektedir.


Sonuçta, 5 milyar Amerikan Doları gelir
elde edilecek, bunun 1 milyar doları Hazineye devredilecek,
geri kalan 4 milyar dolar da üç yıl kullanıldıktan
sonra, hak sahiplerinin emekli yapılması planlanmaktadır.
Oysa, bu üç yılda 12 500 Amerikan Doları
ödeyen kişiler ve hak sahipleri, sağlık
hizmetinden yararlanamayacaklardır. 

Daha önceleri, Refahyol Hükümeti tarafından
yasalaştırılan Bağ-Kur sigortalısının
basamak yükseltmeleri konusundaki yasayla da 43 trilyon Türk
Lirası hedeflenmiş, ancak, fiyaskoyla sonuçlanmıştır;
gündemdeki bu yasa tasarısının da aynen
sonuçlanacağından eminiz. Sonuçta, Refahyol
Hükümetinin açıkladığı
kaynak paketlerinin ne kadar hayalî olduğunu hep birlikte
görüyoruz ve de görmeye devam edeceğiz. 

Refahyol Hükümetinin, sosyal güvenlik
sisteminin sorunlarına kalıcı çözümler
bulmak yerine, günü kurtarmayı amaçlayan
yasa tasarılarıyla oyalanması, ülkemizin
geleceği açısından hiç de iyi
değildir. Oysa, ülkemizin sosyal güvenlik sisteminin
sorunları ve çözüm yolları bellidir.
Bu sorunları kısaca özetleyebiliriz; bunlar,
kaçak işçilik, erken emeklilik, ayrıca,
SSK'nın özerk bir yapıda bulunmamasıdır.

Ülkemizde, yaklaşık 4 milyon sigortasız
işçi olduğu tahmin edilmektedir. Sosyal Sigortalar
Kurumuna gün sayısının eksik bildirilmesi,
kazancın eksik bildirilmesi veya hiç bildirilmemesi
sonucu, kuruma önemli bir gelir kaynağı oluşturan
bu grup, sistem dışında kalmaktadır.
Özellikle, inşaat sektöründe -taşeron
işçilerinde- kısa sürede giriş-çıkış
yapılması sonucunda, bu işlerde çalışanlar
kuruma bildirilmemektedir. 

Yine, emeklilik yaşı bakımından
diğer ülkelerle kıyaslandığında,
en genç emeklilerin ülkemizde olduğu anlaşılmaktadır.
Siyasî iktidarların oy avcılığı
amacıyla sık sık emeklilik yaşını
değiştirmeleri bir gerçektir. Bunun için,
emeklilik yaş hadleri, haksızlıklara mahal
vermeden, ülke gerçekleri ve sosyal yapıyla
uyumlu bir düzeye çekilmelidir.

Yine, bilindiği gibi, Sosyal Sigortalar Kurumu
yönetimi, idarî ve malî açıdan
özerk gözükmesine rağmen, fiilen özerklikten
bahsetmek mümkün değildir, kurumlara, her zaman
siyasî iktidarlar müdahale etmektedir. Sosyal güvenlik
kurumları, personel alımlarında, taşınmaz
mal alımlarında, bina kiralaması ve yatırımlarında,
özerkliğin olmamasından kaynaklanan bürokratik
işlemler sonucunda büyük zorluklarla karşılaşmaktadır.


(Mikrofon otomatik cihaz tarafından kapatıldı)

BAŞKAN - Sayın Karan, 2 dakika yeter
mi efendim?

EROL KARAN (Devamla) - Bitiriyorum efendim.

BAŞKAN - Peki; buyurun.

EROL KARAN (Devamla) - Sayın Başkan,
değerli milletvekilleri; görüşülmekte
olan bu kanun tasarısı hakkındaki görüşlerimizi
açıklamaya ilerideki maddeler sırasında
da devam edeceğimizi bildirir, Yüce Meclisi saygıyla
selamlarım. (DSP, ANAP ve CHP sıralarından
alkışlar)

BAŞKAN - Sayın Karan, teşekkür
ediyorum efendim.

Efendim, gruplar adına başka söz
talebi yok. 

Kişisel söz talebinde bulunan Sayın
Kul...

EMİN KUL (İstanbul) - Grup adına
konuştuğum için vazgeçtim.

BAŞKAN - Feragat ettiniz.

Sayın Kâzım Arslan?.. Yok.

Sayın Aykaç var mı efendim?

MEHMET AYKAÇ (Çorum) - Buradayım
efendim.

BAŞKAN - Sayın Aykaç burada.


Çorum Milletvekili Sayın Mehmet Aykaç,
buyurun efendim. (RP sıralarından alkışlar)

MEHMET AYKAÇ (Çorum) - Sayın
Başkan, değerli arkadaşlar; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısı üzerinde kişisel söz
almış bulunuyorum, Yüce Heyetinizi saygıyla
selamlıyorum.

Sayın Başkan, değerli arkadaşlar;
bu yasa tasarısı, yurt dışında
çalışan 3 milyondan fazla insanımızı
ilgilendirmekte ve bu 3 milyondan fazla insan bir an önce,
bunun acilen yasalaşmasını  beklemektedir.
Bu yasayla, bu insanlar, bu vatandaşlarımız
sevinecektir; zira, yurt dışında, bulundukları
ülkede çalışan bu vatandaşlarımız,
65 yaşından önce emekli olamamaktadır
bildiğiniz gibi; bu yasayla, primlerini ödedikleri takdirde,
erkekler 55, kadınlar 50 yaşında emekli olma
hakkını kazanacaklar ve bu da onların isteğine
bağlı olarak gerçekleşecektir. 

Efendim, ben, diğer konuşmacı arkadaşlarımızın
-özür dileyerek söylüyorum- bazı sözlerine
cevap vermek istemiyorum. Hayalî paketlerden falan bahsediliyor
“kaynak paketlerine imkân sağlayacak” deniliyor;
tabiî ki, imkân sağlanacak; bu sağlanacak
olan imkânları biz cebimize mi atacağız;
bu imkânlar da, bu ülkeye harcanacak.

Yüce Heyetinizi saygıyla selamlıyorum.
Bu kanun tasarısı hayırlıdır;
hayırlı olsun diyorum. (RP sıralarından
alkışlar)

BAŞKAN - Sayın Aykaç, teşekkür
ediyorum.

Efendim, Sayın Cengil...

SITKI CENGİL (Adana) - Vazgeçtim efendim.

BAŞKAN - Sayın Türk; buyurun. (DSP
sıralarından alkışlar)

HİKMET SAMİ TÜRK (Trabzon) - Sayın
Başkan, değerli milletvekilleri; görüşmekte
olduğumuz tasarının 2 nci maddesi, bu tür
kanunlarda görüldüğü gibi, bazı
kavramları açıklığa kavuşturmak
istemektedir. 

Bu kavramlar arasında bir tanesi, özellikle
dikkati çekmektedir; bu, dolar kavramıdır.
Kanunun temeli, özü, amacı da, kısa vadede
döviz kaynağı yaratmaktır; dolar türünden
döviz kaynağı yaratmaktır ve bu, 2 nci
maddedeki dolar tanımıyla ifadesini bulmaktadır.


Bir ülkede, borçların, böyle
bir sosyal güvenlik kanunu tasarısında da prim
borçlarının, o ülkenin kendi parasıyla
ödenmesi doğaldır. Nitekim, Türk hukukunda
Borçlar Kanununun 83 üncü maddesi, konusu para
olan borçların memleket parasıyla ödeneceğini
öngörmektedir. Oysa, burada yeni kurulmakta olan kasaya
ödenecek olan prim borçlarının memleket
parasıyla değil; fakat, başka bir ülkenin
parasıyla, Amerika Birleşik Devletlerinin para birimiyle
ödenmesi öngörülmektedir.

Değerli milletvekilleri, para bir ülkenin
egemenliğinin ekonomik simgesidir. Tarih boyunca da yeni bir
devlet kurulduğu zaman ya o devlet adına ya da o devletin
başı adına para bastırılmıştır.
Anayasamızın 87 nci maddesine göre de para
basılmasına karar verme yetkisi Türkiye Büyük
Millet Meclisinindir. Böyle olduğu halde, daha önce
1985 yılında çıkarılan 3201
sayılı Kanunla başlatılan bir uygulamayı
bu tasarıyla sürdürmekteyiz ve -sağlamak
istediğimiz sosyal güvenlik için- 12 500 dolar
karşılığında verilecek olan sosyal
güvenlik için döviz cinsinden ödemeyi öngörmekteyiz.


Öyle sanıyorum ki, hiçbir devlet
kendi parasının değerini düşürecek
veya kendi parasının değersizliğini tescil
edecek bir düzenlemeyi yasa olarak yürürlüğe
koyamaz; ama, önümüze getirilen yasa tasarısı
bunu yapmayı hedeflemektedir, daha önce 3201 sayılı
Kanunla başlatılan yanlış bir uygulamayı
sürdürmektedir. Üstelik, bu sadece yurtdışında
çalışan vatandaşların oradaki
tasarruflarını Türkiye'ye aktarmayı
da öngörmemektedir; öyle olsaydı, belli
bir miktardaki paranın yurtdışındaki
vatandaşlarımızın bulundukları
ülkelerdeki para cinsiyle de ödenmesi öngörülürdü;
oysa, burada o yapılmamakta, sadece dolar cinsinden ödeme
öngörülmektedir. Bu, son derece sakıncalıdır
ve içpiyasadan para toplanması, dolar toplanması
sonucunu doğuracaktır. Başka bir deyişle,
bu tasarının sistemi, Türkiye'de dolara olan,
Amerika Birleşik Devletleri parasına olan talebi
tırmandıracaktır ve Türk parasının
değerinin daha da düşmesine neden olacaktır.
O bakımdan, tasarının dayandığı
temel sistem yanlıştır, sakıncalıdır.

Öte yandan, bu tasarı, kısa vadede
döviz kaynağı yaratmak amacıyla o kadar
acele hazırlanmıştır ki, maddenin (a)
ve (b) bentleri arasında uyumsuzluk vardır; (a)
bendinde sayılan sosyal güvenlik kuruluşlarıyla
ilgili kanunların hepsi (b) bendinde sayılmamıştır,
iki bent arasında uyumsuzluk vardır. Üstelik,
bunlar arasında, örneğin; Esnaf ve Sanatkârlar
ve Diğer Bağımsız Çalışanlar
Sosyal Sigortalar Kurumu, kısa adıyla; yani, Bağ-Kur
adıyla da adlandırılmamıştır;
bu da bir eksikliktir. 

Üstelik, Türkçe bakımından
da -maddenin tamamını okuduğunuz zaman- burada
ismin hallerinin yanlış olarak sıralandığını
görürsünüz.

(Mikrofon otomatik cihaz tarafından kapatıldı)

BAŞKAN - Sayın Türk, 2 dakika yeter
mi?

HİKMET SAMİ TÜRK (Devamla) - Yeter.


Teşekkür ederim Sayın Başkan.

Örneğin, (a) bendinde, sosyal güvenlik
kuruluşlarının hepsi “Sosyal Sigortalar
Kurumunu, Emekli Sandığını” biçiminde
ifade edildiği halde, (c) bendinde “Dolar: Amerika Birleşik
Devletleri Doları” olarak yazılmıştır.
Bunun -doğru olarak- “Dolarını” biçiminde
ya da 3201 sayılı Kanunda olduğu gibi “Amerika
Birleşik Devletleri para birimini” sözcükleriyle
ifade edilmesi gerekirdi. 

Burada, 2 nci maddenin (a) bendinde, sosyal güvenlik
kuruluşlarının bir bütünlük
içerisinde sıralanması yerinde olurdu. Bunlar
tek tek gösterileceğine, bu bent, örneğin “Sosyal
Sigortalar Kurumu, Türkiye Cumhuriyeti Emekli Sandığı,
Esnaf ve Sanatkârlar ve Diğer Bağımsız
Çalışanlar Sosyal Sigortalar Kurumu (Bağ-Kur)
ile 506 sayılı Sosyal Sigortalar Kanununun geçici
20 nci maddesine tabi sandıkları” biçiminde
yazılabilirdi.

Ayrıca, burada, bu tasarıda geçen
başka bir kavram eksik bırakılmıştır,
“hak sahibi” kavramı açıklanmamıştır.
Oysa, başka maddelerde “hak sahipleri”  kavramı
geçmektedir. Bu, uygulamada tereddütlere yol açabilir.
2829 sayılı Kanunda olduğu gibi, burada da “hak
sahibi” kavramının tanımlanmasında
yarar vardır; ama, temelde bu tasarı, bütünüyle
yanlış bir tasarıdır. O nedenle, bu
yanlışları, sadece örnek olarak gösteriyoruz.
Doğru olan, kanun tasarısının tümüyle
geri çekilmesidir. 

Yüce Meclisi saygıyla selamlıyorum.
(DSP sıralarından alkışlar)

BAŞKAN - Sayın Türk, teşekkür
ediyorum.

Sayın milletvekilleri, madde üzerindeki
müzakereler tamamlanmıştır.

Maddeyle ilgili verilmiş önergeler vardır;
önce geliş, sonra aykırılık sırasına
göre okutup, işleme tabi tutacağım.

Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 2 nci maddesinin aşağıdaki
şekilde değiştirilmesini arz ve teklif ederiz.

 Cafer Güneş Cemalettin Lafçı
Murtaza Özkanlı

 Kırşehir Amasya Aksaray

 Mustafa Köylü  Memduh Büyükkılıç
Abdullah Örnek

 Isparta Kayseri Yozgat

Değişiklik önerisi:

Madde 2.- Bu Kanunda geçen,

a) Sosyal güvenlik kuruluşu: Sosyal Sigortalar
Kurumunu, Türkiye Cumhuriyeti Emekli Sandığını,
Esnaf ve Sanatkârlar ve Diğer Bağımsız
Çalışanlar Sosyal Sigortalar Kurumunu ve 506
sayılı Sosyal Sigortalar Kanununun geçici
20 nci maddesine tabi sandıkları,

b) Dolar: Amerika Birleşik Devletleri Doları,

c) Kasa: Bu Kanunun 8 inci maddesine göre kurulmuş
yurtdışı sosyal güvenlik kasalarını,

ifade eder.

Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanun Tasarısının 2 nci maddesinin aşağıdaki
şekilde değiştirilmesini arz ederiz.

 Cafer Güneş Cemalettin Lafçı
Murtaza Özkanlı

 Kırşehir Amasya Aksaray

 Abdullah Örnek  Memduh Büyükkılıç
 Mustafa Köylü

 Yozgat Kayseri Isparta

Değişiklik Önerisi:

Madde 2.- Bu kanunda geçen, 

a) Sosyal güvenlik kanunları: 17.7.1964
tarihli 506 sayılı Sosyal Sigortalar Kanunu, 24.5.1983
tarihli 2829 sayılı Sosyal Güvenlik Kanunlarına
Tabi Olarak Geçen Hizmetlerin Birleştirilmesi Hakkında
Kanunu ile bu kanunlara ait ek ve değişikliklerini,

b) Dolar: Amerika Birleşik Devletleri Dolarını,

c) Kasa: bu Kanunun 8 inci maddesine göre kurulmuş
yurtdışı sosyal güvenlik kasasını,

ifade eder.

Türkiye Büyük Millet Meclisi
Başkanlığına

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 2 nci maddesinin, aşağıdaki
şekilde değiştirilmesini arz ve teklif ederiz.

 Mustafa Köylü Cafer Güneş Cemalettin
Lafçı

 Isparta Kırşehir Amasya

 Memduh Büyükkılıç
Murtaza Özkanlı Abdullah Örnek

 Kayseri Aksaray Yozgat

Değişiklik Önerisi:

Madde 2.- Bu kanunda geçen,

a) Sosyal güvenlik kuruluşu: Sosyal Sigortalar
Kurumunu, Türkiye Cumhuriyeti Emekli Sandığını,
Esnaf ve Sanatkârlar ve Diğer Bağımsız
Çalışanlar Sosyal Sigortalar Kurumunu ve 506
sayılı Sosyal Sigortalar Kanununun geçici
20 nci maddesine tabi sandıkları,

b) Sosyal güvenlik kanunları: 17.7.1964
tarihli 506 sayılı Sosyal Sigortalar Kanununu, 24.5.1983
tarihli 2829 sayılı Sosyal Güvenlik Kanunlarına
Tabi Olarak Geçen Hizmetlerin Birleştirilmesi Hakkında
Kanunu ile bu kanunlara ait ek ve değişikliklerini,

c) Dolar: Amerika Birleşik Devletleri Dolarını,

ifade eder.

Türkiye Büyük Millet Meclisi
Başkanlığına

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 2 nci maddesinin aşağıdaki
şekilde değiştirilmesini arz ve teklif ederiz.

 Murtaza Özkanlı Cafer Güneş
Cemalettin Lafçı

 Aksaray Kırşehir Amasya

 Mustafa Köylü Memduh Büyükkılıç
Abdullah Örnek

 Isparta Kayseri Yozgat

Değişiklik Önerisi:

Madde 2.- Bu Kanunda geçen,

a) Sosyal güvenlik kuruluşu: Sosyal Sigortalar
Kurumunu, Türkiye Cumhuriyeti Emekli Sandığını,
Esnaf ve Sanatkârlar ve Diğer Bağımsız
Çalışanlar Sosyal Sigortalar Kurumunu ve 506
sayılı Sosyal Sigortalar Kanunun geçici 20
nci maddesine tabi sandıkları,

b) Sosyal güvenlik kanunları: 17.7.1964
tarihli 506 sayılı Sosyal Sigortalar Kanununu, 24.5.1983
tarihli 2829 sayılı Sosyal Güvenlik Kanunlarına
Tabi Olarak Geçen Hizmetlerin Birleştirilmesi Hakkında
Kanunu ile bu kanunlara ait ek ve değişikliklerini,

c) Kasa: Bu kanunun 8 inci maddesine göre kurulmuş
yurtdışı sosyal güvenlik kasasını,

ifade eder.

MUSTAFA KÖYLÜ (Isparta) - Sayın
Başkan...

BAŞKAN - Buyurun efendim.

MUSTAFA KÖYLÜ (Isparta) - Sayın
Başkanım, önergelerdeki imzalarımızı
geri çekiyoruz.

BAŞKAN - Efendim, önerge sahipleri imzalarını
geri çektiler; önergeler düştü.

Maddeyi oylarınıza sunuyorum: Maddeyi
kabul edenler... 

ATİLÂ SAV (Hatay) - Sayın Başkan...

BAŞKAN - Kabul etmeyenler... Efendim, madde
kabul edilmiştir.

ATİLÂ SAV (Hatay) - Sayın Başkan...

BAŞKAN - Buyurun efendim...

ATİLÂ SAV (Hatay) - Sayın Başkan,
bir usul sorununu dikkatinize sunmak istiyorum. Okunan 4 önerge
de, aynı milletvekillerinin imzalarını taşıyor.
Mevcut metni aşağı yukarı aynen tekrar
ediyor, bir yeni önergeymiş gibi sunuluyor. Bunun arkasındaki
amacın ne olduğu açıkca belli. Geçen
oturumlardan birisinde, siz oturuma başkanlık ederken,
bir genel hukuk ilkesini dile getirdiniz “bir hakkın
suiistimalini kanun himaye etmez” dediniz ve yoklama istemini
kabul etmediniz. Burada, açıkça, bir usul
hükmünün iyi kullanılmaması, kanunî
deyimiyle kötüye kullanılması durumu mevcuttur.
Bugün önemli değil; başka değişiklik
önergesi olmadığı için, diğer
değişiklik önergelerinin önü tıkanmış
olmadı. Zaten, ben de onun için bu aşamada
söz aldım. Lütfen, başkanlık olarak,
bu tür kötüye kullanmalara bundan sonra olanak
vermeyiniz; çünkü, aynı önergeyi
dört defa vererek başka önergeleri engellemenin
iyi niyetle ve hukuk ilkeleriyle bağdaşmadığını
arz etmek istiyorum. Tutanağa böylece geçsin.

BAŞKAN - Sayın Sav, zatıâlinizin
buyurduğu hususlar benim de ıstırabımdır;
ancak, bu önergelerde hakkın suiistimal edilip edilmediğini
tabiî bilemiyorum. Ancak, bir şey söyleyeyim;
geçmişte de bu acıyı çok çektik;
hatta, ismen hatırlıyorum, klişeleşmiştir,
işte, falan ve arkadaşları diye geçmiş
dönemde de olmuştur. Keşke yapılmasa...
Keşke, bir imkânım olsa... Bu mümkün
değil; ama, benim ricam şudur. 

ATİLÂ SAV (Hatay) - Başkanlık
bu olayda, bir çözüm getirmeye çalışsın.

Arz ediyorum.

NİHAT MATKAP (Hatay) - Bu doğru değil.

BAŞKAN - Efendim...

İSMET ATALAY (Ardahan) - Ben, karar yetersayısının
aranmasını istemiştim.

BAŞKAN - Efendim, müsaade buyurun.

Sayın Atalay, efendim, bendeniz, zatıalinizin
talebini aldım, talebiniz aynen şöyle. Başkanlığa
diyorsunuz ki “209 sıra sayılı kanun
tasarısının 2 nci maddesine ilişkin
birinci değişiklik önergesinin oylaması
sırasında karar yetersayısı aranmasını
arz ederim.” Bu değil mi efendim?..

İSMET ATALAY (Ardahan) - Sayın Başkan,
önergeler geri alındı.

BAŞKAN - Efendim, müsaade buyurun.

Bu değil mi efendim talebiniz?

İSMET ATALAY (Ardahan) - Tamam, talebim bu.

BAŞKAN - Efendim, önerge oylamadım
ben.

İSMET ATALAY (Ardahan) - Önergeler geri
alındığı için...

NİHAT MATKAP (Hatay) - Sayın Başkan,
bu, iyiniyetli bir yaklaşım değil. Şimdi,
arkadaşımız yetersayının olmadığını
görmüş, yetersayının olmadığını
tespit etmiş, böyle bir talebi var. O zaman, madde
oylamasında bunu göz önünde bulunduracaksınız.


BAŞKAN - Sayın Matkap, olur mu? 

NİHAT MATKAP (Hatay) - Olmaz Sayın
Başkan, ben, bunu kabul edemem.

BAŞKAN - Efendim, sizin kabul etmeniz etmemeniz
tabiî çok önemli de, ona bir şey demiyorum...

NİHAT MATKAP (Hatay) - Doğru bir yaklaşım
değil...

BAŞKAN - Ama, hasren ifade buyuruyor “önerge
oylamasında” diyor. Maddede dikkate alamam ki bunu
ben. 

NİHAT MATKAP (Hatay) - Sayın Başkan,
tamam da, tabiî bu önergelerle hile yapıldığını,
şaibe olmadığını nereden bilecek
ki arkadaşımız.

BAŞKAN - Sayın Matkap...

NİHAT MATKAP (Hatay) - Sayın Başkan,
siz, iradenizi koymak zorundasınız. 

SALİH KAPUSUZ (Kayseri) - Sayın Başkan,
arkadaşımızın bir ithamı var,
önergelerde suiistimalden bahsediyor... Bu düşünceye
göre her milletvekilinin önerge verme yetkisi var, bu
şekilde bir ithamı kabul etmiyorum.

BAŞKAN - Sayın Kapusuz... Sayın
Kapusuz... Rica ediyorum...

Buyurun Sayın Matkap. (RP sıralarından
gürültüler)

Efendim, rica ediyorum... Bir sayın üyenin
beyanı var, onu alıyorum, müsaade buyurun...

Buyurun efendim.

NİHAT MATKAP (Hatay) - Sayın Başkan,
bakınız, bir şeyi daha ilave etmek istiyorum.
“Görüşmeler tamamlandı” dediniz,
önergeleri geri çekeceklerini beyan etti arkadaşlar.
Bu arada, Sayın Atilâ Bey buradan söz istedi
“Sayın Başkan” dedi, siz, Atilâ Beye
bakmadan, hemen oylamaya geçtiniz; bu iki. 

BAŞKAN - Evet.

NİHAT MATKAP (Hatay) - Yani burada, sizin,
en azından Atilâ Beye söz verdikten sonra belki
arkadaşımıza yeniden yetersayı istemek
şansı vermeniz söz konusu olacaktı.

BAŞKAN - Sayın Matkap, sayın
arkadaşımız bu ifadenin ve ibarenin ne anlama
geldiğini çok iyi bilen değerli bir arkadaşımız,
hasren önergede istediği için... 

İSMET ATALAY (Ardahan) - Sayın Başkan,
doğru da, önerge geri çekiliyor. 

SALİH KAPUSUZ (Kayseri) - Sayın Başkan...

BAŞKAN - Sayın Kapusuz, ne Parlamento
şerik kabul eder ne de Başkan şerik kabul eder.
Rica ediyorum... Genel Kurulu ben yönetiyorum... (RP sıralarından
alkışlar) 

Sayın milletvekilleri, bir basım hatası
var maddede; elimizdeki tasarının (c) bendine bakabilir
miyiz. “(c) Dolar: Amerika Birleşik Devletleri Dolarını”
olması gerekirken “Doları” yazılmış.
Oraya “n” ve “ı” harflerinin ilavesi
gerekiyor. Bilgilerinize arz ediyorum. 

Sayın grup başkanvekilleri aralarında
bir mutabakat olduğunu işaret ediyorlar...

Sayın milletvekilleri, bu haftaki çalışmalarınızdan
dolayı, hepinize sonsuz teşekkür ediyorum. 

Toprak Mahsulleri Ofisi Genel Müdürlüğündeki
usulsüzlük ve yolsuzluklar konusundaki 154 sıra
sayılı ve hudutlarımızın güvenliği
konusundaki 174 sıra sayılı Meclis Araştırması
Komisyonlarının raporlarıyla, diğer denetim
konularını görüşmek için,
11 Mart 1997 Salı günü saat 15.00'te toplanmak
üzere, birleşimi kapatıyorum. 

Kapanma Saati: 18.46


VI. - SORULAR VE CEVAPLAR

A)  YAZILI SORULAR VE CEVAPLARI

1. - Ağrı Milletvekili M. Sıddık
Altay'ın,

- Ağrı'nın Hamur İlçesinin
spor kompleksi ve kapalı spor salonu ihtiyacına,


- Ağrı'ya bir atletizm pisti yapılmasına

İlişkin soruları ve Devlet
Bakanı Bahattin Şeker'in yazılı cevabı
(7/2018, 2019)

Türkiye Büyük Millet Meclisi
Başkanlığına

Aşağıdaki sorumun Spordan Sorumlu
Devlet Bakanı tarafından sözlü olarak
cevaplandırılmasını arz ederim.

Saygılarımla.

  M. Sıddık Altay

  Ağrı

Ağrı'nın Hamur İlçesinde
gençliğe sunulmak üzere hiçbir spor tesisi
yoktur. Acilen bir spor kompleksine, daha sonrada kapalı
spor salonuna ihtiyaç vardır.

Soru : Bu yıl Hamur İlçesinde
spor kompleksinin yapılması için özel
bir gayret gösterecek misiniz?Yoksa görmemezlikten gelmeye
devammı edeceksiniz?1996-1997 eğitim-öğretim
yılı için kapalı spor salonunun yapımını
programınıza almayı düşünüyor
musunuz?

Türkiye Büyük Millet Meclisi
Başkanlığına

Aşağıdaki sorumun Spordan Sorumlu
Devlet Bakanı tarafından sözlü olarak
cevaplandırılmasını arz ederim.

Saygılarımla.

  M. Sıddık Altay

  Ağrı

Soru : 1. Ağrı İli Atletizim Millî
Takımına bir çok atlet vermesine rağmen,
hâlâ uluslararası standartlarda bir atletizm
pisti yoktur.

Her konuda olduğu gibi bu konuda da Ağrı
üvey evlat muamelesi görmeye devam edecek midir?


 T.C.

 Devlet Bakanlığı 4.3.1997

 Sayı : B.02.0.019-0.00.00.00-/00473

Türkiye Büyük Millet Meclisi
Başkanlığına

İlgi : a) 3.2.1997 tarih, A.01.0.GNS.0.10.00.02-5247-2063
ve 

        b) 25.2.1997 tarih, A.01.0.GNS.0.10.00.02-5564-2064
sayılı yazılarınız.

Ağrı Milletvekili Sayın M. Sıddık
Altay'ın 7/2018 ve 7/2019 Esas Sayılı Yazılı
Soru Önergesine ait cevaplarımız ilişikte
sunulmaktadır.

Bilgilerinize arz ederim.

  Bahattin Şeker

  Devlet Bakanı

Cevap 1. Hamur İlçesine spor kompleksi
ve spor salonu yapımı ileriki yatırım
programı hazırlık çalışmalarında
dikkate alınabilecektir.

Cevap 2. Ağrı İli Merkezinde 4
kulvarlı atletizm pisti bulunmakta olup, Ağrı'ya
yeni bir atletizm pisti yapımı konusunda gerekli
fizibilite çalışmalarını müteakip,
önümüzdeki yıllarda yatırım
programına teklifi yapılacaktır.


2. - Aydın Milletvekili Yüksel Yalova'nın,
Ç.K. Rizespor-Kuşadasıspor maçına
ilişkin sorusu ve Devlet Bakanı Bahattin Şeker'in
yazılı cevabı (7/2062)

Türkiye Büyük Millet Meclisi
Başkanlığı

Aşağıdaki sorularımın
Spordan Sorumlu Devlet Bakanı Sayın Bahattin Şeker
tarafından yazılı olarak cevaplandırılmasını
tensiplerinize arz ederim. 28.1.1997

Saygılarımla.

  Dr. Yüksel Yalova

  Aydın

26 Ocak 1997 tarihinde Rize'de oynanması gereken
Ç.K. Rizespor-Kuşadasıspor 2. lig play-off
maçı, hava koşulları nedeniyle tehir
edilmiştir.

1. 27 Ocak 1997 tarihinde oynanması uygun
görülen maçın, öncesi ve sonrası
itibariyle futbol müsabaka kurallarına elverişli
olmayan koşullarda oynatılmasını kim,
ne maksatla ve neye dayanarak kararlaştırmıştır.
Karar verenler hakkında ne gibi işlem yapılacaktır?

2. Futbol topunun düştüğü
yerde kaldığı bir sahada, maç öncesi
seyircilerin katılımıyla temizlenmeye çalışılması,
buna mukabil sahanın yarıdan fazlasının
buzla kaplı kaldığı halde oynanma kararı
verilmesi kural ihlali değil midir?

3. EGE TV'de tüm ayrıntılarıyla
tenkit edildiği gibi, maç süresince seyircilerin
hakemleri rahatsız edici tavırlar sergilemesi, hatta
maçın ikinci yarısında bir seyircinin,
sahanın ortasına yakın  bir yerde duran hakemi
yumruklaması, maçın oynandığı
ortamda güvenlik sorununun çözümlenemediğine
bir delil değil midir?

4. Çizgi önünde, Kuşadasıspor
kalecisi tarafından tutulduğu TV ekranında açıkça
görülen topun, gol olarak değerlendirilmesi kararında
özellikle yan hakemin ısrarcı tutumu, aynı
sorunun doğurduğu bir delil değil midir?

5. Diğer yan hakemin, birçok seyirci tarafından
üzerine yürümesi neticesinde, bulunduğu yerden
uzaklaşarak kaçması, futbol müsabakalarını
düzenleyen kurullar karşısında açık
bir ihlal değil midir?

6. Hemen ertesi günü oynatılma kararı,
hava koşullarında hiçbir iyileşme sözkonusu
olmadığı halde, neden verilmiş, niçin
skorun meşruiyetine halel getirmeyecek bir şekilde
ve zamanda, oynatma kararı tercih edilmemiştir?

7. Maçın hakemleri hakkında
değerlendirme yapmakla yükümlü gözlemci
raporlarında bu hususlara yer verilmiş midir, haksız
fiil mağduru hakem niçin maçı tatil etmemiştir,
hakemler hakkında MHK tarafından ne gibi bir işlem
yapılmıştır?

8. Kazanan ekibe de yarar getirmeyen böylesi
uygulamalara meydan vermemek için ne gibi tedbirler öngörülmektedir?



 T.C.

 Devlet Bakanlığı 4.3.1997

 Sayı : B.02.0.019-0.00.00.00-/00472

Türkiye Büyük Millet Meclisi
Başkanlığına

İlgi : 14.2.1997 gün ve A.01.0.GNS.0.10.00.02-5388
sayılı yazınız.

Aydın Milletvekili Sayın Yüksel
Yalova'nın 7/2062-5310 Esas No.lu, Bursa Milletvekili Sayın
Ertuğrul Yalçınbayır'ın 7/2072-5285
Esas No.lu Yazılı Soru Önergelerine ait cevaplarımız
ilişikte sunulmaktadır.

Bilgilerinize arz ederim.

  Bahattin Şeker

  Devlet Bakanı

Aydın Milletvekili Sayın Yüksel
Yalova'nın 7/2062/5285 Esas No.lu

Yazılı Soru Önergesi Cevabı

1. 26 Ocak 1997 tarihinde oynanması gereken
fakat kötü hava koşulları nedeniyle hakem
kararı ile ertesi güne ertelenen müsabaka sahanın
temizlenmesi sonucu bu hususta karar vermeye yetkili müsabaka
hakemleri tarafından tespit edilmiş ve sahanın
futbol oynamaya müsait olduğu görülerek müsabaka
oynatılmıştır.

Ligler Statüsü, Profesyonel Futbol Talimatı
ve Futbol Müsabaka Talimatı hükümleri gereğince
kötü hava koşulları nedeniyle oynanamayan
müsabakalar, müsabaka saatinden 2 saat öncesine
kadar maçın geri bırakılmasına
karar vermek yetkisi Federasyona ait olup, bundan sonra maç
saatine kadar geri bırakma yetkisi hakeme aittir.

Anılan müsabakada da müsabaka saatinden
önce hakem tarafından müsabaka ertesi güne
ertelenmiştir.

Hakem tarafından erteleme, Ligler Statüsü
madde 15, Profesyonel Futbol Talimatı madde 46 ve Futbol
Müsabaka Talimatının 30 ve 17 nci maddelerine
uygun olarak yapılmıştır. Bu sebeple
talimat hükümlerine uygun olarak işlem yapıldığından
ilgililer hakkında bir işlem yapılması
düşünülmemektedir.

2. Sahanın müsabakanın oynanmasına
müsait olup olmadığına karar verme yetkisi
hakeme ait olup, hakem sahanın futbol oynamaya müsait
olduğunu tespit etmiş ve müsabakayı oynatmış
olması nedeni ile oyun kurallarının ihlali
de bahis konusu değildir.

3. Müsabakanın devamında ve bitiminde
hakem ve gözlemci raporlarına göre saha olayı
niteliğinde bir olay belirtilmemiş, ancak Çaykur
Rizespor taraftarı olduğu ve akli dengesi de yerinde
olmadığı belirtilen bir şahsın
hakeme yönelik fiili tecavüze teşebbüs ettiği
belirtilmiş, emniyet güçlerince anında
müdahale edilerek olay önlendiğinden münferit
bir olay olması nedeni ile disiplin hükümlerinin
uygulanmasına gerek görülmemiştir.

Müsabakanın başlangıcında,
devamında ve bitiminde yukarıda açıklanan
husus dışında hiçbir olay olmamış,
gerekli emniyet tedbirleri de alınarak müsabaka sonuçlandırılmıştır.

4. Uluslararası oyun kurallarının
5 inci maddesine göre her oyunu yönetmek üzere
bir hakem atanır. Onun otoritesi ve kuralların kendisine
verdiği yetkilerin kullanılması, oyun alanına
girdiği anda başlar. Hakemin ceza verme yetkisi oyunun
geçici olarak durdurulduğu veya topun oyun dışı
olduğu zamanlarda yapılan ihlalleri de kapsar.

Hakemler talimatların ve oyun kurallarının
kendilerine verdiği yetkiye istinaden müsabakayı
oynatmış olduklarından ve oyun kurallarının
ihlali de bahis mevzu bulunmadığından hakemler
hakkında da bir işlem yapılmamıştır.

8. Kötü hava koşullarının
bulunması halinde bunun tayin, tespit yetkisi müsabaka
saatinden 2 saat öncesine kadar Türkiye Futbol Federasyonuna
ait olup, bundan sonra maç saatine kadar geri bırakmak
hakeme aittir.

Anılan müsabakada erteleme tarihinde
hava koşulları futbol oynamaya müsait olduğundan
bu husus tespit edilerek müsabaka oynatılmıştır.

Hakemin oyun esnasında meydana gelen olaylarla
ilgili kararları, oyunun neticesini ilgilendirse bile nihaîdir.
Bu nedenle TV bantlarının oyun kuralları
muvacehesinde delil olarak değerlendirilmesi de mümkün
değildir.

Hakem, gözlemci raporlarında belirtildiği
üzere anılan müsabakada gerekli emniyet tedbirlerinin
de alınmış olduğu tespit edilmiştir.

5. Raporlarda seyircilerin yardımcı
hakemlerin üzerine yürüdüğü, hakemin
bulunduğu yerden uzaklaşarak kaçtığı
gibi hususlar yer almamıştır.

6. Müsabakanın hemen ertesi günü
oynatılma kararı hakem tarafından verilmiş
olup, bu husus talimatlar gereğidir. Ancak erteleme gününde
de kötü hava koşulları bulunsa idi hakem
müsabakayı  oynatmayıp durumu bir raporla Federasyona
bildirmesi gerekecekti.

7. Gözlemci raporlarında müsabakanın
oynanmasına sahanın müsait olduğu belirtilmiştir.

3. - Bursa Milletvekili Ertuğrul Yalçınbayır'ın,
yerleşim birimlerinin statülerinin değiştirilmesi
hususundaki çalışmalara ilişkin sorusu
ve İçişleri Bakanı Meral Akşener'in
yazılı cevabı (7/2069)

Türkiye Büyük Millet Meclisi
Başkanlığına

İçişleri Bakanlığı
tarafından yazılı olarak cevaplandırılması
istemiyle aşağıdaki sorularımı
arz ederim. 5.2.1997

  Ertuğrul Yalçınbayır

  Bursa

Sorular :

1. Büyükşehir Belediyesi, il ve ilçe
yapılması için verilen kanun teklif veya
tasarılarının sayısı kaçtır?
Kanun teklif veya tasarıları hangi yerlerle ilgilidir?

2. Yerleşim birimlerinin statülerinin
değiştirilmesi hususunda belirli kıstasların
esas alınması hususunda Bakanlığınızın
veya üniversitelerin çalışmaları
var mıdır?

Çalışmalardan birer örnek
verebilir misiniz?

İnegöl'ün il olması hususundaki
istekleri değerlendiren bir çalışmanız
bulunmakta mıdır?

 T.C.

 İçişleri Bakanlığı
3.3.1997

 İller İdaresi Genel Müdürlüğü

 Sayı : B050İLİ0060001.216/0-2-1604

 Konu : Yazılı Soru Önergesi.

Türkiye Büyük Millet Meclisi
Başkanlığına

İlgi : TBMM Gen. Sek'nin 14.2.1997 tarih ve
Kan. Kar. Md. A.01.0.GNS.0.10.00.02-5390 sayılı
yazısı.

Bursa Milletvekili Ertuğrul Yalçınbayır'ın,
yerleşim birimlerinin statülerinin değiştirilmesi
konusundaki yazılı soru önergesi incelenmiştir.

Büyükşehir Belediyesi, il ve ilçe
yapılması için Bakanlığımızca
hazırlanan Kanun tasarısı bulunmamaktadır.
Yerleşim birimlerinin statülerinin değiştirilmesi
konusunda, Valiliklerce Bakanlığımıza
gönderilen işlem dosyalarında görülen
eksiklikler giderilerek, kurulma çalışmalarına
başlandığında bu dosyalar değerlendirilmektedir.
İnegöl'ün il olması, memleketimizin ekonomik,
sosyal ve kültürel şartlarının detaylı
olarak gözden geçirilmesini ve özellikle taşra
teşkilatımızın reorganizasyonu çerçevesinde
ele alınmasını gerektirmesi dolayısı
ile Bakanlığımızca yapılacak çalışmalarda
değerlendirilmesi uygun görülmüştür.

Bilgilerinize arz ederim.

  Dr. Meral Akşener

  İçişleri Bakanı

4. - Bursa Milletvekili Ertuğrul Yalçınbayır'ın,
Bursa'ya yapılacak yatırımlara ilişkin
sorusu ve Devlet Bakanı Bahattin Şeker'in yazılı
cevabı (7/2072)

Türkiye Büyük Millet Meclisi
Başkanlığına

Gençlik ve Spor Bakanı tarafından
yazılı olarak cevaplandırılması
dileğiyle aşağıdaki sorularımı
arz ediyorum. 5.2.1997

  Ertuğrul Yalçınbayır

  Bursa

Sorular : Bakanlığınızın
1997 yılında Bursa'ya yapacağı yatırımların
proje numarası, proje adı, işin başlama
ve bitim tarihi, 96 sonuna kadar yapılan harcama, işlerin
seviyesi, yatırımların özellikleri nedir
ve toplam yatırım tutarları ne kadardır?

 T.C.

 Devlet Bakanlığı 4.3.1997

 Sayı : B.02.0.019-0.00.00.00-/00472

Türkiye Büyük Millet Meclisi
Başkanlığına

İlgi : 14.2.1997 gün ve A.01.0.GNS.0.10.00.02-5388
sayılı yazınız.

Aydın Milletvekili Sayın Yüksel
Yalova'nın 7/2062-5310 Esas Nolu, Bursa Milletvekili Sayın
Ertuğrul Yalçınbayır'ın 7/2072-5285
Esas Nolu Yazılı Soru Önergelerine ait cevaplarımız
ilişikte sunulmaktadır.

Bilgilerinize arz ederim.

  Bahattin Şeker

  Devlet Bakanı

Bursa Milletvekili Sayın Ertuğrul
Yalçınbayır'a ait 7/2072/5310 Esas Nolu

Yazılı Soru Önergesi

Soru : Bakanlığınızın
1997 yılında Bursa'ya yapacağı yatırımların
proje numarası, proje adı, işin başlama
ve bitiş tarihi 1996 sonuna kadar yapılan harcama,
işlerin seviyesi, yatırımların özellikleri
nedir ve toplam yatırım tutarları ne kadardır?

Cevap : Bu soruya cevap oluşturulacak bilgileri
içeren Bursa İline ait, 1997 Yılı
Vizeli Bütçe Yatırım Ödeneğinin
Dağılımını gösterir form
ekte sunulmaktadır.


5. - Bursa Milletvekili Ertuğrul Yalçınbayır'ın,
Bursa'ya yapılacak yatırımlara ilişkin
sorusu ve Kültür Bakanı İsmail Kahraman'ın
yazılı cevabı (7/2073)

Türkiye Büyük Millet Meclisi
Başkanlığına

Kültür Bakanı tarafından
yazılı olarak cevaplandırılması
dileğiyle aşağıdaki sorularımı
arz ediyorum. 5.2.1997

  Ertuğrul Yalçınbayır

  Bursa

Sorular : Bakanlığınızın
1997 yılında Bursa'ya yapacağı yatırımların
proje numarası, proje adı, işin başlama
tarihi ve bitim tarihi, 96 sonuna kadar yapılan harcama,
işlerin seviyesi ve yatırımların özellikleri
nedir ve toplam yatırım tutarları ne kadardır?

 T.C.

 Kültür Bakanlığı 6.3.1997

 Araştırma, Planlama ve Koordinasyon
Kurulu Başkanlığı

 Sayı : B.16.0.APK.0.12.01.940-46

 Konu : Yazılı Soru Önergesi.

Türkiye Büyük Millet Meclisi
Başkanlığına

İlgi : TBMM Başkanlığının
14 Şubat 1997 tarih ve Kan. Kar. Müd. 7/2073-5311/14935
sayılı yazısı.

Bursa Milletvekili Sayın Ertuğrul Yalçınbayır'ın
“Bursa'da yapılacak yatırımlara ilişkin”
yatırım projeleri listesi ekte gönderilmektedir.

Bilgilerinizi arz ederim.

  İsmail Kahraman

  Kültür Bakanı



6. - Bursa Milletvekili Ertuğrul Yalçınbayır'ın,
bazı projelere ilişkin sorusu ve Ulaştırma
Bakanı Ömer Barutçu'nun yazılı
cevabı (7/2074)


Türkiye Büyük Millet Meclisi
Başkanlığına

Aşağıdaki sorularımın
Ulaştırma Bakanı tarafından yazılı
olarak cevaplandırılmak üzere Sayın
Bakan'a yöneltilmesini arz ederim. 5.2.1997

  Ertuğrul Yalçınbayır

  Bursa

Sorular : 

1. 1994 yılında başlanan 94E040350
sayılı Gemlik-Trafik kontrol istasyonu projesinin
gerçekleşme oranı nedir? İş 1997'de
bitirilecek midir?

2. 94E 030320 sayılı Bursa Yenişehir
Havaalanı inşaatı projesinin özellikleri
nelerdir?Projenin bugün, itibarıyla gerçekleşme
oranı nedir?İş takvimi nasıl planlanmıştır?Bursa'da
kilitlenen trafik dikkate alındığında
projeye öncelik verilecek midir?

3. 87E010010 proje sayılı Bandırma-Bursa-Osmaneli-Ayazma-İnönü
DMY Etüt Projesi hangi safhadadır?Bu projenin özellikleri
ve projede Bursa'nın yeri nedir?

4. 86E010020 sayılı Bursa-Eskişehir'i
kapsayan Bursa-Gemlik-Eskişehir DMY Fizibilite Etüt
Projesi çalışmalarının özellikleri
nelerdir?

5. Bakanlığınızın
Bursa Havaalanının genişletilmesine dair geçmişte
herhangi bir çalışması olmuş
mudur? Bu çalışması hangi aşamadadır?

6. 1997 yılında Bursa'ya yapılacak
yatırımlar hangileridir, özellikleri nelerdir,
toplam yatırım tutarı nedir?

 T.C.

 Ulaştırma Bakanlığı
5.3.1997

 Araştırma Planlama ve Koordinasyon
Kurulu Başkanlığı

 Sayı : B.11.0.APK.0.10.01.21-E/330-5111

Konu : Bursa Milletvekili Ertuğrul Yalçınbayır'ın
yazılı soru önergesi

Türkiye Büyük Millet Meclisi
Başkanlığına

İlgi : TBMM Başkanlığı'nın
14.2.1997 gün ve A.01.0.GNS.0.10.00.02-7/2074-5312/1436 sayılı
yazısı.

Bursa Milletvekili Ertuğrul Yalçınbayır'ın
Bakanlığıma yönelttiği 7/2074-5312
sayılı yazılı soru önergesinin
cevabı ekte sunulmuştur.

Bilgilerinize arz ederim.  Ömer Barutçu

  Ulaştırma Bakanı


Bursa Milletvekili Ertuğrul Yalçınbayır'ın
7/2074-5312 Sayılı Yazılı

Soru Önergesi ve Cevabı

Sorular :

1. 1994 yılında başlanan 84E040350
sayılı Gemlik-Trafik kontrol istasyonu projesinin
gerçekleşme oranı nedir? İş 1997'de
bitirilecek midir?

2. 84E030020 sayılı Bursa Yenişehir
Havaalanı inşaatı projesinin özellikleri
nelerdir? Projenin bugün itibarıyla gerçekleşme
oranı nedir?İş takvimi nasıl planlanmıştır?
Bursa'da kilitlenen trafik dikkate alındığında
projeye öncelik verilecek midir?

3. 87E010010 proje sayılı Bandırma-Bursa-Osmaneli-Ayazma-İnönü
DMY Etüt Projesi hangi safhadadır? Bu projenin özellikleri
ve projede Bursa'nın yeri nedir?

4. 86E010020 sayılı Bursa-Eskişehir'i
kapsayan Bursa-Gemlik-Eskişehir DMY Fizibilite Etüt
Projesi çalışmalarının özellikleri
nelerdir?

5. Bakanlığınızın
Bursa Havaalanının genişletilmesine dair geçmişte
herhangi bir çalışması olmuş
mudur?Bu çalışması hangi aşamadadır?

6. 1997 yılında Bursa'ya yapılacak
yatırımlar hangileridir, özellikleri nelerdir,
toplam yatırım tutarı nedir?

Cevaplar :

1. Gemlik-Trafik Kontrol İstasyonu Projesi,
Bakanlığım faaliyet ve yatırımları
arasında bulunmamaktadır. Ancak konu İçişleri
Bakanlığına iletilmiş, alınacak
cevap bilahare bildirilecektir.

2. Bursa (Yenişehir) Askeri Havaalanına
sivil tesislerin ilavesiyle sivil hava ulaşımına
açılması planlanmıştır.

Bu amaçla; sivil tesisler inşaatı
işi 31.7.1995 tarihinde ihale edilmiştir.

Mevcut 3 000x30 m. Pist, 3 000x22,50 emergeney pisti
bulunan askeri havaalanına, ihale edilen söz konusu
sivil tesisler inşaatı bünyesinde;

- 336x120 m. Apron,

- 300x24 m. Bağlantı Taksirutu,

- İç ve Dış Hatlardaki
yolcuya hizmet verecek olan 1,5 Milyon yolcu/yıl kapasiteli
12 250 M2. Terminal Binası,

- 531 M2 Meteoroloji Binası,

- 875 M2 Kaza Yangın Binası,

- 1 195 M2 Güç Merkezi Binası,

- 500 M2 Isı Merkezi Binası,

- 64 M2 Trafo Binası,

- 361 M2 Su Deposu,

- 1 425 M2 Gümrük Binası,

- 695 M2 Gümrük Saç Sundurması,

- 850 M2 Yer Hizmet Binası,

- 1 134 M2 Yer Hizmetleri Araç Sundurması,

- 634 M2 Emniyet Binası,

- 696 M2 İş Makinaları Oto Garajı
Binası,

- Tesisat Galerileri,

İnşaatları yapılacaktır.

Bursa ve Yöresine hava ulaşımı
ve kış turizmi ihtiyacını karşılamak
amacıyla yapımı planlanan havaalanı
sivil tesislerinin 1997 yılı sonunda tamamlanması
hedeflenmiştir.

3. Önemli Tarım ve Sanayi Bölgesi
Bursa'nın bir taraftan Bandırma Limanına
diğer taraftan Arifiye-Eskişehir mevcut demiryolu hattına
bağlanması amacıyla planlanan hattın
1981 yılında fizibilite etüdü yapılmıştır.
İstanbul Teknik Üniversitesi tarafından yapılan
etüt sonuçlarına göre hat fizibil çıkmıştır.
Hattın etüt işleri 1987 yılında
yatırım programına alınmıştır.

Söz konusu demiryolu hattının
etüt, proje işleri 22.10.1992 tarihinde 17 386 310
000 TL. bedelle ihale edilmiş ve 9.3.1993 tarihinde fiilen
işe başlanmıştır.

Hat standartları 200 km/saat'lik hıza
imkân verecek şekilde yüksek tutulmuş olup,
hattın özellikleri aşağıda belirtilmiştir.

Hat Uzunluğu : 274 km.

Min. Kurp yarıçapı : 2 000 mt.

Max. eğim : % 012,5

Toplam tünel adedi : 26

Toplam tünel boyu : 28 km.

İstasyon sayısı : 12

İstasyon adları : - Bandırma
-Yenişehir

   - Karacabey - Osmaneli

   - Yeni Karaağaç - İnegöl

   - Bursa - Aksu

   - Gürsu - Bozüyük

   - Ayazma - İnönü

Hattın avan projeleri tamamlanmış
olup, uygulama projesi çalışmaları
devam etmektedir. Bu çalışmalar 1998 yılında
tamamlanacaktır.

Uygulama projelerinin tamamlanmasından sonra
inşaat işlerinin yatırım programına
alınması için DPT'na teklif edilecektir.
İnşaat maliyeti 1996 yılı fiyatları
ile 90 Trilyon TL. olan hattın inşaat işlerinin
yatırım programına alınması
ve bununla birlikte yeterli ödeneklerin verilmesi halinde
inşaat süresi 5 yıl olarak tahmin edilmektedir.

4. Bursa-Gemlik-Eskişehir

175 km. uzunluğunda, Gemlik Limanının
Eskişehir üzerinden mevcut demiryolu şebekesine
bağlanmak üzere planlanmış yeni bir demiryolu
hattıdır.

Yatırım programında fizibilite
etüdü olarak yer almakta olup, yeterli ödenek sağlanması
halinde 1997 yılı içinde ihale edilmesi planlanmaktadır.

5. Bursa Havaalanının geliştirilerek
konvansiyonel boyutlara çıkarılması
amacıyla bu Havaalanında 1992 yılında
teknik çalışmalar başlatılmıştır.
Ancak Havaalanının geliştirilmesindeki teknik
olumsuzlukların ortaya çıkması nedeniyle,
ülke kaynaklarının rasyonel kullanımı
için sivil tesisler yapılarak Bursa (Yenişehir)Askeri
Havaalanından yararlanılmasının gündeme
gelmesiyle, başlatılmış olan çalışmalar
durdurulmuştur.

6. DHMİ Genel müdürlüğümüzce
inşaatı sürdürülen Bursa-Yenişehir
Havaalanı inşaatı projesi için 1997
yılı yatırım programında 150
Milyar TL. ödenek ayrılmıştır.
Projenin 1997 yılında tamamlanmasına çalışılmaktadır.

Ayrıca Ulaştırma Bakanlığı
ile Bağlı ve İlgili Kuruluşlarının
Bursa iline 1997 yılında yapılacak yatırımlara
ilişkin bilgiler ekte verilmiştir. (EK : 6 tablo)



 

Not : Yazılı soruyla ilgili diğer
bilgiler dosyasındadır.



TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












