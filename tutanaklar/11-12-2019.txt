



TBMM Tutanak Müdürlüðü




11 Aralık 2019 Çarşamba
BİRİNCİ OTURUM
Açılma Saati: 11.03
BAŞKAN: Başkan Vekili Süreyya Sadi BİLGİÇ 
KÂTİP ÜYELER: Bayram ÖZÇELİK (Burdur), İsmali OK (Balıkesir)
-----0-----
BAŞKAN – Türkiye
Büyük Millet Meclisinin 30’uncu Birleşimini açıyorum. 
Toplantı yeter
sayısı vardır, görüşmelere başlıyoruz. 
Sayın
milletvekilleri, gündemimize göre, 2020 Yılı Merkezi Yönetim Bütçe Kanun
Teklifi ile 2018 Yılı Merkezi Yönetim Kesin Hesap Kanunu Teklifi üzerindeki
görüşmelere devam edeceğiz. 
Program uyarınca
bugün ikinci turdaki görüşmeleri yapacağız. İkinci turda, Adalet Bakanlığı,
Yargıtay, Danıştay, Ceza ve İnfaz Kurumları ile Tutukevleri İşyurtları Kurumu,
Türkiye Adalet Akademisi Başkanlığı, Hâkimler ve Savcılar Kurulu, Türkiye İnsan
Hakları ve Eşitlik Kurumu, Kişisel Verileri Koruma Kurumu, Hazine ve Maliye
Bakanlığı, Gelir İdaresi Başkanlığı, Kamu İhale Kurumu, Özelleştirme İdaresi
Başkanlığı, Kamu Gözetimi Muhasebe ve Denetim Standartları Kurumu, Türkiye
İstatistik Kurumu, Bankacılık Düzenleme ve Denetleme Kurumu, Hazine
Müsteşarlığı, Sermaye Piyasası Kurulu, Millî Savunma Bakanlığı bütçe ve kesin
hesapları yer almaktadır.




KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (x) 
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (x)
A) ADALET BAKANLIĞI
1) Adalet Bakanlığı 2020 Yılı Merkezî Yönetim Bütçesi
2) Adalet Bakanlığı 2018 Yılı Merkezî Yönetim Kesin Hesabı
B) YARGITAY 
1) Yargıtay 2020 Yılı Merkezî Yönetim Bütçesi
2) Yargıtay 2018 Yılı Merkezî Yönetim Kesin Hesabı
C) DANIŞTAY 
1) Danıştay 2020 Yılı Merkezî Yönetim Bütçesi
2) Danıştay 2018 Yılı Merkezî Yönetim Kesin Hesabı
Ç) CEZA İNFAZ KURUMLARI İLE TUTUKEVLERİ İŞYURTLARI KURUMU
1) Ceza İnfaz Kurumları ile Tutukevleri İşyurtları Kurumu
2020 Yılı Merkezî Yönetim Bütçesi
2) Ceza İnfaz Kurumları ile Tutukevleri İşyurtları Kurumu
2018 Yılı Merkezî Yönetim Kesin Hesabı
D) TÜRKİYE ADALET AKADEMİSİ 
1) Türkiye Adalet Akademisi 2020 Yılı Merkezî Yönetim Bütçesi
2) Türkiye Adalet Akademisi 2018 Yılı Merkezî Yönetim Kesin
Hesabı
E) HÂKİMLER VE SAVCILAR KURULU 
1) Hâkimler ve Savcılar Kurulu 2020 Yılı Merkezî Yönetim
Bütçesi
2) Hâkimler ve Savcılar Kurulu 2018 Yılı Merkezî Yönetim
Kesin Hesabı
F) TÜRKİYE İNSAN HAKLARI VE
EŞİTLİK KURUMU
1) Türkiye İnsan Hakları ve
Eşitlik Kurumu 2020 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2018 Yılı Merkezî Yönetim Kesin Hesabı
G) KİŞİSEL VERİLERİ KORUMA
KURUMU
1) Kişisel Verileri Koruma
Kurumu 2020 Yılı Merkezî Yönetim Bütçesi
2) Kişisel Verileri Koruma
Kurumu 2018 Yılı Merkezî Yönetim Kesin Hesabı
Ğ) HAZİNE VE MALİYE
BAKANLIĞI
1) Hazine ve Maliye Bakanlığı
2020 Yılı Merkezî Yönetim Bütçesi
2) Hazine ve Maliye Bakanlığı
2018 Yılı Merkezî Yönetim Kesin Hesabı
H) GELİR İDARESİ BAŞKANLIĞI 
1) Gelir İdaresi Başkanlığı
2020 Yılı Merkezî Yönetim Bütçesi
2) Gelir İdaresi Başkanlığı
2018 Yılı Merkezî Yönetim Kesin Hesabı
I) KAMU İHALE KURUMU 
1) Kamu İhale Kurumu 2020 Yılı
Merkezî Yönetim Bütçesi
2) Kamu İhale Kurumu 2018 Yılı
Merkezî Yönetim Kesin Hesabı
İ) ÖZELLEŞTİRME İDARESİ
BAŞKANLIĞI
1) Özelleştirme İdaresi
Başkanlığı 2020 Yılı Merkezî Yönetim Bütçesi
2) Özelleştirme İdaresi
Başkanlığı 2018 Yılı Merkezî Yönetim Kesin Hesabı
J) KAMU GÖZETİMİ, MUHASEBE
VE DENETİM STANDARTLARI KURUMU 
1) Kamu Gözetimi, Muhasebe ve
Denetim Standartları Kurumu 2020 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2018 Yılı Merkezî Yönetim Kesin Hesabı
K) TÜRKİYE İSTATİSTİK KURUMU 
1) Türkiye İstatistik Kurumu 2020 Yılı Merkezî Yönetim
Bütçesi
2) Türkiye İstatistik Kurumu 2018 Yılı Merkezî Yönetim Kesin
Hesabı
L) BANKACILIK DÜZENLEME VE
DENETLEME KURUMU
1) Bankacılık Düzenleme ve
Denetleme Kurumu 2020 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2018 Yılı Merkezî Yönetim Kesin Hesabı
M) HAZİNE MÜSTEŞARLIĞI
1) Hazine Müsteşarlığı 2018
Yılı Merkezî Yönetim Kesin Hesabı
N) SERMAYE PİYASASI KURULU
1) Sermaye Piyasası Kurulu
2020 Yılı Merkezî Yönetim Bütçesi
2) Sermaye Piyasası Kurulu
2018 Yılı Merkezî Yönetim Kesin Hesabı
O) MİLLÎ SAVUNMA BAKANLIĞI
1) Millî Savunma Bakanlığı 2020 Yılı Merkezî Yönetim Bütçesi
2) Millî Savunma Bakanlığı 2018 Yılı Merkezî Yönetim Kesin
Hesabı
BAŞKAN -
Komisyon yerinde. 
Sayın
milletvekilleri, alınan karar gereğince, tur üzerindeki görüşmelerde siyasi
parti gruplarına ve İç Tüzük’ün 62’nci maddesi gereğince isteme hâlinde görüşlerini
bildirmek üzere yürütmeye yetmişer dakika söz verilecek. Bu süreler birden
fazla konuşmacı tarafından kullanılabilecek ve şahsı adına yapılacak
konuşmaların süresi ise beşer dakika olacaktır. Ayrıca konuşmalar tamamlanınca,
soru-cevap işlemi son on dakika cevap olarak yapılacak ve sorular gerekçesiz
olarak yerinden sorulacaktır. 
Bilgilerinize
sunulur.
İkinci turda
siyasi parti grupları, yürütme ve şahıslar adına söz alanların adlarını
sırasıyla okuyorum.
Cumhuriyet
Halk Partisi Grubu adına, Konya Milletvekili Abdüllatif Şener, Antalya
Milletvekili Rafet Zeybek, Çorum Milletvekili Tufan Köse, İstanbul Milletvekili
Turan Aydoğan, İstanbul Milletvekili Zeynel Emre, İstanbul Milletvekili Mustafa
Sezgin Tanrıkulu, İstanbul Milletvekili Mehmet Akif Hamzaçebi, Aydın
Milletvekili Süleyman Bülbül, Balıkesir Milletvekili Ensar Aytekin, Samsun
Milletvekili Neslihan Hancıoğlu, Denizli Milletvekili Haşim Teoman Sancar,
İzmir Milletvekili Mehmet Ali Çelebi; AK PARTİ Grubu adına, Hatay Milletvekili
Sabahat Özgürsoy Çelik, Gaziantep Milletvekili Müslüm Yüksel, Balıkesir
Milletvekili Pakize Mutlu Aydemir, Afyonkarahisar Milletvekili İbrahim
Yurdunuseven, Kocaeli Milletvekili Emine Zeybek, Bilecik Milletvekili Selim
Yağcı, Giresun Milletvekili Cemal Öztürk, Erzurum Milletvekili Zehra
Taşkesenlioğlu Ban, Muş Milletvekili Mehmet Emin Şimşek, Elâzığ Milletvekili
Zülfü Tolga Ağar, Erzurum Milletvekili İbrahim Aydemir, Kütahya Milletvekili
Ahmet Tan, Manisa Milletvekili Tamer Akkal, Diyarbakır Milletvekili Ebubekir
Bal; İYİ PARTİ Grubu adına, Aksaray Milletvekili Ayhan Erel, Antalya
Milletvekili Feridun Bahşi, Ankara Milletvekili Durmuş Yılmaz, Adana
Milletvekili Mehmet Metanet Çulhaoğlu, Konya Milletvekili Fahrettin Yokuş,
Kayseri Milletvekili Dursun Ataş; Milliyetçi Hareket Partisi Grubu adına,
Kırıkkale Milletvekili Halil Öztürk, Tokat Milletvekili Yücel Bulut, İstanbul
Milletvekili Memet Bülent Karataş, Manisa Milletvekili Erkan Akçay, Konya
Milletvekili Esin Kara, Bursa Milletvekili Mustafa Hidayet Vahapoğlu; Halkların
Demokratik Partisi Grubu adına, Batman Milletvekili Ayşe Acar Başaran, Ağrı
Milletvekili Abdullah Koç, Mardin Milletvekili Ebrü Günay, Muş Milletvekili
Mensur Işık, Kocaeli Milletvekili Ömer Faruk Gergerlioğlu, Diyarbakır
Milletvekili Garo Paylan, İstanbul Milletvekili Oya Ersoy, Batman Milletvekili
Necdet İpekyüz, Adana Milletvekili Tulay Hatımoğulları Oruç, Şanlıurfa
Milletvekili Nimetullah Erdoğmuş konuşacaktır. 
Şahıslar
adına lehinde Balıkesir Milletvekili Adil Çelik; yürütme adına, Adalet Bakanı
Abdulhamit Gül, Hazine ve Maliye Bakanı Berat Albayrak, Millî Savunma Bakanı
Hulusi Akar; aleyhinde Mardin Milletvekili Ebrü Günay konuşacaktır. 
Şimdi,
ilk söz, Cumhuriyet Halk Partisi Grubu adına Konya Milletvekili Abdüllatif
Şener’in. 
Buyurun.
(CHP sıralarından alkışlar)
CHP
GRUBU ADINA ABDÜLLATİF ŞENER (Konya) – Sayın Başkan, sayın milletvekilleri;
hepinizi saygıyla selamlıyorum. 
Bugün
Adalet Bakanlığı, Hazine ve Maliye Bakanlığı ve Millî Savunma Bakanlığı ve
irtibatlı kuruluşların bütçeleri üzerinde görüşmelerimizi sürdüreceğiz. 
Her
şeyden önce Hükûmetimiz ülkemizin hükûmetidir, faydalı işler yaptığı zaman biz
de bu ülkede yaşayan her yurttaşımız da bundan yararlanır. O bakımdan, bu
bütçenin ilgili bakanlıklarımıza ve kuruluşlarımıza hayırlı olmasını diliyorum
ve güzel bir yıl geçirmemizi temenni ediyorum.
Önce
adaletten başlamak istiyorum. Hazreti Ömer’e veya Atatürk’e istinaden, halkımız
arasında da çok yaygınlaşmış güzel bir deyiş vardır “Adalet mülkün temelidir.”
Hazreti Ali de “Devletin dini adalettir.” buyurmuştur. Gerçekten bir ülkede
adalet varsa devlet var demektir; devlet işlevlerini yerine getiriyor demektir
ama adalet yoksa, o ülkede devlet bir zulüm aracına dönüşmüş demektir.
Değerli
arkadaşlar, bu Hükûmetin, özellikle tek adam rejiminin ortaya çıkışından
itibaren yargıyı korkunç bir şekilde siyasallaştırdığını ve bunun Türkiye’deki
adalet sistemini bozduğunu hepimiz biliyoruz. Eğer yargı siyasallaşmışsa, artık
orada adalet yok demektir. En basiti, bakın, Cumhurbaşkanına hakaretten on
binlerce açılmış dosya vardır, açılmış dava vardır. Cumhurbaşkanı, bir ülkenin
Cumhurbaşkanı ama sistem değişmiştir, bir partinin genel başkanıdır. O
partinin Genel Başkanı eleştirildiği zaman, Cumhurbaşkanına hakaretten dört
yıldan aşağı olmamak üzere hapis talebiyle davalar açılıyorsa, diğer partilerin
genel başkanlarına yapılan hakaretlerde böylesine davalar açılamıyorsa, orada
siyasi rekabet kurallarında bozulma var demektir, orada adalet yok demektir,
orada zulüm var demektir. Ama bu, sadece siyasete, düşünenlere yansıyan bir
hadise değildir fakat şunu da biliyoruz 12 Eylül döneminde bu kadar çok
gazeteci hapiste değildi. Onun en az 3, 4 katı tutarında bir gazeteci, düşünen
insanlar, aydınlar, üniversite hocaları düşüncelerini açıkladıkları için
hapistedir; bu, kabul edilebilir bir şey değildir. 
Ama
vatandaşların yargıyla ilişkileri de iyi değildir. Bakın, şu vereceğim
rakamların doğru olup olmadığını Hükûmetimizden, Adalet Bakanlığımızdan “check”
etmek istiyorum Türkiye'nin adalet manzarasını gösterdiği için. İcralardaki
dosya sayısı 28 milyon yani her dosyada 2 taraf olduğuna göre, 56 milyon kişi
Türkiye'de birbiriyle ihtilaflı hâldedir ekonomik nedenlerle. Böyle bir ülke
olmaz değerli arkadaşlar. Hem ekonominin ne kadar berbat bir hâlde olduğunu
gösterir bu tablo hem de adaletin içinde bulunduğu durumu gösterir. 
Yine,
Sayın Hükûmetin “check” etmesini, doğru bulmuyorsa doğru rakamların ne olduğunu
açıklamasını istiyorum. Cezaevlerinde devrihükûmetleri döneminde 288 bin mahkûm
vardır şu anda. Bakın, her şeyi 2002’yle kıyaslarsınız ya, 2002’de 55 bin
mahkûm vardı, şimdi 288 bine çıkmıştır. Kolluk kuvvetleri 1 milyon 100 bin
kişiyi arıyor. Hükmün geriye bırakılmasından 1 milyon 200 bin kişi yararlanmış
durumda ve daha vahimi, 7,5 milyon ceza dava dosyası var değerli arkadaşlar.
Taraflar 2 kişi olduğuna göre 15 milyon, her dosyayla ilgili 2 tanık var kabul
edersek 15 milyon oradan, 2 de müşteki var sayarsak 15 milyon da oradan, ceza
davaları dolayısıyla 45 milyon insanı ilgilendiren bir tablo var, bu ülkede. Bu
rakamlar lütfen hükûmet tarafından “check” edilsin ve gerçeği neyse o, tek tek
ifade edilsin ama gerçek şudur: Bu ülkede kimse huzurda değildir, kimse huzur
içerisinde değildir, yargı kıskacı altındadır, ihtilaflar içerisindedir ve ülke
topyekûn geniş bir hapishaneye dönüşmüş vaziyettedir. (CHP sıralarından
alkışlar.) 
İkinci
ele almak istediğim konu ise millî savunmadır. Bakın geçenlerde bir rakam
yayınlandı. Çin hariç, dünyanın 100 silah üreticisi firmanın yarısı, Amerika
Birleşik Devletleri’ne ait, bu 100 şirketin 2018 geliri 420 milyar dolardır. Bu
gelirlerin yüzde 59’u ABD’li firmalara ait, İsrail’in payı da yüzde 2,1’dir. En
büyük 15 silah üreticisinin toplam geliri ise yine 2018 itibarıyla 245 milyar
dolardır, değerli arkadaşlar. Bunların sadece üretici gelirleri bunlar, aradaki
tüccarları ve topyekûn sektörü ele aldığımızda bu 15 firmanın ortaya çıkardığı
gelirin, Türkiye'nin millî gelirini de aştığını düşünmek lazım. Böylesine
devasa rakamlar içerisinde ilk 100 firma içerisinde sadece 2 Türk firması vardır;
bunlardan 54’üncü sırada ASELSAN vardır, 84’üncü sırada da TAI vardır ki
bunların gelirleri 1-1,5 milyar dolar civarındadır. 
Değerli
arkadaşlar, şunu herkesin bilmesi lazım, ta öğrencilik döneminden beri dünyada
savaşları kim çıkarır; değişik teoriler vardır. 
MAHMUT
TANAL (İstanbul) – Zenginler çıkarır.
ABDÜLLATİF
ŞENER (Devamla) - Bu teorilerin en bilinenlerinden biri, silah sektörüdür.
Savaşların karışıklıkların, çatışmaların, terör hadiselerinin, merkezinde silah
sektörü vardır, silah üreticileri vardır, silah tüccarları vardır. Bu
silahlanma yarışı ne kadar genişlerse savaşları tetikleyen o kadar çok merkez
ortaya çıkmaktadır. Böyle bir noktada Türkiye'nin konumunu değerlendirmek
istiyorum. Dünyadaki payımızın çok düşük olduğunu biliyoruz. Millî savunma
sanayisine ihtiyacımız vardır, geliştirmek zorundayız. Ancak şu anda Hükûmetin
izlediği millî savunma sanayisi politikaları topyekûn yanlıştır, Türkiye’ye
zarar verecek niteliktedir. Bakın, Tank Palet Fabrikasının yandaşlara peşkeş
çekilmesi yanlıştır. 
Bakın,
ASELSAN 1975’te kurulmuştur, TAI 1984’te kurulmuştur, Tank Palet Fabrikası
1975’te kurulmuştur. Ta o yıllardan bugüne kadar da önemli gelişmeler
kaydetmiştir. Böyle bir ortamda özel sektör bağlantılı, özel sektör bağlantılı
olmaktan da öte, doğrudan Cumhurbaşkanının, bu ülke adına tek başına karar
verme yetkisine sahip bir ismin kendisinin, yakınlarının, akrabalarının, eşinin
dostunun silah sanayisine, hele ana sektörlerine girmesi bu ülke için bir
felaketttir. Onun için Tank Palet Fabrikası’nın özelleştirilmesi değil, İHA
yani Bayraktarların İnsansız Hava Araçlarıyla ilgili firması da dâhil, savunma
sanayisiyle ilgili tüm ana firmaların devletleştirilmesi lazımdır değerli
arkadaşlar. (CHP ve İYİ PARTİ sıralarından alkışlar) Yoksa bu ülke başını savaştan
çıkaramaz, insanlığın en büyük tutkularından biri kâr tutkusudur. Karar
vericilerin doğrudan doğruya silah sanayisinin içerisine girmesi Türkiye'nin
geleceği açısından büyük bir felakettir, şimdiden uyarıyorum. (CHP sıralarından
alkışlar)
Üçüncü
konu ekonomiyle ilgili. Değerli arkadaşlar, bu Hükûmet, yoksulluk, yolsuzluk,
yasaklarla mücadele için geldi; yoksulluğu artırdı, yolsuzlukları artırdı,
yasakları zaten hiç görülmez derecede, tahammül edilemeyecek derecede artırdı
ama bir de “3 i” ilave etti. İlave ettiği “i” ler, işsizlik, iflaslar ve
intiharlardır. (CHP sıralarından alkışlar) “Bu Hükûmetin ekonomik politikası
nedir?” derseniz bu ekonomik politika, işsizliği tetiklemektir, iflasları
artırmaktır, açlıktan, sefaletten, işsizlikten intiharların arttığı bir ülke
demektir.
(Mikrofon
otomatik cihaz tarafından kapatıldı)
BÜLENT
TURAN (Çanakkale) – Rakamlar sizi yalanlıyor…
BAŞKAN
– Sözlerinizi tamamlayın lütfen.
ABDÜLLATİF
ŞENER (Konya) – Bakın, işsizlik cumhuriyet tarihi boyunca verilen rakamlara göre
en yüksek düzeye gelmiştir. Şu anda görülen işsizlik üstelik yaz işsizliğidir,
kışa girdiğimizde bu rakamların daha fazla artacağını biliyoruz.
Birleşmiş
Milletler “The World Development Report”u yeni yayımlamıştır. Bu raporda,
bakın, 2008’den itibaren, Türkiye’nin en zengin yüzde 1’inin millî gelirden
aldığı pay sürekli artmaktadır, yüzde 25’e çıkmıştır ama en alt grubun, nüfusun
yüzde 50’lik kesiminin millî gelirden aldığı paysa son on iki yıldır sürekli
azalmaktadır ve yüzde 19’a düşmüştür. Bir taraftan nüfusun yüzde 50’si
yoksullaşıyor, bir taraftan nüfusun yüzde 1’i sürekli zenginleşiyor, millî
gelirden aldığı payı artırıyor. 
(Mikrofon
otomatik cihaz tarafından kapatıldı)
ABDÜLLATİF
ŞENER (Devamla) - İşte, sizin ortaya çıkardığınız, kurduğunuz ve inşa ettiğiniz
ekonomi budur. 
Hepinize
saygılar sunuyorum.(CHP sıralarından alkışlar)
ÖZGÜR
ÖZEL (Manisa) – Sayın Başkan, müsaadenizle söz istiyorum.
BAŞKAN
– Sataşma mı var? 
ÖZGÜR
ÖZEL (Manisa) – Hayır..
BAŞKAN
- Buyurun Sayın Özel.


ÖZGÜR
ÖZEL (Manisa) – Sayın Başkan, Meclise başarılar diliyorum. 
Dün,
sizi, Meclisimizin bütçesinde, komisyon sıralarında takip ettik, bugün de
oturumu yönetiyorsunuz. Gelenek olduğu üzere bütçede yoklama istemiyoruz, siz
de geldiğinizde zaten düşünüyorsunuz ki müşahedeyle açarken Meclis bütçesine
sahip çıkacaktır diye “Toplantı yeter sayısı var.” diyerek açtınız.
Anayasa’mızın 96’ncı maddesi toplantı yeter sayısını en az üçte 1 yani 200
olarak düzenliyor. Bütçe, Hükûmetin Meclise sevk edebildiği yegâne kanun
teklifidir ve bütçeler, demokrasilerde iktidar partisi tarafından, yürütme
tarafından hazırlanır, Meclisteki çoğunluk grubuna ya da en çok sandalyesi olan
gruba emanet edilir, herkes tarafından sahiplenilir, eleştirilir ve ülkenin
bütçesi müzakereler sonunda kabul ya da reddedilir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Yapılan her toplantıda, son bir ayda, Adalet ve Kalkınma
Partisinin Sayın Genel Başkanının Grubuna “Meclise devam etmeliyiz, bahçelerde
olmamalıyız, Grubumuzu mahcup etmeyiniz.” demesine rağmen, siz Meclisi açarken
Adalet ve Kalkınma Partisi Grubundan 17, şu anda 29 milletvekili salondadır.
Meclisi işletmek iktidarın görevidir ancak yürütmenin kendilerine emanet ettiği
bütçeye sahip çıkmayan Adalet ve Kalkınma Partisi Grubu Cumhuriyet Halk Partisi
ve diğer gruplar, kendi milletvekili sayıları oranına göre bakıldığında bütçeye
Adalet ve Kalkınma Partisinden 5 kat, 6 kat fazla sahip çıkmaktadırlar. İktidar
partisi böyle yaparsa bu bütçe yürümez. Biz teamüllere uyuyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Sizin Plan ve Bütçe Komisyon Başkanlığından bütçe hakkı ve bu
konudaki çalışmaların hassasiyetle yönetilmesi ve yürütülmesi konusundaki
tutumunuza da şahidiz. Bunu, bugün için bir şans olarak değerlendiriyoruz. 
Lütfen,
Adalet ve Kalkınma Partisinin grup başkan vekilleri, grup yöneticileri gerekli
görevlerini yapsınlar. Bu şekilde bir bütçe görüşmesini ayıplıyoruz,
milletimize şikâyet ediyoruz. 
Teşekkür
ederim. (CHP sıralarından alkışlar) 
BÜLENT
TURAN (Çanakkale) – Sayın Başkan… 
BAŞKAN
– Sayın Turan, buyurun lütfen. 



BÜLENT
TURAN (Çanakkale) – Sayın Başkan, teşekkür ediyorum. 
Özgür
Bey hangi gerekçeyle söz aldı diye merak ediyorduk, bir gerekçe buldu. Tebrik
ediyoruz. 
ÖZGÜR
ÖZEL (Manisa) – Haksız mı gerekçem?
BÜLENT
TURAN (Çanakkale) – “Ben buradayım.” demesi lazımdı; evet, buradaymış, gördük. 
ÖZGÜR
ÖZEL (Manisa) – Haksız mı gerekçem? 
BÜLENT
TURAN (Çanakkale) - Sayın Başkan, şu an Cumhuriyet Halk Partisi, 40
milletvekiliyle burada, sayısı 140. (CHP sıralarından gürültüler) 
BAŞKAN
– Arkadaşlar, değerli milletvekilleri; çok uzun bir çalışma günümüz var, daha
çok bağırırız, Sayın Grup Başkan Vekilini dinleyelim.
BÜLENT
TURAN (Çanakkale) – Sayın Başkan, bugün toplam 48 konuşmacı var; her
konuşmacımız, görevinin başında. Aynı şekilde, konuşmasını yapan arkadaşlarımız
var; aynı şekilde, toplantıda olan arkadaşlarımız var; bugün kadın şûrası var,
tüm kadın vekillerimiz orada; her vekilimizin şu an görevi var, onu takip
ediyoruz. O yüzden, burada Özgür Bey’i dinleyemedik diye AK PARTİ Grubunu ilzam
etmeyi doğru bulmuyorum. Oylamalarda buradayız, Hükûmetin ifadelerinde
buradayız; biz görevimizin başındayız. Dün gece saat ikide gittik zaten
biliyorsunuz ama bu, bir tartışma konusu olacak olursa en zararlı, Özgür Bey
çıkar. (CHP sıralarından gürültüler) 
BAŞKAN
- Sayın Gürer, Sayın Öztunç; lütfen…
BÜLENT
TURAN (Çanakkale) – Tüm yasama faaliyetini takip edenler bilirler ki AK PARTİ
Grubu, asgari 200’den fazla vekiliyle beraber her kanunun geçmesinde buradadır.

(Mikrofon
otomatik cihaz tarafından kapatıldı) 
BAŞKAN
- Devam edin Sayın Turan.
BÜLENT
TURAN (Çanakkale) - Şu ana kadar gelip de geçmeyen kanun yoktur, şu ana kadar
gelip de burada bir oylamada olağanüstü sıkıntı yoktur. Fakat Özgür Bey'in
partisinin, sadece 20 vekile görev verip nöbet sistemiyle çalıştırdığını tüm
dünya bilir. Bu tarz polemiği doğru bulmuyorum Sayın Başkanım. (AK PARTİ
sıralarından alkışlar) 
BAŞKAN
– Değerli arkadaşlar, Sayın Grup Başkan Vekillerimiz; bütçe görüşmelerinin
önemi belli. 
ÖZGÜR
ÖZEL (Manisa) – Sayın Başkanım… 
BAŞKAN
– Vereceğim söz. Yeni bir polemik konusu oluşturmayalım ama size söz vereceğim.
Ama mutlaka da, tabii, bütçe görüşmeleri belki de Parlamentonun en önemli görüşmeleridir.
Bütün milletvekillerimizin görüşmelere katılım konusunda daha hassas olmaları
gerektiğini de buradan ifade etmek istiyorum. 
Buyurun
Sayın Özel.


ÖZGÜR
ÖZEL (Manisa) – Sayın Başkanım, Sayın Turan, tabii, Anayasa'yı bilir; kendisi
de grubu da Anayasa'yla bağlıdır. Anayasa diyor ki: “Türkiye Büyük Millet
Meclisi yapacağı seçimler dâhil bütün işlerinde üye tam sayısının en az üçte
1’iyle toplanır.” Yani açılışta 200 kişi olacak. Bunun sorumluluğu, iktidar
partisindedir. Hangi partinin bu sorumluluğu ne kadar yerine getirdiği,
milletimizin gözlerinin önündedir. Toplantı sırasında 17 kişiyle burada
olmanız, Anayasa 96’ya aykırıdır. Bütçe görüşmelerini de Anayasa’ya göre
yapıyoruz. Siz -efendim, odamızdayız, oradayız, buradayız- hiç değilse, açılışta
gelip burada 200 kişi bulunacaksınız. Bu, bize saygıdan, millete saygıdan,
Başkanlık Divanına saygıdandır; ayrıca, size bütçesini emanet eden yürütme
organına saygınızdan olması gerekir. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Aksi takdirde, yaptığınız iş, gayriciddiliktir; yaptığınız iş,
yasak savmak için yasama yapmaktır; bütçe bu ciddiyetle yapılmaz. Yoksa, 200
kişi gelirsiniz açılışta, hazırlık yapan arkadaş odasına gitti diye kimse sizi
eleştirmez. Gün ortasında “Efendim, niye 180 kişiye düştük? Niye 153 kişiyiz?”
demez kimse ama karar yeter sayısı gerektiğinde yine aranır. Açılışta 200 kişi
burada yoksa, bu, Meclise saygısızlıktır, millete saygısızlıktır, verilen
yönetme ve iktidar görevini taşıyamamaktır. Taşıyamıyorsanız bırakın, layıkıyla
taşıyacaklar bulunur.
Teşekkür
ediyorum. (CHP sıralarından alkışlar) 
HALİS
DALKILIÇ (İstanbul) – Ona millet karar verir Özgür Bey. On sekiz senedir kimin
taşıyacağına millet karar veriyor, millet. 
HASAN
ÇİLEZ (Amasya) – Ya, ayda yılda bir kere geldiniz, onun için yapıyorsunuz ya!
MUHARREM
ERKEK (Çanakkale) – Sayın Başkan, Meclis açılırken yürütme, AK PARTİ Grubundan
daha fazlaydı.
HALİS
DALKILIÇ (İstanbul) – Vesayet odakları değil, millet karar veriyor on sekiz
senedir.
HASAN
ÇİLEZ (Amasya) – Bunun için komplo kurmuşlar ya! Bunun için gelmişsiniz, belli
Özgür Bey ya! 
BAŞKAN
– Değerli arkadaşlar, müsaade ederseniz ikinci konuşmacıyı çağıracağım.
KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881) ile
Plan ve Bütçe Komisyonu Raporu (S.Sayısı: 130) (Devam)
A) ADALET BAKANLIĞI (Devam)
1) Adalet Bakanlığı 2020 Yılı Merkezî Yönetim Bütçesi
2) Adalet Bakanlığı 2018 Yılı Merkezî Yönetim Kesin Hesabı
B) YARGITAY (Devam)
1) Yargıtay 2020 Yılı Merkezî Yönetim Bütçesi
2) Yargıtay 2018 Yılı Merkezî Yönetim Kesin Hesabı
C) DANIŞTAY (Devam)
1) Danıştay 2020 Yılı Merkezî Yönetim Bütçesi
2) Danıştay 2018 Yılı Merkezî Yönetim Kesin Hesabı
Ç) CEZA İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza İnfaz Kurumları ile Tutukevleri İşyurtları Kurumu
2020 Yılı Merkezî Yönetim Bütçesi
2) Ceza İnfaz Kurumları ile Tutukevleri İşyurtları Kurumu
2018 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2020 Yılı Merkezî Yönetim Bütçesi
2) Türkiye Adalet Akademisi 2018 Yılı Merkezî Yönetim Kesin
Hesabı
E) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2020 Yılı Merkezî Yönetim
Bütçesi
2) Hâkimler ve Savcılar Kurulu 2018 Yılı Merkezî Yönetim
Kesin Hesabı
F) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2020 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2018 Yılı Merkezî Yönetim Kesin Hesabı
G) KİŞİSEL VERİLERİ KORUMA
KURUMU (Devam) 
1) Kişisel Verileri Koruma
Kurumu 2020 Yılı Merkezî Yönetim Bütçesi
2) Kişisel Verileri Koruma
Kurumu 2018 Yılı Merkezî Yönetim Kesin Hesabı
Ğ) HAZİNE VE MALİYE
BAKANLIĞI (Devam)
1) Hazine ve Maliye Bakanlığı
2020 Yılı Merkezî Yönetim Bütçesi
2) Hazine ve Maliye Bakanlığı
2018 Yılı Merkezî Yönetim Kesin Hesabı
H) GELİR İDARESİ BAŞKANLIĞI
(Devam)
1) Gelir İdaresi Başkanlığı
2020 Yılı Merkezî Yönetim Bütçesi
2) Gelir İdaresi Başkanlığı
2018 Yılı Merkezî Yönetim Kesin Hesabı
I) KAMU İHALE KURUMU (Devam)
1) Kamu İhale Kurumu 2020 Yılı
Merkezî Yönetim Bütçesi
2) Kamu İhale Kurumu 2018 Yılı
Merkezî Yönetim Kesin Hesabı
İ) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2020 Yılı Merkezî Yönetim Bütçesi
2) Özelleştirme İdaresi
Başkanlığı 2018 Yılı Merkezî Yönetim Kesin Hesabı
J) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2020 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2018
Yılı Merkezî Yönetim Kesin Hesabı
K) TÜRKİYE İSTATİSTİK KURUMU (Devam)
1) Türkiye İstatistik Kurumu 2020 Yılı Merkezî Yönetim
Bütçesi
2) Türkiye İstatistik Kurumu 2018 Yılı Merkezî Yönetim Kesin
Hesabı
L) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2020 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2018 Yılı Merkezî Yönetim Kesin Hesabı
M) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Kesin Hesabı
N) SERMAYE PİYASASI KURULU
(Devam)
1) Sermaye Piyasası Kurulu
2020 Yılı Merkezî Yönetim Bütçesi
2) Sermaye Piyasası Kurulu
2018 Yılı Merkezî Yönetim Kesin Hesabı
O) MİLLÎ SAVUNMA BAKANLIĞI (Devam)
1) Millî Savunma Bakanlığı 2020 Yılı Merkezî Yönetim Bütçesi
2) Millî Savunma Bakanlığı 2018 Yılı Merkezî Yönetim Kesin
Hesabı
BAŞKAN
– Antalya Milletvekili Sayın Rafet Zeybek… (CHP sıralarından alkışlar) 
CHP
GRUBU ADINA RAFET ZEYBEK (Antalya) – Sayın Başkan, değerli milletvekilleri;
Genel Kurulu saygıyla selamlıyorum.
Değerli
milletvekilleri, hepimizin bildiği bir gerçek vardır; demokrasinin ve hukuk
devletinin asla vazgeçilmezi, kuvvetler ayrılığıdır. Kuvvetler ayrılığı -yine,
biliyoruz- yasama, yürütme, yargıdan oluşuyor. Burada yargının asla
vazgeçilmezi de bağımsızlığı ve tarafsızlığıdır. Şimdi, eğer bir ülkede yargı
bağımsız değilse, o ülkenin adalet dağıtma iddiası olmaz ve ben ısrarla
söylüyorum, bugün Türkiye’de yargı bağımsız da değildir, tarafsız da değildir.
Eğer biz bu gerçeği kabullenmezsek yargının hiçbir sorununu çözemeyiz. Sayın
Adalet Bakanı, yargı reform paketleriyle “Yargıya güveni artıracağız.” dedi
ama, o yargıya, yargı reform paketlerinde, yargının; bağımsız ve tarafsızlığını
sağlayacak hiçbir madde olmadı. 
Değerli
milletvekilleri, Anayasa’yı uygulamazsanız o Anayasanın hiçbir anlamı olmaz,
uyacaksınız önce Anayasa’ya, önce uyacaksınız. (CHP sıralarından alkışlar)
SALİH
CORA (Trabzon) – Zaten tarafsızdı yargı. 
BAŞKAN
– Sayın Cora…
RAFET
ZEYBEK (Devamla) – Değerli milletvekilleri bakınız, bakınız.
ALİ
ÖZKAYA (Afyonkarahisar) – Vural Savaş da mı tarafsızdı?
BAŞKAN
– Sayın Özkaya… 
RAFET
ZEYBEK (Devamla) – Bakınız, 2010 yılında bu yargı FETÖ’ye bilerek ve isteyerek
teslim edildiğinde biz dedik ki, “Yargı tarafsızlığını kaybediyor”. Siz bakın
2013 yılında bas bas bağırdınız, “Yargı tarafsız ve bağımsızdır.” diye. Şimdi
soruyorum değerli milletvekilleri; 2013 yılında, 2014 yılında, 2015 yılında
yargı bağımsız ve tarafsız mıydı? FETÖ’nün talimatı altında değil miydi? Evet,
dün FETÖ’nün talimatı altında olan yargı bugün kesinlikle yürütmenin talimatı
altındadır. (CHP sıralarından “Bravo” sesleri, alkışlar) Ve bunun en büyük
sorumluluğu size aittir, bu nedenle bunu düzeltmek de size düşmektedir. 
Bakınız,
1961 Anayasa’sında sadece Hâkimler Yüksek Kurulu vardı. 12 üyesini yargı
mensupları kendi içinden seçiyordu, 3 üyeyi Türkiye Büyük Millet Meclisi, 3
üyeyi Senato seçiyordu. 71 yılında değerli milletvekilleri, Hâkimler Kurulu’nun
yanına, Savcılar Yüksek Kurulu kuruldu, Adalet Bakanı ve müsteşarı üye yapıldı.
1982 Anayasa’sında Hâkimler Kuruluyla Savcılar Kurulu birleştirildi. Amaç
şuydu; devleti güçlendireceğiz. 12 Eylül darbesi devleti güçlendireceğiz diye
birleştirdi. Siz 2010 yılında, cemaati güçlendireceğiz diye değiştirdiniz
Anayasa’yı, cemaati güçlendirmek için. (CHP sıralarından alkışlar) 
NİLGÜN ÖK (Denizli) – Cemaatin kapılarını
kim açtı?
SALİH CORA (Trabzon) – HSYK seçimlerini
Anayasa Mahkemesine götüren kimdi?
RAFET
ZEYBEK (Devamla) – Bakınız, 2017 yılında da yürütmeyi güçlendirmek için Anayasa
değişikliği yaptınız. Niye değiştirdiniz? 2010 yılında değişiklikten sonra,
2017 yılında da değiştirmeye niye gerek gördünüz? Çünkü yanlış yaptık.
SALİH
CORA (Trabzon) – HSYK seçimlerini Anayasa Mahkemesine götüren kimdi?
RAFET
ZEYBEK (Devamla) – Değerli arkadaşlarım, bakınız, evet, yanlış yaptınız
yanıldınız, aldatıldınız.
SALİH
CORA (Trabzon) – Siz de yanlış yaptınız. 
RAFET
ZEYBEK (Devamla) – Biz o zaman söyledik “Yahu, bunlar yanlış, yapmayın, bu
yargıya zarar vermeyin. Eğer yargıya zarar verirseniz adaleti yok edersiniz;
adaleti yok ederseniz devleti yok edersiniz.” diye bas bas bağırdık. “Hayır.”
dediniz. “Hayır.” dediniz.
ALİ
ÖZKAYA (Afyonkarahisar) – Ergenekon’daki, Balyoz’daki hâkim savcıları kim aldı?

RAFET
ZEYBEK (Devamla) – Bakınız değerli arkadaşlarım, 2010 Anayasa değişikliği ile
2017 Anayasa değişikliğine bakın, ne olduğunu göreceksiniz siz. (AK PARTİ
sıralarından gürültüler)
SALİH CORA (Trabzon) – Hayır, siz onu
Anayasa Mahkemesine götürdünüz mü?
RAFET
ZEYBEK (Devamla) – Bakın değerli arkadaşlarım, bugün, yürütme…
BAŞKAN
– Arkadaşlar, lütfen…
SALİH CORA (Trabzon) – Böyle bir şey olur
mu ya!
SALİHA SERA KADIGİL SÜTLÜ (İstanbul) –
“Arkadaşlar lütfen…” demekle…
SALİH CORA (Trabzon) – Nasıl bağımsız
yargı istiyorsunuz? Kendinize bağımlı yargı istiyorsunuz. 
BAŞKAN
– Arkadaşlar, lütfen…
Sayın
Cora…
SALİH CORA (Trabzon) – Böyle bir şey olur
mu ya!
BAŞKAN
– Sayın Cora…
RAFET
ZEYBEK (Devamla) – 2015 yılında da yargı bağımsız değildi, 2019 yılında da
yargı bağımsız değildir; bu kadar. (CHP sıralarından alkışlar) Bağımsız olduğu
için mi güven yüzde 70’lerden yüzde 20’lere düştü? Millet yargıya güvenmiyor
beyler, güvenmiyor millet yargıya.
SALİH CORA (Trabzon) – O senin uydurman
yahu! 
HASAN
ÇİLEZ (Amasya) – 367 garabetini çıkaran yargıya güveniyor muydunuz?
RAFET
ZEYBEK (Devamla) – Bırakın 367 garabetini, şu andaki garabeti tartışıyorum ben.
HASAN
ÇİLEZ (Amasya) – Yahu, bırakın yahu!
RAFET
ZEYBEK (Devamla) – Bakın, şu gerçeği kabul etmediğiniz sürece, bugün yargının
yürütmenin kontrolü altında olduğu gerçeğini kabul etmezseniz yarın yine
diyeceksiniz ki: “Biz yanıldık, aldatıldık.”
SALİH CORA (Trabzon) – Yargı vesayetten
kurtuldu. 
RAFET
ZEYBEK (Devamla) – Ama şunu unutmayın: Bakın, bir daha yanılır ve
aldatılırsanız sadece yargıyı çökertmezsiniz, devleti çökertirsiniz, altında
siz de kalırsınız. (CHP sıralarından alkışlar) 
(Mikrofon
otomatik cihaz tarafından kapatıldı) 
SALİH CORA (Trabzon) – Yargı vesayetten
kurtuldu, yargı artık bağımsız ve tarafsız. 
BAŞKAN
– Sözlerinizi tamamlayın.
RAFET
ZEYBEK (Devamla) – Değerli milletvekilleri, gelin, bu yargıyı milletin yargısı
yapalım; gelin, sadece kendiniz için adalet istemeyin, millet için isteyin,
herkes için isteyin. Bakın, siz sadece kendiniz için adalet istiyorsunuz. Evet,
bugün sizin işinize gelebilir ama asla unutmayın, adaleti yok edenlerin bir gün
mutlaka adalete ihtiyacı olur. Bakın, sizlerin de ihtiyacı olacaktır, unutmayın
olacaktır diyor hepinize saygılarımı sunuyorum. (CHP sıralarından alkışlar) 
 BAŞKAN – Değerli arkadaşlar, lütfen, görüşmelerin
sağlıklı bir şekilde yapılabilmesi için konuşmacılara yerinizden müdahale
etmeyin. Yani her söyleneni eleştirmemiz mümkün değil ama eleştirilecek bir
konu varsa, cevap verilmesi gereken bir konu varsa Sayın Grup Başkan Vekili ve
Sayın Bakanlar gerekeni yaparlar.
SALİH CORA (Trabzon) – Başkanım, bize
bağırarak konuşuyor.
BAŞKAN - Sayın Cora, arkaya oturun,
üzerinize alınmayın.
GARO PAYLAN (Diyarbakır) – Sayın Cora’ya
özel muamele. 
BÜLENT TURAN (Çanakkale) – Yargı
konusunda en son konuşacak parti CHP; cevap vermiyoruz Sayın Başkan. 
BAŞKAN - Sayın Tufan Köse, buyurun. (CHP
sıralarından alkışlar)
CHP GRUBU ADINA TUFAN KÖSE (Çorum) –
Sayın Başkan, değerli milletvekilleri; konuşmama başlamadan önce, aramızda
Sayın Veli Ağbaba’nın misafiri olarak gelen Malatya ziraat odaları başkanları
var, onlara hoş geldiniz diyorum. (CHP sıralarından alkışlar)
 Değerli arkadaşlarım, Adalet Bakanlığı bütçesi
hakkında ve genelde, ülkemizdeki adalet hakkında, sürem yettiği kadar -beş
dakika- bir şeyler söylemeye çalışacağım.
Öncelikle -örnek olsun- Bakanlığın
bütçesi 19 milyar lira civarında. 19 milyar, toplam bütçenin yüzde 1,9’una
tekabül ediyor. Gelişmiş demokrasilerde bu oranlar -üstelik de millî gelirleri
bizden çok çok fazla olduğu hâlde- yüzde 6’lar seviyesinde. Bunun da iktidarın
adalete ne kadar önem verdiğinin de önemli bir göstergesi olduğunu düşünüyorum.
Şimdi, 2010’da -az evvel Sayın Vekilim
söyledi- yapılan referandumla yargı hakikaten bir çeteye teslim edilmişti.
Dünyada hiçbir örneği görülmeyecek şekilde bu çete yani 4 bine yakın hâkim 15
Temmuzdan sonra “terörist olmak” iddiasıyla ihraç edildi. Yani olağanüstü işler
yaşadık biz bu ülkede, bunların da müsebbibi bu iktidarın adalete bakışıdır. 
Peki, ondan sonra ne oldu? Sonra,
2017’den sonra da Adalet ve Kalkınma Partisi üyesi, ilçe başkanı, kadın kolları
başkanı, il başkanı olan avukatları hâkim yapmak için sınavdaki geçerli notu
düşürdük, kırk beşer saniyelik mülakatlar yaparak bunların hepsini hâkim
yaptık. O boşluğu doldurduk güya. Peki, sonuç ne oldu? Bakın, arkadaşlar,
hukukçular bilir, en kolay gerekçe beraat kararlarında yazdırılır. Beraat
kararı yazamayan hâkimlerimiz var şu anda. Sayın Bakana buradan seslenmek
istiyorum: Hizmet içi eğitimin mutlaka hayata geçirilmesi ve bunların bir
şekilde hâkimlik formasyonuna kavuşturulması gerekiyor.
Değerli arkadaşlarım, tabii, ülkemizin
birçok noktasında adalet yok; eğitimde yok, inançları yaşamada yok, gelir
adaletinde yok, vergide yok, emeklilikte yok filan. Zamanım yettiği sürece
bunlardan bahsedeceğim ama mahkemelerden başlamak istiyorum. Örnek olsun: İki
seneye yakın bir süre önce -bir buçuk sene oldu- Çorlu’da bir tren kazası
yaşanmıştı, geçtiğimiz günlerde, birkaç gün evvel de duruşması vardı, ne zamana
ertelendi duruşması, biliyor musunuz? Tam 21 Nisana. Yani dört buçuk ay
sonrasına duruşma erteleniyor. Böyle bir mahkemeden adalet çıkar mı? Kaldı ki
asıl sorumlular hakkında da soruşturma izni verilmediği için onlar da
yargılanamıyor. Dört buçuk ay sonrasına duruşma günü veriliyor yani ikinci
senesine yakın zamanlarda bir duruşma daha olacak, teferruatına girmiyorum. 
Çorlu’daki iş böyleyken bir
milletvekilinin evinde, ekmeğinin peşinde geldiği ülkemizde 23 yaşındaki bir
kadının “İntihar etti.” denilerek kafalarda, zihinlerde onlarca soru varken
dosyası kapatılıp cenazesi ülkesine gönderilebiliyor. Bakın, bir tarafta 25
insan ölüyor, soruşturma izni verilmiyor; bir tarafta da bir güçlünün evinde…
Milletvekili olması önemli değil. Yani adaletimiz güçlünün hizmetinde, güçlüye
hizmet ediyor Türkiye’de.
Yine, son günlerde yaşadık, daha bir
hafta, on günlük bir olaydır “Ceren” diye bir kızımız öldürüldü bir psikopat
katil tarafından. Onun katiline kelepçe takmayan bizim devletimiz, adaletimiz,
İçişleri Bakanlığımız kadın platformunun üyelerine “Kadın cinayetlerini
durduracağız.” diyen kadınlara ters kelepçe takarak derdest edebiliyor. Öyle
bir liyakat sistemi var ki böyle bir adalet çıkıyor; işin doğrusu, adalet
çıkmıyor bu sistemden. Şimdi, son sekiz ayın içerisinde 15 kadının “İntihar
etti.” diye dosyaları kapatılmış, 15 şüpheli intihar. Aslında, burada, intihar
eden, ölen bizim hukuk sistemimizdir, adalettir, vicdandır, akıldır ve
insanlıktır.
Değerli arkadaşlar, beraat kararı
yazdıramayan hâkimler var dedim. Dünyada gelir dağılımı en bozuk ülkelerden
biriyiz dedim. Adaletsiz ve zalim bir düzen uzun yıllardır memleketimizde hâkim
dedim. Bunun sonucu ne oluyor? Bunun sonucu, cezaevlerinde yüzde 400 artan
mahkûm ve tutuklu yani 60 binlerden 300 binlere yaklaşmış mahkûm ve tutuklu.
Adalet Bakanlığı açıklama yapıyor, diyor ki: “Dev yatırım projemiz var.” Neymiş
dev yatırım projeleri? Yeniden 400’e yakın cezaevi yapıyorlarmış. Cezaevi, yani
yatırımımız bu! Cezaevlerinin sayısını artırarak, yeni hapishaneler yaparak biz
suçluyu ve suçu önleyemeyiz; aksine, bunları kökleştiririz. Yurttaşlarımızı
suça iten bu bozuk düzeni değiştirmek üzere hep beraber gayret göstermek
zorundayız. Bu konuda da en büyük görev iktidar partisine düşüyor bugünlerde
ama önümüzdeki, yapılacak ilk seçimlerde, Cumhuriyet Halk Partisinin iktidarında,
bizler, haktan, emekten yana, insanca ve hakça bölüşülen bir ülkeyi kurmanın
sözünü buradan bütün yurttaşlarımıza veriyoruz. 
Hepinizi saygıyla selamlarım.(CHP sıralarından
alkışlar)
BAŞKAN – İstanbul Milletvekili Sayın Turan Aydoğan,
buyurun. (CHP sıralarından alkışlar)
CHP GRUBU ADINA TURAN AYDOĞAN (İstanbul) – Teşekkür
ediyorum Sayın Başkanım.
Yüce Meclisi saygıyla selamlıyorum. Konuğumuz olan
Sayın Bakanlara ve diğer konuklarımıza da hoş geldiniz diyorum.
Özet: “Daha düne kadar maklubeye kaşık sallayanlar
bugün çıkıp bize FETÖ’yle mücadele dersi vermeye kalkmasınlar.” Sayın Bakanın
sözleri bunlar, bu sözlere sonuna kadar katılıyorum. Bu sözlerin, bana göre,
bir feryat olarak algılanması gerekir. Adalet sistemimizin içinde bulunduğu çok
başlı kıskacın, tek adam rejiminin adalet sistemi üzerine salmış olduğu
tasallut mekanizmalarının feryadı olarak algılanması gerekir. Sayın Bakan
çıkar, farklı tarif edebilir. Ben, kendi adıma, Adalet Komisyonu üyesi olarak,
kendisinin bu mücadelesini destekliyorum ve katılıyorum. 
Bunu bir kenara koyalım, daha sonra konuşacağız. Nasıl
bir Türkiye yarattık, onun farkına varalım. Bir bütçe getirdik, yoksulun
sırtından doyan doyana bütçesi. Bu bütçe öncesinde de bir sosyolojik ve
ekonomik yapımız var ortada. Ne var? 300 bin civarında tutuklu ve hükümlünün
olduğu cezaevleri var; yeni cezaevi yapmakla övünen bir iktidarımız var; OECD
ülkeleri içerisinde, 41 ülke içerisinde cezaevleri doluluğu itibarıyla 40’ıncı
sırada olan bir ülkeyiz ve şu anda tutuklu ve hükümlü sayısına baktığımızda
-Sayın Bakanım, Maraş’ın nüfusundan biraz fazladır herhâlde- aşağı yukarı
Trabzon’un nüfusu kadar… Yani 81 ilimizden ortalama bir ilimizin tamamının
hürriyetini tahdit etmiş durumdayız. Bunun yanında, bunun 1,5 katı da denetimli
serbestlikle ortalıkta gezdirdiğimiz 450 bin civarında insan var. Yani
hürriyeti tahditli neredeyse 1 milyona yakın insan yarattık ve bununla övünür
hâldeyiz. 
Şimdi,
buraya küçük illerin milletvekilleri çıkıyor; bir önceki bütçe döneminde de
çıkmıştı, iline cezaevi yapılmış. Fabrikalar kapatılmış, taşıma
organizasyonları yok edilmiş, çıktı burada milletvekili, dedi ki: “Sayın
Bakanım, çok teşekkür ediyorum, bizim ilimize cezaevi yaptınız.” Ya, var mı
böyle bir mantık? Bütün üretimi yok edeceksiniz, sosyal yapıyı bozacaksınız,
ekonomik yapıyı bozacaksınız, aç insanlar ordusu yaratacaksınız, sonra da
onların işleyeceği suçların ihtimaline binaen -işlenmiş/işlenmemiş- cezaevleri
kuracaksınız ve bir milletin temsilcisi de gelecek burada “Bizim ilime cezaevi
yaptınız. Orada yatıracağınız insan eti üzerinden benim ilimde yaşayan insanlar
beslenecek.” diyecek. Var mı böyle bir mantık, var mı böyle bir iktidar! (CHP
sıralarından “Bravo” sesleri, alkışlar) 
Cezaevlerinde
sorunlar çok, sağlık sorunları var, ulaşım sorunları var, cezaevlerinin
içerisinde hak ihlalleri söz konusu. Bunların çoğunun Sayın Bakana da çok
intikal ettiğini düşünmüyorum ama soru önergeleriyle dile getirdiklerimizin de
yıl içerisinde hiçbirinin cevabı dönmüyor. Sayın Bakana, bu konuyla ilgili,
bürokratlarını gözden geçirmesini tavsiye ederim. Kendisinin iyi niyetine
sonuna kadar inandığımı tekrar ediyorum. 
Efendim,
bu yapı nereden çıktı? Bu yapı, tek adam rejiminden çıktı. O tek adam rejimi ne
yaptı biliyor musunuz? Farklı bir yargı oluşturdu ve yakın tarihte, az önce
konuştuğumuz olayları yaşadık. Sayın Bakan bu beyanda bulunduğunda, arkasından
bir HSK üyesi gitti, HSK’de Teftiş Kurulunun Başkanı gitti ve ortaya çıktı ki
Sayın Bakan bir genelge göndermiş, FETÖ’yle mücadele etmek istiyor, davaların
açılmasını istiyor ama bu arkadaşlarımızın eli ayağı bu işlerin içerisinde.
Sayın Bakanın bu tavrından sonra 2 cumhuriyet savcısı açığa alındı, onlar on
yıla kadar mahkûmiyet istemiyle yargılanıyorlar, bu ilişkilerin içerisinde
oldukları ortaya çıktı. Aynı zamanda bu savcıların birisi de Sayın
Cumhurbaşkanının yanında gezdirdiği Fettah Tamince’yle ilgili takipsizlik
kararı veren savcıdır arkadaşlar. Bu FETÖ bağlantısıyla ilgili, bu ilişkilerle
ilgili, kirli ilişkilerle ilgili yargılanacak olan savcı, Fettah Tamince’yle
ilgili de takipsizlik kararını veren savcıdır arkadaşlar. Tamince’de Sayın
Cumhurbaşkanımızın yanında konumlandırılmış. Sonra ne yapıyoruz? Sonra
kalkıyoruz, dünyanın en barışçıl eylemini yapan kadınlarımızı -Şili’den
Türkiye’ye kadar- hiçbir sorunla karşılaşmayan bir eylemi, alıyoruz, yasa dışı
ilan ediyoruz, gözaltına alıyoruz, onları daha sonra yurt dışı çıkış yasağıyla
beraber yargılamaya kalkıyoruz. FETÖ’yle bağlantısı olanlar savcılık yapıyor
-başka bir konuşmamda hâkimlik yaptığını da söylemiştim- FETÖ’yle ilişkisi olan
iş adamı Sayın Cumhurbaşkanının yanında konumlanıyor, Sayın Adalet Bakanı
feryat ediyor. 
(Mikrofon
otomatik cihaz tarafından kapatıldı) 
BAŞKAN
– Sayın Aydoğan, sözlerinizi tamamlayın.
TURAN
AYDOĞAN (Devamla) – Şimdi sıralarımızda oturan 2 Bakandan 1’i -hoş geldiler
diyorum- ekonomiyi bozuyor, diğeri de onun bozduğu ekonomiden kaynaklı zor
durumda kalan çek mağdurlarına, ekonomik suç işleyenlere, ekonomik nedenlerle
“dolandırıcı” adı altında olarak tasnif edilmiş olanlara cezaevi açıyor. Bu
arada bir şey daha yapıyor; bu FETÖ’cülere çok dokunmuyor ama yurtsever bütün
bilim adamlarını önce KHK’yle görevden alıyor, sonra, yüksek yargı kararları
ortaya çıktıktan sonra da hâlâ ve hâlâ ölü vaziyette devam ettiriyor,
görevlerine iade etmiyor, bu ülkenin üretim mekanizmalarıyla oynuyor, bu
ülkenin adaletini sıfırlıyor. Şimdi, bu yapıya baktığımız zaman, siz on yedi
yıldır züccaciye dükkânının her tarafını parçaladınız. Sizden bir istirhamım
var; gider ayak helalleşmemiz kolay olacak şekilde davranın artık, bu işi
zorlaştırmayın, biraz mülayim olun. Helalleşeceğiz yakın tarihte, sizi
göndereceğiz, yolunuz açık olsun. 
Saygılar
sunuyorum. (CHP sıralarından alkışlar)
BÜLENT
TURAN (Çanakkale) – Darbe sonrası FETÖ’yü CHP büyüttü.
BAŞKAN
– İstanbul Milletvekili Sayın Zeynel Emre, buyurun. (CHP sıralarından alkışlar)

CHP
GRUBU ADINA ZEYNEL EMRE (İstanbul) – Sayın Başkan, değerli milletvekilleri;
hepinizi saygıyla selamlıyorum. 
Değerli
arkadaşlar, bugün yargının teknik düzlemde tartışılması gereken çok başlığı
var. Bütçe kalemlerinin tutarları, yargılama giderlerinin dağılımı, işlem
akışları, bilişim altyapısının güncellenmesi ve benzeri birçok başlığı burada
tartışabiliriz. Ancak içinde bulunduğumuz, içine düşürüldüğümüz durumu
anlayabilmek için bunlar tali meseleler, esas meseleyi konuşmak lazım. Bizim
çok daha önemli bir sorunumuz var -ana sorun- o da şu: Türkiye’de çağdaş
anlamıyla bir yargı organı maalesef yok. Bakın, burada ideolojik bir kimlikle
bunu dile getirmiyorum, lütfen samimiyetimize inanın. Sosyal demokrat da
olsanız, liberal de olsanız, muhafazakâr da olsanız, milliyetçi de olsanız
sonuç itibarıyla sanıyorum herkes bir devletin varlığını sürdürmesi için
toplumun saygı ve güven duyduğu bir yargı organının olmasını ve buna herkesin
inanmasını bekler. Herkes kendine sorsun: “Yargıdan ne bekleriz, nasıl olmasını
isteriz?” Bu aslında teknik bir alan da değil, hukukçu olmaya da gerek yok.
Samimiyetle, dürüstlükle beraber düşünelim üstünde. Basitçe sayıyorum: 
1)
Tarafsız ve bağımsız olmasını bekleriz. Yani kimsenin kimliğine bakmadan
herkese eşit muamele etmesini ve hiçbir makam ve mevkiden talimat almamasını
bekleriz. 
2)
Yargı yetkisini kullanan kişilerin yürürlükteki yasalara uymasını yani halkın
doğrudan yetkilendirdiği bu Meclisin iradesini tanımasını isteriz. 
3)
Yargının kendi geliştirdiği içtihatlara ve pratiklere uymasını yani
öngörülebilir olmasını bekleriz. 
4)
Etkin ve çağdaş olmasını, hızlı karar almasını ve evrensel hukuk normlarına
uyumlu olmasını isteriz. 
Değerli
arkadaşlar; Allah aşkına samimiyetle cevap verin, bunlardan hangisine uyuyor
bizim yargının durumu? Yargının çok uzun değil, geçmişten çok örnek verebiliriz
ancak son bir iki aylık uygulamalarına dahi baktığımızda, hani hep diyoruz ya
böyle “Ya, artık yargıya ilişkin ne de olsa şaşırmayız.” diye, ama öyle şeyler
oluyor ki yargı, sağ olsun, bizi şaşırtmaya devam ediyor.
İsimlere
dava konularına girmeden birkaç örnek vereceğim. Amacım burada bir polemik
falan başlatmak da değil, nereye savrulduğumuzu izah edebilmek. Bakın,
milletvekili olmadan önce ceza avukatlığı yapıyordum. Bir: Ceza yargılamasında
bir mahkemenin karar verip dosyadan el çektikten sonra herhangi bir şekilde
vermiş olduğu tahliye kararına karşı itiraz edip de başka bir ilk derece
mahkemesinin ona ilişkin karar verdiğine hiç şahit olmamıştık; bunu yaşadık.
İki:
Savcılar iddianame yazar, iddianameler kabul edilir, sanık yargılanır. Sanık
yargılandıktan sonra aynı iddialara ilişkin savcılar bir daha işlem yapamaz
değerli arkadaşlar, en temel kuraldır bu. Yani şayet böyle olacaksa hakimlere
ne gerek var? Hazır bütçeyi konuşuyoruz, bütçeden tasarruf yapalım, hâkimliği
kaldıralım, savcılar iddianame yazsın, kendi çalsın kendi oynasın, istediği
karar versin. Bu da oluyor mu? Oluyor. 
Son
dönemde, yine, sosyal medya suçlarında ciddi artış olduğunu gözlüyoruz ancak
orada da şöyle bir ilginçlik var: Bakın, hemen hemen aynı tarihlerde aynı
kelimelerle, aynı “tweet”leri atan 2 benzer durumdaki kişiyle ilgili birine
aynı yargı çok ağır cezalar verebiliyor, diğerine hiçbir şey olmuyor. Sorun,
neden ne diye baktığımızda, neden ne? Tek kriter burada “tweet” atan kişinin
bugünkü siyasi pozisyonu; başka bir neden yok. (CHP sıralarından alkışlar)
Anayasa Mahkememiz, dosyaları rüzgârın şiddetine göre ele alıyor. Bakın, eğer
rüzgâr çok şiddetliyse o dosyalara asla elini sürmüyor. Eğer sürmek zorunda
kalırsa da pekâlâ kendi içtihatlarının tersine kararlar verebiliyor. 
YSK’ye
gelince, sağ olsun, o da son seçimde kendi rüşdünü ispatladı, yıllardır
yerleşmiş içtihatların tam tersinde davranabildi. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Emre. 
ZEYNEL
EMRE (Devamla) – Şimdi, değerli arkadaşlar, tüm bu yaşananların bir temel, kök
sebebi var, o da şu: Yargı bir bütün olarak siyasi iktidara tabi durumda, yargı
karar verirken “Acaba saray ne der?” diye düşünüyor, saraydan nasıl bir rüzgâr
eserse öyle karar veriyor. Belki bugün bu durumdan hoşnut olanlar vardır
aranızda, belki, geçmişte olduğu gibi “Ne güzel, siyasi iktidar da bizim, yargı
da bizim, Allah verdikçe veriyor.” diyenleriniz vardır fakat asla şunu
unutmayın: Siyasi iktidarın uzantısı olmuş, bunu içselleştirmiş bir yargı
kurumu, asla, sadece bugünün sorunu olamaz.
Bakın,
adalet, sadece hak ve özgürlükler olarak ele alınamaz. Adalet sağlanmadan bütçe
düzelmez. Bugün Türkiye’de yüzde 10’a yakın faizler var mı? Var, değil mi?
Dünyanın birçok ülkesinde, Avrupa’da da eksilerde faizler var. Türkiye’ye para
akması lazım. Türkiye’ye para akmadığı gibi, bizim o çok mahir, yetenekli iş
insanlarımız türlü cinliklerle paralarını yurt dışına götürüyorlar. 
(Mikrofon
otomatik cihaz tarafından kapatıldı) 
BAŞKAN
– Sayın Emre, teşekkür ediyorum. 
ZEYNEL
EMRE (Devamla) – Son cümlem. 
Değerli
arkadaşlar, bütçeyi düzeltmek istiyorsak önce yargıyı düzeltmemiz lazım,
yargıyı düzeltmek için de bağımsız kılmak lazım. 
Teşekkür
ederim. (CHP sıralarından alkışlar) 
BAŞKAN
- İstanbul Milletvekili Sayın Mustafa Sezgin Tanrıkulu, buyurun. (CHP
sıralarından alkışlar) 

CHP
GRUBU ADINA MUSTAFA SEZGİN TANRIKULU (İstanbul) –Sayın Başkan, değerli
milletvekilleri; yine, en sonda söyleyeceğimi en baştan söyleyeyim: Hukuk
askıda, insan hakları da ayaklar altında. Evet, insan haklarının bütün
kategorilerinde ağır ihlaller var, bu ihlaller başlığı altında bugün Adalet
Bakanlığı bütçesini konuşuyoruz. 
Biraz
önce söylendi ama ben de söyleyeyim. 132 bin kanun hükmünde kararnameyle
yapılan işlem var ve bunlardan yaratılan mağduriyet var. Biraz önce ifade
edildi, cezaevlerinde 286 bin kişi var, cezaevlerinin kapasitesi 60 bin. Denetimli
serbestlik ve adli kontrolü sayarsak, 1 milyon insan şu anda bir vesileyle ceza
sistemiyle karşı karşıya. 
Yaşam
hakkı ihlalleri… Bakın, sadece bu yıl 7 insan Ankara’da ve Antalya’da zorla
kaybedildi; 6’sı ortaya çıktı, 1’i hâlen kayıp. En ağır insan hakları
ihlalleridir. Diğer yaşam hakkı ihlalleri olan iş cinayetlerinde, bu yıl 1.606
kişi, kadın cinayetlerinde 305 kişi öldü. TİHV’in rakamlarına göre, sadece bu
yıl Türkiye İnsan Hakları Vakfına 840 kişi başvurdu, işkence gördüğü
iddiasıyla. Bakan, geçen gün cevap vermiş, ben tekrar tekrarlıyorum. Kamu
görevlisine direnme suçundan 2018 yılında başlatılan soruşturma sayısı 168 bin,
168 bin. Bu rakamın fazla olmasının tek nedeni var, işkence suçu bununla
gizleniyor. Yoksa yurttaşlarımız polise, jandarmaya karşı cesaret hapı içip
gördükleri yerde direnmiyorlar. Gördükleri her yerde ama her yerde baskı
görüyorlar. 
İfade
özgürlüğü rakamları… TMK’nın 6’ncı ve 7’inci maddelerinden: 2018 yılında
başlatılan soruşturma sayısı 46 bin, açılan dava sayısı 17 bin. 
Toplantı
ve gösteri yürüyüşü hakkı… Hiç kimsenin, Türkiye’de, bu Meclisin önü de dâhil
olmak üzere, hiçbir yerde silaha başvurmadan, şiddete başvurmadan gösteri
yapma, toplantı yapma hakkı yok, hiç kimsenin; böyle büyük baskı altında. Evet,
peki, yurttaşlarımız ne düşünüyor? Daha dün Uluslararası Af Örgütünün İnsan
Hakları Algısı Araştırması yayımlandı, Metropoll şirketiyle beraber yapmışlar:
Yurttaşlarımızın yüzde 82’si temel hak ve özgürlüklerin ihlal edildiğini
düşünüyor, yurttaşlarımızın yüzde 82’si. Yine, yurttaşlarımızın yüzde 54’ü
insanların haklarını eşit bir biçimde kullanamadığını düşünüyor. Yine,
yurttaşlarımızın yüzde 52’si düşüncelerini ifade etme olanaklarından yoksun
olduklarını söylüyorlar. 
Tam
da bu ortamda, bütün bunlara cevap vermesi gereken, insan hakları algısını en
yükseğe çekmesi gereken kurum, Türkiye İnsan Hakları ve Eşitlik Kurumu var ama
kurgulandığından bu yana, majestelerinin İnsan Hakları Kurumu olarak kurgulandı
ve o şekilde faaliyet gösteriyor. 2016 yılında kurulmasının tek gerekçesi var;
vize muafiyeti ve AB’ye ve diğer ülkelere karşı “Bakın, sizde de bu kurum var,
bizde de bu kurum var.” dedirtmek. Bu kadar ağır insan hakları ihlallerinin
olduğu bir ortamda kuruma yapılan başvuru sayıları bunu çok açık bir biçimde
ortaya koyuyor.
Sayın
Bakan, iki şey söyleyeceğim Avrupa İnsan Hakları Mahkemesi kararlarıyla ilgili
olarak. Bakın, insanlar cezaevi yollarında ölüyorlar, yaralanıyorlar. İnsanları
bulundukları yerden, yargı çevresinden kilometrelerce öteye götürüyorsunuz,
orada tutuyorsunuz; bunun adı, çok açık bir biçimde, düşman ceza hukukudur,
düşman ceza hukuku. 
Bakın,
17 Eylül 2019 tarihinde, Avrupa İnsan Hakları Mahkemesi, bu konuyla ilgili
olarak “Avşar ve Tekin/Türkiye kararı”nda Türkiye’yi mahkûm etti, “Yurttaşları
bulundukları yerlerden uzak yerde tutamazsınız.” dedi ve bunu, özel yaşama
saygı hakkının ihlali olarak kabul etti. Geçtiğimiz hafta pazartesi günü
Selahattin Demirtaş’ın yakınları Diyarbakır’dan Edirne’ye giderken Çorlu’da
kaza geçirdiler. Bunu hangi vicdanla açıklıyorsunuz Avrupa İnsan Hakları
Mahkemesinin bu kararına rağmen? Bakın, bu şekilde binlerce insan var ve
yüzlerce ölüm var bugüne kadar, en ağır insan hakları ihlallerinden bir tanesi.

Diğeri:
Türkiye 80’li yıllarda, 90’lı yıllarda çok ağır koşullardan geçti. 89’dan bu
yana, otuz yıl, Avrupa İnsan Hakları Mahkemesinin yargı yetkisini kabul
etmişiz. Her madde çok ağır biçimde ihlal edildi ama ihlal edilmeyen tek bir
madde vardı Avrupa İnsan Hakları Mahkemesinin kararlarında, o da sözleşmenin
18’inci maddesiydi.
(Mikrofon
otomatik cihaz tarafından kapatıldı)
BAŞKAN
– Sayın Tanrıkulu, sözlerinizi tamamlayın.
MUSTAFA
SEZGİN TANRIKULU (Devamla) – Demirtaş kararında, Avrupa İnsan Hakları
Mahkemesi, yargının siyaset amacıyla kullanıldığını söyledi. Mahkemeleriniz bu
karara karşı direndi, sekiz ay, dokuz ay bu karara uymadılar. Dün ne oldu?
Sayın Bakan, Osman Kavala davasında da Avrupa İnsan Hakları Mahkemesi,
sözleşmenin 18’inci maddesinin ihlal edildiğine karar verdi.
Bakın,
bu cumhuriyetin yurttaşı olarak mahkemenin böyle bir karar vermesinden ben
hicap duyuyorum. Siz hicap duyuyor musunuz Türkiye’yi bu duruma getirmekten?
(CHP sıralarından alkışlar) 
Bu
ihlal kararı hangi ülkelere ilişkin verilmiş bugüne kadar, bir bakın sadece.
Yargıyı bu noktaya getirdiniz. Dolayısıyla, bu dönemin Bakanı olarak
adlandırılmak istemiyorsanız en azından bu kararlara uyun ve insan hakları
konusunda doğru adım atın.
Ben
hepinizi saygıyla selamlıyorum. (CHP sıralarından alkışlar)
ÖZGÜR
ÖZEL(Manisa) – Sayın Başkan, kısa bir söz talebim var efendim. 
BAŞKAN
- Yani, Sayın Turan cevap vermiyor, siz dayanamıyorsunuz bu sefer. 
Sayın
Özel, buyurun.



ÖZGÜR
ÖZEL (Manisa) – Sayın Başkan, Adalet Bakanlığıyla ilgili konuşmacılarımızdan, 6
arkadaşımızdan sonuncusunu dinledik ve otuz beş dakika bunun üzerinde konuştuk,
adaletin sorunları bu kısa sürede ancak bu kadar iyi özetlenebilirdi. 
Söz
alma sebebim şu aslında: Partimiz, bütçe çalışmalarına katkı sağlamak,
Türkiye’deki adalet sorununun altını çizmek ve bu konuda Bakanlığa yön
gösterici bir muhalefet yapma anlayışıyla, hukuk politikalarından sorumlu Genel
Başkan Yardımcımız Muharrem Erkek başkanlığında Adalet ve Anayasa Komisyonu
üyelerimiz, yirmi günlük bir çalışmayla, 221 sayfalık bir rapor hazırladı,
adını “Adaletin Kara Kaplı Defteri: Türkiye’de Adaletin Sorunları, Yetersiz
Bütçesi Ve Kurumların Çöküşü” koydu.
(Mikrofon
otomatik cihaz tarafından kapatıldı.)
BAŞKAN
– Buyurun.
ÖZGÜR
ÖZEL(Manisa) – Bunu, 6 konuşmacımızdan sonra, Sayın Bakana takdim ediyoruz.
Çalışmalarına katkı sağlayacak, burada dile getirdiğimiz ve dile
getiremediğimiz eleştirilerimizin altındaki somut verileri, kanıtları ve en
önemlisi de acil beklenen çözüm önerilerini takdim ediyoruz. 
Genel
Kurulun bilgilerine arz ederim efendim. 
BAŞKAN
– Rica edeyim, onu ara verdiğimizde takdim edin.
Bir
de milletvekillerimiz Sayın Bakanları selamlamak isterlerse de yine, ara
verdiğimizde lütfen o işi yapsınlar. 

KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) ADALET BAKANLIĞI (Devam)
1) Adalet Bakanlığı 2020 Yılı Merkezî Yönetim Bütçesi
2) Adalet Bakanlığı 2018 Yılı Merkezî Yönetim Kesin Hesabı
B) YARGITAY (Devam)
1) Yargıtay 2020 Yılı Merkezî Yönetim Bütçesi
2) Yargıtay 2018 Yılı Merkezî Yönetim Kesin Hesabı
C) DANIŞTAY (Devam)
1) Danıştay 2020 Yılı Merkezî Yönetim Bütçesi
2) Danıştay 2018 Yılı Merkezî Yönetim Kesin Hesabı
Ç) CEZA İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza İnfaz Kurumları ile Tutukevleri İşyurtları Kurumu
2020 Yılı Merkezî Yönetim Bütçesi
2) Ceza İnfaz Kurumları ile Tutukevleri İşyurtları Kurumu
2018 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2020 Yılı Merkezî Yönetim Bütçesi
2) Türkiye Adalet Akademisi 2018 Yılı Merkezî Yönetim Kesin
Hesabı
E) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2020 Yılı Merkezî Yönetim
Bütçesi
2) Hâkimler ve Savcılar Kurulu 2018 Yılı Merkezî Yönetim
Kesin Hesabı
F) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2020 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2018 Yılı Merkezî Yönetim Kesin Hesabı
G) KİŞİSEL VERİLERİ KORUMA
KURUMU (Devam) 
1) Kişisel Verileri Koruma
Kurumu 2020 Yılı Merkezî Yönetim Bütçesi
2) Kişisel Verileri Koruma
Kurumu 2018 Yılı Merkezî Yönetim Kesin Hesabı
Ğ) HAZİNE VE MALİYE
BAKANLIĞI (Devam)
1) Hazine ve Maliye Bakanlığı
2020 Yılı Merkezî Yönetim Bütçesi
2) Hazine ve Maliye Bakanlığı
2018 Yılı Merkezî Yönetim Kesin Hesabı
H) GELİR İDARESİ BAŞKANLIĞI
(Devam)
1) Gelir İdaresi Başkanlığı
2020 Yılı Merkezî Yönetim Bütçesi
2) Gelir İdaresi Başkanlığı
2018 Yılı Merkezî Yönetim Kesin Hesabı
I) KAMU İHALE KURUMU (Devam)
1) Kamu İhale Kurumu 2020 Yılı
Merkezî Yönetim Bütçesi
2) Kamu İhale Kurumu 2018 Yılı
Merkezî Yönetim Kesin Hesabı
İ) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2020 Yılı Merkezî Yönetim Bütçesi
2) Özelleştirme İdaresi
Başkanlığı 2018 Yılı Merkezî Yönetim Kesin Hesabı
J) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2020 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu
2018 Yılı Merkezî Yönetim Kesin Hesabı
K) TÜRKİYE İSTATİSTİK KURUMU (Devam)
1) Türkiye İstatistik Kurumu 2020 Yılı Merkezî Yönetim
Bütçesi
2) Türkiye İstatistik Kurumu 2018 Yılı Merkezî Yönetim Kesin
Hesabı
L) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2020 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2018 Yılı Merkezî Yönetim Kesin Hesabı
M) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Kesin Hesabı
N) SERMAYE PİYASASI KURULU
(Devam)
1) Sermaye Piyasası Kurulu
2020 Yılı Merkezî Yönetim Bütçesi
2) Sermaye Piyasası Kurulu
2018 Yılı Merkezî Yönetim Kesin Hesabı
O) MİLLÎ SAVUNMA BAKANLIĞI (Devam)
1) Millî Savunma Bakanlığı 2020 Yılı Merkezî Yönetim Bütçesi
2) Millî Savunma Bakanlığı 2018 Yılı Merkezî Yönetim Kesin
Hesabı
BAŞKAN – İstanbul Milletvekili Sayın Mehmet Akif
Hamzaçebi, buyurun. (CHP sıralarından alkışlar)
CHP GRUBU ADINA MEHMET AKİF HAMZAÇEBİ (İstanbul) –
Sayın Başkan, değerli milletvekilleri; Hazine ve Maliye Bakanlığı bütçesi
üzerinde konuşmama başlarken sizi sevgiyle saygıyla selamlıyorum. 
Türkiye Büyük Millet Meclisi Başkanlığına bu bütçe
sıralaması nedeniyle çok teşekkür ediyorum. Önce Adalet Bakanlığı bütçesini
koymuşlar, sonra Hazine ve Maliye Bakanlığı bütçesi geliyor; burada ince bir
mesaj var, “Hukuk yoksa ekonomi yok, üretim yok.” demek istiyorlar. (CHP
sıralarından alkışlar)
Değerli milletvekilleri, ekonomi politikasının amacı
kalkınma ve büyüme yoluyla refahı artırmaktır. Refahı artırmaktan amaç, başta
dar gelirliler ve yoksullar olmak üzere, millî gelirden yeterince pay
alamayanlar olmak üzere toplumun tüm kesimlerinin yaşam kalitesinin
yükseltilmesi, huzurunun ve mutluluğunun artırılmasıdır. Refah artışı gelir
artışıyla, servet artışıyla, gelir ve servetten meydana gelen artışların adil
bir şekilde dağıtımıyla meydana gelir. 2020 yılı bütçesini konuşurken ekonomi
konusunda, ekonomi politikasında yapmamız gereken halkın refahı ve mutluluğu
artmış mı, halk huzurlu mu, geleceğe güvenle bakıyor mu, bunları
değerlendirmektir. Ben de zamanın izin verdiği ölçüde bunu değerlendireceğim. 
Değerli
milletvekilleri, 2020 yılı bütçesini konuşuyoruz, 2019 yılı henüz sona ermedi.
2018 yılı rakamlarına baktığımızda, kişi başına düşen millî gelirin 9.693 dolar
seviyesinde olduğunu görüyoruz. Refah artışını ölçebilmek için kişi başına
düşen millî gelire bakmamız lazım, öncelikle bunu yapmak lazım. O nedenle
buradan başlıyorum. Bu rakam “Neye eşit?” derseniz, bu rakam tam on iki yıl
öncesinin kişi başına geliri olan 9.656 dolara eşit yani biz 2018 yılında 2007
yılının kişi başına gelir seviyesini yakalamışız veya oralarda kalmışız. 2019
yılı kriz yılı, durum daha da kötü, 2019 yılında kişi başına gelir 9.089 dolar.
Evet, bunu iktidar krizle açıklayacak, Sayın Hazine ve Maliye Bakanı, krizle
açıklayacak “Buradan çıkmak için çalışıyoruz.” diyecek. 2020 yılı kişi başına
gelir tahmini nedir? 9.738 dolar, bu da 2007 yılının gelirine eşittir aşağı
yukarı. “Efendim, krizden yeni çıkıyoruz; elbette, 2020 yılında kimse büyük
gelir artışı beklemesin, bu doğaldır.” Peki, 2022 yılında kişi başına gelir ne
olacak diye bakalım; 2022 yılının kişi başına gelir tahmini 10.534 dolar. Bu
rakam neye eşit? 2010 yılının kişi başına geliri olan 10.560 dolara eşit yani
cumhuriyetin 100’üncü yılına bir yıl kala, 2022 yılında biz on üç yıl öncesinin
gelirini topluma vadediyoruz. Sayın Hazine ve Maliye Bakanının, Sayın
Cumhurbaşkanının topluma 2022 yılı için vadettiği refah seviyesi, gelir
seviyesi on iki yıl öncesini gösteriyor. 
Peki,
2011 seçimlerinden sonra Sayın Erdoğan ne demişti? 2023 yılı cumhuriyetin 100’üncü
yılı hedeflerini açıklamıştı “500 milyar dolarlık ihracat, 2 trilyon dolarlık
millî gelir, 25 bin dolarlık kişi başına gelir.” demişti. Nedir 2022 yılı için
rakam, vadedilen rakam? 10.534 dolar. Bunun anlamı nedir? Ekonomi politikası
başarısızdır, ekonomi politikası iflas etmiştir. Bunu sadece bugünkü Sayın
Hazine ve Maliye Bakanının sorumluluğuna bırakmıyorum, bugüne kadar ekonomiyi
yönetmiş hangi bakanlar var ise bütün AK PARTİ hükûmetlerinin sorumluluğudur;
en başta da dönemin Başbakanı, bugünün Cumhurbaşkanı Sayın Erdoğan’ın
sorumluluğudur. (CHP sıralarından alkışlar)
Şimdi,
değerli arkadaşlar, neden sadece bugünkü Sayın Bakanın sorumluluğunda değildir
dedim? Şu tablo bunu gösteriyor. Biraz büyük oldu, kırtasiyeci dedi ki:
“Ağabey, bu çok önemli bir konu, biraz büyük yapayım.” “Olur, mahzuru yok.”
dedim. Bakın, Türkiye dış kaynak girişi sağlıyorsa ekonomik büyüme
gerçekleştiriyor, yurt dışından kaynak gelmiyorsa ekonomik büyüme
gerçekleştiremiyor arkadaşlar; bu, onu özetliyor. Buradaki kırmızı çizgi
sermaye hareketidir yani Türkiye’ye gelen yabancı sermayeyi, doğrudan yabancı
kaynak girişini ifade ediyor. Bu kaynağın azaldığı yıllarda -şu lacivert çizgi
büyümeyi gösteriyor- dışarıdan kaynak girişi azalmışsa büyüme de dibe vuruyor.
Bakın, 2001 krizi şurada, kaynak girişi eksi; tam tersine, Türkiye’den kaynak
çıkışı var, büyüme de eksi 6’ya gelmiş. 2009 krizinde kaynak girişi aşağı
inmiş, büyüme eksi 4,7. Yıl 2018, 2019; durum farklı değil. Dışarıdan para
gelmiyorsa ekonomik büyümeyi sağlayamıyoruz. Ekonomi böyle bir kısır döngünün
içerisinde, Sayın Hazine ve Maliye Bakanı çok sayıda program açıklıyor ama
bunların hiçbiri derde deva değil, sabun köpüğü gibi hemen kaybolup gidiyor.
Ekonomi anlayışını değiştirmek lazım; maalesef, bugüne kadarki AK PARTİ kadroları
bunu gerçekleştirecek nitelikte olmadılar, bunu kabul etmek lazım değerli
arkadaşlar, başarısız bir ekonomi yönetimi var.
Sayın
Cumhurbaşkanı diyor ki: “Dolarlarınızı Türk lirasına çevirin.” Lafla olmuyor.
Bu da “dolarizasyon” dediğimiz tablo, bankalardaki yabancı mevduatın toplam
mevduata oranı; bakın, yüzde 50’yi aşmış, 2019’da yüzde 50’nin üzerinde. Peki,
Sayın Cumhurbaşkanı birkaç yıldır bunu söylüyor “Dolardan çıkın, TL’ye dönün.”
diyor ama dönmüyor vatandaş. Peki, Sayın Cumhurbaşkanının bunu söylemediği
yıllarda, örneğin 2011’de, 2010’da niye dolar mevduatı düşük, yüzde 28’lerde?
Ekonomide güven var, o yıllarda dışarıdan para da geliyor. Şimdi hem ekonomide
güveni kaldıracaksınız yani hukuku yok edeceksiniz hem de ekonomik büyüme
sağlayacaksınız, refah artışı sağlayacaksınız; bu mümkün değil arkadaşlar. 
Türkiye
ekonomisinin üçüz açık sorunu vardır: Cari açık, tasarruf açığı, bütçe açığı.
Cari açık eşittir tasarruf açığı, onun bir başka yönüdür. Bu politikalarla
buradan çıkış mümkün değildir. Sayın Bakan “Cari fazla verdik.” diye övünüyor.
Niye fazla veriyoruz? Makine, teçhizat yatırımı yapamıyoruz, ithalatı
yapamıyoruz, o nedenle cari fazla veriyoruz. “Faizler düştü, yatırımlar
artacak.” dendi, artıyor mu? Artmıyor. 2000-2008 döneminde Türkiye’de reel
faizler yüzde 10 seviyesindeydi, yatırım artış hızı yüzde 15’di. Bugün reel
faizler sıfıra yakın, yatırım artış hızı ne? Yok, yatırım azalışı eksi yüzde
15. Tablo bu.
Vergi
denetimiyle ilgili bir değerlendirme yapmak istiyorum. Sayın Bakanın Plan ve
Bütçe Komisyonundaki konuşmasını tutanaklardan okudum. Sayın Bakana
üzüntülerimi ifade ediyorum. Kendilerine etrafındaki ekibi diyormuş ki: “İyi ki
siz Maliye kökenli değilsiniz.” Yani sizin meslek taassubunuz yok, kurum
taassubunuz yok. Yani ne diyeyim? Sonra, Sayın Bakan övünüyor, elektronik
fatura, elektronik muhasebe, elektronik vergi dairesi, internet vergi dairesi,
interaktif vergi dairesi... Sayın Bakan, onlar, meslek taassubu, kurum taassubu
olan o kişiler tarafından gerçekleştirildi sizden önceki dönemlerde. ( CHP
sıralarından alkışlar) 
Sayın
Bakan vergi denetimiyle övünüyor, kendisi öyle bilgilendiriliyor çünkü.
Kendisinin de bunu “check” etme imkânı yok, önüne ne konulursa kabul ediyor
maalesef. Sayın Bakan, lütfen bakın, eski yıllara bakın. Bakın, şu eski
yılların yıllık ekonomik raporu, 269 sayfa, 2009 yılı. Burada her şey var vergi
yükünden diğer rakamlara kadar. Nedir 2019 Yılı Yıllık Ekonomik Raporu? 68
sayfa. Bu Rapor giderek yok olacak. “Bu sene bunu ben hazırlamadım,
Cumhurbaşkanlığı hazırladı.” diyecek, önemli değil, bugüne kadar bunların
hepsini Hazine ve Maliye Bakanlığı hazırlıyordu. Yıllık ekonomik raporda hiçbir
bilgi yok. Eski yıllara gidin, oralardan… İşte bunu o “meslek taassubu”
dediğiniz, “İyi ki Maliye kökenli değil.” diyenler var ya size, o Maliye
kökenli olanların hazırladığı yıllık ekonomik rapor bunlardır. 
Sayın
Bakan övünüyor, diyor ki: “Vergi denetiminde şunları yaptık, bunları yaptık.”
Bunları tarihsel reform olarak nitelendiriyor.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen Sayın Hamzaçebi.
MEHMET
AKİF HAMZAÇEBİ (Devamla) – Maliye idaresinde 3 büyük reform vardır: Kazanç
vergilerinden gelir vergilerine geçiş; KDV’ye geçiş, onun tamamlayıcısı ÖTV’ye
geçiş, AB’ye uyum vergileridir; bir de Gelir İdaresinin otomasyona geçişi. Ben,
onun dışında, o tarihten bu yana bir reform görmüş değilim.
Vergi
denetimi: Şu anda 8.187 vergi müfettişi var. Ne denetim yapmış bunlar?
İnceledikleri mükellef sayısına, inceledikleri matraha, tarhını istedikleri
vergi tutarlarına baktığımızda 2009 yılının gerisinde kalıyor. 2009 yılında 1
inceleme elemanı ortalama 8 mükellefi incelerken şimdi 1 inceleme elemanı 5
mükellefi inceliyor. Bugünkü vergi müfettişleri bunu yapamaz mı? Yapar. Yapar
ama her yılı matrah artırımına soktunuz, denetlenecek bir yıl bırakmadınız
Sayın Bakan, denetlenecek bir yıl bırakmadınız. (CHP sıralarından alkışlar) 
Maliye
Teftiş Kurulu ve Hesap Uzmanları Kurulunu kapattınız, bindiğiniz dalı kestiniz.
(Mikrofon
otomatik cihaz tarafından kapatıldı)
Sonra,
bu vergi müfettişleriyle ilgili “Bunlar yaşlı zaten…”
Son
cümlelerimi söyleyebilir miyim Sayın Başkan?
BAŞKAN
– Buyurun.
MEHMET
AKİF HAMZAÇEBİ (Devamla) – Nezaketinize çok teşekkür ediyorum Sayın Başkan.
Kendi
vergi müfettişlerinizi Plan ve Bütçe Komisyonunda eleştiriyorsunuz; ben de
oralardan geldim, hassasiyetim biraz da bundandır. Bunlar yaşlı, emekli
olmalarını bekliyoruz, emekli olmuyorlar; peki, bir müfettiş emekli olmak
istiyor, aylardır emekli onayını imzalamıyorsunuz. Yakışıyor mu Sayın Bakan?
Kendi elemanlarınızı Türkiye Büyük Millet Meclisine şikâyet etmek bir bakanın
yapmayacağı bir şeydir. Hiçbir sayın bakandan kendi elemanlarını şikâyet eden
bir cümleyi ben bugüne kadar hiçbir bütçe görüşmesinde duymadım. (CHP
sıralarından alkışlar)
BAŞKAN
– Teşekkür ederim.
MEHMET
AKİF HAMZAÇEBİ (Devamla) – Çok teşekkür ederim, sağ olun. 
Teşekkür
ederim Sayın Başkan. 
Konuşmamı
bitirirken Genel Kurulu, hepinizi saygıyla sevgiyle tekrar selamlıyorum. (CHP
sıralarından alkışlar)
BAŞKAN
– Aydın Milletvekili Sayın Süleyman Bülbül…
Buyurun
Sayın Bülbül. 
CHP
GRUBU ADINA SÜLEYMAN BÜLBÜL (Aydın) – Sayın Başkan, değerli milletvekilleri;
Genel Kurulu saygıyla selamlıyorum. 
Özelleştirme
İdaresi Başkanlığının bütçe görüşmeleri için söz almış bulunmaktayım. 
Değerli
arkadaşlar, 2020 bütçesinin gerekçesinde özelleştirme hedeflerine yer verilmiş
olup 2002’den bu yana yapılan özelleştirmeler başarı olarak nitelendirilmiştir.
Şimdi burada bazı gerçekleri ortaya koyacağım 2002’den bu yana olan
özelleştirmelerde neler olduğu konusunda ama ben Milletvekili olarak
çekinmiyorum, halkımın da çekinmesini istemiyorum; biliyorsunuz, Hazine ve
Maliye Bakanımız Sayın Berat Albayrak “Birileri çıkacak isimlerinin başında
ekonomist, profesör yazan ama bu ülkeye zarar vermeye çalışan, nereye hizmet
etmeye çalıştığı, hangi tabloları çizerek, milleti korkutmaya, Türkiye
aleyhinde bir algı oluşturmaya çalışan bu kişilerin, terör eylemlerinde
gördüğümüz ekipten farkı yok.” demişti ya “terörist” olarak nitelendirmeye
kalkmıştı ya, şimdi ben burada konuşursam, eleştirirsem özelleştirmeyi… Sayın
Adalet Bakanına soruyorum: Acaba TMK 7/2’den mi yargılanacağım ya da TCK
220’den mi yargılanacağım? Bunu sormak istiyorum çünkü gerçekleri söylemek
istiyoruz. Dokunulmazlığı olan milletvekillerine gönderilen fezlekelerin haddi
hesabı yok, konuşanlara karşı yapılanların haddi hesabı yok. Dışarıda konuşmaya
başlıyoruz, polis çıkıyor; sesimizi çıkarmaya çalışıyoruz, cezaevi yolu
gözüküyor. Bunun hesabını da yarın soracağız. Sizler gidiyorsunuz, yarın
Cumhuriyet Halk Partisi iktidarında bunların hesabını soracağız. (CHP
sıralarından alkışlar)
Değerli
milletvekilleri, bakınız “özelleştirme” adı altında Türkiye'de yapılan vahşi
kapitalizmi açıkça görünüz arkadaşlar. 1986’dan 2019’a kadar 70,3 milyar
dolarlık özelleştirme yapılmış. Bunun 62,1 milyar doları ise AKP iktidarları
tarafından yapılmış. Neler yapılmış? SEKA’dan başlanmış, şeker fabrikalarından
devam edilmiş ve bu çerçevede milyonlarca işsiz, sendikasız işsizler, iş
cinayetleri oluşmuş; insanlar ekmek derdine düşmüş; şeker fabrikasında çalışan
işçilere “Özelleştirme yapıyoruz ama işten çıkarılmayacaksınız.” denmiş,
kandırılmış; ondan sonra, evlerine ekmek dahi götüremez duruma sokulmuş. 
Bakınız
arkadaşlar, 2004 yılında TEKEL’in içki bölümü Nurol-Limak-Özaltın-TÜTSAB ortak
girişimi olan Mey İçkiye 292 milyon dolara satılmış. Daha sonra bu ortaklık Mey
İçkiyi 810 milyon dolara Amerikalılara satmış ve son olarak Amerikalılar da Mey
İçkiyi 2 milyar 100 milyon dolara İngilizlere satmış. Ülkemizin zararı 1 milyar
800 milyon dolar. Biz buna millet malının yandaşlara peşkeş çekilmesi demeyelim
de ne diyelim arkadaşlar? (CHP sıralarından alkışlar) 
Bakınız
arkadaşlar, örnek veriyorum -AKP'nin kâr elde eden kuruluşlara karşı bakışı
şaşı- ÇAYKUR. Burada Karadenizli milletvekillerimiz var. Dünyada en çok çay
tüketilen ülke sıralamasında 1’inci sıradayız. AKP ne yaptı? ÇAYKUR’u 2017
yılında Varlık Fonu’na devretti. ÇAYKUR Varlık Fonu’na devredilmeden önce 82
milyon TL kâr ediyordu, Varlık Fonuna devredilmesiyle birlikte 2018’de 657
milyon TL zarar ederken 2019’un ilk altı ayında 369 milyon TL zarar etti.
Neden zarar etti? Kâhin olmaya gerek yok, zarara uğratacaksınız sonra “zarar
oluşturuyor” diye satacaksınız; bedavaya satacaksınız, olay bu. (CHP sıralarından
alkışlar) 
Bakınız arkadaşlar, BOTAŞ’ta ne oldu?
2016 yılında 7 milyon TL kâr elde ediyordu, Varlık Fonuna devredildi, 2,5
milyon zarar etti.
SALİH CORA (Trabzon) – Sen hiç çay
bahçesine girdin mi?
SÜLEYMAN BÜLBÜL (Devamla) - PTT ne oldu?
2016 yılında 471 milyon kâr ediyordu, 2018’de sadece 168 milyon kâr etti. Ama
bundan daha kötüsü, arkadaşlar, ülkemiz için stratejik öneme sahip, iletişimin
altyapısı olan TÜRK TELEKOM’u özelleştirecek kadar millîlikten, yerlilikten
çıktınız, Katarlılara ve Suudilere peşkeş çektirdiniz, arkadaşlar. (CHP
sıralarından alkışlar) Bakınız, TÜRK TELEKOM’da ne oldu arkadaşlar: Lübnanlı
Hariri ve Suudilere Türk TELEKOM’u peşkeş çektirdikten sonra onlar da devlete
olan özelleştirme borçlarını ödemediler, bir. İki, TELEKOM’un içini
boşalttılar. Üç, milyarlarca dolarlık batık krediyi yüklediler.
(Mikrofon otomatik cihaz tarafından
kapatıldı)
SALİH CORA (Trabzon) – TÜRK TELEKOM’un
borsadaki değerini biliyor musun?
BAŞKAN – Sayın Bülbül, sözlerinizi
tamamlayın.
SÜLEYMAN BÜLBÜL (Devamla) – Tamam.
Dört, 60 bin işçi çalıştıran TELEKOM’u,
2017’de 23 bin işçiye düşürdüler; işçi kıyımı, ekmek kıyımı yaptılar, milletin
malını peşkeş çektirdiler. Bunların da hesabını soracağız arkadaşlar. 
Bir de arkadaşlar, AKP’nin yerli ve
millîlikten o kadar uzak olduğunu gösteren en önemli olay şu: Bu milletin
dişinden tırnağından, çocuklarının rızkından artırdığı bağışlarla kurulan Tank
Palet Fabrikasını Katarlılara peşkeş çektiler ve çekiyorlar arkadaşlar. (CHP
sıralarından alkışlar, AK PARTİ sıralarından gürültüler) 
Ama değerli arkadaşlar, doymadılar.
Güllük, Tekirdağ, Gökçeada Kuzu, Fenerbahçe Kalamış Yat Limanları ve Taşucu
Limanı’nı da satacaklar. Şeker fabrikalarını sattılar, Sümerbanka ait yerleri
özelleştirdiler. Şimdi de gayrimenkullere göz koydular. (AK PARTİ sıralarından
gürültüler) 
BAŞKAN – Arkadaşlar, lütfen…
SÜLEYMAN BÜLBÜL (Devamla) - Değerli
arkadaşlar, sizin özellikle…
Bitiriyorum Başkanım. 
BAŞKAN – Sizin süreniz bitti zaten. 
Buyurun. 
SÜLEYMAN BÜLBÜL (Devamla) – Kapatıyorum
Başkanım. 
Değerli
arkadaşlar, sizin özelleştirme dediğiniz yandaşlarınız için bir
güzelleştirmedir. 
(Mikrofon
otomatik cihaz tarafından kapatıldı) 
SÜLEYMAN
BÜLBÜL (Devamla) - Özelleştirme dediğiniz haram, hırsızlık, halkın hakkını
çalıp 5 yandaşa peşkeş çekmektir. (CHP sıralarından alkışlar, AK PARTİ
sıralarından gürültüler) 
BAŞKAN
– Teşekkür ederim Sayın Bülbül. 
SÜLEYMAN
BÜLBÜL (Devamla) – Bitireyim Başkan. 
BAŞKAN
– Ek süreyi verdim Sayın Bülbül, süre tamamlandı.
Teşekkür
ederim. 
SÜLEYMAN
BÜLBÜL (Devamla) – Sizlerin derdi, devlet küçülsün, sarayınız büyüsün. Sizin
milliliğiniz de yerliliğiniz de saray yoludur. 
Hepinizi
saygıyla selamlıyorum. (CHP sıralarından alkışlar, AK PARİT sıralarından
gürültüler) 
BEKİR
KUVVET ERİM (Aydın) – Aydın Tekstili park yapıyorsunuz.
SÜLEYMAN
BÜLBÜL (Aydın) Gel, konuş burada. Aydın Tekstilin hesabını vereceksiniz. 
BAŞKAN
– Şimdi, diğer söz, Balıkesir milletvekili Sayın Ensar Aytekin. (CHP
sıralarından alkışlar) 
BÜLENT
TURAN (Çanakkale) – Sayın Başkan… 
BAŞKAN
– Sayın Aytekin, bir dakikanızı rica edeceğim. 
Buyurun
Sayın Turan. (CHP sıralarından gürültüler) 
BÜLENT
TURAN (Çanakkale) – Sayın konuşmacı, ısrarla, partimizi itham ederek…
BAŞKAN
- Arkadaşlar, lütfen… Duyamıyorum. 
BÜLENT
TURAN (Çanakkale) - Sayın konuşmacı, ısrarla, partimizi itham ederek
“Yolsuzluk yapıldı.” “Peşkeş çekildi.” “Hesap soracağız.” tarzı tehditlerde
bulundu. Cevap vermek istiyoruz. 
BAŞKAN
– Doğru. 
Buyurun,
kürsüden. (AK PARTİ sıralarından alkışlar) 



BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum. 
Bütçenin
mehabetine uygun şekilde görüşmeler olsun diye birçok konuyu bile âdeta
duymazlıktan gelerek, zaten günün sonunda yürütme üyesi arkadaşlarımızın,
bakanlarımızın cevap vereceğini bilerek aslında söz almamaya çalışıyoruz.
HAYDAR
AKAR (Kocaeli) - Bakanlar orada, onlar cevap verir. 
BÜLENT
TURAN (Devamla) - Fakat bazen beş dakikanın içerisinde sanki Sultanahmet’te
miting yapıyormuş edasıyla bağıran, çağıran arkadaşların aslında, ne kadar
komik olduğunu, ne kadar konunun dışında olduğunu keyifle görüyoruz. (AK PARTİ
sıralarından alkışlar, CHP sıralarından gürültüler) 
SÜLEYMAN
BÜLBÜL (Aydın) – Ne demek “komik!”
NESLİHAN
HANCIOĞLU (Samsun) – Ne demek “komik!”
BAŞKAN
– Arkadaşlar, lütfen… 
HAYDAR
AKAR (Kocaeli) – “Komik” ne demek!
BAŞKAN
- Haydar Bey, yerinize oturun lütfen. 
BÜLENT
TURAN (Devamla) – Bir de sabahtan beri CHP’den 15 konuşmacı her şeyi söyledi.
Bakanlarımıza söyledi, bize söyledi. Daha ilk defa söz alıp, onuncu saniyede
bağırırsanız demokrasinden ne kadar uzak olduğunuzu, aslında basında,
Hürriyet’te konuştuklarınızın ne kadar iki yüzlü olduğunu, ne kadar sahte
olduğunu göstermiş olursunuz. 
VELİ
AĞBABA (Malatya) – Yalan mı!
BÜLENT TURAN (Devamla) -
Sabredin, bir şey söylemeyeceğim fakat özellikle Tank Palet Fabrikası
meselesinde binlerce kez anlatmamıza rağmen aynı şeyi söylüyor olmanız başka
bir niyete, başka bir anlayışa hizmet ettiğini gösteriyor. (CHP sıralarından
gürültüler)
VELİ
AĞBABA (Malatya) – Tank paleti Katarlılara verdiniz mi vermediniz mi?
BAŞKAN
– Sayın Ağbaba, lütfen…
BÜLENT
TURAN (Devamla) – Metinler elimde, eğer bu Tank Fabrikasını Koç alsaydı
ağzınızı açmayacaktınız. (AK PARTİ sıralarından “Bravo” sesleri, alkışlar) 
TURAN
AYDOĞAN (İstanbul) – Bizim haberimiz yok ki! Meclistekilerin haberi yok!
BÜLENT
TURAN (Devamla) – Ama ihale yapılmış, Koç dâhil, Otokar dâhil, hepsi yarışmış…
HAYDAR
AKAR (Kocaeli) – Hakikaten bilmiyorsun; o, tank ihalesi; tank ihalesi o. 
BÜLENT
TURAN (Devamla) – …o yarışmanın sonunda, o ihalenin sonunda kamu hakkı adına en
güzel rakamı veren şirket bunu almış. (CHP sıralarından gürültüler) 
HAYDAR
AKAR (Kocaeli) – Bülent Turan, o, tank ihalesi, tank, senin dediğin. 
BÜLENT
TURAN (Devamla) – Ama bağırarak anlayamazsınız. Gözünüzü kapatırsanız sadece
kendinize gece yaparsınız.
HAYDAR
AKAR (Kocaeli) – Fabrika değil; tank ihalesi, tank.
TURAN
AYDOĞAN (İstanbul) – Sizin haberiniz yok, haberiniz!
BAŞKAN
– Sayın Akar…
HAYDAR
AKAR (Kocaeli) – Bilmiyorsun Bülent, çalış dersine!
BÜLENT
TURAN (Devamla) – “Hak, hukuk, adalet” diyenlerin asla bu konuda…
HAYDAR
AKAR (Kocaeli) – Tank ihalesi o.
BAŞKAN
– Haydar Bey…
BÜLENT
TURAN (Devamla) – …asla bu konuda laf söyleme hakkı olmaz. 
BAŞKAN
– Sayın Özel…
BÜLENT
TURAN (Devamla) – Sayın Başkan, değerli arkadaşlar; bir de…
(Mikrofon
otomatik cihaz tarafından kapatıldı) 
FEHMİ
ALPAY ÖZALAN (İzmir) – Efendim, böyle bir usul var mı? Bu nasıl bir üslup!
BÜLENT
TURAN (Devamla) – Bir dakika daha istiyorum Sayın Başkanım. 
BAŞKAN
– Tamamlayın sözlerinizi lütfen. 
VELİ
AĞBABA (Malatya) – Ayıp!
FEHMİ
ALPAY ÖZALAN (İzmir) – Gel buradan bağır, gel! Arkaya kaçıyor, bağırıyor; gel,
önden bağır!
BÜLENT
TURAN (Devamla) – Bir de ısrarla sayın konuşmacı AK PARTİ Grubuna dönerek
“Hesap soracağız.” dedi. Sizden korkan namert olsun! (AK PARTİ sıralarından
“Bravo” sesleri, alkışlar; CHP sıralarından gürültüler) 
Değerli
arkadaşlar, ben on yedi yıldan beri AK PARTİ’nin içerisindeyim. Her gün bu lafı
söylediniz, her gün ısrarla “Hesap soracağız.” dediniz çünkü siz, eski
yıllardaki istiklal mahkemelerini var zannediyorsunuz; siz yargıyı milletin
değil, CHP’nin emrinde zannediyorsunuz. (CHP sıralarından gürültüler) Bu yargı,
milletin yargısı; bu yargı, CHP’nin yargısı değil. O yüzden, ne derseniz deyin,
halktan korkmuyoruz, hesabı halka vereceğiz. (CHP sıralarından gürültüler)
BAŞKAN
– Arkadaşlar, herkes yerine otursun.
BÜLENT
TURAN (Devamla) – On yedi yıldan beri nasıl ki 15 defa seçime gitmişsek, halk
hesap sormuşsa, halkın dediği baş tacı. Halk bize de size de hesap soracak.
Hepinizi
saygıyla selamlıyorum. (AK PARTİ sıralarından alkışlar, CHP sıralarından
gürültüler)
BAŞKAN
– Değerli arkadaşlar…
(AK
PARTİ ve CHP milletvekillerinin birbirlerinin üzerine yürümeleri, gürültüler) 
Arkadaşlar,
lütfen herkes yerine otursun. 
Birleşime
on dakika ara veriyorum.
Kapanma Saati: 12.24
İKİNCİ OTURUM
Açılma Saati: 12.38
BAŞKAN: Başkan Vekili Süreyya Sadi BİLGİÇ 
KÂTİP ÜYELER: Bayram ÖZÇELİK (Burdur), İsmail OK (Balıkesir)
-----0-----
BAŞKAN – Sayın
milletvekilleri, Türkiye Büyük Millet Meclisinin 30’uncu Birleşiminin İkinci
Oturumunu açıyorum. 
2020 Yılı
Merkezi Yönetim Bütçe Kanun Teklifi ile 2018 Yılı Merkezi Yönetim Kesin Hesap
Kanunu Teklifi’nin görüşmelerine kaldığımız yerden devam edeceğiz. 

KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/871), 6085 Sayılı
Sayıştay Kanunu Uyarınca Hazırlanan 2018 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/881) ile Plan ve
Bütçe Komisyonu Raporu (S.Sayısı: 130) (Devam)
A) ADALET BAKANLIĞI (Devam)
1) Adalet Bakanlığı 2020 Yılı Merkezî Yönetim Bütçesi
2) Adalet Bakanlığı 2018 Yılı Merkezî Yönetim Kesin Hesabı
B) YARGITAY (Devam)
1) Yargıtay 2020 Yılı Merkezî Yönetim Bütçesi
2) Yargıtay 2018 Yılı Merkezî Yönetim Kesin Hesabı
C) DANIŞTAY (Devam)
1) Danıştay 2020 Yılı Merkezî Yönetim Bütçesi
2) Danıştay 2018 Yılı Merkezî Yönetim Kesin Hesabı
Ç) CEZA İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza İnfaz Kurumları ile Tutukevleri İşyurtları Kurumu
2020 Yılı Merkezî Yönetim Bütçesi
2) Ceza İnfaz Kurumları ile Tutukevleri İşyurtları Kurumu
2018 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2020 Yılı Merkezî Yönetim Bütçesi
2) Türkiye Adalet Akademisi 2018 Yılı Merkezî Yönetim Kesin
Hesabı
E) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2020 Yılı Merkezî Yönetim
Bütçesi
2) Hâkimler ve Savcılar Kurulu 2018 Yılı Merkezî Yönetim
Kesin Hesabı
F) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2020 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2018 Yılı Merkezî Yönetim Kesin Hesabı
G) KİŞİSEL VERİLERİ KORUMA
KURUMU (Devam) 
1) Kişisel Verileri Koruma
Kurumu 2020 Yılı Merkezî Yönetim Bütçesi
2) Kişisel Verileri Koruma
Kurumu 2018 Yılı Merkezî Yönetim Kesin Hesabı
Ğ) HAZİNE VE MALİYE
BAKANLIĞI (Devam)
1) Hazine ve Maliye Bakanlığı
2020 Yılı Merkezî Yönetim Bütçesi
2) Hazine ve Maliye Bakanlığı
2018 Yılı Merkezî Yönetim Kesin Hesabı
H) GELİR İDARESİ BAŞKANLIĞI
(Devam)
1) Gelir İdaresi Başkanlığı
2020 Yılı Merkezî Yönetim Bütçesi
2) Gelir İdaresi Başkanlığı
2018 Yılı Merkezî Yönetim Kesin Hesabı
I) KAMU İHALE KURUMU (Devam)
1) Kamu İhale Kurumu 2020 Yılı
Merkezî Yönetim Bütçesi
2) Kamu İhale Kurumu 2018 Yılı
Merkezî Yönetim Kesin Hesabı
İ) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2020 Yılı Merkezî Yönetim Bütçesi
2) Özelleştirme İdaresi
Başkanlığı 2018 Yılı Merkezî Yönetim Kesin Hesabı
J) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2020 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu
2018 Yılı Merkezî Yönetim Kesin Hesabı
K) TÜRKİYE İSTATİSTİK KURUMU (Devam)
1) Türkiye İstatistik Kurumu 2020 Yılı Merkezî Yönetim
Bütçesi
2) Türkiye İstatistik Kurumu 2018 Yılı Merkezî Yönetim Kesin
Hesabı
L) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2020 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2018 Yılı Merkezî Yönetim Kesin Hesabı
M) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Kesin Hesabı
N) SERMAYE PİYASASI KURULU
(Devam)
1) Sermaye Piyasası Kurulu
2020 Yılı Merkezî Yönetim Bütçesi
2) Sermaye Piyasası Kurulu
2018 Yılı Merkezî Yönetim Kesin Hesabı
O) MİLLÎ SAVUNMA BAKANLIĞI (Devam)
1) Millî Savunma Bakanlığı 2020 Yılı Merkezî Yönetim Bütçesi
2) Millî Savunma Bakanlığı 2018 Yılı Merkezî Yönetim Kesin
Hesabı
BAŞKAN -
Komisyon yerinde.
Cumhuriyet Halk
Partisi Grubu adına yapılan konuşmalarda kalınmıştı. 
Söz sırası,
Balıkesir Milletvekili Sayın Ensar Aytekin’de ama…
ÖZGÜR ÖZEL
(Manisa) – Sayın Başkan…
BAŞKAN - Sayın
Özel, buyurun.


ÖZGÜR ÖZEL
(Manisa) – Sayın Başkan, Sayın Grup Başkan Vekili Bülent Turan, kürsüden
yaptığı iki dakikalık -daha sonradan üç dakikaya uzayan- yanıt konuşmasında,
konuşan hatibimizi doğrudan komik olmakla, grubumuzu iki yüzlü olmakla itham etmiş;
onun ardından da, daha sonra -söylemenin bir faydası olmayacak- birkaç
kelime daha sarf etmiştir. Bu, grubumuza cevap hakkı doğurmaktadır. Yükselen
tansiyon gereği siz doğrusunu yaptınız, oturuma ara verdiniz. Bu hakkımızı
kullanmak istiyoruz efendim.
BAŞKAN –
Yerinizden mi?
ÖZGÜR ÖZEL
(Manisa) – Sayın Bülbül… Aslında süre iki dakika.
BAŞKAN –
Biliyorum.
ÖZGÜR ÖZEL
(Manisa) – İç Tüzük’ün, kürsüden konuşmaya olanak vermediğini biliyorum.
Süleyman Bülbül’e yerinden iki dakika süre verirseniz…
BAŞKAN – İki
dakika süre vereceğim, yerinizden. 
Buyurun. 

SÜLEYMAN
BÜLBÜL (Aydın) – Sayın Başkan, değerli milletvekilleri; 600 milletvekili olarak
Türkiye Büyük Millet Meclisinde yasama görevimizi yerine getirirken, AK
PARTİ’nin Grup Başkan Vekilinin, konuşan bir milletvekiline söylediği bazı
ifadeler beni üzdü. Grup Başkan Vekilinin burada bizim gerçekleri açıklamamızı
dinleyip bu gerçekler karşısında çözümler bulması gerekirdi. Niçin? İktidar
partisinin bir Grup Başkan Vekili olarak ama o, dışarıdaki bir mahalle ağzı
gibi “çocukça” gibi laflarla, başka türlü laflarla “komikçe” gibi laflarla
milletvekilini susturmaya çalıştı. Bu nedenle Grup Başkan Vekilinin özür
dilemesi gerekiyor; benden değil tüm Meclisten özür dilemesi gerekiyor. (CHP
sıralarından alkışlar)
Sayın
Başkan, bizler milletvekili olarak milletimizin sorunlarını buraya getirmek
zorundayız; milletimizin çektiği çileleri, sorunları biz buraya getirmezsek
görevimizi yapmamış sayılırız. Bu nedenle, bu memlekette Tank Palet
Fabrikasının sorunu, peşkeş çekilmesi olayı varsa buraya getireceğiz, TÜRK
TELEKOM varsa getireceğiz, SEKA varsa getireceğiz, Sümerbank varsa getireceğiz;
getirmediğimiz takdirde biz sorumluyuz. O nedenle, sorunları buraya
getirdiğimizden dolayı bize bu tabirler kullanılacaksa bizler bu tabirlere
karşı sorunları yeniden buraya getirmeye devam edeceğiz.
Teşekkür
ediyorum. (CHP sıralarından alkışlar) 
BAŞKAN
– Sayın Turan, buyurun.


BÜLENT
TURAN (Çanakkale) – Sayın Başkan, polemik uzasın istemem fakat “Mahalle ağzıyla
konuşuyor.” sözünü aynen iade ediyorum. “Hırsız” “peşkeş” “Hesap soracağız.”
tarzı ifadelerin hangi ağza yakıştığını kamuoyunun takdirine bırakıyorum.
“Komik”
demek kötü bir şey değil, o iddialar temelsizse komiktir Sayın Başkan. Ayrıca,
sabahtan beri 10’dan fazla CHP’li arkadaşımız konuşma yaptı, hiç kimse hakaret
etmedi, kavga çıkmadı, gerginlik olmadı. Eğer 10’un içerisinde sadece 1 tek
kişide polemik, kavga, gerginlik olmuşsa o konuşmayı yapanın aynaya bakması
lazım Sayın Başkanım. 
BAŞKAN
– Sayın Özel…


ÖZGÜR
ÖZEL (Manisa) – Sayın Başkan, Adalet Bakanlığı bütçesini konuşuyorsanız ve
cezaevlerinde bir yıldan fazla iddianame bekleyen insanlar varsa, cezaevlerinde
kendi suçsuzluklarını ispatlamak için, hâkim karşısına çıkmak için bekleyen
insanlar kapıda anneleri, yaşlı anneleri, babaları, kucakta bebekleri varsa
cezaevinde insanlar varsa bunlar, daha cezaları suçları ispatlanmadan aileleri
sağlık hakkından mahrum edilmiş, annesinin karnındaki çocuklara yeşil kart daha
verilmemiş bir şekilde, bir yerlerde duruyorlarsa Türkiye’de herkesin
suçsuzluğunu kanıtlamak için hâkim karşısına çıkma hakkı elinden alınmış
herkesin ve onların evlatlarının anası ağlıyorsa bunları anlatan bir
milletvekiline karşı, “Bu komikliktir.” demek ancak vicdansızlık olur. 
Sözlerim bu kadar. 
Teşekkür ederim. (CHP sıralarından alkışlar)
BÜLENT TURAN (Çanakkale) – Cevap bile vermiyorum Sayın
Başkan.
BAŞKAN
– Teşekkür ediyorum. 
Değerli
arkadaşlar, yani düşüncelerinize yönelik çok daha ağır ifadeleri, çok daha
düzgün bir üslup içerisinde yapabilirsiniz yani bunun da üstatları var, Sayın
Kemal Bülbül Bey güldü oradan, değil mi? Bak elini kaldırıyor yani, belki
konuşmasını yaptığı zaman pek fazla hissedilmiyor ama belki de diyebilirim ki
Meclisin en sert konuşmalarını yapıyor. Yani kimseyi de incitmiyor. Yani bence
biraz daha üsluba dikkat edersek bugünkü görüşmeleri daha sağlıklı tamamlarız.
Vereceğim.
Herkese söz veriyoruz, Grup Başkan Vekillerine söz veriyoruz, konuşmacılar
düşüncelerini ifade etsinler, katılırız-katılmayız; doğrudur-yanlıştır ama sonrasında
cevap hakkı doğduğunda ben bu cevap için size gereken sözü vereceğim. 
BÜLENT
TURAN (Çanakkale) – Sayın Başkan, çıkıyoruz kürsüye ama dinlemiyorlar ki.
BAŞKAN
– Rica ediyorum, Meclise yakışır biçimde bu görüşmeleri bugün sürdürelim ve
tamamlayalım. 
Ve
sonunda Sayın Aytekin, başka bir problem olmadan kürsüye buyurun, gelin. Kusura
bakmayın, sizi üçüncü sefer kürsüye çağırmış olduk. (CHP sıralarından alkışlar)


KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) ADALET BAKANLIĞI (Devam)
1) Adalet Bakanlığı 2020 Yılı Merkezî Yönetim Bütçesi
2) Adalet Bakanlığı 2018 Yılı Merkezî Yönetim Kesin Hesabı
B) YARGITAY (Devam)
1) Yargıtay 2020 Yılı Merkezî Yönetim Bütçesi
2) Yargıtay 2018 Yılı Merkezî Yönetim Kesin Hesabı
C) DANIŞTAY (Devam)
1) Danıştay 2020 Yılı Merkezî Yönetim Bütçesi
2) Danıştay 2018 Yılı Merkezî Yönetim Kesin Hesabı
Ç) CEZA İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza İnfaz Kurumları ile Tutukevleri İşyurtları Kurumu 2020
Yılı Merkezî Yönetim Bütçesi
2) Ceza İnfaz Kurumları ile Tutukevleri İşyurtları Kurumu
2018 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2020 Yılı Merkezî Yönetim Bütçesi
2) Türkiye Adalet Akademisi 2018 Yılı Merkezî Yönetim Kesin
Hesabı
E) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2020 Yılı Merkezî Yönetim
Bütçesi
2) Hâkimler ve Savcılar Kurulu 2018 Yılı Merkezî Yönetim
Kesin Hesabı
F) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2020 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2018 Yılı Merkezî Yönetim Kesin Hesabı
G) KİŞİSEL VERİLERİ KORUMA
KURUMU (Devam) 
1) Kişisel Verileri Koruma
Kurumu 2020 Yılı Merkezî Yönetim Bütçesi
2) Kişisel Verileri Koruma
Kurumu 2018 Yılı Merkezî Yönetim Kesin Hesabı
Ğ) HAZİNE VE MALİYE
BAKANLIĞI (Devam)
1) Hazine ve Maliye Bakanlığı
2020 Yılı Merkezî Yönetim Bütçesi
2) Hazine ve Maliye Bakanlığı
2018 Yılı Merkezî Yönetim Kesin Hesabı
H) GELİR İDARESİ BAŞKANLIĞI
(Devam)
1) Gelir İdaresi Başkanlığı
2020 Yılı Merkezî Yönetim Bütçesi
2) Gelir İdaresi Başkanlığı
2018 Yılı Merkezî Yönetim Kesin Hesabı
I) KAMU İHALE KURUMU (Devam)
1) Kamu İhale Kurumu 2020 Yılı
Merkezî Yönetim Bütçesi
2) Kamu İhale Kurumu 2018 Yılı
Merkezî Yönetim Kesin Hesabı
İ) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2020 Yılı Merkezî Yönetim Bütçesi
2) Özelleştirme İdaresi
Başkanlığı 2018 Yılı Merkezî Yönetim Kesin Hesabı
J) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2020 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu
2018 Yılı Merkezî Yönetim Kesin Hesabı
K) TÜRKİYE İSTATİSTİK KURUMU (Devam)
1) Türkiye İstatistik Kurumu 2020 Yılı Merkezî Yönetim
Bütçesi
2) Türkiye İstatistik Kurumu 2018 Yılı Merkezî Yönetim Kesin
Hesabı
L) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2020 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2018 Yılı Merkezî Yönetim Kesin Hesabı
M) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Kesin Hesabı
N) SERMAYE PİYASASI KURULU
(Devam)
1) Sermaye Piyasası Kurulu
2020 Yılı Merkezî Yönetim Bütçesi
2) Sermaye Piyasası Kurulu
2018 Yılı Merkezî Yönetim Kesin Hesabı
O) MİLLÎ SAVUNMA BAKANLIĞI (Devam)
1) Millî Savunma Bakanlığı 2020 Yılı Merkezî Yönetim Bütçesi
2) Millî Savunma Bakanlığı 2018 Yılı Merkezî Yönetim Kesin
Hesabı
CHP
GRUBU ADINA ENSAR AYTEKİN (Balıkesir) – Teşekkür ederim Sayın Başkan. 
Sayın
Başkan, değerli milletvekilleri; Kamu Gözetimi, Muhasebe ve Denetim
Standartları Kurumu ile Türkiye İstatistik Kurumu bütçeleri üzerine söz aldım.
Genel Kurulu saygıyla selamlıyorum. 
Sözlerimin
başında, dün gece seçim bölgem Balıkesir’de art arda depremler meydana geldi.
Can ve mal kaybı olmaması tek tesellimizdir. Buradan Balıkesir halkına bir kez
daha geçmiş olsun dileklerimi iletiyorum.
Değerli milletvekilleri, Plan ve Bütçe
Komisyonunda Bakan tarafından yalnızca 52 kelimeyle ver verilen, Türkiye’deki
her 100 kişiden 80’inin güvenmediği TÜİK’in bütçesini konuşuyoruz. Bakın,
Türkiye’de 3 türlü yalan vardır: 1’incisi, düz yalan; 2’ncisi, kuyruklu yalan; 3’üncüsünü
de bu arkadaşlar icat etti, o da istatistiksel yalan. TÜİK üzerinden, millet
matematik gibi nesnel bir bilimle inşa edilmiş istatistik biliminden de,
istatistikçilerden de soğudu. TÜİK’in enflasyonu çarşı pazara uymuyor. Neden?
Söyleyelim. Ürünün enflasyon sepetindeki ağırlığıyla oynuyorlar. Ürün fiyatı
arttığı zaman sepet içindeki miktarı azaltıyorlar ve enflasyonu düşük
çıkarıyorlar. Madem TÜİK bu oranların buluyor, o zaman, açıkladığı fiyatları
oluşturan bir market zinciri kursun, vatandaşlar da gidip oradan alışveriş
yapsın.
Değerli arkadaşlar, Ekim 2018’de TÜİK
yıllık enflasyonu yüzde 24,52 olarak açıkladı. Bu veriler son o beş yılın en
yüksek verileriydi. Bundan sonra ne oldu peki? Yapısal bir reform geldi. Bakın,
burası çok önemli: Önce, enflasyon hesabı yapan birimin başındaki kişiyi
görevden aldılar; sonra, damat beyimizin Enerji Bakanlığından çalışma arkadaşı
Yinal Yağan bu birimin başına getirildi. Bu arkadaş kâğıt üstünde enflasyonu
düşürmeyi başarabilme yeteneğinden dolayı daha sonra TÜİK’in Başkanı oldu. O
gün bugündür çarşı pazar yanıyor, TÜİK’e göre enflasyon düşüyor.
Değerli milletvekilleri, her ile
üniversite açmakla övünen AKP Türkiyesinde geldiğimiz sonuçsa bir felakettir.
Genç işsizlik oranı yüzde 27,4. Yani bu sol tarafta oturanlar gençleri işsiz
bıraktı, sağ tarafta oturanlar da onları tek tek saydı. Bu bile şüpheli. Çünkü
“işsiz” tanımında İŞKUR’a başvurmanın şart olduğunu biliyoruz ve kalkıp
sıkılmadan “Her üniversite mezunu iş bulacak diye bir kaide yok.” dediniz.
Sonuçta bir rekor kırdınız, sayenizde Türkiye’de yalnızca kayıtlı işsiz sayısı
4 milyon 650 bine ulaştı. Bir evde baba işsiz, oğul işsiz. Bakın, daha dün
Balıkesir Yörsan iflasını istedi; 300 işçi, 17 bin üretici mağdur. Eserinizle
gurur duyun, övünün. 
Siz, bir sosyal yıkımın iktidarısınız;
toplu intiharların, ölümlerin iktidarısınız. Bir yanda beylerin çocukları lüks
hayatlarını yaşarken, altı aylık bebeğe tek taş yüzük takılırken diğer yanda
altı aylık bebek açlıktan ölüyor. Yine, bir yanda 108 metrekare evde insanlar
aile boyu intihar ederken diğer yanda 108 metrekare Hereke halısı üzerinde
halkın gururu çiğneniyor. Toplumda böylesi uçurumlar oluşmuşken devletin
istatistik kurumu iktidar baskısıyla gerçekleri gizliyor. Merak ediyorum,
mesela TÜİK’in elinde açlıktan intihar eden yurttaşların sayısı var mıdır?
TÜİK’in elinde her gün işsiz kalırım kaygısıyla işe giden emekçilerin sayısı
var mıdır, pazardan ve çöpten erzak toplayan vatandaş sayısı var mıdır? TÜİK’in
elinde kredi kartı borcunu kapatmak için yeni kartlar alıp onların da limitini
dolduran insanların sayısı var mıdır? TÜİK’in elinde iktidar korkusuyla
konuşamayıp her türlü yolsuzluğu, kayırmacılığı görüp de susan kamu personeline
ilişkin bir veri var mıdır? 
Arkadaşlar, bu bütçe halkın parasıdır.
Halka gerçekleri söyleyecekseniz her kuruşu helal olsun; yok, yalanlarla halkı
kandıracaksanız her kuruşu haram, zehir, zıkkım olsun.
Saygılar sunuyorum. (CHP sıralarından
alkışlar) 
EKREM ÇELEBİ (Ağrı) – Kendinize yakışır
konuşun! 
BÜLENT TURAN (Çanakkale) – Bu tarz size
hiç yakışmadı Sayın Aytekin. 
BAŞKAN
– Samsun Milletvekili Sayın Neslihan Hancıoğlu, buyurun. (CHP sıralarından
alkışlar) 
CHP
GRUBU ADINA NESLİHAN HANCIOĞLU (Samsun) – Sayın Başkan, değerli
milletvekilleri; Bankacılık Düzenleme ve Denetleme Kurumu ile Sermaye Piyasası
Kurulu bütçesi üzerine söz almış bulunuyorum. Genel Kurulu saygı ve sevgiyle
selamlıyorum. 
Hepimizin
malumudur, bu Kurum 2001 yılında ülkemizin yaşadığı büyük ekonomik kriz
sonrasında oluşturuldu. O süreci doğru tahlil edemezsek bugünü de doğru
okuyamayız. Bu nedenle şu noktaları hatırlamakta fayda var: Bankalar, özellikle
1994-1999 yılları arasında yüksek yabancı para açık pozisyonlarıyla yani
dışarıdan yüksek maliyetle temin ettikleri paraları devlete satarak çalıştılar.
Sonra bu sistem çöktü ve süreç 11 bankaya el konulmasıyla son buldu. O andan
itibaren bankacılık sisteminin daha sağlıklı çalışması için bir mekanizma inşa
edilmesi gerekti. BDDK’nin kuruluş gerekçesi ve çalışma mantığı işte budur. 
Peki,
bu Kurum ne yapar? Tüzel kişi, gerçek kişi hiç fark etmez, tasarruf sahibi
herkesin hak ve menfaatlerini korur; piyasalarda güven ve istikrarı, kredi
sisteminin etkin bir şekilde çalışmasını sağlar. Şimdi bu 3 asli görevden
hareketle bugünün analizini yapalım: Siyasi otorite talimat veriyor, devletin
bankaları bütün kaynaklarını yandaş sermaye için seferber ediyor. Örneğin,
çiftçiye üretim yapabilmesi için daha düşük maliyetle kaynak sağlama amacıyla
kurulmuş olan Ziraat Bankası, çiftçiye ve üreticiye her türlü zorluğu çıkarıyor
ama havaalanı inşaatı yapan müteahhidi fonluyor. Yandaş medya patronlarına yeni
televizyonlar, gazeteler alabilmeleri için koşulsuz şartsız kredi imkânı
sağlıyor. Örneğin, esnafa can suyu versin, meslekler, sanatlar yaşatılsın diye
kurulan Halkbank, otoyol müteahhitlerini, özelleştirilen termik santrallerin
yeni patronlarını fonluyor. Sıra esnafa, KOBİ’ye gelince kırk dereden su
getiriliyor. Bu bankadan sağlanacak kaynağa gerçekten ihtiyacı olan, o
kapılardan eli boş dönüyor. BDDK işte burada asli görevini yapacak, finansal
anlamda gerçek hak ve ihtiyaç sahiplerini gerektiği gibi koruyacak. BDDK,
siyasi otorite ve onun kurduğu yandaş patronları besleme sistemi yüzünden bugün
ne yazık ki asli görevinden uzaklaşmıştır, yapamamaktadır. 
Değerli
milletvekilleri, bankacılık ve sermaye piyasası; bugün ilk bakışta düzgün
işleyen, bağımsız, kaidelerin ve kuralların uygulandığı sistemlermiş gibi
görünebilir ancak gerçeğin böyle olmadığını hepimiz çok iyi biliyoruz. Bu
sistem, şu an ne özerktir ne de dış müdahalelere karşı korunaklı durumdadır.
Beyzbol sopasıyla, papazla, F-35’le, S-400’le tehdit edilen bir sisteme güçlü
bir sistem denilemez.(CHP sıralarından alkışlar)
Değerli
milletvekilleri, bütçede geçen yıl da bu yıl da sık sık dile getirildi;
ekonomideki sorunların sebebi olarak küresel güçlerin kur ve faiz üzerinden
Türk ekonomisini ve siyaset kurumunu hedef alması gösteriliyor. Bu iddia
dışında ekonomik krizin sebepleri ve teşhisi konusunda iktidar ne yapıyor?
Mesela, devletin bankaları, dışarıdan ülkemize yönelen saldırının bir krize
dönüşmemesi adına sektörleri koruyucu ve ayakta tutucu bir kaynak dağıtımı
politikası izliyor mu? Gerekli, kalıcı ve yapısal tedbirler alınıyor mu? Hayır.
Varsa yoksa yandaş müteahhit, yandaş patron. Dışarıdan bir saldırı varsa sadece
yandaşınız bedel ödemiyor, 82 milyon Türk vatandaşının hepsi aynı bedeli
ödüyor. (CHP sıralarından alkışlar)
Size
çok basit bir örnek veriyorum: Seçim bölgem Samsun, nüfusu 1 milyon 335 bin,
icra dosyası sayısı 407.861 yani Samsun nüfusunun üçte 1’i kadar icra dosyası
var. Son bir yılda Samsun’da karşılıksız çıkan çek sayısı yüzde 53 oranında
arttı, Türkiye genelinde ise yüzde 33 seviyesinde. İşte bu tabloyu yok sayıp
kontrolünüz altındaki bankaları üç beş yandaş patrona hizmet sunan darphaneye
dönüştürürseniz Samsun’daki veya ülkemizin herhangi bir yerindeki felaketin
günahı da vebali de boynunuzadır.
Teşekkür
ederim. (CHP sıralarından alkışlar) 
BAŞKAN
– Denizli Milletvekili Sayın Haşim Teoman Sancar, buyurun. (CHP sıralarından
alkışlar) 
CHP
GRUBU ADINA HAŞİM TEOMAN SANCAR (Denizli) – Sayın Başkan, değerli
milletvekilleri; Anadolu’muzda kutsal kabul ettiğimiz Peygamber ocağımız
hakkında söz almış bulunmaktayım. 
Millî
Savunma Bakanımızın geçenlerde yeni askerlik sistemi hakkında şöyle bir söylemi
oldu: “Bu sistem gayet güzel yürüyor, beklenenleri karşıladığını
söyleyebilirim, vatandaşlarımızdan da olumlu tepkiler alıyoruz.” Hiç böyle bir
şey yok Sayın Bakan. Bu askerlik sisteminden ne asker memnun ne uzman çavuş
memnun ne de ordusunu elinden aldığınız Genelkurmay Başkanı memnun, hiç kimse
memnun değil bu sistemden arkadaşlar. 
BÜLENT
TURAN (Çanakkale) – Oy verdiniz, beraber çıkardık burada. 
HAŞİM
TEOMAN SANCAR (Devamla) – Beraber çıkarılan konuyu arz edeceğiz, ileteceğiz
milletimize, merak etmeyin Sayın Turan. O Komisyonda neler söylediğimi ben
biliyorum, sen yoktun, ben vardım o Komisyonda, Sayın Bakan da vardı. Öyle yok,
öyle yok. “Beraber çıkardık.” diye günahına bizi ortak etme. 
BÜLENT
TURAN (Çanakkale) – Beraber çıkardık, beraber çalıştık.
HAŞİM
TEOMAN SANCAR (Devamla) – Müsaade et, ben konuşayım. Bir dakika…
Bedelli
askerlikten bahsediyorum, adaletten bahsediyorum. Şu anda Sayın Maliye
Bakanını, Sayın Millî Savunma Bakanını da adaletten sorumlu Adalet Bakanına
şikâyet ediyorum. Adaletsiz bir bedelli sistemi var Türkiye’de. Adaletsizlik
nerede? 2011 yılında bedelli askerlik çıkardınız, 30 bin lira para aldınız
milletten ve temel eğitim yaptırmadınız. 2014 yılında bedelli askerlik
çıkardınız, 18 bin lira; 12 bin lira düştü, yine temel eğitim yok. Hemen devam
ediyoruz. Burada mantığı anlamak mümkün değil. Üç sene, dört sene sonra 12 bin
lira düşüyor. Ardından 2018 yılında askerlik 15 bin lira, temel eğitim yirmi
bir gün. Allah aşkına, arkadaşlar, altı ay sonra “15 bin lira” dediğiniz
askerlik, 33.500 lira oluyor. Adalet bunun neresinde Allah aşkına, bana söyler
misiniz. Ben bunun neresine ortak oldum, neresine imza attım? Şimdi, kredi
aldılar.
MÜCAHİT
DURMUŞOĞLU (Osmaniye) – Genel Kurula hitap edin.
HAŞİM
TEOMAN SANCAR (Devamla) – 33.250 lira para alıyorsunuz milletten. Ne dediniz
bize? “145 bin asker kontenjanı ayırdık.” Hani hastanelere gelenlere “müşteri”
diyorsunuz ya, bedelliye gelene de “müşteri” demişsinizdir mutlaka. Bir de çok
müşteri gelecek gibi 145 binde kota koydunuz. Kaç bin kişilik talep geldi biliyor
musunuz Sayın Turan? 20 bin kişilik, millette para yok, millet aç. Millet nasıl
askerlik yapacak? 33.500 lirayı veriyor. 
Peki,
burada Sayın Cumhurbaşkanı ne dedi? Ne dedi Sayın Cumhurbaşkanı, hatırlıyor
musunuz? Ben hemen size söyleyeyim bakın arkadaşlar: “Ben, askerlikle ilgili
bedelli kararını çıkaramam. Bu ülkede şehitlerimiz var, bu ülkede garip gureba
var, bunun bedelini ödeyebilecek olan var, ödeyemeyecek olan var. Ben bunların
vebalini alamam” demedi mi? E peki, bende size soruyorum; 33.500 lira bedelle
askerlik yaptırdığınız yerde sadece 21 bin kişi bu işe talip oluyorsa sizin
burada adaletiniz nerededir? Ben bunu sizden istirham ediyorum. 
SALİH
CORA (Trabzon) – Ne zaman söyledi bunu, ne zaman?
BAŞKAN
- Sayın Cora, lütfen, az önce konuştuk bu konuyu…
HAŞİM
TEOMAN SANCAR (Devamla) – Şimdi, askerlikle ilgili bu tutarsızlığın, bu
dengesizliğin, bu adaletsizliğin bir an evvel çözülmesi lazım. Sayın Turan,
hemen bizi ortak ediyorsunuz. Biz ne dedik? Kışlada bekleyen kardeşlerimiz
-İsmail Kaya kardeşim de şahit, Sayın İsmet Yılmaz’da burada- dediler ki:
“Askerliğe altı ay dediniz, yüreğimize soktunuz, kalbimize soktunuz, ana
ocağında, baba ocağında bizi bekliyorlar. Allah rızası için vebalimizi
almayın.” Biz de sorduk Sayın Savunma Bakanına. “Evet, uygundur. Bununla
ilgili altyapı tamam.” Dedi. Destek olduk. Kardeşlerimizin umuduna heves olduk
ama bedelliyle ilgili, bir askerlikle ilgili bundan sekiz sene önce 30 bin,
dört sene sonra 18 bin, iki sene sonra 14 bin, bir sene sonra 18 bin, ardından
da bugün 33.250 lira. Ya, Allah rızası için… Denizli’de kardeşimiz beni
durdurdu “Kredi çektim sayın vekilim, kredi; 50 bin lira olarak ödüyorum ben
askerliği, nasıl bu askerlikte adalet var? Nasıl eşitlik var? Peygamber ocağı
dediğiniz bu mudur?” diyor. Yine söyleyeyim, ekonomiden haberiniz olmadığı
için, 11 bin kişi alacağınız yedek astsubaylık kadrosuna…
EKREM
ÇELEBİ (Ağrı) – Ne söylemeye çalışıyorsun ?
HAŞİM
TEOMAN SANCAR (Devamla) - Buyurun, sohbet edelim beraber istiyorsanız. Sayın
Başkanım, devamlı taciz ediyorlar, müsaade ederseniz.
EKREM
ÇELEBİ (Ağrı) – Kimsenin seni taciz ettiği yok.
HAŞİM
TEOMAN SANCAR (Devamla) - Ya, sen gerçekleri dinlemiyorsun ki.
BAŞKAN
- Sayın Çelebi, tacizi bırak lütfen. Sayın Çelebi...
HAŞİM
TEOMAN SANCAR (Devamla) – Kabul edemiyorsun, kabul edemiyorsun, kabul
edemiyorsun…
BAŞKAN
- Sayın Çelebi… Ekrem Bey…
HAŞİM
TEOMAN SANCAR (Devamla) – Gerçekler acı geliyor, acı. Çünkü bu milleti perişan
ettiniz. Adaletten yoksun, hastaneden yoksun, her türlü ekonomiden yoksun. (CHP
sıralarından alkışlar) 
EKREM
ÇELEBİ (Ağrı) – Haşim Bey...
BAŞKAN
– Ekrem Bey, bu kürsüde dün Levent Gök Bey oturuyordu, hiçbir şeye itiraz
etmiyordunuz, beni mi beklediniz yani!
HAŞİM
TEOMAN SANCAR (Devamla) – 11 bin kişilik yedek astsubaylık için kaç bin kişi
başvurdu biliyor musun beyefendi? Kaç bin kişi?
EKREM
ÇELEBİ (Ağrı) – Para var ki vuruyor.
HAŞİM
TEOMAN SANCAR (Devamla) – Ne parası var! Para olduğu için mi 35 bin kişi
başvurdu! 
EKREM
ÇELEBİ (Ağrı) – Şükret sen, şükretmen lazım.
(Mikrofon
otomatik cihaz tarafından kapatıldı) 
HAŞİM
TEOMAN SANCAR (Devamla) – Millet aç, millet sefil, millet yoksul. 
Senin
oğlun tabii bedelli yaptı, geçti; öyle yok. 
EKREM
ÇELEBİ (Ağrı) – Ağzına geleni söylüyorsun, ağzı olan konuşuyor ya!
BAŞKAN
– Sözlerinizi tamamlayınız. 
HAŞİM
TEOMAN SANCAR (Devamla) – Teşekkür ederim. 
Değerli
arkadaşlar, adaletin en önemli tecelli etmesi gereken yer, eşitliğin en önemli
tecelli etmesi gereken yer ve her şeyden evvel de hakkaniyetin en önemli
tecelli etmesi gereken yer Peygamber ocağıdır, asker ocağıdır. 
Sayın
Bakan, bu konuda maalesef hiç kimse memnun değil.
EKREM
ÇELEBİ (Ağrı) – Vatandaş memnun. 
HAŞİM
TEOMAN SANCAR (Devamla) – Zaten 20 bin kişilik bir talepten 145 bin kişilik
kontenjanın boş olmasından bunu anlamış olmanız lazım. Allah rızası için
askerliğin, bedellinin ücretini acilen düşürün. 
EKREM
ÇELEBİ (Ağrı) – Önemli olan vatandaşın memnun olması, senin olman değil. Allah
ondan razı olsun onlardan, başımızdan eksik etmesin. 
HAŞİM
TEOMAN SANCAR (Devamla) – Ya, dininiz imanınız para! Hep para, para, para,
para. İmar barışı para, vergi barışı para, askerlik para, şu paradan bir
kurtulun ya. (CHP sıralarından alkışlar) 
Var
ya, milleti sömürdünüz, milleti soydunuz, hâlâ da “Para alacağız.” diye
uğraşıyorsunuz. Size bu millet para da vermeyecek, oy da vermeyecek. 
Hayırlı
uğurlu olsun. (CHP sıralarından alkışlar) 
ALİ
ÖZKAYA (Afyonkarahisar) – İşiniz gücünüz yok ya, hadi oradan!
BÜLENT
TURAN (Çanakkale) – Sayın Başkan, teklifi CHP’yle beraber geçirdiğimizi
düşünüyorduk biz. 
BAŞKAN
– Evet, beraber geçirmişiz. 
EKREM
ÇELEBİ (Ağrı) – Neye oy verdiğinizi bilmiyorsunuz ya!
BAŞKAN
– Arkadaşlar, gerçekten, dün ben Türkiye Büyük Millet Meclisinin bütçesinde
bütün gün orada oturdum, bizim arkadaşlarımızın hiçbir konuşmacıya bugünkü gibi
müdahale ettiklerini görmedim. 
CEMAL
ENGİNYURT (Ordu) - Başkan, dün heyecan yoktu. 
BAŞKAN
– Gareziniz bana mıdır? (CHP sıralarından alkışlar) 
EKREM
ÇELEBİ (Ağrı) – İftira atıyorlar Başkanım, iftira atıyorlar. Adam, Peygamber
ocağını bile kabul etmiyor ya, böyle bir şey olur mu ya!
CEMAL
ENGİNYURT (Ordu) – Sayın Başkan, sen heyecanlısın ama ondan oluyor.
FATMA
KURTULAN (Mersin) – Sayın Başkan, bakanların gözüne girmek istiyorlar. 
BAŞKAN
– İzmir Milletvekili Sayın Mehmet Ali Çelebi, buyurun. 
CHP
GRUBU ADINA MEHMET ALİ ÇELEBİ (İzmir) – Yüce Meclisi saygıyla selamlıyorum. 
“Yerlilik,
millîlik” diyorsunuz ya hani, 2002’den bu yana, sizin yönetiminizde neler
yaşadı millî ordumuz, onu anlatacağım: 4 Temmuz 2003, Kuzey Irak’ta askerimizin
başına çuval geçirildi, kasaptaki ete soğan doğramayan Genelkurmay Başkanı,
ölmek için hazır olan askere “Mukavemet etmeyin.” dedi. İşte bu emir, asker
için ölmekten beterdir. (CHP sıralarından alkışlar) Bu ordu, İzmir’i hiç
direnmeden Yunanlara teslim eden, bir Yunan teğmeninden tokat yiyen, elinde
ucuna beyaz mendil bağlanmış bir sopayla esir kafilesinin başında yürümekten
utanmayan Ali Nadir Paşaların ve türevlerinin değil; direnen, savaşan Mustafa
Kemallerin emrinde olmalıydı. (CHP ve İYİ PARTİ sıralarından alkışlar) O dönemin
AK PARTİ hükûmeti müzik notası dahi veremedi, ordunun şerefi örselendi. Yıl
2008, subaylar birliklerinden terörist olarak toplandı. Kumpas davalarla, Türk
Silahlı Kuvvetlerinin seçkin komutanları düzmece delillerle özel görevli
mahkemelerde esir alınırken teröristler sınırda şenliklerle karşılandı,
ayaklarına kırmızı halılar serildi. 26’ncı Genelkurmay Başkanı terörist sanık
yapılarak yirmi altı ay cezaevinde yattı, o yatarken terörist Şemdin Sakık
tanık yapıldı. Ki o dönemlerde kendisine “duayen siyasetçi” diyen “Ordu
bağırsaklarını temizliyor, bu orduyla savaşa gidilmez.” dedi, sonra “Ahmaklık
ettim.” dedi ve kurtuldu. Kumpasta rolü olanlar sizin tarafınızdan
ödüllendirildi. Cahit Özkan’ın bıyıksız hâli, balyozda müdahil oldu, bıyıklı
hâli geldi burada milletvekili oldu. (CHP sıralarından alkışlar) Her şey oldu
da asla pişman olmadı, hâlâ pişmanlık belirtisi göstermiyor. Kendisine aydın
diyen, adının başında türlü unvanlar olan 300 kişi de o zaman modaya uyarak
masumiyet karinesini ihlal ederek “Ahtapotun kollarını yakaladık, devam edin.”
çığlıkları attı. 2008-2014 yılları arasında FETÖ işkenceleriyle 3 bin askeri
öğrenci okullarından atıldı, devlet izledi. 2010 referandumu ile mezarlıktaki
ölüleri kaldırdınız, ardından Türk Silahlı Kuvvetlerinin seçkin subaylarını
FETÖ zombi teşkilatına teslim ettiniz. Kozmik odaya FETÖ hâkimleri tarafından
girildi, askerî casusluk yapıldı; izlediniz, alkışladınız. Kumpas esirleri
yerine FETÖ’cüler general yapıldı; o generaller de geldi, 15 Temmuz darbesinde
başrol oynadılar. Şimdi soruyorum: Dünyanın bütün orduları birleşse, Ankara’da
-o 15 Temmuz gecesini söylüyorum -Türkiye Cumhuriyeti’nin başkentinde bir
Genelkurmay Başkanını esir alabilir miydi? Alamazdı. (CHP sıralarından
alkışlar) Çünkü millet, o Genelkurmay Başkanının üzerine kapanırdı, bu ordunun
subayları, astsubayları kapanırdı. 15 Temmuz 2006 darbe girişiminden sonra
tahribat yine devam etti, hani ayıklanıyordu? Kuvvetler ve Genelkurmay ayrı
ayrı -bakın, ayrı ayrı- Millî Savunma Bakanlığına bağlandı, Genelkurmay
Başkanlığının komutanlık vasfı kalktı, yetkileri budandı; birlik, bütünlük
bozuldu şu an. 
Subay
kaynaklarından en önemlisi askerî liseler kapatıldı, öğrenci alım
komisyonlarına siyaset karıştı. 15 Temmuzun yıl dönümünde, ağlayan asker
posterleriyle Silah Kuvvetlere manevi işkence yapıldı. (CHP sıralarından
alkışlar) Askerî mahkemeler kaldırıldı, ordunun disiplini bozuldu. Askerî
hastaneler kapatıldı, sağlık sistemi bozuldu. Ordunun en stratejik tesisi Tank
Palet Fabrikası, ihalesiz, bedelsiz millî sırlarıyla birlikte yabancılara
peşkeş çekildi. 
Yüksek
Askerî Şûra, askerden çok, ilgili ilgisiz sivillerle doldurularak siyasi
müdahaleye açık hâle getirildi. Mustafa Barut’a “Afrin kahramanı” diyordunuz,
emekli ettiniz. 15 Temmuz darbesinden sonra, kumpas mağdurlarına en çok
güveniyordunuz, onlarla da işiniz bitti, onları da emekli ettiniz. Hani
FETÖ’yle mücadele, hani PKK’yla mücadele? (CHP sıralarından alkışlar)
Paralı
askerlikle, tüm insanımızın eşitlendiği tek kurum vardı, asker ocağıydı, onu da
paranın tahakkümüne soktunuz. 
Bakın,
ordu bu kadar yıpratılırken Cumhuriyet Halk Partisi olarak biz hep doğru
noktada olduk ve şimdi de ordunun hakkını ve hukukunu savunan, en önde savunan
partiyiz biz. Bu kadar tahrip edilmesine rağmen, bu ordu verilen her vazifeyi
yapmaktadır ve yapacaktır ama unutulmasın ki ordu, siyasetin emrindedir fakat
siyasetin oyuncağı olmamalıdır. (CHP sıralarından alkışlar) 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen. 
MEHMET
ALİ ÇELEBİ (Devamla) – Teşekkürler Sayın Başkan.
Ben
asker kökenli bir vekil olarak, Silahlı Kuvvetlerimizin sesini kendi sesimde
toplayarak Meclisimize tekrar şunu hatırlatmak istiyorum, bağrından çıktığım
ordu adına, onlardan biri olarak konuşmak istiyorum: Erinden generaline kadar
hepimizin vücudu vatan toprağından, nefesi vatan havasındandır. Bu nedenle,
asker hiçbir zaman çaresizliği yaşamaz. Bilinmelidir ki çaresizliği taşıyanlar
yalnızca korkaklar, gerçek suçlular ya da iftira atan kumpasçılardır, onların
en iç duygusudur çaresizlik; oysa, bizim tertemiz duygularımızın şelalesinde
yalnızca ve yalnızca şeref, onur ve gurur akar. Sadece ve sadece vatana
bağlılığın yegâne biçimleri olan sabır, kararlılık, erdem yansır
zihinlerimizden; bunlardan gayrısı, bizim için ölmekten beterdir. Ebedi
Başkomutanımız Mustafa Kemal Atatürk’ün dediği gibi: “Mevzubahis vatansa,
gerisi teferruattır.“
Ana
vatan Türkiye’de, yavru vatan Kıbrıs’ta, mavi vatan denizlerimizde ve bunların
semalarında kutsal nöbetlerine devam eden silah arkadaşlarıma sonsuz selam
olsun. (CHP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Buyurun. 
MEHMET
ALİ ÇELEBİ (Devamla) – Şüpheniz olmasın ki bu ordunun ciğerlerindeki son soluk
dahi milletimize kazandıracak bir zafere tutunacaktır diyorum. 
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Değerli milletvekilleri, Cumhuriyet Halk Partisi Grubunun söz talepleri
karşılanmıştır.
BÜLENT
TURAN (Çanakkale) – Sayın Başkan, zabıtlara geçsin diye ifade edeceğim.
BAŞKAN
– Buyurun Sayın Turan.
BÜLENT
TURAN (Çanakkale) – Arkadaşımızın konuşmasında, siyasi eleştiriden çok öte,
ordumuzu rencide eden ifadenin şık olmadığı kanaatindeyim. Ordu hepimizin
ordusu, Mehmetçik hepimizin Mehmetçik’i. Özellikle son dönemde Fırat Kalkanı’nda,
Zeytin Dalı Operasyonu’nda ve Barış Pınarı’nda nasıl kahramanlıklar yaptığını,
nasıl emir komuta zinciri içerisinde büyük mücadeleler yaptığını tüm dünya
biliyor artık. Son dönemde Doğu Akdeniz’de yazılan destanın nasıl bir sonuç
verdiğini tüm dünya görüyor artık. Dolayısıyla, ordumuzla ilgili daha hassas
bir dil kullanmanın kıymetli olduğu kanaatindeyim. 
Cahit
Bey’le ilgili de -ismini vererek- bir ifadede de bulundu Sayın Başkan. Cahit
Bey’in gençliğinden beri hep aynı çizgide olmuş, adalet mekanizması içerisinde
çalışmış bir arkadaşımız Sayın Başkanım. (AK PARTİ sıralarından alkışlar)
BAŞKAN
– Teşekkür ediyorum Sayın Turan. 
Değerli
arkadaşlar…
ÖZGÜR
ÖZEL (Manisa) – Sayın Başkan…
BAŞKAN
– Evet, Sayın Özel…
ÖZGÜR
ÖZEL (Manisa) – Müsaade ederseniz, yerimden…
BAŞKAN
– Yerinizden buyurun. 
Açalım
mikrofonu.
BÜLENT
TURAN (Çanakkale) – Ben açmadım Başkanım. 
BAŞKAN
– “Kayıtlara geçsin.” dediniz efendim.
Stenograf
arkadaşlarımız aldılar, kayıtlara geçti. 

Buyurun.



ÖZGÜR
ÖZEL (Manisa) – Sayın Başkan, bugün konuşmacılarımız bütçe üzerine söz
haklarını kullandılar, ilerleyen saatlerde Sayın Bakanların cevaplarını
bekliyoruz. 
Geçtiğimiz
sene Millî Savunma bütçesi görüşülürken biz Millî Savunma Bakanı Sayın Hulusi
Akar’ın daha önce yaptığı görevde, Genelkurmay Başkanlığı sırasında Ergenekon,
Balyoz ve askerî casusluk mağduru silah arkadaşlarını yalnız bıraktığını
söylediğimizde, kendisi bunun doğru olmadığını iddia etmiş, ardından da
partisinin Genel Başkanının talimatıyla şahsıma 500 bin liralık tazminat davası
açmıştı. Bu davanın, mahkemede iki duruşması görüldü. Ben söz verdiğim gibi iki
duruşmaya da gittim, Sayın Akar orada yoktu ama ilk duruşmaya kadar tam 221
Balyoz ve Ergenekon mağduru subay başvurarak bu davada tanıklık yapmak
istediklerini söylediler. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaadenizle…
BAŞKAN
– Buyurun. 
ÖZGÜR
ÖZEL (Manisa) – Biz bu 221 kişiden, tabii ki usul ekonomisi açısından 21’inin
mahkemece dinlenmesini söyledik. Mahkeme sordu: “Hangi 21’ini istiyorsunuz?”
Kura çekin dedik.
Savunma
olarak Sayın Akar’ın avukatları söz alınca -bunu milletin Meclisinin ve
milletin bilmesi lazım- Balyoz mağdurları ile müvekkilleri Sayın Akar arasında
husumet olduğundan tanık olarak dinlenemeyeceklerini ifade ederek tanık
dinletme talebimizi reddettiler. Şimdi biz bu konuda Sayın Hulusi Akar’ın
cevabı sırasında Meclisi bilgilendirmesini bekliyoruz. 
BAŞKAN
– Sayın Özel, yargıda olan bir davayı burada mı tartışacağız?
ALİ
ÖZKAYA (Afyonkarahisar) – Devam eden davalarla ilgili konuşulmaz ki!
ÖZGÜR
ÖZEL (Manisa) – Sayın Başkan, müsaadenizle, geçen sene burada…
BAŞKAN
– Bu doğru değil. 
ALİ
ÖZKAYA (Afyonkarahisar) – Anayasa’nın 138’inci maddesi açık.
ÖZGÜR
ÖZEL (Manisa) – Bitiriyorum. 
BAŞKAN
– Yani yargıya intikal etmiş bir hususu Grup Başkan Vekili olmanız sıfatıyla
burada gündeme getirmeniz doğru değil.
ALİ
ŞAHİN (Gaziantep) – Mahkeme salonu değil Sayın Başkanım. 
ALİ
ÖZKAYA (Afyonkarahisar) – Böyle bir hukuk yok, şahsi davası burada konuşulmaz!
ÖZGÜR
ÖZEL (Manisa) – Tam bir yıldır Türkiye bunu konuşuyor.
ABDULLAH
GÜLER (İstanbul) – Türkiye konuşmuyor, sen konuşuyorsun!
ALİ
ÖZKAYA (Afyonkarahisar) – Başkanım, böyle bir şey olmaz. Anayasa’nın 138’inci
maddesi açık. 
BAŞKAN
– Doğru değil. 
ÖZGÜR
ÖZEL (Manisa) – Sayın Başkan, müsaadenizle bitiriyorum. 
Ayrıca…
ALİ
ÖZKAYA (Afyonkarahisar) – Böyle bir hukuk yok!
BAŞKAN
– Arkadaşlar, müsaade edin. 
ABDULLAH
GÜLER (İstanbul) – Türkiye konuşmuyor, siz konuşuyorsunuz!
BAŞKAN
– Yargıya intikal etmiş…
ALİ
ÖZKAYA (Afyonkarahisar) – Doğrudan yargıya müdahale bu! 138’inci madde açık.
ÖZGÜR
ÖZEL (Manisa) – İşine gelmedi, değil mi?
BAŞKAN
– Arkadaşlar, müsaade edin ya!
ALİ
ÖZKAYA (Afyonkarahisar) – Anayasa sizi de bağlıyor yani Anayasa işinize gelince
bağlıyor, işinize gelmeyince bağlamıyor. 
BAŞKAN
– Sayın Özel, yargıya intikal etmiş ve görülen bir dava üzerinde Türkiye Büyük
Millet Meclisinde görüşme açmak, konuşmak direkt olarak Anayasa’ya aykırılık
teşkil ediyor. Lütfen, rica ediyorum, bu konuyu kapatın, başka söyleyeceğiniz
bir şey varsa alalım.
MUHARREM
ERKEK (Çanakkale) – Dosya içeriğiyle ilgili konuşmuyor.
BAŞKAN
– Muharrem Bey, müsaade edin siz.


ÖZGÜR
ÖZEL (Manisa) – Sayın Başkan, konuyla ilgili hassasiyetimiz konunun tam da
bütçe görüşmelerinde olması ve kamuoyu gündemini uzun süre meşgul etmesinden.
BAŞKAN
– Tamam, bunu daha sonra konuşursunuz. 
ÖZGÜR
ÖZEL (Manisa) – Sonuç olarak, ayrıca Sayın Akar’dan şu konuda da bir açıklama
bekliyoruz, dava konusuyla ilgili, dünkü sözleriyle ilgili; Sayın Akar dedi ki:
“Armudun sapı, üzümün çöpü demeyin. Tank Palet Fabrikasının özelleştirilmesini
eleştirmeyin. Yabancı sermaye istemiyor muyduk, işte yabancı sermaye geliyor.”
20 milyarlık, böylesine millî, böylesine stratejik bir kurumun -daha önce kendi
ifadeleriyle- 50 milyon TL için özelleştirilmesine göz yuman dönemin Millî
Savunma Bakanı, acaba, partisinin geçmişteki sabıkasından da hareketle en iyi
teklifi vereceklerini düşündüğü şekilde kozmik odayı da ihaleye açar mı? Emin
olsun, yabancı dış güçler en iyi teklifleri ordunun namusu kozmik odaya
vereceklerdir. (CHP sıralarından alkışlar) 
BAŞKAN
– Evet, teşekkürler.
Sayın
Turan, buyurun.


BÜLENT
TURAN (Çanakkale) – Sayın Başkan, konuşmalar tamamlandı. Eğer bununla ilgili
Sayın Başkanın ve diğer arkadaşların konuşacakları varsa zamanında söz alırlardı.
Ayrıca, ifade ettiği konu tamamen ceza hukuku içerisinde bir usul meselesi, onu
burada tartışmanın kime ne faydası var? Dolayısıyla tanıkların dinlenilip
dinlenilmemesi konusu Ceza Muhakemesi Kanunu’nda belirtilmiş esasları olan bir
mesele. Burada bunu niye tartışıyoruz, onu demeye çalışıyorum. Eğer siyasi şov
yapmak istiyorsak biz de çıkalım kürsüye, beraber bu şeyleri yapmaya çalışalım.
(AK PARTİ ve CHP sıraları arasında karşılıklı laf atmalar, gürültüler)
MURAT
EMİR (Ankara) – Balyoz mağdurlarıyla husumeti var mı, yok mu; soru bu.
BAŞKAN
– Değerli arkadaşlar... Sayın Grup Başkan Vekilleri...
BÜLENT
TURAN (Çanakkale) – Sayın Başkanım, AK PARTİ Grubuna ısrarla, birkaç defa,
haklı olarak belki “Lütfen sessiz olun.” dediniz ama ne zaman kürsüye çıksak,
ne zaman ağzımızı açsak şu sol cenahtan bir uğultu geliyor, anlamıyoruz da. 
BAŞKAN
– Onları da uyaracağım, buyurun, bütün milletvekillerini uyarıyorum.
BÜLENT
TURAN (Çanakkale) – Müdahale bekliyoruz Sayın Başkan, bu tarz olmaz. Tam iki
saatten beri CHP konuşuyor, ağzımızı açmadık ama her konuştuğumuzda bu tarz
doğru değil ki Sayın Başkan. O yüzden, istirham ediyorum. 
BAŞKAN
– Ben de... (AK PARTİ ve CHP sıraları arasında karşılıklı laf atmalar,
gürültüler)
BÜLENT
TURAN (Çanakkale) – Peki, Sayın Başkan...
MURAT
EMİR (Ankara) – Ali Özkaya Özgür Özel’e bağırırsa…
BAŞKAN
– Sayın Emir, lütfen…
HÜSEYİN
YAYMAN (Hatay) – Dinle, dinle.
ALİ
ÖZKAYA (Afyonkarahisar) – Anayasa’yı söylemek suç mu? 
ORHAN
KIRCALI (Samsun) – Anayasa’yı hatırlattı ya!
ALİ
ÖZKAYA (Afyonkarahisar) – Anayasa’daki açık hüküm, Anayasa’nın açık hükmü. 
BÜLENT
TURAN (Çanakkale) – Sayın Başkan…
TURAN
AYDOĞAN (İstanbul) – Hukuk davasında muvafakat mı aranır?
BAŞKAN
– Sayın Aydoğan lütfen… 
ALİ
ÖZKAYA (Afyonkarahisar) – Anayasa’yı hatırlatmak suç mu ya!
BAŞKAN
– Sayın Özkaya… 
Buyurun
Sayın Turan.
BÜLENT
TURAN (Çanakkale) – Akşam zaten Sayın Bakanımız konuyla ilgili cevap
verecektir, bu usulle cevap vermeyi doğru bulmuyorum Sayın Başkanım, bağırmaya
devam etsin arkadaşlarımız. 
BAŞKAN
– Sayın Turan, bakın, bu benim tercihim değil. Ben on üç yıldır
Parlamentodayım, daha önce olmayan bir süreç 26’ncı Dönemden itibaren burada
bir gelenek hâline getirildi, her istediklerinde grup başkan vekillerine
yerinden söz verilme meselesi.
BÜLENT
TURAN (Çanakkale) – Vermeyin söz Sayın Başkan. 
HÜSEYİN
YAYMAN (Hatay) – Vermeyin Başkanım.
BAŞKAN
– Müsaade edin arkadaşlar.
Bu,
bütün grupların bir arada, ortak aldıkları bir kararın sonucunda ortaya çıkan
bir hadise, grup başkan vekillerine söz verilmesi. Eğer “Başkanlık Divanı
olarak İç Tüzük kurallarını uygulayın.” diyorsanız, ondan sonra arkaya
geçtiğimizde “Niye böyle yapıyorsunuz?” da demeyin bana. 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
Bundan
sonra İç Tüzük’e uygun olarak Genel Kurulu idare edeceğimi bilgilerinize
sunuyorum. 
Buyurun.




ÖZGÜR
ÖZEL (Manisa) – Sayın Başkan, bir Anayasa hatırlatması yapılıyorsa o
hatırlatmayı yapanlara şunu hatırlatmak lazım: Söz konusu dava bir ceza davası
değil bir hukuk davasıdır. Dokunulmazlık hukuk davasını kesmez, bu yüzden de
görülüyor. 
ALİ
ÖZKAYA (Afyonkarahisar) – Hiç ilgisi yok; Anayasa, ceza-hukuk diye ayırmıyor,
hiç ayırmıyor. 
ÖZGÜR
ÖZEL (Manisa) – Ayrıca, şunu da söyleyeyim: Bir tazminat var, Meclisin bir
üyesinden 500 bin lira isteniyor; bu parayı isteyen kişi “Kırk dokuz yıl görev
yaptım şanla şerefle.” diyor… 
BAŞKAN
– Bakın, Sayın Özel, bunları konuşmayacağız dedik, yine aynı konuyu
konuşuyorsunuz. 
ÖZGÜR
ÖZEL (Manisa) – …ve kırk dokuz yıllık görevinin sonunda 250 bin lira ikramiye
aldı sadece. (AK PARTİ sıralarından gürültüler)
HÜSEYİN
YAYMAN (Hatay) – Ya, ayıptır be!
ALİ
ÖZKAYA (Afyonkarahisar) – İşi gücü şahsiyetle uğraşmak. 
BAŞKAN
– Sayın Özel, tamamdır. 
ÖZGÜR
ÖZEL (Manisa) – Sayın Başkan, müsaade etmiyorsunuz ki.
BAŞKAN
– Sayın Özel, dönüp dönüp yine aynı konuyu açıyorsunuz. “Konuşmayacağım.”
diyorsunuz, açıyorsunuz. 
ÖZGÜR
ÖZEL (Manisa) – Hayır, başka bir şey söylüyorum. 
ALİ
ÖZKAYA (Afyonkarahisar) – Anayasa “ceza mahkemesi, hukuk mahkemesi” mi diyor,
böyle bir şey mi diyor Anayasa?
ÖZGÜR
ÖZEL (Manisa) – Bugün benim hakkımda açılan dava bir hukuk davasıdır,
dokunulmazlık kesmez, Mecliste görüşülmesine ilişkin bir yasaklama yoktur. 
ALİ
ÖZKAYA (Afyonkarahisar) – Ne fark ediyor? Ayırıyor mu Anayasa? Hukuk ya da ceza
diye mi ayırıyor Anayasa? Ne ilgisi var!
ÖZGÜR
ÖZEL (Manisa) –Kaldı ki kırk dokuz yıllık görevine 250 bin lira emekli
ikramiyesi almış zat tarafımdan doksan sekiz yıllık para istemektir. Hiç
utanmıyor musunuz bundan! (CHP sıralarından alkışlar, AK PARTİ sıralarından
gürültüler)
ALİ
ÖZKAYA (Afyonkarahisar) – Ne yapacak? Sana mı soracak ne istediğini?
ORHAN
KIRCALI (Samsun) – Ayıptır be!
BAŞKAN
– Teşekkür ediyorum. 

KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) ADALET BAKANLIĞI (Devam)
1) Adalet Bakanlığı 2020 Yılı Merkezî Yönetim Bütçesi
2) Adalet Bakanlığı 2018 Yılı Merkezî Yönetim Kesin Hesabı
B) YARGITAY (Devam)
1) Yargıtay 2020 Yılı Merkezî Yönetim Bütçesi
2) Yargıtay 2018 Yılı Merkezî Yönetim Kesin Hesabı
C) DANIŞTAY (Devam)
1) Danıştay 2020 Yılı Merkezî Yönetim Bütçesi
2) Danıştay 2018 Yılı Merkezî Yönetim Kesin Hesabı
Ç) CEZA İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza İnfaz Kurumları ile Tutukevleri İşyurtları Kurumu
2020 Yılı Merkezî Yönetim Bütçesi
2) Ceza İnfaz Kurumları ile Tutukevleri İşyurtları Kurumu
2018 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2020 Yılı Merkezî Yönetim Bütçesi
2) Türkiye Adalet Akademisi 2018 Yılı Merkezî Yönetim Kesin
Hesabı
E) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2020 Yılı Merkezî Yönetim
Bütçesi
2) Hâkimler ve Savcılar Kurulu 2018 Yılı Merkezî Yönetim
Kesin Hesabı
F) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2020 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2018 Yılı Merkezî Yönetim Kesin Hesabı
G) KİŞİSEL VERİLERİ KORUMA
KURUMU (Devam) 
1) Kişisel Verileri Koruma
Kurumu 2020 Yılı Merkezî Yönetim Bütçesi
2) Kişisel Verileri Koruma
Kurumu 2018 Yılı Merkezî Yönetim Kesin Hesabı
Ğ) HAZİNE VE MALİYE
BAKANLIĞI (Devam)
1) Hazine ve Maliye Bakanlığı
2020 Yılı Merkezî Yönetim Bütçesi
2) Hazine ve Maliye Bakanlığı
2018 Yılı Merkezî Yönetim Kesin Hesabı
H) GELİR İDARESİ BAŞKANLIĞI
(Devam)
1) Gelir İdaresi Başkanlığı
2020 Yılı Merkezî Yönetim Bütçesi
2) Gelir İdaresi Başkanlığı
2018 Yılı Merkezî Yönetim Kesin Hesabı
I) KAMU İHALE KURUMU (Devam)
1) Kamu İhale Kurumu 2020 Yılı
Merkezî Yönetim Bütçesi
2) Kamu İhale Kurumu 2018 Yılı
Merkezî Yönetim Kesin Hesabı
İ) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2020 Yılı Merkezî Yönetim Bütçesi
2) Özelleştirme İdaresi
Başkanlığı 2018 Yılı Merkezî Yönetim Kesin Hesabı
J) KAMU GÖZETİMİ, MUHASEBE VE
DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2020 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu
2018 Yılı Merkezî Yönetim Kesin Hesabı
K) TÜRKİYE İSTATİSTİK KURUMU (Devam)
1) Türkiye İstatistik Kurumu 2020 Yılı Merkezî Yönetim
Bütçesi
2) Türkiye İstatistik Kurumu 2018 Yılı Merkezî Yönetim Kesin
Hesabı
L) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2020 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2018 Yılı Merkezî Yönetim Kesin Hesabı
M) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Kesin Hesabı
N) SERMAYE PİYASASI KURULU
(Devam)
1) Sermaye Piyasası Kurulu 2020
Yılı Merkezî Yönetim Bütçesi
2) Sermaye Piyasası Kurulu
2018 Yılı Merkezî Yönetim Kesin Hesabı
O) MİLLÎ SAVUNMA BAKANLIĞI (Devam)
1) Millî Savunma Bakanlığı 2020 Yılı Merkezî Yönetim Bütçesi
2) Millî Savunma Bakanlığı 2018 Yılı Merkezî Yönetim Kesin
Hesabı


BAŞKAN
– AK PARTİ Grubunun söz taleplerini karşılayacağım.
İlk
söz Hatay Milletvekili Sayın Sabahat Özgürsoy Çelik’in. (AK PARTİ sıralarından
alkışlar)
Buyurun.
AK
PARTİ GRUBU ADINA SABAHAT ÖZGÜRSOY ÇELİK (Hatay) – Sayın Başkan, değerli
milletvekilleri; 2020 Yılı Merkezi Yönetim Bütçe Kanunu Teklifi’nin Adalet
Bakanlığı bütçesi üzerine grubum adına söz almış bulunmaktayım. Yüce Meclisi
saygıyla selamlıyorum. 
İnsan
haklarına saygılı, hukukun üstünlüğüne dayalı bir sistemin tesisi ve muhafazası
medeniyetimizin bir gereğidir. Hak ve özgürlüklerin korunması ve bundan da öte,
geliştirilmesi tüm milletler için önde gelen bir ihtiyaçtır. AK PARTİ
hükûmetleri olarak yapmış olduğumuz ve yapacağımız bütün çalışmalar bu amaca
yöneliktir. 
Sayın
Başkan, değerli milletvekilleri; geçtiğimiz günlerde yasalaşarak yürürlüğe
giren birinci yargı paketiyle cezada alternatif uyuşmazlık çözüm yöntemlerinin
geliştirilmesine, seri ve basit muhakeme usulüne, soruşturmaların daha etkin ve
hızlı yürütülmesine, mahkemelerin iş yükünün azaltılmasına yönelik tedbirlerin
alınması, tutukluluk sürelerinin yeniden düzenlenmesi, mağdur haklarının
güçlendirilmesi gibi devrim niteliğindeki düzenlemeler yargı sistemimize
girmiştir. Ayrıca, Anayasa Mahkemesine bireysel başvuru, kişisel verilerin
korunması, çocuk haklarının anayasal koruma altına alınması insan hakları
açısından tarihî birer adımdır. 
Adalet
Bakanlığımız bünyesinde İnsan Hakları Tazminat Komisyonunun kurulması ve İnsan
Hakları Daire Başkanlığının oluşturulması ülkemiz aleyhine AİHM önündeki
başvuru sayısını ciddi manada azaltmıştır. 
Uluslararası
alanda aktif bir politika izlemeyi ilke edinmiş durumdayız. Bu kapsamda, Adalet
Bakanlığımızca yurt dışı teşkilatı oluşturulmuştur. Yurt dışı adalet
müşavirlikleri suçluların iadesi, istinabe, hükümlülerin nakli gibi konuların
daha hızlı ve verimli bir şekilde çözüme kavuşturulması açısından önem arz
etmektedir. Avrupa Birliği nezdinde şu anda 15 adalet müşavirimiz görev
yapmaktadır. 
AK
PARTİ hükûmetleri döneminde hâkim, savcı ve yardımcı personel sayısında hatırı
sayılır bir artış gözlemlenmektedir. Hâkim ve savcı sayısında yüzde 121
oranında artışla Kasım 2019 tarihi itibarıyla 20.654, adliyelerde ve ilgili
birimlerde görev yapan personel sayımız yüzde 168 artışla Kasım 2019 tarihi itibarıyla
70.559’a çıkartılmıştır. 
Hâkim,
savcı ve personelin niteliğinin artırılması için eğitim faaliyetlerimiz
güçlendirilmiştir. Uluslararası gelişmelere açık bir yargı için çok sayıda
hâkim ve savcının yurt dışında eğitim alması sağlanmış; diğer yandan, yargı
personeline daha iyi eğitim imkânı sağlamak adına Ankara ve Rize’de personel
eğitim merkezleri faaliyete geçirilmiştir.
Kıymetli
milletvekilleri, Adalet Bakanlığımızın gerçekleştirmiş olduğu en önemli
değişikliklerden biri de bölge adliye mahkemeleridir. Hâlihazırda ülkemizde 15
bölge adliye mahkemesi, 7 bölge idare mahkemesince istinaf incelemeleri
gerçekleştirilmektedir. 20 Temmuz 2016’da faaliyete geçen bölge adliye
mahkemeleri, ceza dairelerine gelen dosyaların yaklaşık yüzde 72’si, hukuk dairelerine
gelen dosyaların yaklaşık yüzde 69,5’u karara bağlanmış ve uyuşmazlıklar çözüme
kavuşturulmuştur.
2002
yılından bugüne kadar, Cumhurbaşkanımız Sayın Recep Tayyip Erdoğan’ın
önderliğinde, bodrum katlarında hizmet veren adliyeler yerine modern ve ihtiyaca
cevap veren 216 adet adalet hizmet binasının inşaatı tamamlanmış ve faaliyete
geçmiştir.
İnancımıza
göre insanın hayrı ve şerri, doğruyu ve yanlışı, iyiyi ve kötüyü seçme
iradesine sahip bir varlık olması hasebiyle, adaletin de esasını oluşturan bu
düsturla, Bakanlığımız işte buradan hareketle evrensel hukuk normları
çerçevesinde insanımıza dil, din, ırk, mezhep ayrımı gözetmeksiniz en uygun
adalet hizmetini fiziki imkân ve alanında yetişmiş personeliyle yerine
getirmektedir.
Değerli
milletvekilleri, verdikleri kararlarla birçok mağduriyet yaratan, hayatlar
karartan hâkim ve savcı kılığındaki teröristler Sayın Cumhurbaşkanımız Recep
Tayyip Erdoğan’ın kararlı duruşu ve Sayın Bakanımızın gayretleriyle adalet
sistemimizden silinmişlerdir. 
Sözlerime
burada son verirken vazifeleri başında şehit edilen hâkimlerimiz ve
savcılarımız başta olmak üzere, ülkemize ve milletimize hizmet ederken
hayatlarını kaybeden tüm şehitlerimize Allah’tan rahmet diler, adaletin
tecellisi için fedakârca çalışan tüm yargı mensuplarımıza ve Adalet
Bakanlığımızın 2020 yılı bütçesinin hazırlanmasında emeği geçenlere teşekkür
eder, Genel Kurulu saygıyla selamlarım. (AK PARTİ sıralarından alkışlar)
MAHMUT TANAL
(İstanbul) – Çok özür diliyorum.
BAŞKAN
– Efendim Sayın Tanal.
MAHMUT
TANAL (İstanbul) – Çok özür dilerim, kesmek istemezdim ama Sayın Başkanım, 16
oturulacak koltuk var, 3 bakan, 5 bakan yardımcısı var, 5 Plan Bütçeden var; şu
an burada 16 kurumun bütçesini görüşüyoruz. 16 kurumdan burada sadece 5
arkadaşımız var, hepsi dışarıda bekliyor.
BAŞKAN
– Kurumların hepsi kapıda. Fiziksel imkânların, imkân vermediğini biliyorsunuz,
bunu konuştuk. Önümüzdeki sürece bunu hazırlayacağız.
MAHMUT TANAL (İstanbul) – Buraya o zaman
koltukları koyun, dışarıdaki arkadaşları da oraya alın, hiç olmazsa sağlıklı
bir görüntü yapalım Sayın Başkan.
BAŞKAN – Teşekkür ediyorum Sayın Tanal. 
Gaziantep Milletvekili Sayın Müslüm
Yüksel… (AK PARTİ sıralarından alkışlar)
AK PARTİ GRUBU ADINA MÜSLÜM YÜKSEL
(Gaziantep) – Sayın Başkanım, değerli milletvekilleri; Yargıtay bütçesiyle
ilgili AK PARTİ Grubumuz adına söz almış bulunuyorum. Gazi Meclisimizi saygıyla
selamlıyorum. 
Yargıtay, Türk hukuk sistemimizin en
köklü ve en büyük kurumlarından biridir. Kuruluşundan bugüne kadar Türk
hukukuna yön vermiş, hukuk düzeninin yerleşmesinde ve adaletin gerçekleşmesinde
etkin rol oynayarak öncülük etmiştir. Demokrasilerde devlete karşı güven
duygusunun zedelenmemesi, refah ve toplumsal yaşamın esenliği için iyi işleyen
bir yargı sisteminin varlığı tartışılmaz bir ihtiyaçtır; bu, aynı zamanda
sosyal ve ekonomik kalkınmanın da vazgeçilmez bir gereğidir. Türkiye
Cumhuriyeti dinamik toplumsal yapısıyla sürekli değişmekte ve her alanda
gelişmektedir. Toplumsal hayatın huzur ve güven içerisinde devamı ancak adalet
sisteminin etkin bir şekilde işlemesiyle mümkündür. Aynı zamanda toplumsal
huzur ve güvenden söz edilebilmesi için öncelikle hak ve adalet duygusu korunup
gözetilmelidir. İnsan hak ve özgürlüklerinin korunması ve bundan da öte
geliştirilmesi demokrasi ve hukuk devletinin olmazsa olmaz gereğidir.
Vatandaşlarımızın ihtiyaçlarına ivedilikle cevap veren, ülkenin geleceğine ışık
tutan bir hukuk düzenini ve daha iyi işleyen bir yargı sistemini oluşturmayı,
sürekli gelişen koşulları dikkate alarak adalet sistemimizi daha da ileriye taşımayı
milletimize karşı bir borç ve tarihî bir sorumluluk olarak biliyor ve
görüyoruz. 
Sayın
Başkan, değerli milletvekilleri; yeni Hükûmet sistemimizle birlikte Anayasa ve
başta temel yasalar olmak üzere gerçekleştirilen değişikliklerle adalet
sistemimize çok önemli yenilikler kazandırılmıştır. 100’üncü yılına
yaklaştığımız cumhuriyetimizin temel niteliklerinden biri olan hukuk devleti
ilkesi, devletin hukukla bağlı olmasının yanında demokratik standartlara uygun
bir hukuk sistemini de gerektirir. Hükûmetlerimiz döneminde, 2002 yılından bu
yana attığımız adımların tümü insan hakları temelinde hukuk devleti ilkesinin
geliştirilmesi ve güçlendirilmesine yöneliktir. Çalışmalarımız
vatandaşlarımızın talepleri ve ülkemizin ihtiyaçları, demokrasimizin ve insan
haklarının daha da geliştirilmesi ekseninde odaklanmaktadır. Zira, devlet ile
toplum ilişkilerinin en çok hassasiyet gösteren noktası da adalettir, hukuktur.
Hukuk devleti, istisnasız herkesin hakkının güvencede olduğuna emin olunan
devlettir. Hayatın her alanı gibi yargı da dinamiktir. Gelişen ve değişen
hadiseler karşısında Adalet teşkilatımızın ortaya koyduğu irade, milletimizin
ülkesine ve devletine olan güvenini sağlamlaştırmak çok büyük öneme sahiptir.
Demokrasimizi güçlendirmek, vatandaşlarımızın adalet beklentisine en yüksek
cevabı vermek, uluslararası alanda Türkiye'nin hukuk devleti niteliğini tahkim
etmek amacıyla Adalet teşkilatımız yeni reform hazırlık çalışmalarını
sürdürmektedir. 
Değerli
milletvekilleri, malumunuz olduğu üzere Yargı Reformu Strateji Belgesi 30 Mayıs
2019 tarihinde Cumhurbaşkanımız Sayın Recep Tayyip Erdoğan tarafından kamuoyuna
açıklanmış ve birinci paketi 24 Ekim 2019 tarihinde Türkiye Büyük Millet
Meclisinde kabul edilen Yargı Reformu Strateji Belgesi, toplumsal taleplerin karşılanmasını,
vatandaşlarımızın etkili ve daha kaliteli adalet hizmetini makul sürede
alabilmelerini sağlamak amacıyla katılımcı bir anlayışla hazırlanmıştır.
Strateji belgesinin açıklanmasından itibaren kamuoyunda oluşan yoğun ilgi,
doğru istikamette olduğumuzu göstermiştir. 
Sayın Başkanım, değerli milletvekillerim; geçtiğimiz
yıllarda yargının FETÖ silahlı terör örgütü tarafından kendi amaçları
doğrultusunda nasıl kötüye kullanılmaya çalışıldığına hep birlikte şahit olduk.
Vicdanını hukukun ve gerçek adaletin hizmetine değil de bir terör örgütünün
emir ve talimatlarının hizmetine sunan FETÖ mensupları ve örgüt mensubu olan
hâkim ve savcılar Cumhurbaşkanımıza, yüce Meclisimize, seçilmiş meşru
Hükûmetimize ve sonuçta demokrasi ile millet iradesine ihanet ettiler.
Malumunuz
olduğu üzere, 15 Temmuz 2016 tarihinde FETÖ silahlı terör örgütünün kalkıştığı
darbe teşebbüsü, aziz milletimizin mücadelesi, direnişi ve millî iradenin
yanında durmasıyla başarısızlığa mahkûm olmuştur. 15 Temmuz gecesi
Cumhurbaşkanımız Sayın Recep Tayyip Erdoğan’ın “Millî iradenin üstünde hiçbir
güç tanımam.” açıklaması, demokrasiye sahip çıkma çağrısı ve istiklaline,
istikbaline sahip çıkan milletimizin meydanları doldurmasıyla bu ihanet
girişimi bertaraf edilmiştir. Bundan sonra da Türkiye Cumhuriyeti demokrasiden,
hukuktan, adaletten ve elde ettiği kazanımlardan asla taviz vermeyecektir.
Değerli
milletvekilleri, 2020 yılı bütçemizin ve Yargıtay bütçemizin ülkemize,
milletimize hayırlar getirmesini temenni eder, bütçenin hazırlanmasına katkı
sunan, emeği geçen herkese selam ve saygılarımı sunarım. (AK PARTİ sıralarından
alkışlar)
BAŞKAN
- Balıkesir Milletvekili Sayın Pakize Mutlu Aydemir.
Buyurun
lütfen. (AK PARTİ sıralarından alkışlar)

AK
PARTİ GRUBU ADINA PAKİZE MUTLU AYDEMİR (Balıkesir) –Sayın Başkan, değerli
milletvekilleri; 2020 Yılı Bütçe Kanun Teklifi kapsamında Danıştay Başkanlığı
bütçesi üzerine AK PARTİ Grubu adına söz almış bulunuyorum. Bu vesileyle Gazi
Meclisi ve aziz milletimizi saygıyla selamlıyorum. 
Sözlerime
dün akşam merkez üssü seçim bölgem Balıkesir olan ve çevre illerde de
hissedilen depremi yaşayan tüm vatandaşlarımıza ve hemşehrilerimize geçmiş
olsun dileklerimi ileterek başlamak istiyorum.
1868
yılında Osmanlı İmparatorluğu’nda modernleştirme çabaları kapsamında padişah
Abdülaziz’in 10 Mayıs 1868 günü nutkuyla Şûra-yı Devlet adıyla kurulmuş olan ve
1924 Anayasası’yla anayasal bir kurum hâline getirilen Danıştay hakkında…
Anayasa’da öngörülen yüksek mahkemelerden biri olan Danıştay, Anayasa’nın
155’inci maddesine göre yürütme organına yardımcı bir inceleme, danışma ve
karar organı olmanın yanı sıra yönetimin, Osmanlı İmparatorluğu zamanından
bugüne gelen, yargı yoluyla denetlenmesinde etkin ve önemli görevi haiz bir
yargı kuruluşudur. 
Sayın
Başkan, değerli milletvekilleri; Danıştayın görev alanı kapsamındaki konular:
Yargı görevleri, ilk derece mahkemesi sıfatıyla Cumhurbaşkanı kararlarına,
Cumhurbaşkanınca çıkarılan Cumhurbaşkanlığı kararnameleri dışındaki düzenleyici
işlemlere, çeşitli kanunlarda ilk derecede Danıştayda görüleceği belirtilen
davaları karara bağlamak; “temyiz mercisi” sıfatıyla idare mahkemelerinin ivedi
yargılama usulü ile yargılama usulüne tabi uyuşmazlıklar hakkında verdikleri
kararları, bölge idare mahkemelerinin temyiz yolu açık olan nihai kararlarını,
“ilk derece mahkemesi” sıfatıyla Danıştayın verdiği nihai kararları ve bölge
idare mahkemelerince verilen ısrar kararlarını temyizen incelemek ve karara
bağlamak. Danışma ve inceleme görevi olarak da kamu hizmetleriyle ilgili
imtiyaz şartlaşma ve sözleşmelerini, kanunlarında Danıştaydan alınacağı yazılı
bulunan düşüncelere ilişkin istekleri, memurlar ve diğer kamu görevlilerinin
yargılanmalarına ilişkin mevzuat uyarınca görülecek işleri incelemek ve
gereğine göre karara bağlamak veya düşüncesini bildirmek olarak örnekler
verebiliriz. 
Yüksek
yargının yükünü hafifletmek, yargılamanın makul sürede sonuçlandırılması,
yargıya olan güveni artırmak için kurulan istinaf mahkemeleriyle son üç yılda
Danıştaya gelen dosya sayısı 2016 yılında 403.513 iken, 2019 yılı Kasım ayı
itibarıyla 249.157’ye düşmüştür. 2016 yılında çıkan toplam karar sayısı 135.677
iken, 2019 yılında 20 Kasım itibarıyla Danıştaya gelen dosya sayısındaki düşüşe
orantılı olarak bu sayı 94.045’e düşmüştür. 
Danıştayın
üye, hâkim ve personel ihtiyacı ile hizmet binası başta olmak üzere, tüm
ihtiyaçları AK PARTİ hükûmetlerimiz döneminde yerine getirilmiş ve getirilmeye
devam etmektedir. Hukukçu bir milletvekili olarak, yargı kararlarına eleştiri
getirilirken yargı ve yargıçlara “idarenin yandaşı” ve “yandaş yargı” söylemini
kesinlikle kabul etmediğimi, bir hukukçu olarak tüm meslektaşlarıma haksızlık
olacağını ve hazmetmenin de mümkün olmadığını... Zira, yargının tüm
kademesindeki meslektaşlarımın hukuki bir terbiye ve ahlaka uygun davranacağına
inancım tamdır. 
Danıştay
Başkanı ve organları, yine, tüm yargı organları gibi, Türkiye Cumhuriyeti
Anayasası ve kanunların da belirtildiği gibi bağımsız ve Anayasa ve kanunların
kendilerine sağladığı teminat altında görev yaparlar. 
Danıştay
Başkanlığında görev yapan savcı ve tetkik hâkimlerinin atama ve nakil işlemleri
Hâkimler ve Savcılar Kurulu tarafından yürütülmektedir. Danıştay Başkanlığına
tahsis edilmiş olan 2.082 kadro, pozisyonda 604 yargı mensubu olmak üzere 1.580
personel görev yapmaktadır. 
Sayın
Başkan, değerli milletvekilleri; 2020 yılı Merkezî Yönetim Bütçe Kanunu
Teklifi’yle Danıştay Başkanlığının bütçesi bir önceki yıla göre yüzde 15,61
artırılarak toplam 210 milyon 775 bin Türk Lirası ödenek tahsisi öngörülmüştür.
2020
yılı merkezî yönetim bütçesinin ve Danıştay bütçesinin üyelerimize,
hâkimlerimize, çalışanlarımıza ve milletimize hayırlı olmasını diliyor, Gazi
Meclisi ve aziz milletimizi saygıyla selamlıyorum. (AK PARTİ sıralarından
alkışlar) 
BAŞKAN
– Afyonkarahisar Milletvekili Sayın İbrahim Yurdunuseven, buyurun. (AK PARTİ
sıralarından alkışlar) 
AK
PARTİ GRUBU ADINA İBRAHİM YURDUNUSEVEN (Afyonkarahisar) – Sayın Başkan, değerli
milletvekilleri; Adalet Bakanlığı bütçesi içerisinde yer alan Ceza ve İnfaz
Kurumları ile Tutukevleri, İşyurtları Kurumu ve Türkiye Adalet Akademisi
Başkanlığı 2020 bütçesi üzerine AK PARTİ Grubu adına söz almış bulunuyorum; bu
vesileyle, Gazi Meclisi ve aziz milletimizi saygıyla selamlarım. 
Değerli
milletvekilleri, aziz milletimiz 2002 yılında AK PARTİ’yi iktidara getirmiş ve
bütçe hazırlama yetkisini o günden bugüne kadar her yıl bize vermiştir. Aziz
milletimize, partimize ve Sayın Cumhurbaşkanımız Recep Tayyip Erdoğan’a verdiği
destekten dolayı şükranlarımı arz ediyorum. 
Adalet
Bakanlığımıza bağlı Ceza ve Tevkifevleri Genel Müdürlüğü taşra teşkilatına
bağlı kurumlarda görev yapan personelin 44.212’si kadrolu, 21.931’i sözleşmeli
ve 164’ü işçi olmak üzere toplam 66.307 personel görev yapmaktadır. 
2019
Aralık ayı itibarıyla ülkemizde 355 ceza infaz kurumu bulunmakta olup,
kurumlarımızda 288.799 hükümlü, tutuklunun barındırılması sağlanmaktadır. 
Sayın
Başkan, değerli milletvekilleri; iktidara geldiğimiz 2002 yılından bu yana
Avrupa Birliği normlarına uygun 191 adet yeni ceza infaz kurumu inşaatı
tamamlanmış, infaz rejimine uygun olmayan, yeterli eğitim ve iyileştirme
çalışması yapılamayan çok eski yapılardan oluşması ve bazılarının da taş bina
olması nedeniyle fiziki kapasitesi yetersiz olan 347 ceza infaz kurumu da
kapatılmıştır. Mevcut ceza infaz kurumlarımızın elektrik, su, doğal gaz, sıhhi
tesisat, çatı ve genel tadilatları kapsamında büyük ve küçük onarımları
yaptırılarak kurumlarımızın fiziki şartları da iyileştirilmiştir. Yine herkesin
malumudur ki infazlara ve mahkûm isyanlarına tanıklık eden, darbe yıllarının
acılarının yaşandığı cezaevleri de artık AK PARTİ dönemlerinde müzeye
dönüştürülmüştür. AK PARTİ olarak, ceza infaz kurumlarını uluslararası
sözleşmelerin belirttiği standartlara uygun hâle getirdik, ceza infaz
sisteminde, tutuklu ve hükümlülerin haklarını koruyacak gerekli tüm tedbirleri
aldık.
Sayın
Başkan, değerli milletvekilleri; işkenceye karşı sıfır tolerans politikası
çerçevesinde, insan hakları ihlallerine hiçbir müsamaha göstermeyen
Bakanlığımız, kötü muamelenin yapılmaması ve bu yöndeki iddiaların ortadan
kaldırılması için tüm yasal değişiklikleri yapmış olup buna ilişkin tüm adli,
idari denetim ve sivil izleme mekanizmalarını oluşturmuştur.
AK
PARTİ olarak, iktidara geldiğimiz günden bugüne kadar ceza infaz sisteminde
köklü değişiklikler ve önemli reformlar da gerçekleştirilmiştir. Bugün gelinen
noktada sağlanan değişim ve gelişim sürecine ivme kazandıran tamamlayıcı
unsurlardan biri de kuşkusuz, başta Avrupa Birliği olmak üzere diğer ülkeler ve
uluslararası kuruluşlarla yapılan iş birliği çalışmaları ve bu kapsamda
yürütülen projelerdir. Adalet Bakanlığımız bugüne kadar ceza ve adalet alanında
pek çok Avrupa Birliği destekli projeyi başarıyla yürütmüş ve hâlihazırda
yürütmeye de devam etmektedir. 
Değerli
Başkan ve değerli milletvekilleri, İşyurtları Kurumu, hükümlü ve tutukluların
meslek ve sanatlarının korunup geliştirilmesi veya bir meslek veya sanat
öğrenmeleri amacına yönelik olarak çalışmalarını sağlamak üzere 1997 yılında
kurulmuş, özel bütçeli, Adalet Bakanlığına bağlı bir kuruluştur. Bu bağlamda,
hükümlü ve tutukluların mesleki eğitimlerinin sağlanmasının yanında ayrıca
Adalet Bakanlığının merkez ve taşra teşkilatı ile bağlı kuruluşların yatırım ve
cari ihtiyaçları da karşılanmaktadır. Millî Eğitim Bakanlığımız ile Adalet
Bakanlığımız arasında imzalanan Özel Eğitim Materyalleri Üretim Projesi
Protokolü kapsamında, özel eğitim sınıflarının ihtiyacı olan 70 binin
üzerindeki eğitim ve öğretim materyali hükümlü ve tutuklularca iş yurtlarında
üretilmektedir, böylece yurt dışından temin edilen özel materyallere de ihtiyaç
kalmamaktadır.
Değerli Başkan, değerli milletvekilleri; Türkiye Adalet
Akademisi tüzel kişiliği olan, bilimsel ve idari, mali özerkliğe sahip, özel
bütçeli bir kamu kuruluşudur. Akademinin en önemli hedefi, hukukun hak ve nasafet
ile adalet ve insan hakları gibi temel kavramlarını özümsemiş, tarafsız,
bağımsız, toplumun millî ve manevi değerlerini benimsemiş, devletine ve
milletine bağlı hâkim ve Cumhuriyet savcıları yetiştirmektir. Bu bağlamda, 2019
eğitim öğretim döneminde Akademide 2.195 hâkim ve savcı adayına meslek öncesi,
3.761 hâkim ve savcıya meslek içi ve 1.475 kamu görevlisine hizmet içi eğitim
programı düzenlenmiştir. Türkiye Adalet Akademisi “Eğitim-1” ve “Eğitim-2”
binalarından oluşmaktadır, aynı anda da 1.300 civarında hâkim ve savcı adayına
eğitim verilmektedir. 
Biraz
önce CHP’li bir konuşmacının rakamlara takla attırarak 28 milyon icra
dosyasının olduğu, iki taraf varsa 56 milyon kişinin ihtilaflı olduğu yönünde
dolayısıyla ülke nüfusun 3/4’ünün icra dairesi önünde bulunduğuna ilişkin bir
beyanatta bulunmuştur. Bu konuda şunu da söylemek istiyorum: Yıllara devreden
dosyalar vardır ve aynı zamanda mükerrer isimler üzerinden geçilmektedir. Yine
aynı konuşmacı 7,5 milyon asliye ceza dosyası bulunduğunu, bunun iki taraf
olması ve iki de tanık olması hâlinde 30 milyon kişinin adliye koridorlarında
olduğunu söylemektedir ki bu da yaklaşık nüfusumuzun yarısının asliye ceza
koridorları önünde olduğu gibi bir anlama gelmektedir; bu, bana göre siyasi bir
demagojidir. Yine bir başka CHP’li konuşmacının belirttiği gibi maalesef
istatistiki bir yalandır.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayını Yurdunuseven, buyurun.
İBRAHİM
YURDUNUSEVEN (Devamla) – Sayın Başkan, değerli milletvekilleri; adalet dağıtmak
devletin temel fonksiyonlarından biri ve meşruiyetin de temelidir. Bu alandaki
hizmetlerin modern kamu anlayışı çerçevesinde adil, güvenilir, etkili ve makul
bir sürede sunulması önemli ölçüde başta hâkim ve savcılar olmak üzere tüm yargı
personelinin mesleki yetkinliğiyle doğru orantılıdır. 
Böylece,
2020 bütçemizin tüm ülkemize hayırlı olmasını, hayırlı hizmetlere vesile
olmasını diliyor, bütçenin hazırlanmasında emeği geçen başta Plân ve Bütçe
Komisyonu’ndaki tüm milletvekili arkadaşlarımız olmak üzere, tüm Meclise
teşekkür ediyor, yüce Meclisi saygıyla selamlıyorum. (AK PARTİ sıralarından
alkışlar)
BAŞKAN
– Kocaeli Milletvekili Sayın Emine Zeybek, buyurun. (AK PARTİ sıralarından
alkışlar)
AK
PARTİ GRUBU ADINA EMİNE ZEYBEK (Kocaeli) - Sayın Başkan, değerli
milletvekilleri; Hâkimler ve Savcılar Kurulu 2020 yılı bütçesi üzerine AK PARTİ
Grubu adına söz almış bulunuyorum. Genel Kurulu ve aziz milletimizi saygıyla
selamlıyorum.
Halkımızın iradesiyle, 16 Nisan 2017
tarihinde yapılan referandum sonucu Anayasa’mızda değişiklikler yapılmıştı.
Yapılan bu değişikliklerle Hâkimler ve Savcılar Yüksek Kurulunun ismi Hâkimler
ve Savcılar Kurulu olarak değiştirilmiş ve Kurulun yapısıyla üye seçim sistemi
yeniden düzenlenmiştir. Anayasa değişikliği sonrası Hâkimler ve Savcılar
Kurulunun üye sayısı 22’den 13’e, daire sayısı da 3’ten 2’ye düşürülmüştür.
Kurulun Başkanı Adalet Bakanıdır. Adalet Bakanlığı ilgili Bakan Yardımcısı
Kurulun tabii üyesidir. Cumhurbaşkanınca 3 üyesi adli yargı hâkim ve savcıları
arasından, 1 üyesi idari yargı hâkimleri arasından ve Türkiye Büyük Millet
Meclisince 3 üyesi Yargıtay üyeleri arasından, 1 üyesi Danıştay üyeleri
arasından ve kalan 3 üyesi nitelikleri kanunda belirtilen yükseköğretim
kurumlarının hukuk dallarında görev yapan öğretim üyeleri ve avukatlar
arasından seçilir. Millî iradenin Türkiye Büyük Millet Meclisi aracılığıyla
yargı üst yönetimi olan Hâkimler ve Savcılar Kuruluna üye seçiminde rol
üstlenmesi bu değişiklikle sağlanmıştır. Bu adım sayesinde yargının demokratik
meşruiyeti ve hesap verebilirliği de güçlendirilmiştir.
Sayın Başkan, değerli milletvekilleri;
HSK yenilenen yapısıyla hukukun üstünlüğü, yargı bağımsızlığı ve tarafsızlığı
ilkelerini esas alarak yargı hizmetlerinin adil, hızlı ve etkin bir şekilde
yürütülmesini sağlamak amacıyla hâkim ve savcılarla ilgili iş ve işlemleri
adalet, tarafsızlık, doğruluk, dürüstlük, tutarlılık, eşitlik, ehliyet ve
liyakat ilkeleri çerçevesinde yürütmektedir. Bu kapsamda, Hâkim ve Savcılar
Kurulu Başkan Vekilini ve daire başkanını seçmek, dairelerin kararlarına karşı
yapılan itirazları inceleyip karara bağlamak, adli ve idari yargı hâkim ve
savcılarını mesleğe kabul etme, atama ve nakletme, geçici yetki verme, yükselme
ve birinci sınıfa ayırma, kadro dağıtma, meslekte kalmaları uygun görülmeyenler
hakkında karar verme, disiplin cezası verme, görevden uzaklaştırma ile hâkim ve
savcılar hakkında denetim, araştırma, inceleme ve soruşturma yapılması
konularına münhasır olmak üzere yönetmelik çıkarma ve genelge düzenleme, Kurulun
strateji planını onaylama ve uygulamasını takip etme, görev alanını
ilgilendiren kanun ve diğer mevzuat taslakları hakkında görüş bildirme,
daireler arasında çıkan görev ve iş bölümü uyuşmazlıklarını kesin olarak karara
bağlama, Kurulun görevine giren fakat Genel Kurul veya dairelerin görevleri
arasında gösterilmeyen konularda karar mercisini belirleme, hâkim ve savcıların
uymaları gereken etik davranış ilkelerini belirleme, Kurul üyeleri hakkındaki
suç soruşturması ile disiplin soruşturma ve kovuşturma işlemlerine ilişkin 6087
sayılı Kanun’la verilen görevleri yerine getirme, Bakanlığın bir mahkemenin
kaldırılması veya yargı çevresinin değiştirilmesi konusundaki tekliflerini
karara bağlama, Yargıtay ve Danıştaya üye seçme gibi görevler yerine getirilmektedir.

Sayın
Başkan, değerli milletvekilleri; Hâkim ve Savcılar Kurulumuzun harcamalarının
büyük kısmını personel giderleri ile mal ve hizmet alımı oluşturmakta olup 2020
yılı için 93 milyon 163 bin liralık bütçe planlanmaktadır. Hâkim ve Savcılar
Kurulu adil, bağımsız, tarafsız, güvenilir ve etkin yargının teminatı vizyonuna
ulaşabilmek için yargı bağımsızlığını ve tarafsızlığını güçlendirmeyi, yargıya
güveni artırmayı, hâkimlik ve savcılık teminatını güçlendirmeyi, kurumsal
altyapı ve kapasiteyi güçlendirmeyi ve yargının etkinlik ve verimliliğini
artırmayı kendine amaç edinmiştir. “Adalet mülkün temelidir.” anlayışı ile
“hukukun üstünlüğü”nün partimizin vazgeçilmez unsurlarından biri olduğunu
vurgular, görevlerini başarıyla ifa eden tüm yargı mensuplarımıza ve diğer
çalışanlarımıza teşekkür eder, 2020 yılı bütçemizin devletimize ve milletimize
hayırlı olmasını dilerim. (AK PARTİ sıralarından alkışlar)
Bir
konuya değinmek istiyorum Sayın Başkanım, belki biraz uzatma isteyeceğim.
(Mikrofon
otomatik cihaz tarafından kapatıldı) 
BAŞKAN
– Buyurun. 
EMİNE
ZEYBEK (Devamla) – Dün bu kürsüden, Gazi Meclisimizin en genç milletvekili olan
Rümeysa Kadak tarafından şiddetle alakalı bir konuşma yapılmıştı ve bu
konuşmadan hepimizin ders alması gerekiyordu çünkü değerli milletvekilimiz
Genel Kurulu da muhatap göstermişti ve daha bir gün geçmeden biraz önce
yaşadığımız olay karşısında bu milletvekilimize, Meclisimizin en genç
milletvekiline mahcup olduğumuzu ifade etmek istiyorum. 
Şahsım
adına kendisinden özür diliyor ve Genel Kurulu saygıyla selamlıyorum. (AK PARTİ
sıralarından alkışlar) 
BAŞKAN
– Bilecik Milletvekili Sayın Selim Yağcı, buyurun lütfen. (AK PARTİ
sıralarından alkışlar) 
AK
PARTİ GRUBU ADINA SELİM YAĞCI (Bilecik) – Sayın Başkanım, çok değerli
milletvekilleri; Türkiye İnsan Hakları ve Eşitlik Kurumu ile Kişisel Verileri
Koruma Kurumu 2020 yılı bütçeleri üzerine AK PARTİ Grubu adına söz almış
bulunmaktayım. Konuşmama başlamadan önce yüce heyetinizi ve aziz milletimizi
saygıyla selamlıyorum. 
İnsan
haklarına saygı, bir toplumun medeniyet seviyesini gösteren en önemli
göstergedir. Yüce Rabb’imiz, insanlığa peygamberleri vasıtasıyla kâmil ve
mükemmel insan olmanın, medeni insanlardan müteşekkil üstün bir toplum olmanın,
yüce bir medeniyet kurmanın yollarını göstermiştir. Bu noktada “İnsanı yaşat ki
devlet yaşasın.” diyen Şeyh Edebali hazretleri başta olmak üzere, Hacı Bektaş-ı
Veli’yi, Mevlâna’yı ve Yunus Emreleri yetiştiren kadim Anadolu medeniyetimizin
dünyaya insan haklarını öğreten felsefelerin doğduğu merkez olması, hepimizin
ortak onur ve gurur kaynağıdır. 
Anadolu
Türk-İslam medeniyetimizin insan hakları yansımaları üzerine Cumhurbaşkanımız
Sayın Recep Tayyip Erdoğan’ın “Bana göre, insan haklarının zirvesi, bizim
medeniyetimizin ‘İnsan, yaratılmışların en şereflisidir.’ hükmüdür. Bunun
üzerine hak tanımı yapmak beyhudedir.” Sözü son derece anlamlıdır. 
Türkiye’nin
Suriye ve Irak’ta, hatta tüm dünyada yaşanan insani dramlar karşısındaki
durumunun başlı başına bir insan hakları efsanesi olduğu kanaatindeyim. Ecdadımız
insana, hatta yaratılmışların tamamına dair her konuda öylesine hassasiyetle
örnekler ortaya koymuştur ki bugün dahi bu örneklere rastlamak pek mümkün
değildir. “İnsanı yaşat ki devlet yaşasın.” diyen Şeyh Edebali’nin diyarı
Bilecik Milletvekili olarak bugün buradan tüm milletimize diyorum ki bizim
kadim medeniyetimizin gereği olarak tüm dünyaya öğrettiğimiz “insan hakları”
gibi güzel bir kavrama en güzel bir şekilde sahip çıkıp uygulayarak dünyaya
örnek olmak tarihin bizlere yüklediği bir sorumluluk, kelimenin tam anlamıyla
da boynumuzun borcudur. Eğer bunu gereği gibi yerine getiremezsek üstat Necip
Fazıl’ın ifade ettiği gibi, âdeta güneşi cebimizde kaybetmiş oluruz diyorum.
Sayın
Başkan, çok değerli milletvekilleri; Sevgili Peygamberimiz Hazreti Muhammed
(SAV) miladi 632’de insanlığa seslendiği Veda Hutbesi’nin özünde tüm dünyaya
evrensel insan hakları mesajını verirken modern dünyada Veda Hutbesi’nden tam
bin üç yüz on altı yıl sonra, Birleşmiş Milletler eliyle 10 Aralık 1948’de
Birleşmiş Milletler İnsan Hakları Evrensel Beyannamesi ancak ilan
edilebilmiştir. Türkiye’de bu konudaki kurumsal -konuyla ilgili- çalışmalar
1990’lı yıllarda başlamış olup Türkiye İnsan Hakları ve Eşitlik Kurumu 20 Nisan
2016 tarihinde 6701 sayılı Kanun’la kurulmuş, kurulmasıyla birlikte bu alanda
ciddi çalışmalar ivme kazanmıştır. 
Başka
bir kurumumuz ise Kişisel Verileri Koruma Kurumumuz, temel bir insan hakkı olan
özel hayatın gizliliğiyle doğrudan bağlantılıdır. Bilişim teknolojisindeki
yaşanan gelişmeler, kişilerin özel hayatının gizliliğini sağlayabilmek için
üçüncü kişilerin eline geçmesinde sakınca bulunan verilerin hukuken korunması
ihtiyacını gündeme getirmiştir. Ülkemizde 2010 yılından itibaren “Herkes,
kendisiyle ilgili kişisel verilerin korunmasını isteme hakkına sahiptir.”
ifadesinin Anayasa’mızda yer almasıyla birlikte, kişisel verilerin korunmasını
isteme hakkı anayasal bir hak olarak güvence altına alınmıştır. Bu kanunla
birlikte ülkemizde kişisel verilerin korunması alanında çok önemli çalışmalara
başlanmıştır. “Türkiye'nin verisi Türkiye’de kalmalıdır.” anlayışıyla Kişisel
Verileri Koruma Kurumu “İnsan değerlidir, değerli bir varlık olan insanın
verileri de değerlidir.” anlayışıyla çalışmalarını devam ettirmektedir. 
(Mikrofon
otomatik cihaz tarafından kapatıldı) 
BAŞKAN
– Sayın Yağcı, sözlerinizi tamamlayın lütfen.
SELİM
YAĞCI (Devamla) – Ben, bu 2 kurumumuza ve kurum çalışanlarımıza yapmış olduğu
çalışmalar sebebiyle teşekkür ediyorum ve bundan sonraki çalışmalarında da
başarılar diliyorum.
Türkiye
İnsan Hakları ve Eşitlik Kurumu ile Kişisel Verileri Koruma Kurumunun 2020 yılı
bütçelerinin ülkemize, milletimize hayırlı olmasını diliyor, yüce heyetinizi ve
aziz milletimizi saygıyla selamlıyorum. (AK PARTİ sıralarından alkışlar) 
BAŞKAN
– Giresun Milletvekili Sayın Cemal Öztürk, buyurun lütfen. (AK PARTİ
sıralarından alkışlar) 
AK
PARTİ GRUBU ADINA CEMAL ÖZTÜRK (Giresun) – Sayın Başkan, değerli
milletvekilleri; Hazine ve Maliye Bakanlığımızın 2020 yılı bütçesi üzerinde AK
PARTİ Grubu adına söz aldım. Genel Kurulu ve ekranları başında bizleri izleyen
aziz vatandaşlarımızı saygıyla selamlıyorum.
Cumhurbaşkanlığı
hükûmet sisteminin 2’nci, AK PARTİ hükûmetlerinin 18’inci bütçesini
görüşüyoruz. 2002 yılından beri aralıksız olarak AK PARTİ’yi destekleyerek
görüşmekte olduğumuz bu bütçeyi yapmamıza imkân sağlayan aziz milletimize
şükranlarımı sunuyorum. 
Kamu
hizmetlerinin yerine getirilmesiyle yükümlü olan devlet, kamu kaynakları ile
kamu ihtiyaçları arasında denge kurmak, harcamalarını yaparken de bu denge
içinde hareket etmek zorundadır. Devlet, bu dengeyi bütçeler vasıtasıyla kurar.
Bütçe, devletin gelecek bir yıla dair belirlediği gelir tahminleri ile yapacağı
harcamaların plan ve programıdır; hükûmetlere gelir toplama ve harcama yetkisi
veren bir kanundur. Anayasa’nın 161’inci maddesinde kamu tüzel kişilerinin
harcamalarının yıllık bütçelerle yapılacağı, bütçenin hazırlanmasının,
uygulanmasının ve kontrolünün kanunla düzenleneceği amir hükümdür. Bütçe kanunu
yapma hakkı Türkiye Büyük Millet Meclisinindir. Bütçeyi kullanma hakkı ise
hükûmete aittir. Meclis de hükûmet de bu yetkiyi seçimlerle milletten
almaktadır. Hükûmetimizin milletimizden aldığı bu hak ve yetkiyi bir emanet
hassasiyetiyle yönetmekte olduğunu görüyor, bundan böyle de bu hassasiyet
içinde hareket edeceğine inanıyoruz. 
Sayın Başkan, değerli milletvekilleri;
son yıllarda yaşanan iç ve dış şokların ekonomik istikrarımızı olumsuz şekilde
etkilediği bir gerçektir. Özellikle 2018 yılının ikinci yarısında ekonomi
alanında cumhuriyet tarihinin en büyük saldırılarına maruz kaldık.
Piyasalarımıza karşı yapılan kur odaklı finansal ataklar makro ekonomik
istikrarımızı tehdit etmiş ve ekonomik dalgalanmalara neden olmuştur.
Türkiye’yi istedikleri istikamete sevk edemeyenler, alçakça saldırılarla
ülkemizi bölmek, devletimizi yıkmak, milletimizi yok etmek istediler ama
Allah’a şükür ki başta Sayın Cumhurbaşkanımızın kararlı duruşu, dirayetli
yönetimi, Hazine ve Maliye Bakanımızın ve ekibinin başarılı operasyonları, en
önemlisi de aziz milletimizin dua ve gayretleri sayesinde amaçlarına
ulaşamadılar, ulaşamayacaklar. Alınan tedbirler sonucunda finansal
dalgalanmalar azaltıldı, risk primi, faiz, enflasyon ve büyüme gibi
göstergelerde önemli iyileşmeler sağlandı. 
Sayın Başkan, değerli milletvekilleri;
bütçe milletin ortak kasasıdır. Bu ortak kasayı yönetip koordine etmekse Hazine
ve Maliye Bakanlığının görevidir. 1 trilyon 95,5 milyar lira gider, 956,6
milyar lira gelir ve 138,9 milyar lira açık öngörülen 2020 yılı bütçesi içinde,
Hazine ve Maliye Bakanlığı bütçesinin payı yüzde 42,75 oranla yani 468,3 milyar
lira gelir payıyla en büyük paya sahiptir. Faiz harcamaları hariç tutulduğunda
Bakanlığın bütçesi 329,4 milyar lira olmaktadır. Ancak bu miktarın sadece yüzde
1,3’lük kısmı yani 4,2 milyar lirası Bakanlık hizmetleri, yüzde 98,7’lik kısmı
yani 325,2 milyar lirası ise diğer kamu idarelerinin hizmetlerinin finansmanı
için kullanılacaktır. 2020 yılı bütçesi yeni ekonomik programda ortaya konulan
temel hedefler doğrultusunda hazırlanmıştır.
Geçmiş AK PARTİ hükûmetleri dönemlerinde
olduğu gibi, önümüzdeki dönemde de gelir ve gider politikalarımızın mali
disiplinden taviz verilmeden, ekonomik istikrar korunarak, büyüme desteklenerek
yurt içi tasarrufların ve yatırımların teşvikine katkı sağlayacak şekilde
uygulanacağına inanıyoruz. 
Kaynakların verimli ve tasarruflu
kullanılması amacıyla yapısal değişikliklerin hayata geçirileceğine, bu sayede
oluşturulacak ilave mali kaynaklarınsa başta eğitim, sağlık ve altyapı
harcamaları ile katma değeri yüksek üretimin desteklenmesi gibi, ülkemiz için
stratejik öneme sahip alanlarda kullanılacağına inanıyoruz. 
(Mikrofon otomatik cihaz tarafından
kapatıldı) 
BAŞKAN – Sözlerinizi tamamlayın Sayın
Öztürk. 
Buyurun. 
CEMAL ÖZTÜRK (Devamla) – Bütçe açığının
azaltılacağına ve açığın gayrisafi yurt içi hasılaya oranının yüzde 3’ün
altında tutulacağına inanıyoruz. 
Çalışanlarımıza, emeklilerimize,
esnaflarımıza, sanayicilerimize, öğrencilerimize, hülasa tüm kesimlere gereken
desteğin verileceğine inanıyor, bu konu da Hükûmetimize güveniyoruz. 
Son
söz olarak, vergi vererek devletimize, milletimize destek olan, ekonomimize
kaynak sağlayan vatandaşlarımıza müteşekkir olduğumu bir kere daha ifade
ederek, Hazine ve Maliye Bakanlığımızın 2020 yılı bütçesinin hayırlı, uğurlu ve
bereketli olması dileklerimle Genel Kurulu ve aziz milletimizi tekrar
selamlıyorum. (AK PARTİ sıralarından alkışlar)
BAŞKAN – Erzurum Milletvekili Sayın Zehra
Taşkesenlioğlu Ban, buyurun. (AK PARTİ sıralarından alkışlar)
AK PARTİ GRUBU ADINA ZEHRA TAŞKESENLİOĞLU BAN (Erzurum)
– Sayın Başkan, değerli milletvekilleri; 2020 yılı Bütçe Kanunu görüşmelerine
Gelir İdaresi Başkanlığı hakkında söz almış bulunmaktayım. Yüce Meclisinizi
saygıyla selamlıyorum.
Sayın Başkan, değerli milletvekilleri; 2018’de
başlayan, kısmen 2019’da devam eden kur savaşları ve ekonomik operasyonlara
rağmen milletimizin desteği, Cumhurbaşkanlığı hükûmet sisteminin meydana
getirdiği koordinasyon, eş güdüm ve karar alma süreçlerindeki etkinlik
sayesinde çok başarılı çalışmalar yürüterek hem operasyonlara hem de kur savaşlarına
karşı etkisiz hâle getirdik. AK PARTİ hükûmetleri olarak bugüne kadar çok
başarılı bütçe çalışmaları gerçekleştirdik. 2002 yılında merkezî yönetim bütçe
açığının millî gelire oranı yüzde 11,5 iken 2018 yılında yüzde 2’ye kadar
indik. Bilindiği gibi bütçenin en önemli gelir kaynağı vergilerdir ve
vatandaşlara sunulan eğitim, ulaşım, sağlık ve güvenlik gibi temel giderler
vergi gelirlerinden sağlanmaktadır. Ancak gelin görün ki AK PARTİ iktidarları
dönemine kadar vergi gelirlerinin önemli bir kısmı sadece ve sadece faiz
harcamalarına harcanıyordu. Birkaç rakam vererek neyi söylediğimi çok net
olarak ifade etmeye çalışacağım. Bu anlamda 2002 yılında vergi gelirlerinin
yüzde 85,7’si faiz harcamalarına giderken 2019 yılında bu oran yüzde 15,4’e
kadar gitmiştir. 
Sayın Başkan, kıymetli milletvekilleri; Meclisimizin
yaptığı değişiklikle uyumlu gelir ve kurumlar vergisi mükelleflerine yönelik
gerçekleştirdiğimiz yüzde 5’lik vergi indirimi uygulamalarıyla hem vergi
toplamada etkinliğimizi meydana getirdik hem de mükelleflerin vergi
yükümlülüklerini zamanla yerine getirmelerini teşvik etmeye gayret ettik. Yine
İnteraktif Vergi Danışmanlığı uygulamasıyla 
tüm kesimlere gereken desteğin verileceğine inanıyor,
bu konu da Hükûmetimize güveniyoruz. 
Son
söz olarak, vergi vererek devletimize, milletimize destek olan, ekonomimize
kaynak sağlayan vatandaşlarımıza müteşekkir olduğumu bir kere daha ifade
ederek, Hazine ve Maliye Bakanlığımızın 2020 yılı bütçesinin hayırlı, uğurlu ve
bereketli olması dileklerimle Genel Kurulu ve aziz milletimizi tekrar
selamlıyorum. (AK PARTİ sıralarından alkışlar)
BAŞKAN – Erzurum Milletvekili Sayın Zehra
Taşkesenlioğlu Ban, buyurun. (AK PARTİ sıralarından alkışlar)
AK PARTİ GRUBU ADINA ZEHRA TAŞKESENLİOĞLU BAN (Erzurum)
– Sayın Başkan, değerli milletvekilleri; 2020 yılı Bütçe Kanunu görüşmelerine
Gelir İdaresi Başkanlığı hakkında söz almış bulunmaktayım. Yüce Meclisinizi
saygıyla selamlıyorum.
Sayın Başkan, değerli milletvekilleri; 2018’de
başlayan, kısmen 2019’da devam eden kur savaşları ve ekonomik operasyonlara
rağmen milletimizin desteği, Cumhurbaşkanlığı hükûmet sisteminin meydana
getirdiği koordinasyon, eş güdüm ve karar alma süreçlerindeki etkinlik
sayesinde çok başarılı çalışmalar yürüterek hem operasyonlara hem de kur
savaşlarına karşı etkisiz hâle getirdik. AK PARTİ hükûmetleri olarak bugüne
kadar çok başarılı bütçe çalışmaları gerçekleştirdik. 2002 yılında merkezî
yönetim bütçe açığının millî gelire oranı yüzde 11,5 iken 2018 yılında yüzde
2’ye kadar indik. Bilindiği gibi bütçenin en önemli gelir kaynağı vergilerdir
ve vatandaşlara sunulan eğitim, ulaşım, sağlık ve güvenlik gibi temel giderler
vergi gelirlerinden sağlanmaktadır. Ancak gelin görün ki AK PARTİ iktidarları
dönemine kadar vergi gelirlerinin önemli bir kısmı sadece ve sadece faiz
harcamalarına harcanıyordu. Birkaç rakam vererek neyi söylediğimi çok net
olarak ifade etmeye çalışacağım. Bu anlamda 2002 yılında vergi gelirlerinin
yüzde 85,7’si faiz harcamalarına giderken 2019 yılında bu oran yüzde 15,4’e
kadar gitmiştir. 
Sayın Başkan, kıymetli milletvekilleri; Meclisimizin
yaptığı değişiklikle uyumlu gelir ve kurumlar vergisi mükelleflerine yönelik
gerçekleştirdiğimiz yüzde 5’lik vergi indirimi uygulamalarıyla hem vergi
toplamada etkinliğimizi meydana getirdik hem de mükelleflerin vergi
yükümlülüklerini zamanla yerine getirmelerini teşvik etmeye gayret ettik. Yine
İnteraktif Vergi Danışmanlığı uygulamasıyla mükelleflerin vergiyle ilgili
yükümlülükleri hakkında bilgilendirmelerimizi gerçekleştiriyoruz ve 2020
yılında da zirai kazanç elde eden mükelleflerimizi yine bu kapsama alarak
sistemi genişletmeye devam edeceğiz. 
Dijital dünyada meydana gelen gelişmelere
paralel olacak şekilde interaktif vergi dairesi uygulamalarıyla bugüne kadar
123 farklı işlemi bu kapsamda ele aldık. E-fatura, e-defter, e-tahsilat,
e-beyanname gibi elektronik uygulamaları yine AK PARTİ iktidarları döneminde
gerçekleştirdik ve bu uygulamaları etkin ve verimli bir şekilde uygulamaya
devam ediyoruz ve bilinmelidir ki hizmetin sürekliliği esastır. Çevre dostu bu
uygulamalarla hem sürdürülebilir kalkınmaya destek oluyor hem de mükelleflerin
devlet üzerinde oluşturduğu idari maliyetleri azaltıyoruz. Ben şuna inanıyorum:
Bir bireyin mesleki bağımlılığını anlarım ancak aynı zamanda bir siyasetçi
olarak da objektif olarak rakamlara bakılması gerektiğini de anlarım. Biraz
önce Sayın Akif Hamzaçelebi…
CAVİT ARI (Antalya) – Hamzaçebi.
ALİ ÖZTUNÇ (Kahramanmaraş) – Hamzaçebi.
ZEHRA TAŞKESENLİOĞLU BAN (Devamla) –
…E-fatura uygulamaları, e-defter uygulamalarımızla ilgili konuyu gündeme
getirirken keşke rakamların da hakkını burada vermiş olsaydı. E-fatura ve
e-arşiv uygulamalarıyla bugüne kadar 2,5 milyar TL’lik bir tasarruf meydana
getirdik. Yine, e-tebligat sistemiyle 643 milyonluk tasarrufu sağlamış olduk.
İşe başlama süreçlerinde elektronik ortamda yoklama yapılarak işlem süreçlerini
kolaylaştırmakta ve kısaltmaktayız. Bugüne kadar 1,7 milyona yakın yoklamayı bu
şekilde gerçekleştirdik. Gelirdeki etkinliğin önemli adımlarından biri de kayıt
dışı ekonomiyle mücadele ve kayıtlı ekonomiyi teşvik etmektir. Bu kapsamda
2019-2020 dönemi içinde Kayıt Dışı Ekonomiyle Mücadele Eylem Planı’nı başarıyla
yerine getiriyoruz. Yine aynı çalışmalar kapsamında risk odaklı analiz ve
denetim çalışmalarını yürütüyoruz. Gelir politikaları ve maliye politikaları
çerçevesinde ekonomik hayatı canlı tutmak için vergi indirimleri ve alternatif
gelir kaynaklarıyla bütçe dengelerini korumaya devam ediyoruz. Önümüzdeki
dönemde gelir politikalarımızı mali disiplinimizden taviz vermeden ekonomik istikrarı
koruyarak, büyümeyi destekleyerek, yurt içi tasarrufları artırarak ve yatırım
teşviklerine katkı sağlayacak şekilde uygulamalara devam edeceğiz. 2020 yılında
merkezî yönetim bütçe gelirlerini yüzde 10,3 artırarak 956 milyar TL’ye, vergi
gelirlerini de yüzde 17,5 artırarak 784 milyar TL’ye, vergi dışı gelirlerde de
172 milyar TL’ye ulaşacağımızı tahmin ediyoruz. 
Sayın
Başkan, kıymetli üyeler; bu kapsamda, Yeni Ekonomi Programı’nda belirtildiği
üzere, vergiyi daha etkin bir şekilde kullanarak istisna, muafiyet ve
indirimleri kademeli olarak sadeleştirip teşvik sistemimizle özel sektör
yatırımlarına hız kazandırarak ülkemizin küresel platformda daha etkin ve daha
rekabetçi olmasını sağlamaya gayret edeceğiz. 
Sözlerime
burada son verirken AK PARTİ iktidarları döneminde 18’inci bütçe yapmanın
gururunu bir kez daha yaşadığımı ifade ediyor, 2020 yılı bütçesinin ülkemize,
milletimize ve canım şehrim Erzurum’a hayırlı olmasını diliyor, hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Muş Milletvekili Sayın Mehmet Emin Şimşek, buyurun. (AK PARTİ sıralarından
alkışlar) 
AK
PARTİ GRUBU ADINA MEHMET EMİN ŞİMŞEK (Muş) – Sayın Başkan, değerli
milletvekilleri; Kamu İhale Kurumu bütçesi üzerinde konuşmak üzere söz almış
bulunmaktayım. Yüce Meclisi grubum ve şahsım adına saygıyla selamlıyorum. 
4734
sayılı Kamu İhale Kanunu’yla birlikte kurulan Kamu İhale Kurumu, 2002 yılından
bu yana kamu alımları alanında önemli çalışmalar yapmıştır. Bu çalışmaların
amacı, daha etkin ve verimli bir kamu alımları sistemi kurulmasının
sağlanmasıdır. 2018 yılında gayrisafi yurt içi hasılanın yüzde 5’i ve merkezî
yönetim bütçe giderlerinin yaklaşık yüzde 24’ünü oluşturan mali büyüklüğü
düzenleme ve denetleme görevi Kamu İhale Kurumu tarafından yürütülmüştür. Dolayısıyla,
Kurum, makro ölçekte iktisadi etkileri yüksek olan faaliyetler yürütmektedir. 
2018
ve 2019 yıllarında Kamu İhale Kurumu tarafından birçok yenilik hayata
geçirilmiştir. Bunların en önemlisi elektronik ihalenin daha fazla
yaygınlaştırılmasıdır. E-devlet dönüşümünün önemli bir ayağı olan e-ihale
süreci, kamusal satın alma işlemlerinin daha verimli ve kaynakların amacına
uygun biçimde kullanılması ilkeleri için de önemli bir araç hâline gelmiştir.
E-ihalenin yaygınlaştırılması hedefi doğrultusunda 2019 yılı itibarıyla
herhangi bir parasal sınırlama olmadan yaklaşık 90 bin ihalenin elektronik
ortamda yapılması mümkün hâle gelmiştir. Atılan adımlar sonucunda e-ihale,
e-eksiltme, e-teklif, e-tebligat gibi uygulamalarla alımların daha rekabetçi
bir ortamda yapılmasına zemin hazırlanmıştır. Tasarruf ve verimlilik sağlanmış,
gizlilik ve güvenilirlik ön plana çıkmıştır. Sadece e-eksiltme ile elde edilen
tasarruf 217 milyon TL olup e-ihale, e-teklif, e-tebligat gibi uygulamalarla
elde edilen tasarruflar da dikkate alındığında 300 milyon TL tasarruf
sağlanmıştır. 
Sayın Başkan, değerli milletvekilleri;
burada özellikle Kamu İhale Kanunu’na ilişkin olan değişiklikler ve istisnalara
yönelik eleştiriler hakkında açıklama yapma gereği duyuyorum. 4734 sayılı
Kanun’un yürürlüğe girdiği 2003 yılından bu yana ülkemizde yaşanan ekonomik ve
sosyal dönüşümle birlikte kamusal ihtiyaçlarda da değişim meydana gelmiş ve
kamu hizmetlerinin sunumunda birçok yenilikçi çözümler ortaya çıkmıştır.
Yaşanan bu pozitif değişime karşın on yedi yıl boyunca kamunun satın alma
sürecinin aynı usullerle devam etmesini beklemek ise dönüşümün ve değişimin
dışında kalmak anlamına gelecektir. Bu çerçevede güncel ihtiyaçlar da dikkate
alınarak yapılan Kamu İhale Kanunu’ndaki düzenlemelerin ve istisnaların kamu
alımlarına ilişkin uluslararası düzenlemelerle paralellik gösterdiği ve
düzenlemelerin konunun ekonomik ve sosyal boyutu ile ihtiyaçların niteliği esas
alınarak yapıldığı görülecektir. 
İhale sistemimizin rekabeti hedefleyen
saydam bir yapıda olması, kamu kaynaklarının verimli kullanımı ve harcamaların
doğru kullanımı bakımından büyük önem arz etmektedir. Bu anlamda kamu alımları
alanını düzenleyen Kamu İhale Kurumunun varlığı, ihale sistemimizin
uluslararası normlarla uygunluğu bizim için önemli bir teminattır. 
Bu hususta Avrupa Komisyonu tarafından
düzenlenen 2019 yılı Türkiye raporunda da teyit edilerek ihale usullerindeki
şeffaflık ve etkinlik ilkelerine bağlı kalındığı ve e-ihaleden etkin bir
biçimde faydalanıldığı görülmüştür. Ayrıca raporda yolsuzluk ve hileli
uygulamaların tespitine ve üzerine gidilmesine yönelik mekanizmaların mevcut
olduğu, kamu alımlarının izlenmesinin tatmin edici düzeyde bulunduğu, Kamu
İhale Kurumunun düzenli istatistikler yayımladığı ve idarenin kamu alımı süreçlerini
yönetme kapasitelerinin gelişmeye devam ettiği de belirtilmiştir. 
Bu
bilgiler ışığında, önümüzdeki dönemde, kamu alımları alanındaki yasa ve
kurumsal yapının ülkemizin kalkınmasında güçlü bir şekilde katkı sunmaya devam
edeceğine inancımız tamdır. 
Bu
vesileyle 2020 yılı bütçesinin ülkemize ve milletimize hayırlı ve bereketli
olmasını temenni ediyor, yüce Meclisi ve aziz milletimizi saygıyla
selamlıyorum. (AK PARTİ sıralarından alkışlar)
BAŞKAN
– Elâzığ Milletvekili Sayın Zülfü Tolga Ağar, buyurun. 
AK
PARTİ GRUBU ADINA ZÜLFÜ TOLGA AĞAR (Elâzığ) – Sayın Başkan, değerli
milletvekilleri; Özelleştirme İdaresi Başkanlığının 2020 bütçesi üzerine Adalet
ve Kalkınma Partisi Grubu adına söz aldım. Bu vesileyle Gazi Meclisimizi ve
sizleri saygıyla selamlıyorum.
Sayın
Başkan, değerli milletvekilleri; özelleştirme, dar anlamıyla, kamu
mülkiyetindeki işletmelerin özel sektöre devridir. Geniş anlamda özelleştirme
ise piyasaların serbest piyasa koşullarına uygun hâle getirilmesi demektir.
Özelleştirmenin hem ülkemizde hem Avrupa’da hem de dünyanın birçok ülkesinde
gündeme girmesinin sebebi, devletlerin kurduğu veya kurmak zorunda kaldığı
iktisadi teşebbüslerin etkinliklerinin zayıflaması, rekabetçi piyasalara ayak
uyduramamasının ve teknolojik anlamda atılımlar yapamamasının sonucudur. Kamu
iktisadi teşebbüslerinin iktisadi sistem içinde sayısının artması, Avrupa ve
ABD’de bir zorunluluğun sonucudur. KİT’lerle piyasaya müdahale, 1929 ekonomik
buhranının serbest piyasa ekonomisini benimsemiş devletleri mecbur bıraktığı bir
ara çözümdür. ABD ve Avrupa ülkeleri ağır işsizlik, ekonomideki durma
seviyesine ulaşmış sert daralmaların etkilerini azaltmak, ekonomilerine tekrar
can suyu verebilmek için KİT’leri kurmuşlardır. Ülkemizde ise KİT’ler bir
zorlamanın sonucu değildir; uzun yıllar süren savaşlarda ekonomisi çökmüş, genç
ve eğitimli nüfusunu maalesef, şehit olarak bırakmış, sermayesini kaybetmiş
olan memleketimizde genç cumhuriyetimiz için bir sanayi nüvesi oluşturmak,
sanayi ve ticaret kültürünü yerleştirmek, girişimciler için örnek teşkil edecek
işler yapmak için KİT’ler kurulmuştur ve zayıf olan sektörlerde -sizin de
takdirinizdedir ki- özel sektörün yatırım yapmadığı sektörlerde devletimiz
yatırım yapmıştır, bunun için de KİT’leri kurmuştur. 
KİT’ler
ülkemiz için çok önemli bir işlev gördü. Sanayimizde lokomotiflik yaptı. O
zamanki sanayimizi ayağa kaldırabilmek, iş adamlarımıza örnek olabilmek için
birtakım şirketleri oluşturdular kendi çabalarıyla. 
Özelleştirme
uygulamaları Avrupa ve ABD’de 1960’lı yılların başında başlamış olup 1980’li
yılların sonunda kendi üretimini, kendi olmuş olduğu sektördeki görevlerini
tamamlamışlardır. Türkiye’de ise 1970’li yılların sonuna doğru gündeme gelmiş,
1984’te -rahmetli Özal’ın- çok fazla siyasi tartışmalarla gündem hâline gelmiştir.
1994 yılında SHP’nin koalisyon ortağı olduğu dönemde özelleştirme yasal ve
anayasal zeminine kavuşturulmuştur. 
Bunları
şunun için anlatıyorum: Birincisi, özelleştirme aslında bir tercih değildir,
küreselleşmiş ekonomik düzende iktisadi sistemlerin ayakta kalma mecburiyetinin
sonucudur. 
İkincisi
ise özelleştirme AK PARTİ’nin bir icadı değildir. Türkiye’de ilk özelleştirmeyi
hükûmetlerimiz yapmamıştır; Meclisimizde bulunan bütün siyasi partiler veya
devamı oldukları ideolojik ya da siyasi hısımlığı bulunan partiler ya
özelleştirme uygulamalarını bizzat yapmışlar ya da mevzuatlarının
hazırlanmasında yardımcı olmuşlardır. 
Özelleştirme
iki temel amaçla yapılır: Bir mali amaç, iki ekonomik amaç. Yani rekabetçi
yapıyı güçlendirmek, verimliliği artırmak, teknolojik atılım yapmak sektörlerin
ve diğer işletmelerin inovatif yapısını güçlendirmek içindir. AK PARTİ
hükûmetleri verimliliği ve rekabetçi yapının güçlendirilmesini, teknolojinin
yenilenmesini özelleştirme uygulamalarının merkezine koyduğu için bugün Türkiye’de
birçok sektörde devasa atılımlar yapılmıştır. Yaptığımız özelleştirme
uygulamalarıyla kamu üzerindeki finansman yükünü hafifletmiş, kaynak
kullanımındaki verimliliği artırmış, piyasada rekabet ortamını oluşturarak
Türkiye’deki makroekonomiye katkı sağlamışızdır. Bunun ispatı, milletimizin ve
devletimizin, kanlı terör eylemlerine, hain darbe girişimlerine, açık ve örtülü
finans odaklı ekonomik saldırılara maruz kaldığında ekonomimizin sendelemeden
yoluna devam edebilmesinin sağlanmasıdır. 
Sayın
Başkan ve değerli milletvekilleri, özelleştirilen KİT’lerle ilgili şunu
söylemek istiyorum: İnanın ki bana, bu KİT’lerin çoğu yatırımlara,
yenilenmelere ihtiyacı olan ve kamunun üzerine ciddi manada yük getirecek olan
KİT’lerdir. Biz özelleştirmeler sayesinde bu KİT’lerin ciddi manada
reorganizasyonuna öncülük ettik ve bunların devlet üzerindeki yükünü sıfıra
indirmiş bulunmaktayız. 
(Mikrofon
otomatik cihaz tarafından kapatıldı) 
ZÜLFÜ
TOLGA AĞAR (Devamla) – Tamamlayabilir miyim Sayın Başkan. 
BAŞKAN
– Tamamlayın lütfen.
ZÜLFÜ
TOLGA AĞAR (Devamla) – Somut bir örnek vermek gerekirse, elektrik
özelleştirmelerinde şu ana kadar yapılmış olan 1,1 milyar dolarlık yatırımı,
özelleştirmeyi sağlamış olan firmaların üzerine yıkmış bulunmaktayız.
Sayın
Başkan, değerli milletvekilleri; AK PARTİ Hükûmetinin özelleştirmedeki bir
farklı uygulaması da özelleştirmeleri bitirdikten sonra yapmış olduğu takiptir.
Mesela, geçtiğimiz yıl yapılan 10 şeker fabrikasındaki özelleştirmede kota
düzenlemesiyle, üretilemeyen şeker miktarını işletmelerden geri alarak
–düzenlemeyle- tekrar pancar üretilmesini teşvik etmemizdir. Sayın
Cumhurbaşkanımız pancar üretimini korumak için iki önemli kararın altına daha
imza attı. Birincisi: Nişasta bazlı şeker kotasını 10’dan 2,5’a düşüren kararı
imzalayarak pancar üreticisinin üretimini teminat altına aldı. İkincisi de:
Pancar fiyatını 300 TL olarak açıklayarak pancar üreticisinin gelirine teminat
oluşturdu.
(Mikrofon
otomatik cihaz tarafından kapatıldı) 
ZÜLFÜ
TOLGA AĞAR (Devamla) – Sayın Başkan ve değerli milletvekilleri, sözlerimin
sonunda ekonomi yönetimine ve Özelleştirme İdaresi Başkanlığına yapmış
oldukları gayretlerden dolayı teşekkür ediyorum. 
2020
bütçemizin de memleketimize hayırlı olmasını diliyorum.
Saygılar
sunuyorum. (AK PARTİ sıralarından alkışlar)
BAŞKAN
- Erzurum Milletvekili Sayın İbrahim Aydemir. (AK PARTİ sıralarından alkışlar)
AK
PARTİ GRUBU ADINA İBRAHİM AYDEMİR (Erzurum) – Değerli Başkanım, sayın
milletvekilleri; ben de hepinizi saygıyla selamlıyorum.
Konuşmama
başlarken mazlum Bosnalıların katledilmesine cevaz veren ifadeleriyle bütün
dünya efkârının tepkisini çeken birisine Nobel Ödülü verilmesini telin ediyorum
bu kürsüden.
Arkadaşlar,
yüz günü aşkın zamandır soğukta, çadırda evlatlarına yüreklerini hasreden,
milletimizin izzetini, iffetini, ismetini temsil eden Diyarbakır Analarının
şahsında bütün milletimize saygı sunuyorum. (AK PARTİ sıralarından alkışlar)
Arkadaşlar,
kozmik bir hakikat var. Bunu yeri geldiğince konuşma sırası aldığımız
zamanlarda, zeminlerde hep ifade ettik. O hakikat şu: Her birim özel bir kod
üzere inşa edilmiştir. Dolayısıyla birisi için uygun gördüğünüzü öbürü için
uygun görmemelisiniz, öbürü için çare olmuyor. Çoğu zaman bu hepimizin önüne
geliyor, hayatın hakikatlerinden biri. O yüzdendir ki biz ısrarla millî, yerli
olana vurgu yapıyoruz. Yani bize ait olanı, bizi ifade edeni inşa etmek ve o
inşa üzere de bütün bir toplum zeminini berrak hâle getirmek niyetinde olduk
hep. Siyasi anlayışımız ak düşünce bu hâl üzere hep yürüdü. Şimdi, bunu ifade
eden bir kurum, benim de mensubiyet duymaktan müftehir olduğum, iftihar ettiğim
bir kurum, Kamu Gözetimi Kurumu.
Bunu
2011 yılında biz ihdas ettik, biz inşa ettik, hayata biz yansıttık. Bunun temel
vazifesi finansal raporları çok temiz, çok berrak hâlde bütün toplumun önüne
koyabilmek. Hangi vasatta koyacağız? Efendim, firmalar nezdinde yapacağız.
Firmaların yürürken iktisadi ortamı çok daha net görmeleri için ellerindeki
verileri sağlıklı hâle getirme kurumudur, bu kurum. Onun için inşa edildi ve
burada şimdi, 18 bin -20 bine yakın- bağımsız denetçi belge aldı. Çok ciddi bir
eğitimden geçtiler, zaten birikimin, efendim hamulenin bir özel konumlanmış,
konuşlanmış adresleriydi bunlar; yeminli mali müşavirlerdi, mali müşavirlerdi.
Şimdi, bunlar aynı zamanda bağımsız denetçi pozisyonu aldılar ve sahada ciddi
hizmet veriyorlar, bu alanda iktisadi vasata katkı sunuyorlar. 
Ancak
bir hâle özellikle vurgu yapmak istiyorum arkadaşlar. O hâl şu: Ülkemizde
birkaç yabancı bağımsız denetleme şirketi var. Genellikle bunlar fonksiyon ifa
ettiler bugüne kadar. Sebep: Buradaki nakısaydı, noksanlıktı, bunlar izale
edildi. Öyleyse bundan sonra olması gereken, bağımsız denetçilerimizin çok daha
fonksiyonel, çok daha işlevsel hâle gelmeleridir, onların kuracakları
şirketlerin burada söz sahibi olmalarıdır. Zaten bizim bağımsız denetçilerimiz
birikimi ifade ediyorlar. Demin de söyledim, yeminli mali müşavirler, mali
müşavirler hesaba kitaba aşina, künhüne ermiş isimler. Öyleyse bunlara
güveneceğiz, bunlara itimat gösterip onları daha öne çıkaracağız. 
Efendim,
Kamu Gözetimi Kurumunun bir başka fonksiyonu, faizsiz finans sektörünün
gelişimini sağlamak ve bu alanda faiz hassasiyeti olan insanlarımızın
birikimlerini ekonomiye kanalize etmelerini temin etmek. Bu alanda çok ciddi
çalışmaları var Kamu Gözetimi Kurumunun, bundan dolayı da ayrıca kendilerine
minnettarlığımız var. 
TÜİK,
Türkiye İstatistik Kurumu, daha önce Devlet İstatistik Enstitüsüydü, öyleydi.
TÜİK, hakkı adaleti ifa eden, ifade eden bir başka kurumumuz. Burada temel
aldığımız esas, devletin milletten gizleyeceği hiçbir şey olamaz hakikatidir.
Sayın Cumhurbaşkanımız buna her vesile vurgu yapmıştır. TÜİK de bunu hayata
geçirdiği için, bütün küresel aktörlerin de çok ciddi bir biçimde muhabbetle
yaklaştığı ve verilerini alıp sahada kullandığı bir kurumdur. Bunların da
gayretlerine minnettarız.
(Mikrofon
otomatik cihaz tarafından kapatıldı) 
İBRAHİM
AYDEMİR (Devamla) – Başkanım, çok çabuk bitti ama.
BAŞKAN
– Tamamlayın sözlerinizi Sayın Aydemir.
İBRAHİM
AYDEMİR (Devamla) – Evet, öteden beri hep şunu söyledik: “Hedefimiz dünyada ilk
10 ekonomi arasına girmektir.” Sayın Cumhurbaşkanımız bunu her vesile çok
berceste ifadelerle kayda geçmiştir ve onun “Demokrasi ve ekonomide Türkiye’yi
dünyanın en ileri ülkeleri seviyesine çıkartacak reformları hayata geçirmeye
devam edeceğiz.” vurgusunu biz “Kızılelma”mız olarak alıyoruz.
Bütçelerimizin
hayır uğur getirmesini diliyorum, hepinize saygı sunuyorum. Var olun, sağ olun.
(AK PARTİ sıralarından alkışlar) 
BAŞKAN
– Kütahya Milletvekili Sayın Ahmet Tan, buyurun. (AK PARTİ sıralarından
alkışlar) 
AK
PARTİ GRUBU ADINA AHMET TAN (Kütahya) – Sayın Başkanım, değerli
milletvekilleri; 2020 yılı Merkezi Yönetim Bütçe Kanunu Teklifi görüşmelerinde,
Bankacılık Düzenleme ve Denetleme Kurumu ile Sermaye Piyasası Kurulu bütçeleri
üzerine grubum adına söz almış bulunuyorum. Gazi Meclisimizi ve ekranları
başında bizleri izleyen aziz milletimizi saygıyla selamlıyorum.
Malumunuz
olduğu üzere BDDK, ülkemizde finansal sistemin yaklaşık yüzde 90’ını temsil
eden, banka ve banka dışı finansal kuruluşların düzenleme, gözetim ve
denetiminden sorumludur. 2018 yılında küresel ekonomide ticaret savaşları,
Brexit gelişmeleri ve FED’in faiz artırımı kararları etkili olurken ülkemizde
ise jeopolitik riskler ve spekülatif kur dalgalanmaları önemli gündem maddeleri
olmuştur. Ağustos 2018 tarihinden bu yana, döviz kurundaki dalgalanmayı
azaltmak ve piyasaları sakinleştirmek için gerekli önlemler ivedilikle alınmış
ve Yeni Ekonomik Program’ın yürürlüğe konmasıyla ekonomimiz dengeleme sürecine
girmiştir. 
Finans
sektörünün en önemli aktörleri olan bankalar mevcut ekonomik sistemin can
damarıdır. Çünkü bankalar, yatırımlara gereken finansmanın temini için reel
kesimin finansörü konumunda olup hane halklarının tasarruflarının ekonomiye
kazandırılmasına aracılık etmekte, para politikasının aktarım mekanizması
olarak mali sisteme yön vermektedir. Bu nedenlerle bankacılık sektörünü
etkileyen tüm gelişmelerin izlenerek doğru zamanda uygun müdahalelerin
yapılması büyük önem arz etmektedir. 
Finans
sektörümüz içerisinde önemli bir ağırlığa sahip olan bankacılık sektörümüz son
on yedi yıllık dönemde nitelik ve nicelik açısından önemli bir değişim ve
dönüşüm geçirmiştir. Sektörün 2002 yılı sonunda 213 milyar Türk lirası
seviyesinde bulunan aktif büyüklüğü yaklaşık 20 kat artarak Ekim 2019
itibarıyla 4,3 trilyon TL’ye ulaşmıştır. Küresel belirsizliklere ve olumsuz
piyasa şartlarına rağmen bankacılık sektörü 2018 yıl sonuna göre yüzde 12
oranında büyüyerek mali yapısını korumayı başarmış olup uzun süredir kamuyu
finanse eden bir sistem olmaktan çıkarak gerçek işlevi olan ekonominin
finansmanına yönelmiştir. 
Sayın
Başkan, değerli milletvekilleri; sermaye piyasalarımızın üst denetim mercisi
olarak SPK, gözetim ve denetim faaliyetlerini çok etkin bir biçimde icra
etmektedir. SPK, ülkemizin kalkınmasının finansmanında önemli bir rolü olan
sermaye piyasalarını daha da geliştirmek, gelişmiş ülke piyasalarında başarıyla
kullanılan bazı finansal araçları ülkemizde de kullanabilmek için gerekli
düzenlemelerin yapılmasına yönelik çalışmalarına aralıksız devam etmektedir.
2015 yılı sonunda başlanan ve SPK ile Avrupa İmar ve Kalkınma Bankası arasında
kurumsal yönetim alanında iş birliğine yönelik olarak geliştirilen kurumsal
yönetim ilkelerinin uygulanmasında Sermaye Piyasası Kuruluna destek konulu
Borsa İstanbul’da işlem gören şirketlerin kurumsal yönetim uygulamalarının
geliştirilmesini amaçlayan proje de tamamlanmıştır. Bunlara ek olarak, 2018
yılında Avrupa İmar ve Kalkınma Bankasıyla başlatılan kitle fonlaması ve borçlanma
araçları projeleri ve İSEDAK kapsamında 2019 yılında başlatılan gayrimenkul
değerler ve menkul kıymetleştirme projeleri de Ekim 2019 itibarıyla
tamamlanmıştır. Kitle fonlaması düzenlemesinin yürürlüğe girmesiyle KOBİ’lerin
ve erken aşama sermayeye ihtiyaç duyan girişimcilerin sermaye piyasalarından
faydalanmaları daha kolay hâle gelecektir. Yurt dışı piyasalar ve yabancı
yatırımcılara hizmet sunumunu geliştirecek adımlar da geçtiğimiz yıl SPK
tarafından hayata geçirilmiştir. 2019 yılında yabancı merkezî saklama
kuruluşlarının yurt dışında yerleşik hak sahiplerine ait sermaye piyasası
araçları için toplu hesap yapısı oluşturması mümkün hâle getirilerek sermaye
piyasası araçlarımızın uluslararası işlemlerde teminat olarak kullanımının
kolaylaşması sağlanmış ve sermaye piyasalarımızın uluslararası piyasalarla
bütünleşmesini artırıcı adımlar atılmıştır. 
Bu
vesileyle, dünya mazlumlarının hamisi Sayın Cumhurbaşkanımızın her platformda
Ahıska Türklerinin davasını savunmaktan geri durmayacağı sözüne binaen Doğu
Türkistan, Arakan, Filistin, Çeçenistan, Afganistan, Kırım, Irak, Keşmir,
Mısır, Moro, Orta Afrika, Bosna ve tüm dünya mazlumlarının yanında olduğumuzu
ifade ediyor, 10 Aralık Dünya İnsan Hakları Günü’nü tebrik ediyorum. 
Bu
duygu ve düşüncelerle, yüce heyetinizi ve aziz milletimizi saygıyla selamlıyor,
2020 bütçesinin hayırlı olmasını temenni ediyor, saygılar sunuyorum. (AK PARTİ
sıralarından alkışlar) 
BAŞKAN
– Diyarbakır Milletvekili Sayın Ebubekir Bal, buyurun. (AK PARTİ sıralarından
alkışlar)
AK
PARTİ GRUBU ADINA EBUBEKİR BAL (Diyarbakır) – Sayın Başkan, değerli
milletvekilleri; 2020 Yılı Merkezi Yönetim Bütçe Kanun Teklifi, Millî Savunma
Bakanlığı bütçesi üzerinde grubum adına söz almış bulunuyorum. Bu vesileyle
yüce heyetinizi saygıyla selamlıyorum. 
Sayın
Başkan, değerli milletvekilleri; konuşmama başlamadan önce, vatan ve millet
savunmasında mücadele ederek hayatını kaybeden tüm şehitlerimize Allah’tan
rahmet, hayatta bulunan gazilere acil şifa ve sağlık diliyorum. 
Sayın
Başkan, değerli milletvekilleri; Sayın Cumhurbaşkanımızın liderliğinde, Türk
Silahlı Kuvvetlerimizin ihtiyaçlarını yüzde 20’ler seviyesinde karşılayan yerli
ve millî sanayimiz yüzde 70’ler seviyesine çıkmıştır. Bu konuda, hükûmetlerimiz
döneminde gerekli girişimler yapılmış; Silahlı Kuvvetlerimiz, bugün, kendi
ürettiği yerli ve millî silah ve teçhizatla sahada yer almaktadır. Yerli ve
millî savunma sanayimizin bugünkü seviyesi, ülkemizin menfaatinin korunmasında
önemli bir yer tutmaktadır. 
Sayın
Başkan, değerli milletvekilleri; dost ve kardeş ülkelere yaptığımız askerî
yardım ve güvenlik iş birliği faaliyetleri kapsamında, 2019 yılında dost ve
müttefik ülkelere 126 milyon Türk lirası tutarında hibe ve tahsis işlemi
gerçekleştirilmiştir. 
Sağlık
hizmetlerinde, Hakkâri Derecik’te, Hatay Cilvegözü’nde ve Afrin
Cinderes’te 3 adet seyyar askerî hastane aynı anda açılmıştır ve faaliyetleri,
Sağlık Bakanlığı personeli desteğiyle devam etmektedir. 
Türk
Silahlı Kuvvetlerinin ihtiyaçlarını karşılamak amacıyla, mevcut teknolojimizi
geliştirmek ve daha verimli hâle getirmek en büyük amaçlarımızdan biridir. Bu
bilinçle, yerli ve millî silah sistemleriyle donatılmış, eğitimli, disiplinli,
morali yüksek ve uluslararası harekâtlar dâhil her türlü ortamda, gece gündüz
kesintisiz görev yapma kabiliyetine sahip, etkin, caydırıcı ve saygın bir ordu
olması hayati önem arz etmektedir. Bu doğrultuda, 15 Temmuz 2016 tarihinde
yaşanan hain darbe girişimi sonrasında, her kurumda olduğu gibi TSK’de de FETÖ
terör örgütüyle bağlantılı personel tasfiyesine başlanmış ve devam etmektedir.
Yürütülen temizlik işlemi gerçekleştikçe TSK daha da güçlenerek yurt içi ve
yurt dışında birçok başarılı operasyon gerçekleştirmiştir. Birliklerimizin,
savaşa hazır duruma getirilmesi ve personel destekleme oranlarının ihtiyaç duyulan
seviyeye çıkarılması amacıyla başarılı, liyakatli, eğitim seviyesi yüksek
personel temini önem arz etmektedir. Bu nedenle 15 Temmuz 2016 tarihinden sonra
TSK’ye profesyonel personel kapsamında subay, astsubay, uzman erbaş ve
sözleşmeli erbaş, er olmak üzere yaklaşık 80 bin yeni personel temin
edilmiştir. 
2020
yılı bütçe teklifi hazırlanırken yukarıda belirtilen gerekçelerin yanı sıra,
Millî Savunma Bakanlığına tahsis edilecek kaynakların etkili, ekonomik ve
verimli bir şekilde kullanılması esas alınmıştır. Tahsis edilen kaynakların
harcama süreçleri ile harcama alanları sürekli gözden geçirilmekte, böylece
kaynakların en uygun kullanımı sağlanarak harcamalar kontrol altında tutulmakta
ve tasarruf tedbirlerinin gerektirdiği hassasiyet gösterilmektedir. Ülkemizin
sınırlarını terör örgütlerinden temizleyerek güvenli bölge oluşturmak için
Barış Pınarı Harekâtı’nı sınır ötesinde başarıyla sürdüren Türk Silahlı
Kuvvetleri, Suriye sınırına yakın illerimiz başta olmak üzere, yurt içinde de
eş zamanlı operasyonlar yaparak birçok teröristi etkisiz hâle getirmiştir,
getirmeye de devam etmektedir. Barış Pınarı Harekâtı Suriye’nin toprak
bütünlüğüne saygılı olarak ve başarıyla icra edilmektedir. Hâlen bölge halkının
temel ihtiyacını karşılama ve yaşamsal destek sağlama faaliyetleri,
Türkiye’deki Suriyeli misafirlerimizin kendi topraklarına, evlerine güvenli ve
gönüllü dönüşlerini sağlamak için bölgedeki çalışmalar TSK’nin ve ilgili
bakanlık, kurum ve kuruluşlarının da katkılarıyla devam etmektedir. 
(Mikrofon
otomatik cihaz tarafından kapatıldı) 
BAŞKAN
– Tamamlayın, sözlerinizi lütfen Sayın Bal.
EBUBEKİR
BAL (Devamla) – Sayın Başkan, değerli milletvekilleri; 2020 yılı bütçemizin
ülkemize, devletimize, Bakanlığımıza hayırlı olmasını diliyor, hepinizi
saygıyla hürmetle selamlıyorum. (AK PARTİ sıralarından alkışlar)
BAŞKAN
– Manisa Milletvekili Sayın Tamer Akkal.
Buyurun.
(AK PARTİ sıralarından alkışlar)
AK
PARTİ GRUBU ADINA TAMER AKKAL (Manisa) – Sayın Başkan, değerli milletvekilleri;
Millî Savunma Bakanlığının 2020 yılı bütçesi hakkında AK PARTİ Grubu adına söz
almış bulunuyorum. Gazi Meclisimizi ve necip Türk milletini saygıyla
selamlıyorum. 
Sözlerime
başlamadan önce, “Bir millet için büyümekten korkmak kadar ölümcül bir düşünce
olamaz.” diyen yazar ve şairimiz Hüseyin Nihal Atsız’ı vefatının 44’üncü
yılında rahmetle anıyorum. 
Küresel
dünya düzeninde karşılıklı etnik, dinsel, politik ve ekonomik anlaşmazlıklar
gittikçe artmaktadır. Ülkemizin de hâlihazırda ve gelecekte diğer devletler
veya gruplar tarafından açık ve gizli tehditlere maruz kaldığı ve kalacağı
aşikârdır. Bu sebeple, savunma amacıyla bütçemizden kaynak tahsisi bugün olduğu
gibi gelecekte de zorunludur. Geriye dönüp baktığımızda 2000’li yılların
başında ülkemiz savunma ihtiyaçlarının sadece yaklaşık yüzde 20’sini yerli
kaynaklardan sağlıyordu, günümüzde ise bu oran yüzde 65’lere ulaşmış
bulunmaktadır. 
HÜRKUŞ,
ATAK helikopteri, Akıncı çalışmaları, ANKA, Millî Gemi Sistemi’miz, denizaltı
çalışmalarımız, millî piyade tüfeğimiz, ALTAY tankı ve zırhlı ve araçlarımıza
yönelik çalışmalarımız devam etmektedir. BORA, KASIRGA VE HİSAR Sistemlerimiz
geliştirilmekte, tanksavar sistemi üzerindeki çalışmalarımız sürdürülmektedir.
Hava Savunma Silah Sistemi’mizde KORKUT üretime başlamış bulunmaktadır. ATMACA
Projesi yürütülmekte, askerî tersanelerimizce Aydın Reis, Piri Reis, Hızır Reis
ve Seydi Ali Reis projelerinin inşa ve donatım faaliyetlerine devam
edilmektedir. 
Millî
Denizaltı Projemiz (MİLDEN) kapsamında yerli ve millî denizaltılarımız için bu
projemiz güçlü bir kaynak oluşturmaktadır. ASELSAN, TAI, TUSAŞ, İŞBİR,
ASPİLSAN, ROKETSAN, HAVELSAN gibi önemli sanayi şirketlerimiz yerlileşme ve
millîleşme politikalarımızı izlemekte başarılı olduğumuzun bir göstergesidir.
SİHA’larda yerlilik oranımız yüzde 93’lere yükselirken, 2005 yılından bu yana
geliştirdiğimiz İHA’lar millî mühimmatlarla donatılmalarıyla terörle mücadelede
daha etkin bir rol üstlenmektedir. 
Zeytin Dalı Harekâtı’nda SİHA’ları etkin
olarak kullanan Türk Silahlı Kuvvetlerimiz yurt dışındaki terör yuvalarında da
hain terör gruplarını nefes alamaz hâle getirmiştir. Fırat’ın doğusunda PKK,
PYD, YPG ve DEAŞ gibi terör örgütlerinin varlığını sonlandırmak ve
sınırlarımızın güvenliğini sağlamak amacıyla 9 Ekim 2019’da başlattığımız Barış
Pınarı Harekâtı’yla askerî ve stratejik adımlar attık. Şu çok açıktır ki ulusal
güvenliğimizden söz edebilmemiz için komşularımızın da huzur içinde olduğundan
emin olmamız gerekir. Ülkemizi hain terör gruplarından temizlemek için
başlattığımız bu harekâtın muhalefetin tüm eleştirilerine karşılık siyasi,
askerî ve ekonomik iş birliği potansiyelimizi harekete geçirerek güvenli bir
bölge oluşturmayı amaçladığı bir gerçektir. 
İki bin yılı aşan devlet geleneği ve ordu
sistemiyle üç kıtayı birbirine bağlayan jeopolitik ve stratejik konumda olan
Türkiye, dünyadaki siyasi krizlerin ve çatışmaların en yoğun yaşandığı bölge
konumundadır. Şu çok iyi bilinmelidir ki ülke, sınır, etnik köken, din, mezhep
ayırt etmeksizin binlerce insanı katleden hain terör örgütleriyle mücadelede
binlerce insanımızı şehit verdik ve bu mücadeleden, bu mücadeledeki
kararlılığımızdan hiçbir zaman vazgeçmedik. 
Gerçekleştirdiğimiz tüm askerî operasyonlarda sınır
güvenliğimizi garanti altına almak, PKK, YPG ve DEAŞ dâhil tüm hain terör
gruplarını sınırlarımızdan temizlemek için Millî Savunma Bakanlığımızın, Türk
Silahlı Kuvvetlerimizin ve tüm güvenlik güçlerimizin vermiş olduğu mücadele ve
gösterdiği kararlılık ülkemizin ve milletimizin tarih boyunca sergilemiş olduğu
milliyetçi ve vatansever duruşun gurur verici tablosudur. Ancak verdiğimiz bu
mücadele de bazı kendini bilmezlerin dediği gibi “Kürt kardeşlerimize karşı”
değil, Kürt kardeşlerimiz için oldu. (AK PARTİ sıralarından alkışlar) Ne
Türkiye Cumhuriyeti’nin ne de AK PARTİ’nin Kürt vatandaşlarımızla hiçbir problemi
olmadığını buradan bir kez daha hatırlatmak isterim. (AK PARTİ sıralarından
alkışlar) 
(Mikrofon
otomatik cihaz tarafından kapatıldı)
BAŞKAN
- Sözlerinizi tamamlayın lütfen.
TAMER
AKKAL (Devamla) – Terör örgütünün siyasi uzantısının sözcüleri zaman zaman
düşmanca söylemlerle devletimizi, vatandaşlarımızın yanında değil de karşısında
olan bir yönetim mekanizması gibi göstermeye çalışmaktadır. Ancak tüm bu
ayrımcı söylemlere karşın devletimizi birlikte kurduğumuzu, tüm tarih boyunca
bu coğrafyada birlik, beraberlik ve kardeşlik içinde yaşadığımızı unutmamak ve
gelecek nesillere aktarmak siyasi rolümüzün de bir sorumluluğudur. Bu devleti
Türk, Kürt, Alevi, Sünni birlikte kurmuştur. Türk devletinin ve AK PARTİ’nin
mücadelesi asla Kürt vatandaşlarımıza karşı değil -Kürt vatandaşlarımızla
birlikte- ama dağda ama şehirde ama Mecliste bulunan vatan hainlerine ve
teröristlere karşıdır. 
Yaşadığımız,
birlikte tanık olduğumuz bu süreç bize göstermektedir ki millî savunma alanında
yaptığımız yatırımlar ülkemizin ve milletimizin güvenliği demektir. Millî
savunmamız ne kadar güçlenip gelişirse Mehmetçiklerimiz, güvenlik güçlerimiz o
kadar az risk altında olacaktır. Vatanımızın bölünmez bütünlüğüne sahip çıkmak
öncelikle sınırlarımızdaki tehditlere karşı ülkemizin ve…
(Mikrofon
otomatik cihaz tarafından kapatıldı) 
TAMER
AKKAL (Devamla) – Toparlıyorum.
BAŞKAN
- Teşekkür ediyorum Sayın Akkal.
TAMER
AKKAL (Devamla) – Ama çok az kaldı.
BAŞKAN
- Uzatmayı verdim. Teşekkür ederim.
Sadece
selamlama için, buyurun.
TAMER
AKKAL (Devamla) – Bu vesileyle, 2020 yılı Millî Savunma Bakanlığı bütçemizin
ülkemize, milletimize; kalbi, gönlü ve vicdanı Türkiye’yle beraber olan herkese
hayırlı olmasını diliyor, vatan savunmasında şehit olan tüm Mehmetçiklerimizi,
güvenlik güçlerimizi ve sivil vatandaşlarımızı rahmet ve minnetle anıyorum.
Saygılar
sunuyorum. (AK PARTİ sıralarından alkışlar) 
HAKKI
SARUHAN OLUÇ (İstanbul) - Sayın Başkan…
BAŞKAN
– Sayın Oluç, buyurun.
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, sadece kayıtlara geçmesi için söylüyorum. 
Sayın
Hatip’in bize yönelik söylediği “kendini bilmezler” sözünü aynen kendisine
misliyle iade ediyorum. Böyle tartışılamaz. Biz kendimizi biliyoruz ve sizin
Kürt halkı karşısında düşmanca tutumunuzu burada, Türkiye'nin her yerinde ve
dünyanın her yerinde de söylemeye devam edeceğiz, “Kendini bilmez.” diye
tanımlayamazsınız, sizin yaptıklarınız kendini bilmezliktir esas olarak. Bir
halka karşı bu kadar düşmanca bir tutum alınabilir mi? Bu kadar hak gasbı
yapılabilir mi? Siz bunu yapıyorsunuz, söyleyince de tavana sıçrıyorsunuz;
yapmayın ki söylemeyelim. 
Teşekkür
ediyorum. (HDP sıralarından alkışlar) 
TAMER
AKKAL (Manisa) – Sayın Başkan...
BAŞKAN
– AK PARTİ Grubunun söz talepleri karşılanmıştır.
Birleşime
on beş dakika ara veriyorum.
Kapanma Saati: 14.40
ÜÇÜNCÜ OTURUM
Açılma Saati: 15.01
BAŞKAN: Başkan Vekili Süreyya Sadi BİLGİÇ (Isparta)
KÂTİP ÜYELER: Bayram ÖZÇELİK (Burdur), İsmail OK (Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 30’uncu Birleşiminin
Üçüncü Oturumunu açıyorum. 
2020
Yılı Merkezî Yönetim Bütçe Kanun Teklifi ile 2018 Yılı Merkezî Yönetim Kesin
Hesap Kanun Teklifi’nin görüşmelerine kaldığımız yerden devam edeceğiz. 
Komisyon
yerinde. 
Evet,
şimdi, AK PARTİ Grubunun söz talebini karşılamıştık. 
İYİ
PARTİ Grubu adına yapılacak konuşmalara başlıyoruz. 
İlk
söz, Aksaray Milletvekili Sayın Ayhan Erel’e aittir. 
Buyurunuz
Sayın Erel. (İYİ PARTİ sıralarından alkışlar) 
İYİ
PARTİ GRUBU ADINA AYHAN EREL (Aksaray) – Sayın Başkan, değerli milletvekilleri,
Sayın Bakanım, yüce Türk milleti; Adalet Bakanlığı bütçesi üzerine partim, İYİ
PARTİ adına söz almış bulunmaktayım. Hepinizi saygıyla selamlıyorum. 
“Töredir;
konan göçer, doğan gün batar elbet/ Tanrı zeval vermesin devlet, din ve Kur’an
var/ Dayanılmaz olsa da Atsız’lığın acısına/ Yüce Allah’a şükür yine soy var,
Turan var.”
Dünyadaki
bütün Türklerin bir bayrak etrafında toplanması ülküsüne Turan davasına gönül
verdi. Kaleminden bu sevda süzüldü, dilinden Tanrı Dağları’na, Ötüken’e ve Türk
illerine duyduğu muhabbet döküldü. Kürşad İhtilali’ni Türk milletinin asil
ruhuna ilmek ilmek nakşetti.
Ölümünün
kırk dördüncü yılında Hüseyin Nihal Atsız’ı rahmetle, minnetle yâd ediyorum;
mekânı cennet, ruhu şad olsun. 
Değerli
milletvekilleri, Adalet Bakanlığı bütçesini görüşürken, öncelikle herkesin
cevabını araması gereken soru “Adalet nedir, ne olmadır?” olmalı. “Adalet
nedir?” sorusu, cevabı en zor olan sorulardan biridir çünkü yere, zamana, hatta
kişilere göre değişir. İnsanlığın var olduğu günden bu yana pek çok düşünür bu
sorunun cevabını aramıştır. Adaletin genel kabul görmüş, bugün dahi kabul gören
tanımını Romalı hukukçu Ulpianus milattan sonra 3’üncü yüzyılda yapmıştır.
Ulpianus’a göre: “Adalet, insanların şerefli yaşaması, başkasına zarar
vermemesi, herkese hakkının verilmesidir.” Adaletin hüküm sürdüğü ülkelerde
insanlar kendilerini güvende hissederler, huzurlu ve mutlu yaşarlar; adaletin
olmadığı toplumlarda ise insanlar huzursuz ve mutsuzdurlar. 
En
yüksek erdem sayılan adalet, akıl ve vicdan unsurundan oluşur. Adaletin çeşitli
türlerini saymak gerekirse; ilkel adalet, uygar adalet, sosyal adalet ve ilahi
adalet olarak sayabiliriz. Ancak, adaletin hangi türünü sayarsak sayalım,
adalet anlayışında ahlak, ölçülülük, hakkaniyet ve tarafsızlık ilkelerini
barındırması olmazsa olmazdır. 
Bizim
insanımız, ileri demokrasilerle yönetilen diğer ülkelerdeki insanlar gibi,
adaletin egemen olduğu bir ülkede yaşamak istemektedir. Bu istek herkesten çok
bizim insanımızın hakkıdır. “Bugün ülkemizde adaletin egemen olduğunu kabul
etmek mümkün müdür?”, “Türk insanı mutlu mudur?”, “Ülkemizde adalete olan güven
tesis edilmiş midir?” Bu sorulara cevap vermek gerçekten çok zor ama, maalesef,
halkımız sokakta bu sorulara haykırarak “Hayır.” cevabını vermektedir. Siyasal
iktidarda umarım ve dilerim ki bu haykırışın ve feryadın farkına varır.
Ülkemizde toplumun tüm kesimleri adaletsizliğe, haksızlığa uğradığını
düşünmekte, hukuksuzluğun egemen olduğu bir ülkede yaşadığını varsaymaktadır.
Bu nedenle bizim insanımız mutsuz, düş kırıklığı içinde, gelecekten umutsuz,
psikolojisi bozuk bir hayatı sürdürmeye mecbur bırakılmaktadır. Bu mecburiyet,
Türk milletinin kaderi olmamalıdır. Yoksulluk ve haksızlıkla sınanan bizim
insanımız, çaresiz bırakılmıştır. Adaletsizliğe karşı tepkisini çeşitli
davranışlarla eleştirenin, yürüyenin, toplantı yapanın, dava açmaya cesareti
olanların da başına gelecek felaket herkes tarafından çok iyi bilinmektedir. 
Bugün
burada yargının bağımsızlığının ve tarafsızlığının, savunmanın gücününün, hâkim
teminatının, HSK atamalarının ya da Rahip Brunson’un veya diğer ülke
vatandaşlarının bağımsız yargı tarafından serbest kalmasındaki adalet
anlayışının, davaların kısa sürede sonuçlanmamasının, mahkemelerin ve
yargıçların siyasallaşmasının, yargının hiçbir yerden emir ve hiç kimseden
talimat ve emir almayacağının tartışmasının yapılmasının hiçbir anlam ve önemi
kalmamıştır. Zira bu konular uzun süredir toplumun her kesiminde, Meclisimizde
de tartışılmış ancak bugüne kadar yargının önemli sorunlarının büyük bir
bölümü -üzülerek ifade etmeliyim ki- çözüme kavuşturulamamıştır.
Milletin adalete güven duygusu tesis edilemediği gibi daha da zaafa
uğratılmıştır.
On
yedi yıldır siyasal iktidarı elinde bulunduran Adalet ve Kalkınma Partisi acaba
isminin içinde bulunan adalet duygusunu neden toplumda tesis edememiştir? Neden
adalete olan güven duygusu her kesimde neredeyse yüzde 20’lere düşmüştür? Bunun
cevabı gayet açıktır: Siyasal iktidar, yargı eliyle siyaseti dizayn etme
gayreti içinde olmuştur.
Sayın
milletvekilleri, hain darbe girişiminden sonra yapılan FETÖ soruşturmalarının
sulandırıldığı ve FETÖ borsalarının kurulduğu, iktidar ve muhalefet partisi
sözcüleri tarafından ifade edilmektedir.
667
sayılı Kanun Hükmünde Kararname’yle sorumsuzlukla donatıldığını belirten bazı
hâkim ve savcılar, sorumsuz olduklarını belirterek keyfî ve hukuksuz davranış
ve soruşturmalarla kendilerinin FETÖ’cü olduğunu gizlemek suretiyle büyük
adaletsizliklere sebep olmuşlardır. Bu kişiler haklı soruşturmaları
sulandırarak FETÖ hain terör örgütüyle yapılan mücadeleyi akamete uğratacak
tutum ve davranışlar sergilemişlerdir. 
Sayın Adalet Bakanımızın da ifade ettiği gibi, FETÖ, 15
Temmuz akşamı başlayıp 16 Temmuz sabahı bastırılan bir tehlike olarak
yorumlanamaz. Devletin kırk yıl hücrelerine sızmış bir terör örgütüyle karşı
karşıyayız. Bu mücadeleyi, iktidar, muhalefet, bütün siyaset ve kurum,
kuruluşlarıyla bütün devlet ve millet olarak topyekûn ve taviz vermeden
sürdürmek gerekmektedir. Ancak bu mücadele verilirken hak ve adaletten
ayrılmayalım.
Sayın Başkanım, değerli milletvekilleri; siyasi
iradenin adaletine de bir göz atalım. Kamudaki asgari ücretlilerin maaşından
vergi kesintisi yapılmasın diyoruz, aksine vergiler artıyor.
Öğretmenler, sağlık çalışanları, din görevlileri,
Emniyet personelinin ek göstergesi verilsin diyoruz; kulak tıkıyorsunuz.
Elektrik faturasına tüketim dışında herhangi bir vergi yansıtılmasın diyoruz
ama maalesef çıt çıkmıyor. 
Çiftçinin, tarımsal malzemesi ÖTV ve KDV’den muaf olsun
diye haykırıyoruz; siz, gümrük duvarlarını yıkarak nohudu, mercimeği, eti,
hatta samanı ithal ederek Türk tarımını ve hayvancılığını öldürüyorsunuz. 
Engelli vatandaşlarımızın elektrik ve doğal gazı
indirimli olsun diyoruz, başınızı öteye çeviriyorsunuz. Emeklilikte yaşa
takılanlara emeklilik hakkı tanınsın diyoruz; Haziran seçimlerinde seçmene söz
verilmesine rağmen “Ne zaman emekli olabiliyorsa o zaman emekli olsun.”
deniliyor. 
Atanamayan öğretmenlerin, sağlık çalışanlarının,
mühendislerin, iktisadi ve idari bilimler fakültesi mezunlarının iş ve aş
feryatlarına çare bulalım diyoruz; siz “Her mezuna iş bulmak zorunda değiliz.”
deyip kulak tıkıyorsunuz. Marifet her ile üniversite açmak değil, asıl marifet
üniversitelerden mezun ettiğiniz gençlere iş bulmaktır. 
Asgari ücreti açlık ücreti olmaktan çıkaralım diyoruz,
bizi dikkate almıyorsunuz.
Bütçesi yaklaşık 3 bakanlıktan fazla olan Diyanet
İşleri Başkanlığının sözüne itibar ettiğinizi biliyorum. Günümüzde fıtır
sadakası, fitre miktarı yani 1 kişinin 2 öğün normal gıda ihtiyacını karşılamak
için bir ölçü belirlemiş. Bu ölçüye baktığımızda, 2019’un Ramazan ayı başında
Diyanet 1 kişinin bir günlük fitre bedelini 23 lira olarak belirlemiş. 4
kişilik bir ailenin fitre bedeli 92 lira. Otuz günle bunu çarptığımızda o da
yaklaşık 2.760 lira. Yani Diyanet diyor ki: “Kardeşim, 1 kişi bir günde 2 öğün
yemek yese bunun bedeli 23 lira, 4 kişilik ailenin bedeli de 2.760 lira.” 
Şimdi,
bu bedelde ulaşım yok, kira yok, elektrik yok, su parası yok, ısınma yok, giyim
yok, varsa sosyal hayatına harcayacağı herhangi bir ödeme yok, gerisini varın
siz düşünün. 
Bu
millet sizi para babalarına hizmet edin diye seçmedi. Sizi millet seçti. Ya
milleti göreceksiniz ya da yoldan çekileceksiniz. Bunun başka yolu yok diyorum.
Bu
duygu ve düşüncelerle yüce heyetinizi saygıyla selamlıyorum. (İYİ PARTİ ve CHP
sıralarından alkışlar)
LÜTFÜ
TÜRKKAN (Kocaeli) – Sayın Başkan, müsaade ederseniz söz almak istiyorum.
BAŞKAN
– Buyurun Sayın Türkkan.



LÜTFÜ
TÜRKKAN (Kocaeli) – Sayın Başkanım, şu anda Türkiye Büyük Millet Meclisi Genel
Kurulu üzerine vazife kılınmış meselelerin en önemlisini idrak ediyor. Yani
Hükûmetimize bütçe teslim ediyoruz, Hükûmetimizden daha önceki yıl teslim
ettiğimiz bütçenin hesabını soruyoruz. Sayın Bakanlarımız burada. Başından beri
Genel Kurulu izlemekteler. 
Ama
üzülerek ifade ediyorum, 290 milletvekiliyle Parlamentoda temsil edilen Adalet
ve Kalkınma Partisi sıralarına lütfen bir bakın. Biraz evvel ben konuşmaya
başlarken 9 kişiydiler, şu anda zannediyorum 12 kişi.
Bunu
önce Sayın Bakanlara saygısızlık olarak düşünüyorum. Sonra Meclisin Genel
Kuruluna saygısızlık olarak düşünüyorum. Sonra bunu devletin ciddiyetiyle
bağdaşmayan bir tutum olarak düşünüyorum. 
Bu
konuda Adalet ve Kalkınma Partisi Grubunu biraz daha hassasiyete davet
ediyorum.
Teşekkür
ederim. (İYİ PARTİ sıralarından alkışlar)



KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) ADALET BAKANLIĞI (Devam)
1) Adalet Bakanlığı 2020 Yılı Merkezî Yönetim Bütçesi
2) Adalet Bakanlığı 2018 Yılı Merkezî Yönetim Kesin Hesabı
B) YARGITAY (Devam)
1) Yargıtay 2020 Yılı Merkezî Yönetim Bütçesi
2) Yargıtay 2018 Yılı Merkezî Yönetim Kesin Hesabı
C) DANIŞTAY (Devam)
1) Danıştay 2020 Yılı Merkezî Yönetim Bütçesi
2) Danıştay 2018 Yılı Merkezî Yönetim Kesin Hesabı
Ç) CEZA İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza İnfaz Kurumları ile Tutukevleri İşyurtları Kurumu
2020 Yılı Merkezî Yönetim Bütçesi
2) Ceza İnfaz Kurumları ile Tutukevleri İşyurtları Kurumu
2018 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2020 Yılı Merkezî Yönetim Bütçesi
2) Türkiye Adalet Akademisi 2018 Yılı Merkezî Yönetim Kesin
Hesabı
E) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2020 Yılı Merkezî Yönetim
Bütçesi
2) Hâkimler ve Savcılar Kurulu 2018 Yılı Merkezî Yönetim
Kesin Hesabı
F) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2020 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2018 Yılı Merkezî Yönetim Kesin Hesabı
G) KİŞİSEL VERİLERİ KORUMA
KURUMU (Devam) 
1) Kişisel Verileri Koruma
Kurumu 2020 Yılı Merkezî Yönetim Bütçesi
2) Kişisel Verileri Koruma
Kurumu 2018 Yılı Merkezî Yönetim Kesin Hesabı
Ğ) HAZİNE VE MALİYE
BAKANLIĞI (Devam)
1) Hazine ve Maliye Bakanlığı
2020 Yılı Merkezî Yönetim Bütçesi
2) Hazine ve Maliye Bakanlığı
2018 Yılı Merkezî Yönetim Kesin Hesabı
H) GELİR İDARESİ BAŞKANLIĞI
(Devam)
1) Gelir İdaresi Başkanlığı
2020 Yılı Merkezî Yönetim Bütçesi
2) Gelir İdaresi Başkanlığı
2018 Yılı Merkezî Yönetim Kesin Hesabı
I) KAMU İHALE KURUMU (Devam)
1) Kamu İhale Kurumu 2020 Yılı
Merkezî Yönetim Bütçesi
2) Kamu İhale Kurumu 2018 Yılı
Merkezî Yönetim Kesin Hesabı
İ) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2020 Yılı Merkezî Yönetim Bütçesi
2) Özelleştirme İdaresi
Başkanlığı 2018 Yılı Merkezî Yönetim Kesin Hesabı
J) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2020 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu
2018 Yılı Merkezî Yönetim Kesin Hesabı
K) TÜRKİYE İSTATİSTİK KURUMU (Devam)
1) Türkiye İstatistik Kurumu 2020 Yılı Merkezî Yönetim
Bütçesi
2) Türkiye İstatistik Kurumu 2018 Yılı Merkezî Yönetim Kesin
Hesabı
L) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2020 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2018 Yılı Merkezî Yönetim Kesin Hesabı
M) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Kesin Hesabı
N) SERMAYE PİYASASI KURULU
(Devam)
1) Sermaye Piyasası Kurulu
2020 Yılı Merkezî Yönetim Bütçesi
2) Sermaye Piyasası Kurulu
2018 Yılı Merkezî Yönetim Kesin Hesabı
O) MİLLÎ SAVUNMA BAKANLIĞI (Devam)
1) Millî Savunma Bakanlığı 2020 Yılı Merkezî Yönetim Bütçesi
2) Millî Savunma Bakanlığı 2018 Yılı Merkezî Yönetim Kesin
Hesabı
BAŞKAN
– Antalya Milletvekili Sayın Feridun Bahşi…
Buyurun
Sayın Bahşi.
İYİ
PARTİ GRUBU ADINA FERİDUN BAHŞİ (Antalya) – Sayın Başkan, değerli
milletvekilleri; Yargıtay, Ceza İnfaz Kurumları ile Tutukevleri İşyurtları
Kurumu, Türkiye İnsan Hakları ve Eşitlik Kurumu, Türkiye Adalet Akademisi
Başkanlığı ve Hâkimler ve Savcılar Kurulu bütçeleri üzerine söz aldım, hepinizi
saygıyla selamlıyorum. 
Hep
söyleyegeldik, en iyi yasaları da yapsanız, en iyi strateji belgelerini de
açıklasanız, uygulayıcılar liyakatli ve ehliyetli olmadığı sürece adaleti
sağlayamazsınız. AK PARTİ’den önce de yargıya çokça eleştiri vardı. Hâkimlik
yaptığım dönemlerde en çok eleştirenlerden birisi de bendim. Tüm bu
eleştirilere rağmen, o zaman yargıya güven yine de yüzde 70’lerdeydi, şimdi ise
bu oranın yüzde 20’lerde olduğu bizzat Adalet Bakanı Sayın Gül tarafından dile
getirilmektedir. Gelinen nokta, AK PARTİ’nin iktidara geldiği ilk günden beri
yargıyı ele geçirme çabasının sonucudur. 
Yargı,
2010 yılında terör örgütü FETÖ’ye teslim edilirken, kumpas savcılarına zırhlı,
lüks makam araçları tahsis edilip övgüler düzülürken, hatta kumpas davalarının
savcısı olunurken 17-25 Aralıkta yargı yoluyla darbeye kalkışılması üzerine
ortaklık bozuldu. “Benim kriptolu telefonlarımı bile dinlemişler.” ikrarıyla,
yargı eliyle kurulan kumpaslar, yapılan yolsuzluklar, haraç ve rüşvet çarkı tüm
çıplaklığıyla ortaya saçıldı. Kumpas davaları, yolsuzluk, haraç ve rüşvet
olayları, telefon “tape”leriyle ortaya dökülünce tüm ülke “Bu kadar mı?”
diyerek tepki gösterip hayretle ahlaksızlıkları izledi. Hatta bazı partiler,
17-25’i yolsuzluk haftası olarak ilan ettiler. İktidar ise bunları bir daha
yaşamamak için yargıyı ele geçirme çabasını artırdı. Allah’ın bir lütfu olarak
gördükleri 15 Temmuz hain darbe
girişimiyle bekledikleri fırsatı yakaladılar. Hele de atı alanın Üsküdar’ı
geçtiği Anayasa referandumuyla tüm yollar otoban hâline geldi ve tüm ülke gibi
yargı da tek adama teslim edildi, böylece adalete güven de sıfırlandı. 
Değerli
milletvekilleri, ülkemde hukuk eğitimi, eğitimde gelinebilecek en dip noktaya
gelmiştir. Dekanı hukukçu olmayan 20 fakültenin 18 tanesi 2002 yılından sonra
açılmıştır. Düşünün, hâkim savcılık yapamayacak kişiler hukuk fakültesi
yönetmektedir. Yine, kendisi hâkim savcı olamayacak hocalar hâkim savcı
adaylarını eğitmektedir. Bu eğitim gerçekliğiyle yeterli donanıma sahip olan
hâkim savcı yetişebilir mi? Elbette ki hayır. Hukukçu olmayan hukuk dekanlarına
sormak lazım: Siz yönettiğiniz fakülteye kendi çocuklarınızı gönderir misiniz?
Yine, fakültelerde ders veren hukukçu olmayan hocalara sormak lazım: Siz ders
verdiğiniz okullarda çocuklarınızın hukuk eğitimi almasını ister misiniz? Tabii
ki istemezsiniz. 
Böyle
bir eğitim sistemi sonrası hâkim savcı olanların verdiği kararlardan şimdi
birkaç örnek vereceğim. Ankara’nın bir ilçesinde görev yapan hâkimin verdiği
karar: “Sanığın iki yıldan beş yıla kadar hapis cezasıyla cezalandırılmasına…”
Taraf avukatının “Böyle bir karar verilemez.” itirazı üzerine hâkimin verdiği
cevap: “Kanunda böyle yazıyor.” Elbette kanunda böyle yazar, ancak hukuk
fakültesine ilk girişte cezanın maddede öngörülen alt ve üst sınır içerisinde
nasıl tespit edileceği de öğretiliyor. 
Yine,
Isparta 3. Ağır Cezadan, itiraz üzerine verilen bir karar, zabıttan okuyorum:
“Sanığın yedi yıldır hacca gitmek için beklediği, 2019 yılında hak kazandığı ve
kesin kayıt yaptırdığı ancak hakkında adli kontrol kararı bulunduğu, kararın
kaldırılmaması durumunda ise hacca gidemeyeceği ve mağdur olacağı göz önüne
alınarak adli kontrol kararının kaldırılması…” 
Yine,
İstanbul İş Mahkemesinden bir duruşma zaptı: Hâkim, duruşmada –zabıttan
okuyorum- davacı vekilinin eteğinin diz üstünden yaklaşık 15 santim yukarıda
olduğunu, bu hâlin avukatlık mevzuatına ve giyim kuşam etik kurallarına aykırı
olduğunu, dinleyici sıralarında bulunan 2 avukatın –ki zabıtta isimleri yazılı-
davacı vekilinin etek boyunun avukatlık mevzuatına ve örfüne uygun olup
olmadığını sorduğunu, avukatların ise etek boyunun örfe uygun olduğunu
söylediğini, bunun üzerine, mahkeme Yazı İşleri Müdürünün çağırıldığını ve
avukatın etek boyunun telefonla fotoğrafının çekilmesinin istendiğini, avukatın
ise buna izin vermediğini duruşma zaptına yazabilmiştir. Yine, Salihli
Mahkemesinden bir karar: Esrarın bulundurulması suçtur, kişi üzerinde
bulunamaz, yakalandığı takdirde ceza alır bilindiği gibi. “Adli emanette kayıtlı
960 gram esrar maddesinin sahibine iadesine…” Kararları çoğaltabiliriz,
tarafımda onlarca bu tür karar var. Acil tedbir alınmazsa bu durum artarak
devam edecektir. 
Yine
bir başka konu ise görevi sırasında bir partiden aday olmak için istifa eden
yargı mensuplarının durumu ki bunlardan birisi de benim. Emekliliğime çok az
bir süre kala istifa ettim ancak yasal engel sebebiyle mesleğe geri dönmedim.
Adaylık için istifa eden hâkim, savcı tüm tecrübe ve mesleki birikimine rağmen
mesleğe dönemezken, siz, partinizin yöneticilerini hâkim, savcı yapıyorsunuz.
Bu ne yaman çelişkidir! İstediğiniz kadar yasal düzenleme yapın, bu sistemle,
yargı reformu strateji paketleriyle yargıya güveni tekrar sağlayabilir misiniz?
Bence sağlayamazsınız. Adalet herkese lazım. Dün kumpas davalarının
planlayıcıları bugün adalet arıyor ve adaletsizlikten yakınıyor. Bugün yargı
kademelerine yandaşlarını yerleştiren ve yargıyı kullananlar da bir gün adalet
arayacaklardır. İktidarlar yargı, Türk Silahlı Kuvvetleri ve Emniyet gibi kamu kudretini
etkin kullanan kurumları elinde tutmak isterler. Oysa yargı ele geçirilecek,
fethedilecek, keyfî kullanılabilecek bir kale değildir. Ayarını bozduğun kantar
bir gün gelir seni de tartar. Yargıyı bu yazgıdan en hızlı şekilde
kurtarmalıyız. Bugün için bunu en kısa zamanda başarmak imkânsızdır. Neden?
Çünkü hukuk eğitimi çok yetersiz. Hukukta eğitim şart. Eğitimi düzeltmeye
fakültelerden başlamak gerekiyor. Öncelikle, hukuk fakültelerinde hukukçu
olmayan yöneticiler uygulamasına derhâl son verilmelidir. Kadrosunda tam
zamanlı en az 5 profesör, 5 doçent, 10 yardımcı doçent olmayan tüm hukuk
fakülteleri derhâl kapatılmalıdır. Hukuk Mesleklerine Giriş Sınavı olumlu bir
düzenlemedir ancak kazananların mülakat veya sözlü sınava tabi tutulması yandaş
istihdamının önünü açacağından derhâl kaldırılmalıdır. Daha, önceki hafta
yapılan, eski Adalet Bakanı, Adalet Bakanlığı bürokratları ve 200 civarında
milletvekilinin de girdiği Arabuluculuk Sınavı öncesi yaşanan rezaletler hâlâ
hafızalardan silinmemiştir. Ki 200 milletvekilinden Meclisin, böyle, şeyini
artıracak 1 kişi kazanabilseydi… O da yok. Hiçbir milletvekili bu sınavı
kazanamamış.
POLAT
TÜRKMEN (Zonguldak) – Siz dâhil misiniz efendim?
FERİDUN
BAHŞİ (Devamla) – Ben girmedim efendim.
Yargı
Reformu Strateji Belgesi AK PARTİ Genel Başkanı tarafından sarayda açıklandı.
Bu çerçevede, ilk paket Meclisten geçti. Bu pakette ifade özgürlüğünün
geliştirileceği söylenen düzenleme de yer aldı ancak uygulamada, konulan bu
madde karşılık bulmadı. 
AK
PARTİ döneminde çıkarılan yargı reform paketlerinin sayısını unuttum. Bu kadar
paketten sonra bile, bırakın iyileşmeyi, görüldüğü gibi, günden güne yargıdaki
prestij kötüye gitmektedir. Cumhurbaşkanına hakaret suçuna verilen tüm beraat
kararları için istinaf yoluna gidilecek diye savcılara talimat verilip genelge
yayınlanıyor. Kim tahliye olacak, kim tutuklu kalacak diye özel yetkili
duruşmaların savcılarına duruşmadan önce SMS’le talimat veriliyor. Yine, 6
Nisan 2017 tarihinde Adalet Bakanlığı Ceza İşleri Genel Müdürlüğünün bastırdığı
Terör Soruşturmaları Bilgi Kitapçığı’nda tahliyeler konusunda Adalet Bakanının
Başkan olduğu HSK ile mutlaka istişarede bulunulmasından sonra irade
oluşturulması, ayrıca soruşturmalarda 17-25 Aralığın suç miladı olarak esas
alınması istenmişti. 
(Mikrofon
otomatik cihaz tarafından kapatıldı)
BAŞKAN
– Sayın Bahşi, sözlerinizi toparlayın lütfen.
FERİDUN
BAHŞİ (Devamla) – Teşekkür ederim efendim. 
Türk
Ceza Kanunu’nda cezaların zaman aşımı süresi açıklanmıştır, suçların zaman
aşımı süresi de açıklanmıştır. “17-25 Aralık” diye bir milat Ceza Kanunu’na da
Anayasa’ya da her türlü hukuk kuralına da aykırıdır. Hem “yargıda reform”
diyeceksiniz hem talimat vermeye devam edeceksiniz, sonra da yargı
bağımsızlığından dem vuracaksınız; olmaz olsun böyle yargı bağımsızlığı. 
Değerli
arkadaşlar, dün Dünya İnsan Hakları Günü’ydü. Ata toprağım Doğu Türkistan’da
dün de insan hakları ihlal edilmiş, topraklarını beklemeye kalmış kardeşlerim
kızıl Çin devleti tarafından soykırıma uğratılmaya devam edilmiştir. Dünyanın
ayağa kalktığı bu soykırıma sadece Türkiye ve İslam dünyası sessiz kalmıştır.
Şimdi, buradan, bu kürsüden, milletin kürsüsünden Doğu Türkistan Türklerinin
-gördükleri zulüm üzerine- sesine ses veriyorum: Acınız acımızdır, sevdanız
sevdamız, mücadeleniz mücadelemizdir. 
(Mikrofon
otomatik cihaz tarafından kapatıldı)
FERİDUN
BAHŞİ (Devamla) – 2020 yılı bütçesinin milletime, ülkeme ve Gazi Meclise
hayırlı olmasını diliyorum. (İYİ PARTİ sıralarından alkışlar)
BAŞKAN
– Ankara Milletvekili Sayın Durmuş Yılmaz…
İYİ
PARTİ GRUBU ADINA DURMUŞ YILMAZ (Ankara) – Efendim, hepinizi saygıyla
selamlıyorum.
Ben
de sözlerime Bosna Hersek’te onca canın kıyılmasına alkış tutan birisine Nobel
Edebiyat Ödülü verilmesini kınayarak başlamak istiyorum.

Efendim,
2020 yılı bütçemiz hayırlı olsun. Bugün geldiğimiz nokta itibarıyla Türkiye
ekonomisine bir kuş bakışı göz attığımızda gördüğümüz şu: Bir yapısal
tıkanmanın içerisindeyiz ve bir borç kriziyle karşı karşıyayız. Bu borç krizi
önceki krizlerimizde yaşadığımız gibi kamunun krizi değil, özel sektörün krizi
ve maalesef bu realiteyle yüzleşmeyi reddeden bir iktidarla karşı karşıyayız.
Bu yüzleşmenin bize elbette bir maliyeti var. Bu maliyeti ödedik, ödemeye devam
edeceğiz, böyle devam ederse de ödemekten geri kalmayacağız. 
Eğer
ekonominin temel göstergelerinden olan örneğin enflasyon kontrol altına
alınsaydı biz son bir-bir buçuk yıldır “Efendim, dövizini bozdur, yastık
altındaki altınını getir. Bozdurmuyorsan, ben Türk lirasıyla tahvili ihraç
etmiyorum, euro cinsinden, dolar cinsinden tahvil ihraç ediyorum, dolarını bana
ver…” Yaş sebze meyveyle ilgili tanzim satışları düzenlemek vesaire vesaire.
Bunlar gerçekten fantastik inovasyonlar ama bu inovasyonları yapmaya bence hiç
gerek yoktu, o tek değişken olan enflasyonu kontrol etseydik bunların
hiçbirisine gerek kalmayacaktı. 
Bu
geçen süreç içerisinde -daha önceki konuşmalarımda da bu kürsüden ifade ettiğim
üzere- sıkıntının, krizin belli aşamaları var. Biz bu aşamaların şu anda 3’üncü
aşamasını ve 1’inci aşamasını birlikte yaşıyoruz. Daha önce de söyledim, bir
sorun ortaya çıktığında “İnşallah bu geçicidir, dolayısıyla toplumu rahatsız
etmeye gerek yok. Şu, şu tedbirleri alalım, dolayısıyla toplum bunu fark
etmeden biz işleri yoluna sokarız.” deniliyor ama maalesef bu işler yoluna sokulamadı,
dolayısıyla kriz inkâr edildi ve bugüne gelindi. 
Tabii,
işler düzelmeyince bu defa öfke ortaya çıktı “Niye düzelmiyor?” diye. Bu öfke
safhasında da maalesef soğan depolarına, vesaireye baskın yapıldı, piyasa
mantığının tersine.
Bunun
üçüncü aşaması korku ve panik. Bunu da biz bu yıl yaz tatiline girmeden önce
yaptığımız bir yasal düzenlemeyle gördük. Orada da 400 milyar TL’ye yakın, 70
milyar dolar karşılığında batık krediyi maalesef hiçbir kaynak bulmadan yeniden
yapılandırdığımızı zannettik ve bu kanun hâlâ yürürlükte. Dört ay, beş ay önce
yaptığımız bu yapılandırmanın sonucunun bugün ne noktada olduğu konusunda da
hiçbir fikrimiz yok. Bildiğimiz tek şey, eylül ayında BDDK’nin 46 milyarlık
batık krediyi tekrar yapılandırması, daha doğrusu batık olduğunu tanıması için
bankalara verdiği talimat.
Dolayısıyla
krizin son aşaması umut aşaması. Böyle bir umut var mı? Son, üçüncü çeyrek
ekonomi büyümesiyle ilgili Türkiye İstatistik Kurumunun açıkladığı rakamlara
baktığımızda ve oradan yapılan bazı yorumlardan hareketle, umudun ortaya
çıktığı gibi bir iddia ortaya atıldı ve son üç gündür, pazartesiden bu tarafa
da Meclisteki bazı milletvekili arkadaşlarımız da bunu gündeme getirdiler ve
taşıdılar. Nedir iddia? İddia şu: Sanayi Üretim Endeksi’nde, kapasite kullanım
oranında, perakende satışlarda, Reel Kesim Güven Endeksi’nde, Tüketici Güven
Endeksi’nde, ikinci el konut satışlarında ve otomobil satışlarında ortaya çıkan
bazı rakamlardan hareketle Türkiye ekonomisinin üçüncü çeyrekten itibaren artık
kuruyan kütüğe dönen ekonominin yeşil filizler vermeye başladığı ve dolayısıyla
da “Yavaş yavaş bu işin içinden çıkıyoruz.” gibi bir iddia ortaya atıldı.
İnancım o ki inşallah bu doğrudur çünkü kimimiz güvertede, kaptan köşkünde sefa
sürerken kimimiz kazan dairesinde kürek çekse de aynı gemideyiz. Dolayısıyla bu
iddianın doğru çıkmasından hepimizin menfaati var. Fakat bu iddia gerçekten ne
kadar doğru, ben ona bir bakmak istiyorum. Ekonomi 2019 yılının birinci
çeyreğinde yüzde 2,3; ikinci çeyreğinde yüzde 1,6 küçüldükten sonra üçüncü
çeyrekte yüzde 0,9 büyüdü. Şimdi, bu büyüme nereden geldi, bunu sormamız lazım.

Teknik olarak baktığımızda Türk
ekonomisinin toplam millî gelirinin yüzde 60-65’ini oluşturan, 2/3’ünü
oluşturan hane halkının tüketiminden gelen katkı yüzde 0,85. Devletin onca
harcamasına ve üçüncü çeyrekte yüzde 7 harcama artışına rağmen büyümeye katkısı
0,92; yatırımların katkısı -3,56. Asıl değişim, bu büyüme nereden geliyor
biliyor musunuz? Stok değişiminden geliyor yani Türkiye'deki sanayici, iş
adamı, tüccar üretmiş ama ürettiği malı stoka koymuş ve stoktan da katkı yüzde
3,19. Eğer stok değişimi olmasa belki yüzde 2’lik, yüzde 3’lük bir ekonomik
daralmayla karşı karşıya geleceğiz. Net ihracatın katkısı ise negatif. Peki, bu
değişim, bu yeşil filiz dediğimiz şey gerçekten hangi ekonomik tedbirler, hangi
politika değişiklikleri sonucu ortaya çıktı diye baktığımızda gördüğümüz şu: Bu
ekonomi –dediğim gibi- iç taleple büyüyor, talebin iki önemli bileşeni var,
bunlardan birisi çalışarak elde ettiğimiz maaşımız, ücretimiz, yevmiyemiz,
gelirimiz. İkincisi de aldığımız kredilerle takviye ettiğimiz gelir. Peki,
maaşlarda, ücretlerde vesairelerde bir artış var mı? Maalesef böyle bir şey söz
konusu değil. Vatandaş şu anda elektrik faturasını, su faturasını nasıl ödeyeceğini,
eve nasıl yemek, aş götüreceğini düşünüyor. Peki, nereden geliyor bu artış? Bu
kredilerden geliyor. Peki “Kredilerin neresinden geliyor?” diye baktığımızda,
maalesef, bu kredi büyümesi, bütün zorlamalara rağmen, yatırımı yönlendirecek
olan, önümüzdeki dönemde ekonominin gücünü artıracak olan kaynaklardan
gelmiyor; bu artış, tüketici kredilerinden geliyor. Tüketici kredilerinin de
ana alt kalemi, maalesef, kredi kartı borçlarındaki artış. Son dönemdeki 50
milyar TL’lik kredi kartı borçlarındaki artış, sözünü ettiğimiz o “yeşil filiz”
denilen kapasite kullanım oranındaki vesairedeki artışın nedeni. Vatandaş,
borçlu olan vatandaş borçlanmaya yöneldi, 50 milyar TL harcadı ve bunun
sonucunda da bir şeyler ortaya çıktı fakat bu sürdürülemez, sürdürülmesi de
mümkün değil. Dolayısıyla burada sormamız gereken şey şu… Sayın Bakan diyor ki:
“Ekonomide bir dengelenme var.” Evet, Sayın Bakanın dediği doğru, bu ekonomi
dengeleniyor fakat nerede dengeleniyor? Bu ekonomi çakılacak bir noktada
dengelendi. Sayın Bakan diyor ki: “Cari açık azaldı, ithalat sıfırlandı, cari
fazla vermeye başladık. Dolayısıyla ekonomi dengelendi.” Hayır, Sayın Bakan.
Evet, bu bir denge fakat siz şununla övünüyorsunuz: “Ekonomiyi büyütmedim,
işsizliği artırdım, bu benim başarımdır.” diyorsunuz. Son tahlilde yapılması
gereken şey vatandaşa iş bulmak, aş bulmak, ekonomiyi büyütmek. “Ekonomiyi
küçülterek ben faizi yüzde 500 yaparım, kimseye yedirmem, içirmem ve enflasyonu
sıfırlarım.” Bu, başarı değil. “Dengelenme” demek şu: Öyle bir noktaya geleceksiniz
ki ekonominin bütün kaynakları etkin şekilde kullanılacak, öyle bir faiz
seviyeniz olacak ki o faiz seviyesinde enflasyon yükselmeyecek ama işsizlik de
yükselmeyecek, nötr bir faiz oranınız olacak, tam istihdam noktasına gelecek ve
dolayısıyla da her iş arayan iş bulabilecek. Böyle bir dengelenme söz konusu
değil. Sizin ortaya koyduğunuz dengelenme ekonomiyi bitiren bir dengelenme.
Buna bir örnek olarak şunu vermek istiyorum: Siz… Ekonomi gerçekten çakıldı, bu
sözüme kızıyorsunuz ama gerçekten çakıldı. Bunu da nasıl ispat edeceğim? Şöyle
ispat ediyorum: 
2018-2020 döneminde Orta Vadeli Program’da 2018 yılı
için öngördüğünüz millî gelir 923 milyar dolar, 2019 yılı için öngördüğünüz
millî gelir 988 milyar dolar. Yeni Ekonomi Programı’nda 2020-2022 dönemi için
öngördüğünüz millî gelir ki bu dönemde 2018 gerçekleşmişti, gerçekleşen rakam
789 milyar dolar, 2019’da da şu an itibarıyla eldeki verilere bakarak
beklenilen gerçekleşme 749 milyar dolar. Sizin tahmininiz ile gerçekleşen
arasındaki fark 2018’de eksi 134 milyar dolar, 2019 yılında da eksi 239 milyar
dolar olmaya doğru gidiyor. Bunun ikisinin toplamı eksi 373 milyar dolar. Yani
siz iki yılda bu ekonomiyi bir yıllık millî gelirimizin altı aylığı kadar
küçülttünüz; bu, çakılma değil de nedir? (İYİ PARTİ sıralarından alkışlar)
Çünkü siz bu rakamları verirken elinizde birtakım veriler vardı, doneler vardı,
buna göre tahmin yaptınız, toplumla paylaştınız, bu tahmine göre insanlar tavır
aldılar, yatırım yaptılar, ekonomik kararlar aldılar ama gelinen nokta maalesef
bu. Bu, elbette tahmin ile gerçekleşme arasındaki zarar. Gerçekleşen zarara
baktığımızda, ilk dokuz ayda -bu TÜİK’in rakamı- kaybettiğimiz millî gelir 54,7
milyar dolar, buradan hareketle kişi başına kaybımız 817 dolar, kişi başı millî
gelir de 8.815 dolar oluyor, bu gerçekten bir çakılma. 
Peki,
önümüzdeki dönem ne olacak? 2019 yılında ne oldu? 2019 yılında Merkez
Bankasından alınan kaynaklarla bugün geldiğimiz noktaya geldik. Merkez
Bankasından ihtiyat akçesi kanunla kullanıma alınırken ben bu kürsüden şu
konuşmayı yaptım, dedim ki: “Gelin, bunu yapmayın; bu size üç aylık, beş aylık
bir cennet vaat eder ama arkasından uzun müddet cehennemde kalırsınız.” Evet,
şu anda bir cennette yaşıyoruz fakat bu cennette ebediyen kalıp kalmayacağımız
henüz belli değil. 
BEKİR KUVVET ERİM (Aydın) – Allah bilir,
Allah. 
DURMUŞ YILMAZ (Devamla) – Elbette Allah
bilir ama şunu bilin ki eğer siz bu parayı almasaydınız şunu yapacaktınız çünkü
zorluklar, sıkıntılar çözüm ürettirir size. O çözüm sonucunda şunu yapmanız gerekirdi
-artık paketlerle bu iş yürümüyor- yapılması gereken şey, büyük, kapsamlı bir
program. O program yapılmadan bu içinde bulunduğumuz koşullardan dışarı
çıkılması mümkün değil. 
Daha önce bu programlar yapıldı ve bunun
başarısını da gördük ve bunu da nerede gördük? 2002-2006-2007 döneminde gördük.
Program ile paketin arasındaki fark şu: Programda tercihlerini değiştirirsin,
milletten aldığın yetki çerçevesinde ona göre kurumlara görev verirsin; “Bugün
neredeyim, üç ay sonra nerede olacağım, altı ay sonra nerede olacağım, dokuz ay
sonra, bir yıl sonra nerede olacağım ve buralara gitmek için elimde hangi
araçlar var, bu araçlardan hangisi kullanılır, hangisi kullanılmaz?” Bunlara
birer performans kriteri koyarsınız ve buna göre de -o performans kriterlerine
göre- yıl içerisinde ulaşılamayan hedefleri ilgili kuruma, kuruluşa, yöneticiye
sorarsınız; niçin olduğuyla ilgili eksiklerinizi bulur ve ona göre yeniden
yolunuza devam edersiniz. Fakat bu işler paketle olmuyor, olması da mümkün
değil. 
Bunu da söyledikten sonra -altı dakikam
var- şunu sizlerle paylaşmak istiyorum: Eğer bu ekonominin tekrar büyüme
patikasına girmesi isteniyorsa yapılması gereken şey, ne yapıp edip sabit
sermaye yatırımını artırmaktır. 2018’in üçüncü çeyreğinde özel sektör yatırımı
yüzde 4,4 küçüldükten sonra, takip eden dört çeyrekte 11,6; 12,1; 22,4; 12,6
küçülmüştür; hâlâ da küçülmeye devam ediyor. Bu, ekonominin potansiyel
büyümesini, gelecekteki büyümesini ipotek altına alıyor. Bu böyle olduğu
sürece, efendim, kredi kartını borçlandırmakla, kamu bankalarını zorlayıp
tüketici kredisi verdirmekle vesaireyle bu işin içinden çıkılmaz. Yapmanız
gereken, üretken kapasiteyi artıracak olan yatırımları tekrar canlandırmaktır.
Bunu yapmazsanız bugünkü durumdan bir adım daha ileriye gidemezsiniz. (İYİ
PARTİ sıralarından alkışlar) Yapacağınız tek şey, olmayan gelirleri bulmaya
çalışmaktır. Peki, bu olmayan, bulunmayan gelirler nelerdir? Bu olmayan ama
bulunan gelir, maalesef, 2019 yılında Merkez Bankası kaynaklarının
kullanılmasıdır. Bu kaynak, önümüzdeki dönemde acaba kullanılabilir mi
kullanılamaz mı? Böyle bir kaynak var mı, ona bir bakmak lazım. 
Şimdi
şunu söylemek istiyorum: Buna geçmeden önce -benden önceki konuşmacılar da
söyledi- bankalardaki döviz tevdiat hesabına bir bakmak istiyorum. Ben,
söylemek istediklerimin hepsini söyleyemeyeceğim. Özellikle Merkez Bankası çok
önemliydi ama belki bunu bütçenin kapanışında bir arkadaşımız ifade eder çünkü
orada da çok önemli şeyler var. Bu 2018 yılı nasıl bu hâle getirildiyse orada
da Hükûmetin birtakım niyetleri olduğunu düşünüyorum. Dolayısıyla, Bakandan bu
konuda söz almak istiyordum. 
Durum
şu: Sayın Bakanım, ben size bir soru önergesi verdim, Plan ve Bütçe
Komisyonunda da sordum, dedim ki: Döviz tevdiat hesaplarının geldiği bu seviye
sizi korkutmuyor mu? Çünkü gelinen seviyede, 2016 Aralık ayında 137 milyar
dolardır, bugün 195 milyar dolara çıktı. Bu, haftalık bazda iniyor çıkıyor
milyon bazda. Şimdi, buna rağmen ne yaptınız? Stopaj vergisini artırdınız, BSMV
getirdiniz, başka tedbirler aldınız ve vatandaşa “Dövize yaklaşma.” dediniz ama
vatandaş 7 liradan döviz aldı, 6 liradan döviz aldı, 5 liradan döviz aldı,
pozisyon oluşturdu ve o aldığı dövizlerden şu anda zırnık vazgeçmiyor ve o
dönemde yüzde 25’lik, yüzde 30’luk faizlerden vazgeçti. Vatandaş, zarar
etmesine rağmen dövizinin üzerinde oturuyor. Bence bu son derece önemli bir
risk. Bana verdiğiniz cevapta, benim size sorduğum soru önergesindeki yüzdeyi
bana geri cevap diye yazmışsınız Sayın Bakanım, bu değil. Bu sizi korkutmuyor
mu? Bununla ilgili ne tedbir alacaksınız? Günün birinde bu vatandaş dövizini
çekmeye giderse ne yapacaksınız? Bu döviz nerede? Çünkü Türkiye’de bankalar
döviz tevdiat hesabı yoluyla ve Merkez Bankasının şu anda kendi piyasasından
çıkıp İstanbul’daki İstanbul Menkul Kıymetler Borsası’nda swap piyasası
aracılığıyla kontrol altında olmayan, denetimimiz altında olmayan yabancının
parasını basıyor. Şu anda bankaların muhabir hesaplarında 190 milyar dolar yok,
195 milyar dolar yok. Eğer günün birinde birisi… Peki, işleri güzel yaptınız,
enflasyonu kontrol altına aldınız, vatandaş o zaman bu dövizleri çözdürmeye
başlarsa, satarsa, o zaman nasıl tedbir alacaksınız, ihracatı nasıl etkileyecek
ve piyasadan parayı nasıl çekeceksiniz? Yani bütün bunların üzerinde hiç
düşünmemişsiniz ve bana, benim sorduğum sorudaki yüzdeye “Yüzde 56’dan yüzde
51’e düştü.” diye cevap göndermişsiniz. Bunlar olmamalı. Bunun üzerinde
düşünmelisiniz. Bu, son derece önemli bir risktir.
Peki,
Merkez Bankası işine gelince, Sayın Bakanım, sizden şunu öğrenmek istiyorum:
Bir, Merkez Bankasının şu anda değerleme hesabı var. Kamuoyunda değerleme
hesabının kullanılacağı konusunda bir algı var, bilgi var ve herkesin gözü
orada. Merkez Bankası bilançosuna baktığımızda, değerleme hesabının bakiyesi 20
milyar dolar kadar azaldı. Fakat bunun nerede olduğunu biz bilmiyoruz. Benim şu
anda size sorum şu, akşam lütfen bize bunun cevabını verin, sayın
milletvekilleri siz de bunun takipçisi olun: Bugün itibarıyla Merkez Bankası
değerleme hesabından herhangi bir kaynak kullandınız mı? Eğer kullanmadıysanız
kullanmayı düşünüyor musunuz ve şu andaki bu değerleme hesabındaki azalma
nedir? Ben eski bir bankacı olarak çözemedim. Onu da şöyle söyleyeyim: Merkez
Bankası her yıl aralık ayında takip eden yıl için para ve kur politikası
açıklar. Bu sene açıkladığı programda maalesef bir tablo vardı, o tabloyu
yayınlamadı. Acaba o tablonun içinde “diğer” diye bir hesap var, bu da orada
mı? Eğer bu konuda bize bilgi verirseniz son derece memnun olurum.
Başka
bir şey: Yine para ve kur politikasında -2020 yılı için açıklanan- Ak
Portföyünün büyüklüğünün…
(Mikrofon
otomatik cihaz tarafından kapatıldı) 
BAŞKAN
– Sayın Yılmaz, sözlerinizi tamamlayın lütfen.
DURMUŞ
YILMAZ (Devamla) – Teşekkür ediyorum.
Kaç
dakika veriyorsunuz?
BAŞKAN
– Bir dakika.
DURMUŞ
YILMAZ (Devamla) – O zaman ben konuşmayayım, bu söyleyeceğimi heder etmeyeyim,
burada kalsın.
Teşekkür
ediyorum. (İYİ PARTİ sıralarından alkışlar) 
BAŞKAN – Teşekkür ediyorum. 
Adana Milletvekili Sayın Mehmet Metanet
Çulhaoğlu, buyurun. (İYİ PARTİ sıralarından alkışlar)
İYİ PARTİ GRUBU ADINA MEHMET METANET
ÇULHAOĞLU (Adana) – Sayın Başkan, değerli milletvekilleri; 2020 yılı merkezî
yönetim bütçesinin Gelir İdaresi Başkanlığı ve Kamu İhale Kurumu bütçeleri
üzerinde İYİ PARTİ Grubu adına söz aldım. Heyetinizi saygıyla selamlarım. 
Sayın Başkan, değerli milletvekilleri;
ülkemizin ekonomisini 2002-2019 döneminde makroekonomik veriler açısından genel
olarak değerlendirdiğimizde, AK PARTİ Hükûmeti, 2002’de “Güçlü Ekonomiye Geçiş
Programı” adı altında başlattığı yapısal reformlarda başarısız olmuş. Türkiye
ekonomisi konjonktürel dalgalanmalara karşı güçlü bir duruş sergileyememiştir.
Yabancı sermaye akımlarının teknolojik dönüşümünü sağlayacak yatırımlar yerine,
inşaat gibi geçici istihdam ve büyüme sağlayan sektörlere aktarılması sonucu,
sanayi sektörlerinde sermaye gelişimi yeterli seviyeye ulaşamamış.
2003-2007 ve 2009-2014 yılları arasında,
iki ayrı küresel genişleme döneminde siyasi iradeye sahip olan AK PARTİ, bu
verimli dönemi ekonomideki dönüşümü sağlayacak politikaları gerçekleştirmesi
yerine, hızlı büyüme sağlayan ama devamlılığı olmayan inşaat sektörünün
gelişiminde kullanmıştır. İstihdam ve üretim ağırlıklı ekonomik program
uygulanamamıştır.
Netice itibarıyla, 2018 yılı Ocak-Eylül
döneminde 3,7 milyar Türk lirası faiz dışı fazla verilmiş iken, 2019 yılı
Ocak-Eylül döneminde 4,3 milyar Türk lirası faiz dışı açık verilmiş. 2019 yılı
Ocak-Eylül döneminde bütçe gelirleri bir önceki yılın aynı dönemine göre yüzde
19,6 oranında artarak 653,8 Türk lirası olmuştur. Bütçe giderleri ise yüzde
22,5 oranında artarak 739,6 milyar Türk lirası olarak gerçekleşmiştir. Mızrak
çuvala sığmamış, bütçe geliri savurgan harcamalarınızla gideri karşılayamamış,
açık verilmiştir. Türkiye ekonomisi 2018’in son çeyreğinde yüzde 3 küçülmeyle
karşı karşıya gelmiş, bunu 2019’un ilk çeyreğinde yüzde 2,6 oranında küçülme
takip etmiş ve neticesinde ekonomimiz resmen resesyona girmiştir. Bu süreçte
ekonomik göstergelerimiz ciddi şekilde bozulmuş, dolar kuru 4,73
seviyelerindeyken önce, 2018 yaz sezonunda aniden yükselmiş, bugün itibarıyla
5,80 seviyelerine gelerek bir yıllık artış yüzde 22 olmuştur. Enflasyon oranı
2018 sonunda yüzde 20,36’ya çıkmış. Bugün TÜİK’e göre yüzde 10,56 olan
enflasyon, pazarda yüzde 20 seviyelerinin üzerindedir. İşsizlik ise yüzde 10
seviyelerinden yüzde 14’ün üzerine çıkarak yüzde 41 artış göstermiştir. Son
açıklanan verilere göre, bir yılda işsiz sayımız 1 milyon 334 bin kişi artmış,
TÜİK’e göre işsiz sayısı 4 milyon 650 bin olsa da gerçek işsiz sayısı 8 milyona
çıkmıştır. 506 bin kadınımız bu süre içerisinde işini kaybetmiş, bir sene
önceye göre yüzde 10 fakirleşmişiz. Kişi başına düşen millî gelirimiz 8.811
dolara düşmüştür. 2002 yılında vatandaşlarımızın kredi kartı borcu 2 milyar
Türk lirası iken bugün 566 milyar Türk lirasına çıkmıştır yani
vatandaşlarımızın borcu iktidarınız döneminde 283 kat artmıştır. 2018 yılında
ücretlilerden kesilen gelir vergisi tutarı 83,3 milyar Türk lirası, vatandaşın
ödediği KDV ve ÖTV’den elde edilen gelir 312,3 milyar olup tüm gelir vergisinin
yüzde 51’ini oluşturuyor. Toplam gelir vergilerinin yüzde 63’ü dolaylı
vergilerden oluşuyor. 
Sayın
Başkan, değerli milletvekilleri; Sayın Fuat Oktay, bütçe sunumunda 2020 yılında
merkezî yönetim bütçesi gelirlerinin 2019 yılı gelir hedefine göre yüzde 10,3
artışla 856,6 milyar lira, vergi gelirlerinin yüzde 17,5 oranında artışla 784,6
milyar lira, 172 milyar lira da vergi dışı gelirlerden oluşmakta.” demiştir.
Evet, arkadaşlar, bu 172 milyarın önemli bir bölümü cezalardan oluşuyor. Deli
Dumrul misali “Geçenden 1 akçe, geçmeyenden 5 akçe.” diyerek yine cezalarla
vatandaşlarımızın belini bükmeye ant içmişsiniz, sandıkta bunun cevabını
alacağınızdan emin olabilirsiniz. 
Bu
bütçe gelirleri adil değil. Yükü yine vatandaşımızın sırtına yükleyen ceza ve
dolaylı vergilerle vatandaşımızı canından bezdiriyorsunuz. Yeter arkadaşlar!
Toplumun psikolojisini bozuyorsunuz, intihar olayları bile sizin vicdanınızın
sesini duymanıza yetmiyor. 
Yine,
bütçe konuşmasında Sayın Fuat Oktay 2002-2019 Ekim döneminde kamu
görevlilerinin aylık ve ücretlerinde enflasyonun oldukça üzerinde artışlar
sağladıklarını söyleyerek, aile yardım ödeneği dâhil, en düşük memur maaşının
2002 Aralık ayında 392 lira iken 2019 yılı Ekim ayında 3.707 liraya
çıkardıklarını ifade ederek artış oranının yüzde 846’ya ulaştığını ifade
ettiler. Yani, 2002 yılından 2019 yılına kadar geçen on yedi yılda memurun
maaşını yüzde 846 kat artırdınız, öyle mi arkadaşlar? Bir bakalım, memurun
maaşının alım gücü baz alındığında bakın, ne yapmışsınız: 2002 yılında memur
maaşı 392 lirayken çeyrek altın 32 liraydı. Bir memur 392 liraya 12,25 çeyrek
altın alabiliyordu. Şimdi ise 3.707 liraya 8,4 çeyrek altın alabiliyor. Çeyrek
altın bugün 444 lira 61 kuruş. Sayın Oktay, bir memurun 12,25 çeyrek altın alması
için en az 5.446 lira 47 kuruş maaş veriyor olmanız gerekirdi. Çeyrek altın
alım gücüne göre memurun maaşını yüzde 685 düşürmüşsünüz. Görün memuru ne hâle
düşürdüğünüzü. Emeklinin, işçinin hâli daha da vahim. Bir de bununla
övünüyorsunuz. Elbette, memur da, emekli de, işçi de, esnaf da bu, rakamlarla
oyun oynamanızın cevabını sandıkta verecektir. 
Sayın
Başkan, değerli milletvekilleri; bakınız değerli arkadaşlarım, Kamu İhale
Kanunu hakkında size bir gerçekten bahsedeceğim. Sadece son on yedi yılı baz aldığımızda
Kamu İhale Kanunu’nda kaç değişiklik yapılmıştır? “10” “20” “30” diye cevap
verebilirsiniz. Ben size söyleyeyim: On altı yılda tam 187 kez Kamu İhale
Kanunu’nda değişiklik yapılmış. Neden? Çünkü ihaleye göre yasa değiştirdiniz,
yandaşlara göre ihale vermek için her ay bir değişiklik yaptınız Kamu İhale
Yasası’nda. Bu, tüyü bitmedik yetimlerin hakkını yandaşlara verme çabasıdır. Bu
konuda mahir olduğunuzu biliyoruz ama bu bir vebaldir, Allah indinde hesabını
veremezsiniz, benden de söylemesi. 2001 yılında 21’inci Cumhuriyet Hükûmeti
Türkiye’de bir kamu ihale reformu yaptı. Amacı, kamu ihalelerinin Avrupa’da
yapıldığı gibi şeffaf ve kayırmacılıktan uzak olmasını sağlamaktı. İhalelerin
partizanca ve kayırmacı değil, rasyonel ve ekonomik olması zorunlu kılınmıştı o
dönemde. Ama şeffaf ve ekonomik ihale sizin işinize gelmediğinden “Ben
istediğime istediğim ihaleyi veririm.” mantığıyla hareket etmeyi seçerek
“Ekonomik yandaş yaratmadan iktidarda kalamam.” mantığını kabul ettiniz.
Dönemin Maliye Bakanı Mehmet Şimşek 5 Kasım 2014 yılında Plan ve Bütçe
Komisyonundaki konuşmasında “Açık ve net söylüyorum: Sayıştay denetimi gözümüzü
açtı. Sayıştay denetimi benim için olmazsa olmazdır, yol göstericidir.
Denetimleri daha da iyileştirmemiz lazım. Elimden gelse Kamu İhale Kanunu’ndaki
tüm istisnaları kaldırırım.” dedi. Ne oldu, biliyor musunuz? Bakanlığa veda
etti. Yani iktidara geldiğiniz günden bugüne kadar iki yüz beş ayda İhale
Kanunu’nda 187 defa değişiklik yaptınız, işe ve kişiye göre ihale yasası
çıkarmada bir rekora imza attınız.
Heyetinizi
tekrar saygıyla selamlıyorum. (İYİ PARTİ sıralarından alkışlar)
BAŞKAN
– Sayın Durmuş Yılmaz, buyurun. (İYİ PARTİ sıralarından alkışlar)
Sayın
Yılmaz, süreniz beş dakikadır. 

İYİ
PARTİ GRUBU ADINA DURMUŞ YILMAZ (Ankara) – Sayın Başkan, tekrar söz hakkı
verdiğiniz için size çok teşekkür ediyorum.
Kaldığım
yerden devam ediyorum. Merkez Bankasından söz ediyorduk.
Arkadaşlar,
aralık ayında Merkez Bankasının 2020 yılı için para ve kur politikası
belgesinde APİ portföyünün bakiyesini ve APİ portföyünü kendi bilançosunun
yüzde 5’ine kadar yükseltebileceği konusunda kamuoyuna bir duyuru yaptı. Bu
ihtiyaç nereden çıktı ve bunun ekonomik sonuçları nedir, o konuda sizi
bilgilendirmek istiyorum ve Bakan Bey’e de bir sorum var. Dolayısıyla biraz
önce sorduğum soru gibi akşam bu sorunun da takipçisi olalım.
2001
krizinde batan bankaları ve dolayısıyla vatandaşın mevduatını kurtarmak üzere
Türkiye Cumhuriyeti Hazinesi kamu bankalarına tahvil ihraç etti, bunlar o
tahvili getirdiler, Merkez Bankasına teminat olarak verdiler, Merkez Bankası
bunun karşılığında likidite verdi ve dolayısıyla biz bu krizin içerisinden 2010
yılı 10 Mayısında çıktık. Dolayısıyla o dönemde, krizin başından 2010 yılı
Mayıs ayının 10’una kadar Türk bankacılık sisteminin fazlası vardı, Merkez
Bankası piyasadan sürekli para çekiyordu, para veren durumunda değildi. 10
Mayıs 2010’dan sonra sistem değişti, bankacılık sistemi artık eksiye düştü, o
günden bugüne Merkez Bankası piyasayı fonlayıcı. Dolayısıyla bunu yaparken de Merkez
Bankası ya para piyasası işlemi yapıyor ya da repo yapıyor. Merkez Bankasının
APİ portföyünde kâğıt bulundurmasının gerekçesi, ters repo yaparsa piyasada
fazla para varsa onu çekmeye ihtiyacı olduğu için. Şu anda Merkez Bankasının
piyasadan para çekmek gibi bir durumu yok. Piyasada likidite eksikliği var,
sürekli Merkez Bankası şu anda 150-160 milyar TL’ye -bir ara 185 milyar TL’ye-
kadar günlük bazda çıktı. Dolayısıyla bunun amacı nedir? Bunun amacı şu: 2019
yılında Merkez Bankası kârını -ki o hazinenin hakkıdır- alıyor, onun üzerine
yedek akçeyi de alması gibi böyle bir hileli yola mı sapıyorsunuz Sayın Bakan,
size sorum bu. Merkez Bankası, APİ ile bankacılık sistemini fonlayacak, onlara
TL verecek. Hazinenin bu sene çevirmesi gereken borç tutarı toplam borç
stokunun yarısı kadar, 322 milyar TL. Onun faizleri artırmaması için, Merkez
Bankasının bankalara verdiği parayla onlar gidecekler, hazine kâğıdı alacaklar.
Aldıkları hazine kâğıdı, şu anda ellerindeki Merkez Bankasının portföyündeki
kâğıt 18 milyar TL. Eğer bu yıl uygularlarsa 2 katına çıkacak, 36 milyar TL’ye
çıkacak, arada 18 milyarlık bir kaynak oluşacak. Ama bu kaynağı devlete borç
verdiği için bankalar bu kadar kredi veremeyecek. Dolayısıyla bence burada
hedeflenen şu: Merkez Bankası parayı verecek, onlar hazine kâğıdı alacak, sonra
onlar birincil piyasada Merkez Bankası hazineye fonlayamadığı için bu 18
milyarı Merkez Bankasına satacaklar. APİ portföyü 18 milyardan 36 milyara
çıkacak, aradaki o 18 milyarlık likiditeyi de bankalar kredi olarak verecek,
ekonomiyi de bu şekilde yüzdürmeye ve canlı tutmaya çalışacaklar. Sayın Bakan,
buradaki niyetiniz nedir, bunu lütfen açıklar mısınız? Akşam, cevap verirken bu
konudaki sözünüzün kayda geçmesini istiyorum, kesinlikle bu önemli bir şey.
(İYİ PARTİ sıralarından alkışlar) 
Başka
bir husus, o da şu: Merkez Bankası İstanbul’a taşınıyor. Siyasi bir iradenin,
milletten yetki almış bir siyasi kadronun ülkenin bir kurumunu istediği yere,
lokasyona taşıması kanunidir, bir itirazım yok. Fakat şunu soruyorum Sayın
Bakan: Yine, akşam cevabınızda bunu açık ve net olarak söyleyin. Merkez
Bankasının İstanbul’a taşınmasında Türkiye’nin hangi ali menfaatleri var? (İYİ
PARTİ sıralarından alkışlar) Şu anda Merkez Bankası Ankara’da bulunmakla neyi
yapamıyor da İstanbul’a gidince yapacak? Para piyasalarında, döviz
piyasalarında, sendikasyon kredilerinde, türev ürünleri piyasasında neyi
yapamıyor Merkez Bankası da İstanbul’a gittiğinde bunu yapacak? Niye bu Kurum
Ankara’dan taşınıyor? Ayrıca, Merkez Bankası yönetiminin kendi iç bünyesine
dağıttığı bir düzenlemeyle... Bankanın haziran ayına kadar yüzde 60’ı, belki de
yüzde 70’i taşınmış olacak. Tabii, bunun birtakım sebepleri var, ben bunun
içerisine girmiyorum, sadece sorduğum soru şu: Ülkenin hangi ali menfaatleri
Merkez Bankasını İstanbul’a götürüyor? Ve deyin ki “Yirmi yılda, bizim millî
gelirimiz şuradaydı, buradan buraya gelecek. Dünyada döviz piyasası
işlemlerinden şu kadar kâr alacağız, sendikasyon kredisinden bu kadar kâr
alacağız. Şu kadar istihdam yaratacağız.” vesaire söyleyin. Bunları sizden
bekliyoruz. Ha, bunu şöyle ilişkilendirirseniz “İstanbul’u finans merkezi
yapacağız.” derseniz, İstanbul’un finans merkezi yapılabilmesi için hukuk
lazım, muhasebe lazım, onlar da bu ülkede yok. 
(Mikrofon
otomatik cihaz tarafından kapatıldı) 
BAŞKAN
– Sözlerinizi toparlayın Sayın Yılmaz.
DURMUŞ
YILMAZ (Devamla) – Şu anda “İstanbul finans merkezi” diye bir şey yok “İstanbul
inşaat merkezi” var. Bunun dışında hiçbir şekilde... Bu konuda da cevabınızı
bekliyorum ve teşekkür ediyorum. (İYİ PARTİ ve CHP sıralarından alkışlar)
BAŞKAN
– Evet, Sayın Fahrettin Yokuş...
LÜTFÜ
TÜRKKAN (Kocaeli) – Sayın Başkan...
BAŞKAN
– Bir dakika Fahrettin Bey.
Buyurun
Sayın Türkkan.
LÜTFÜ
TÜRKKAN (Kocaeli) – Sayın Bakan Yardımcısı zannediyorum uzun süre görememiş
Sayın Bakanı, anlatacak o kadar çok şey biriktirmiş ki sayın hatip kürsüde
konuşurken Sayın Bakanın duyması gereken, ona tevcih edilen soruları duymasına
bile fırsat vermedi. 
BAŞKAN
– Sayın Bakan, ikisini bir arada yapıyor.
LÜTFÜ
TÜRKKAN (Kocaeli) – Sayın Bakandan ben rica ediyorum, Sayın Bakan Yardımcısına
bir an önce randevu verin, size anlatacağı çok şey olmalı. (İYİ PARTİ ve CHP
sıralarından alkışlar)
Bu
kadar gülecek de bir hâlimiz yok. Onu Urfa Viranşehir’dekiler de izliyorlar.
Memleketi Viranşehir’dekiler bakıyorlar “Biz bu Bakan Yardımcısını gülsün diye
mi Sayın Berat Albayrak’a yardımcı ettik.” diyorlardır, mutlaka öyle
düşünüyorlardır. (İYİ PARTİ sıralarından alkışlar)
BAŞKAN
– Kayıtlara geçmiştir.
Sayın
Yokuş, buyurun. (İYİ PARTİ sıralarından alkışlar)
Süreniz
beş dakika.
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli
milletvekilleri; Türkiye İstatistik Kurumu bütçesi üzerine söz almış
bulunmaktayım. Hepinizi saygıyla selamlıyorum.
Malumunuz,
Türkiye İstatistik Kurumu Türkiye’mizin en önemli kurumlarından birisi;
enflasyon hesaplarımızdan tutunuz da ithalatımıza, ihracatımıza, işsizliğimize
kadar rakamlar ortaya koyan, güvenmemiz gereken, itibar etmemiz gereken bir
kurum. Ancak son yıllarda hepimizin yaşadığı bir gerçek var. Bu kurumda üç dört
ay önce bir değişiklik yapıldı, değişiklik sonrası da enflasyon rakamlarında
düşüşler gerçekleşti. Bunun üzerine, kamuoyu bu değişiklikle birlikte enflasyon
rakamlarında oynandığı kanaatine vardı. Hakikaten, böyle mi, değil mi diye
araştırdık, gerçekleri gördüğümüzde hakikaten şaşırdık. Düşünebiliyor musunuz
Türkiye İstatistik Kurumu fiyatlarda oynama yapmıyor ancak ağırlıklarda oynama
yapıyor yani ürün ağırlıklarında oynama yapıyor. Nasıl yapıyor? Örnek olarak,
eğer un fiyatları yükselmişse ciddi manada endeks içindeki ağırlığını geriye
çekiyor ve böylece yüksek enflasyonu törpülemiş oluyor, endekse yansımasını
engellemiş oluyor. Bu yolla ekmek, bebek maması, et, süt gibi bir kısım
ürünlerde toplam yıllık yüzde 1 oranında maalesef enflasyon düşüklüğü
sağlanmıştır. 
En
önemli veri sigarayla alakalı -çok önemli- TÜİK’e göre, 2017 yılında her 100
TL’nin 5,48 TL’si sigaraya harcanıyormuş, 2019 yılında ise bu miktar birdenbire
3 lira 87 TL’ye düşmüş. Allah Allah, niye düşmüş? Sigara içenler mi azalmış?
Bakıyoruz, hayır, baktığımızda görüyoruz ki 2017 yılında ortalama 11 lira 25
kuruş olan sigara 2019 yılında 16,21 liraya çıkmış yani sigara birim fiyatı
artmış. Öyleyse, birim fiyatı arttıysa vatandaşın bütçesinden harcama fiyatı da
arttı. O zaman ağırlığı niye geriye çekiyorsun? Ha, maksat başka. Sonra ne
olmuş bu dönemde? Sigara yüzde 44,13 zamlanmış iki yılda. Olması gereken ne? Bu
ağırlığın buna göre dengelenmesi lazım. Bizim TÜİK yöneticileri başarılı bir
operasyon yapmışlar, hemen ağırlığı geri çekmişler yani 3,87’ye çekmişler.
Bunun anlamı ne? 0,7, dikkat buyurun değerli milletvekilleri, sadece sigaradaki
fiyat ağırlık oranı, birim fiyatının ağırlık oranıyla ilgili değerlendirmesinde
enflasyon rakamı yıllık yüzde 0,7 gerilemiştir, geriletilmiştir, sadece
gıdayla, gıdanın 7 maddesi ile sigarayı yan yana koyduğunuz zaman endeksteki
toplam azalma 1,7’ye ulaşmıştır. Eğer bunda 450’nin üzerindeki maddeyi
kapsayacak şekilde değerlendirme yaparsak şunu görürüz: Bu endeksler sakat, bu
endekslerle oynanıyor. Bunu buradan iddia etmiyorum, Ticaret Bakanlığında
memurluk yaparken bu endekslerle çalışmış biri olarak söylüyorum. Onun için
diyorum ki yapmayın, Allah aşkına yapmayın. Bazı malların fiyatları düşünce de
bizimkiler ağırlığını artırıyor; ağırlığını artırınca ne oluyor? Bu defa, düşük
enflasyon nedeniyle zamların törpülenmesi sağlanıyor. 
Bu
tabii çok teknik bir birim, onun için çok detaya girmeyeceğim. Ama söyleyeceğim
şu: 2020 yılı bütçe teklifinde tütün mamullerinde beklenen vergi bir önceki
yıla göre yüzde 30 artışla 65 milyar TL yani sigara tüketimi anormal bir
şekilde artarken endeksinin, daha doğrusu bütçeye yansımasının eksilmesini
birinin bize anlatması lazım. 
Evet,
Avrasya Araştırma Şirketi Kasım 2019’da vatandaşa soruyor: “TÜİK’e güveniyor
musunuz?” “İşsizlik rakamlarına güveniyor musunuz?” “Enflasyon rakamlarına
güveniyor musunuz?” Vatandaşın yüzde 79’u diyor ki “Güvenmiyoruz.” Evet, biz
de güvenmiyoruz çünkü güvenilecek doğru dürüst kurum bırakmadınız. Keşke vakit
olsaydı da şu güven bunalımını size anlatsaydım. 
(Mikrofon
otomatik cihaz tarafından kapatıldı) 
FAHRETTİN
YOKUŞ (Devamla) – Bir dakika rica ediyorum. 
BAŞKAN
– Sayın Yokuş, sözlerinizi toparlayın. 
 
FAHRETTİN
YOKUŞ (Devamla) – Bu anket 26 ilde yapılmış, 2.260 kişi cevap vermiş. Sözün
özü: 
Türkiye
İstatistik Kurumunun yukarıda anlatmaya çalıştığım enflasyon oyunlarının,
enflasyon oranlarındaki oynamanın iktidarınıza hiçbir faydası olmayacaktır
çünkü devletin kurumunun yıpranması, güven kaybetmesi sizi vuracaktır;
uluslararası arenada Türkiye kaybedecektir. Dahası, düşük gösterdiğiniz yıllık
enflasyon artışıyla milyonlarca memurun, işçinin, emeklinin, dar ve sabit
gelirlinin hakkını gasbediyorsunuz, hakkını çalıyorsunuz. Ben iddia ediyorum,
bu enflasyon rakamları doğru hesaplansın, ağırlıklarla saptırmalar olmasın,
yıllık en az 3-4 oranında daha fazla çıkar. Siz çalıyorsunuz, çalıyorsunuz,
çalıyorsunuz! Yazıklar olsun! Yazıklar olsun! (İYİ PARTİ ve CHP sıralarından
alkışlar)
EKREM
ÇELEBİ (Ağrı) - Hadi oradan! Çalan sensin ya! Senin ne hakkın var böyle bir şey
söylemeye ya? 
BÜLENT
TURAN (Çanakkale) – Sayın Başkan…
BAŞKAN
– Sayın Turan, buyurun.
BÜLENT
TURAN (Çanakkale) – Sayın Başkan, bu seviyesiz üslubu olduğu gibi reddediyoruz.
Böyle şey olur mu ya? 
EKREM
ÇELEBİ (Ağrı) – Böyle bir şey mi olur ya? Yaşından başından utan ya! 
BÜLENT
TURAN (Çanakkale) – Ayıp, ayıp! Bu üsluba cevap bile vermeyiz Sayın Başkanım.
Ayıp yani, ayıplıyoruz. 
EKREM
ÇELEBİ (Ağrı) – Ağzı olan konuşuyor ya. Böyle bir şey mi olur?
BÜLENT
TURAN (Çanakkale) – Kendi çalmış o zaman ne çalmışsa zamanında. 
BAŞKAN
– Kayseri Milletvekili Sayın Dursun Ataş… (İYİ PARTİ sıralarından alkışlar)
İYİ
PARTİ GRUBU ADINA DURSUN ATAŞ (Kayseri) – Sayın Başkan, değerli
milletvekilleri; Millî Savunma Bakanlığının 2020 yılı bütçesi hakkında İYİ
PARTİ Grubu adına söz almış bulunuyorum. Genel Kurulu saygıyla selamlıyorum.
Sözlerime
başlarken, Başkomutan Mustafa Kemal Atatürk ve silah arkadaşları başta olmak
üzere, vatan savunması ve terörle mücadelede şehit olan kahraman askerlerimize
Allah’tan rahmet diliyor, gazilerimize şükranlarımı sunuyorum.
Değerli
milletvekilleri, Millî Savunma Bakanlığının 2020 yılı bütçesi önceki yıla göre
7,4 milyar TL artarak 46,4 milyar TL’den 53,8 milyar TL’ye yükselmiştir. Millî
Savunma Bakanlığı bütçesi Hazine ve Maliye Bakanlığı; Aile, Çalışma ve Sosyal
Hizmetler Bakanlığı; Millî Eğitim Bakanlığı ve Sağlık Bakanlığının ardından en
yüksek 5’inci bütçeye sahip Bakanlığımız konumundadır. Plan ve Bütçe
Komisyonundaki görüşmelerde Millî Savunma Bakanlığı bütçesine “evet” oyu
kullandığımızı ve bu tutumumuzun aynen devam ettiğini belirtmek isterim. Ancak
millî savunmanın millî bir mesele olduğunun, bu nedenle iç siyasete malzeme
olarak kullanılmaması gerektiğinin de altını çizmek istiyorum. Türk milletinin
güvenliği ve ülkemizin refahı için yapılan düzenlemelere İYİ PARTİ olarak her
zaman onay verdik, destek verdik, katkı sunduk. Ülkemiz adına sıkıntılı
gördüğümüz noktalarda ise gerekli tespit, eleştiri ve uyarıları yapmak
zorundayız. Burada yapacağımız eleştiriler ve uyarılar millî menfaatlerimiz
doğrultusunda olacaktır. 
Değerli
milletvekilleri, Millî Savunma Bakanlığının 2003 bütçesindeki oranı yüzde 6,9
iken 2012 bütçesindeki oranı yüzde 5,2’ye; 2020 yılı bütçesinde ise yüzde 4,9’a
gerilemiştir. Yıllara sari merkezî bütçeden Millî Savunma bütçesine ayrılan
oranlarda sürekli bir düşüş gözlenmektedir. Bunun sonucunda da bugün savunma
yatırımlarımız istenilen seviyede değildir. Savunma sanayimiz yerli ve millî
olmaktan hâlâ çok uzaktadır. Savunma sanayisinde kullanılan önemli parçalar
yurt dışından temin edilip montajı ülkemizde yapılmaktadır. Güçlü ordu, güçlü
Türkiye hayalimizi millî savunmaya daha fazla bütçe ayırarak, yerli ve millî
savunma sanayimizdeki yatırımı artırarak gerçekleştirebiliriz. Savunma
yatırımlarını millîleştiremediğimizde neler oldu, hep birlikte gördük.
Rusya’dan S-400 savunma sistemi aldık, ABD yüzünden kullanamıyoruz; ABD’den
F-35 uçakları aldık, Rusya yüzünden teslim etmiyorlar. Ancak bunlara rağmen
iktidar Tank Palet Fabrikasını özelleştirerek yabancılara vermeye çalışıyor.
Bu, bu iktidarın yerli ve millî olduğunu çok net bir şekilde göstermektedir(!) 
Değerli
milletvekilleri, milattan önce 209 yılında tarih sahnesine çıkan, tarihi şan
ve şerefle dolu olan Türk ordusu, birçok devlet kurup Türk milletinin millî
egemenliğinin ve bağımsızlığının teminatı olmuştur. Başkomutan Gazi Mustafa
Kemal Atatürk’ün “Ordumuz Türk birliğinin, Türk kudret ve kabiliyetinin, Türk
vatanseverliğinin çelikleşmiş bir ifadesidir.” sözlerinde de belirttiği gibi
Türk ordusu Türk milletinin yılmaz, yıkılmaz kalesidir. Ne yazık ki ordu-millet
anlayışıyla temelleri atılan Peygamber ocağı diye adlandırdığımız şanlı Türk
ordusundan zanlı bir ordu yaratma çabaları iktidarın ilk yıllarından beri
süregelmektedir. Daha bu iktidarın ilk yıllarında, 2004 senesinde Millî
Güvenlik Kurulu yaptığı toplantıda cemaatlere karşı bir eylem planı
hazırlanması yönünde Hükûmete tavsiye kararları almıştı. İktidar, bu
kararlardaki uyarıları dikkate almadı, Millî Güvenlik Kurulu kararının tam
tersine bu cemaatlerle kol kola girip Türk ordusu üzerinde planlar kurmaya
başladı. 2008 yılında başlayan Ergenekon, Balyoz, Poyrazköy, Ayışığı ve askerî
casusluk davaları başta olmak üzere 20’ye yakın kumpas davasında Atatürkçü,
cumhuriyetçi, vatansever subaylar tutuklandı, binlerce subay ve astsubay Türk
Silahlı Kuvvetlerinden tasfiye edildi. İktidarın savcısı olmakla övünüldüğü bu
davaların sonucunda dönemin Genelkurmay Başkanı dâhil olmak üzere, bu
vatansever askerler, FETÖ’cülerin sahte delilleri ve PKK’lı gizli tanıklarla
cezaevlerine gönderildi, yıllarca suçsuz yere cezaevlerinde kaldıktan sonra
beraat ettiler. Bu süreçte kimi subaylarımız bu iftiraları onuruna yediremeyip
intihar etti, kimilerinin ise aileleri darmadağın oldu. En büyük zararı ve
tahribatı ise yine Türk Silahlı Kuvvetleri gördü. Bunlar yaşanırken AKP, Türk
Silahlı Kuvvetlerinin bağırsaklarını temizlediğini pervasızca söylüyordu. 
Değerli
milletvekilleri, bu nasıl bir hınçtır ki bitmedi, ısrarla devam etti. 2009’da
dönemin Başbakan Yardımcısına uydurma suikast iddialarıyla Genelkurmay
Başkanlığına ait kozmik odaya girildi. Devletin sırları ve çok önemli planları
FETÖ’nün eline geçti. 15 Temmuz hain darbe girişimine zemin hazırlandı. Kumpas
ve ihanet davaları sonucunda Türk Silahlı Kuvvetlerinde boşalan kritik
noktalara cemaatin elemanları yerleştirildi. Bizim “İhanet süreci” dediğimiz
sözde “Çözüm süreci” başlatıldı. Türkiye Cumhuriyeti tabelaları kaldırıldı.
Türk Bayrağı, Türkiye ismi başta olmak üzere Türk’e ait ne varsa tartışmaya
açıldı. O dönemde askerlerimize operasyon izinlerinin verilmediğini bizzat
dönemin valilerinden dinledik. İmralılara gidildi, Kandillerden gelindi;
heyetler gönderildi. Çadır mahkemeleri kuruldu, bu ülkenin hâkimleri,
cumhuriyet savcıları teröristlerin ayaklarına götürüldü; şehitlerimizin
kemikleri sızlatıldı. Bebek katili canilerin mektupları meydanlarda Hükûmet
temsilcileri tarafından okutuldu, teröristler parti kongrelerine ve meydanlara
çağrıldı “Megri, Megri”ler söylendi. Kobani yolunda teröristlere yemekler
verildi, valilik bütçelerinden ödendi. Hendeklerin açılmasına, silah
yığınaklarının yapılmasına göz yumuldu. Bu ihanet sürecinin sonucunda yüzlerce
asker ve polisimiz şehit edildi. “Analar ağlamasın.” diye başlatılan bu süreçte
ağlayan kahraman askerimiz ve polisimizin anaları oldu. Her zaman onurumuz ve
gururumuz olan şanlı Türk ordusu cemaate teslim edildi. Anlattığımız bu süreç
sonrasında 15 Temmuz hain darbe girişimi yaşandı. Devletin kritik noktalarına
yerleştirilen hainler başımıza bombalar yağdırdı. Şükürler olsun ki ordumuz
içinde az sayıda kalan vatanperver askerimiz sayesinde bu hain darbe girişimi
bertaraf edildi. Sonuç, kocaman “Kandırıldık.”
Değerli milletvekilleri, dedik ya, öyle
bir hınç ki bitmek bilmiyor. Bu yaşanan olaylardan da hiçbir ders çıkarmamış
olacaklar ki ordumuzun yapısıyla oynanıp yeniden dizayn edilmeye çalışıldı.
Yaklaşık iki asırlık askerî liseler, harp okulları, harp akademileri, astsubay
hazırlama okulları, askerî hastaneler kapatıldı, her biri başka kurumlara
bağlandı. Atama ve terfilerde liyakat öldürüldü. Genelkurmay ve kuvvet
komutanları arasındaki sıkı emir ve komuta bağı koparıldı; bu uygulamalarla iki
bin yıllık şanlı Türk ordusunun en önemli özelliği olan emir komuta zinciri ve
silah arkadaşlığı ruhu yok edildi. 
Değerli
milletvekilleri, ülkemizin bulunduğu Orta Doğu coğrafyasının durumu dikkate
alındığında Türkiye ateşten bir çemberin ortasındadır. Pek çok uygarlığın
kurulup yıkıldığı Anadolu topraklarında tüm zorluklara rağmen bin yıldır var
olan Türk milleti, bunu güçlü ordusuna borçludur. Ordumuz güçlü oldukça
bölgemizde ve dış siyasette güçlü olmamız mümkün olacaktır. Şunu herkes bilsin
ki Atatürk’ün dediği gibi “Biz Türkler ordusu olan bir millet değil, milleti
olan bir orduyuz.”
Değerli
milletvekilleri, Hükûmetin uyguladığı yanlış dış politikaların sonucunda oluşan
ve Türk milletinin egemenliğini tehdit eden olumsuz durumu temizlemek ve yine
kahraman askerimize nasip oldu. Fırat Kalkanı, Zeytin Dalı ve Barış Pınarı
Harekâtı yapıldı ve sonrasında yaşananları dikkate aldığımızda ülkemizin dış
politikada yalnız olduğu açıkça görülmektedir. İktidar haklı mücadelemizi dahi
anlatamadı. İktidarın sonuna kadar güvendiği ve dost bildiği ülkelerin hepsi
askerî operasyonları kınamak için sıraya girdi. En başta Filistin kınadı,
Bahreyn kınadı, Ürdün kınadı, Kuveyt kınadı, Lübnan kınadı, Irak kınadı, İran
kınadı, harekâtı derhâl durdurmamızı istedi. Suudi Arabistan kısa süre önce
Türkiye’yi düşman ve şeytan ilan etmişti, Barış Pınarı Harekâtı başlayınca
işgalci ilan etti. Birleşik Arap Emirlikleri kısa süre önce kutsal emanetleri
çaldığımızı söyleyerek Türkiye’yi hırsız ilan etmişti, Barış Pınarı Harekâtı
başlayınca işgalci ilan etti. 
(Mikrofon
otomatik cihaz tarafından kapatıldı) 
BAŞKAN
– Sayın Ataş, sözlerinizi tamamlayın.
DURSUN
ATAŞ (Devamla)) – Almanya, Fransa, İngiltere, İtalya, Finlandiya, Norveç,
Çekya, Belçika, İsveç silah ambargosu koydu. Yani hem Arap Birliği hem Avrupa
Birliği bizi işgalci ilan etti. Bu gelişmeler göstermektedir ki Türk’ün
Türk’ten başka dostu yoktur. Biz Doğu Türkistan’daki soydaşlarımızı kızıl
Çin’e, Türkmeneli’ni kızıl Rus’a tercih etmeyeceğiz. Ne Amerika ne Rusya ne Çin
“Her şey Türk’e, Türk’e göre, Türk tarafından Türk için.” diyor, Millî Savunma
Bakanlığımız bütçesinin büyük Türk milletine, kahraman ordumuza ve ülkemize
hayırlı olmasını diliyorum. Bu arada sadece Millî Savunma Bakanlığı değil,
Emniyet Genel Müdürlüğünün, Jandarma Genel Komutanlığının, Sahil Güvenlik
Komutanlığının bütçelerine de “evet” vereceğimizi bildiriyor, Millî Savunma
Bakanlığımızın bütçesinin büyük Türk milletine, kahraman ordumuza ve ülkemize
hayırlı olmasını diliyorum. 
Kahraman
Türk ordusunu ve Genel Kurulumuzu saygıyla selamlıyorum. (İYİ PARTİ
sıralarından alkışlar)
BAŞKAN
– Değerli milletvekilleri, Milliyetçi Hareket Partisi Grubu adına yapılacak
konuşmalara başlıyoruz.
İlk
söz, Kırıkkale Milletvekili Sayın Halil Öztürk’ün.
Buyurun.
(MHP sıralarından alkışlar) 
MHP
GRUBU ADINA HALİL ÖZTÜRK (Kırıkkale) – Sayın Başkan...
BÜLENT
TURAN (Çanakkale) – Sayın Türkkan, çıkmasın kimse İYİ PARTİ’den, bize dememiş
miydiniz “Neredesiniz?” diye. 
BAŞKAN
– Bülent Bey, İYİ Parti’yi niye...
BÜLENT
TURAN (Çanakkale) – Çıkmasınlar Sayın Başkan, bize laf atmışlardı.
BAŞKAN
– Karışmazsınız ona yani.
BÜLENT
TURAN (Çanakkale) – Allah, Allah! Çok tarafsızsınız bugün Sayın Başkan.
HALİL
ÖZTÜRK (Devamla) – Başkanım, bizim süreyi baştan alın lüften.
BAŞKAN
– Buyurun, Sayın Öztürk.
HALİL
ÖZTÜRK (Devamla) – Sayın Başkan, değerli milletvekilleri...
BÜLENT
TURAN (Çanakkale) – Sayın Türkkan, nereye? Görev bitti, gidiyorsunuz.
LÜTFÜ
TÜRKKAN (Kocaeli) – Mazotla çalışmıyoruz, yemekle çalışıyoruz.
HALİL
ÖZTÜRK (Devamla) – Böyle bir usul mü var Başkanım? Biri oradan bağırıyor, o
oradan bağırıyor.
BAŞKAN
– Sayın Öztürk, acele etmeyin, vaktimiz bol. Ben tekrar başlatırım sürenizi.
BÜLENT
TURAN (Çanakkale) – Halil Bey, özür dilerim. 
ERKAN
AKÇAY (Manisa) – Sayın Başkan, Milliyetçi Hareket Partisi sözcüleri kürsüye
çıkınca topluca Genel Kurulu terk edenleri kınıyorum. (MHP sıralarından
alkışlar) 
ARSLAN
KABUKCUOĞLU (Eskişehir) – Böyle bir kasıt yok, yemeğe gittiler.
MUHAMMED
LEVENT BÜLBÜL (Sakarya) – Bu görüntü ne? Herkes beraber mi yemeğe gidiyor?
ERKAN
AKÇAY (Manisa) – Bütçe görüşmelerinde de aynısı yaptınız, utanın ya! Biz
izliyoruz burada. Komplekse kapılmayın yani.
MUHAMMED
LEVENT BÜLBÜL (Sakarya) – Böyle ciddiyetsizlik olur mu?
HALİL
ÖZTÜRK (Devamla) – Zaten ciddiye almıyoruz Başkanım, çıksınlar.
HASAN
SUBAŞI (Antalya) – Genel İdare Kurulu toplantısı var, üyeler oraya gittiler. 
BAŞKAN
– Sayın Öztürk, buyurun. 
HALİL
ÖZTÜRK (Devamla) – Sayın Başkan, saygıdeğer milletvekilleri; 2020 yılı Adalet
Bakanlığı, Yargıtay ve Danıştay bütçeleri üzerinde Milliyetçi Hareket Partisi
Grubu adına konuşmak üzere söz almış bulunmaktayım. Genel Kurulumuzu ve ekranları
başında bizleri izleyen aziz milletimizi saygıyla selamlıyorum. 
Değerli
milletvekilleri, Göktürk Yazıtları’na göre, Türk hakanı o dönemi yaşayanların
hükümdarı olarak görülmektedir. Hakan da Tanrı’nın buyruğuna göre hizmet ve
adaletini bütün insanlığa eşit şekilde paylaştırmak zorundadır. Söz konusu bu
durum, Türk devlet geleneğinde dünyayı adaletle idare etme fikrinin büyük bir
ülkü hâline gelerek sistemleşmesini sağlamıştır. Bu yüzdendir ki tarihimizde
kurulan bütün Türk devletlerinin temel felsefesi, Tanrı buyruğuna göre tebaayı
adaletli bir şekilde idare etmek olmuştur. Timurlenk’in yüzyıllar önce
söylediği “Ülkeler kılıçla alınır ancak adaletle yönetilir ve korunur.” sözü bu
anlamda çok muteberdir. Hukukun ve adaletin olmadığı veya yetersiz kaldığı
ülkelerin ayakta durması, vatandaşlarının huzurlu ve müreffeh yaşamaları mümkün
değildir. 
Değerli
milletvekilleri, Türk Silahlı Kuvvetleri, Emniyet, bürokrasi, iş dünyası, sivil
toplum, yargı ve medyadaki FETÖ’cülerin tamamıyla sökülüp atılması hususunda
tereddütsüz ve kararlılık ihtiva eden bir mücadelenin varlığı, tarihî önem ve
sorumluluktur. Bu kapsamda, bugüne kadar saygı duyulacak ve takdir edilecek
sonuçlara da ulaşılmıştır. Ancak, FETÖ’nün siyasi uzantıları konusunda henüz
mesafe alınmaması da ister istemez kafalarda soru işaretlerine neden olmuştur.
FETÖ’yle irtibat ve iltisakı bilinmesine rağmen arkası olan, destekçileri
bulunan, bürokratik ve siyasi imtiyazlarla zırha büründürülen kişilerle ilgili
hukuki süreçlerin tavsaması ciddi bir sorun olarak karşımızda durmaktadır.
FETÖ’cü
hâkim ve savcıların vermiş oldukları kararların acilen bir kez daha gözden
geçirilmesi zaruret hâlini almıştır. Bu kapsamda, bütün davalar yeniden
görülmeli, Türkiye bu FETÖ musibetinin üstesinden her alanda mutlaka gelmelidir.
Belirtmek isterim ki adalet sistemimiz asla yeni paralel yapılara, bir gruba
teslim edilmemeli, hukukun üstünlüğü hedeflenmelidir. Hukuk ve yargı
kurumlarının söz konusu bu duruma daha titiz davranmaları, uyanık hareket
etmeleri, zorunluluk ve adalete saygının gereğidir. Bu minvalde bugüne kadar
korkusuzca ve fedakârca FETÖ terör örgütüyle hukuk çerçevesinde mücadele eden
bütün hâkim ve savcılarımıza huzurlarınızda teşekkür etmek isterim. 
Değerli
milletvekilleri, adaletin tahkim edilmesinde çok büyük özveriyle çalışan,
adalet hizmetlerinin temel taşları olan; yazı işleri ve icra müdürleri, zabıt
kâtipleri, mübaşirler, teknik personel ve diğer tüm adalet çalışanları bu
bütçeden müjdeli haberler beklemektedir. Yine, sözleşmeli ceza infaz koruma memurlarına
kadro verilmesi, mesai ücretlerinin yeterli hâle getirilmesi, yıpranma hakkı
tanınması, psikolojik destek, rotasyon, lojman ve diğer talepleri çözüm
bulmalıdır. Gelin el birliğiyle adalet çalışanlarının bu haklı beklentilerini
karşılayalım. 
Saygıdeğer
milletvekilleri, yargının üç ayığından biri olan meslektaşlarımın yani
avukatlarımızın da taleplerinin bir kısmını bu vesileyle dile getirmek isterim.
Bugün sayıları 150 bine yaklaşmakta olan avukatlarımız stopaj ve KDV
oranlarının tüm hizmetlerde indirilmesini beklemekte; bunun yanı sıra, CMK ve
adli yardım hizmet ücretlerinin zamanında ödenmesini, yanı sıra, daha yeterli
hâle gelmesini ve bu ücretlerden KDV’nin kaldırılmasını istemektedirler. Başta
Ankara’da olmak üzere, tüm Türkiye’de adaletin işleyişini inanılmaz derecede
zorlaştıran, fiziken apayrı konumlara parçalanmış adalet kurumlarının bir arada
olabileceği yerleşkelerin bir an önce hayata geçirilmesi genel bir beklentidir.
Bununla birlikte, avukatların görevini daha hızlı ve eksiksiz yapabilmesi için
TAKBİS, MERNİS, POLNET ve SGK kayıtlarına UYAP üzerinden daha kolay erişim
sağlanmasının önü açılması gerekmektedir. Yine kamuda çalışan avukatlarımız da
ek göstergelerinin hâkimlerle eşit hâle getirilmesini ve emeklilik haklarının
da hâkimlerle eşit olmasını arzu etmektedirler. Avukatlarımızın bu ve buna
benzer beklentilerine kayıtsız kalmayalım diyorum. 
Saygıdeğer
milletvekilleri, Yargıtayda ve Danıştayda görev yapan hâkim, savcı ve adalet
çalışanları yüksek bir mahkemede çalışmanın getirdiği yüksek standartlarda
adalet hizmeti sağlamanın ağır sorumluluğunu taşımaktadırlar. Ancak, önceden
verilen mesai ücretlerin verilmemesi ve bir başka yüksek mahkeme olan Anayasa
Mahkemesi çalışanlarının almış olduğu yargı tazminatından mahrum olmaları Yargıtay
ve Danıştay çalışanlarında motivasyonu düşürmektedir. Hâlen Yargıtayda tetkik
hâkim olarak görev yapıp özlük ve mali işlemleri Ankara Adliyesinde yerine
getirilen hâkimlerimizin kadroları Yargıtay bünyesine alınmalıdır. Bu
kapsamda, Yargıtay ve Danıştay tetkik hâkimlerinin çalışma şartlarının ağırlığı
dikkate alınarak özlük ve mali haklarının Anayasa Mahkemesi raportörleri
seviyesine çıkarılması yerinde ve hakkaniyetli bir yaklaşım olacaktır. 
Yine,
yüksek mahkeme üyelerinin görev sürelerindeki on iki yıllık süre sınırının
kaldırılması bu alandaki büyük bir beklentiyi çözüme kavuşturacaktır. Diğer
taraftan, Yargıtay ve Danıştay gibi yüksek mahkemelerimizde görev yapan
üyelerimizin maaş ve sair özlük hakları Anayasa Mahkemesi üyelerinin düzeyine
getirilerek eşitsizlik giderilmeli ve yüksek mahkemelerimiz bakımından
hakkaniyet sağlanmalıdır.
Değerli
milletvekilleri, iki konuya dikkatinizi çekmek istiyorum. İlk olarak infaz
rejiminde en kritik işleve sahip gözlem ve sınıflandırma merkezlerinin çağdaş
ülke örneklerine göre sağlıklı bir biçimde teşkili ve faaliyeti için ne
gerekiyorsa yapılmalıdır. Aksi takdirde otomatik karar süreçlerine tabi tutulan
hükümlülerin gerçekten ıslah olanları kapalı cezaevinde kalabilirken toplum
için tehdit teşkil edenleri açık cezaevlerine alınabilmekte ya da
salıverilebilmekledirler. Bunun acı örneklerini, en son Ordu’da Ceren Özdemir
kızımızın hunharca katledilmesi olmak üzere, çeşitli tarihlerde yaşamış
bulunuyoruz. 
İkinci
olarak vurgulamak gerekir ki hükümlülerin yeniden topluma kazandırılması
bakımından hayati derecede öneme sahip İşyurtları Kurumunun çalışmalarına
mümkün olan en üst seviyede destek sağlanmalıdır. 
Sayın
Başkan, değerli milletvekilleri; yargıdaki FETÖ yapılanmasına karşı mücadele ve
yargı sisteminin geleceği konusunda endişe duyan ve inisiyatif alan yargı
mensupları tarafından 2014 yılında kurulan yargıda birlik ruhu korunmalıdır. Bu
ruhla hareket edilerek yargıdaki atama, tayin ve terfilerde bu ruhun emareleri
görülebilmelidir. Diğer taraftan, yargılamaların hızlanması adına gerekli
adımlar atılmaya çalışılmaktadır. Bu kapsamda personel temin edilmeye devam
edilmekte, fiziki şartlar uygun hâle getirilmektedir. Yine bu minvalde istinaf
mahkemeleri kurulmuş ve mahkeme sayıları da artırılmıştır. 
Bütün bu özverili çalışmalara rağmen
yargılama hızında hâlen arzu edilen seviyeye ulaşılamamıştır. Bu yüzden,
Yargıtay ve Danıştay dâhil olmak üzere bütün yargısal kurumlarda iç denetim
mekanizmaları kurularak yargısal faaliyetlerin hızlanması temin edilmelidir.
Ayrıca, hâkim ve savcıların, örgütlü suçlar, haksız rekabet, döviz işlemleri,
sigortacılık, kara para aklama, sermaye piyasası suçları gibi bazı özel
alanlarda uzmanlaşması da sağlanmalıdır. 
Ben, Cumhur İttifakı’nın güçlü desteğine
ve Sayın Bakanımızın bu önerilerimize kayıtsız kalmayacağına inanıyorum.
Ayrıca, Adalet Bakanımız Sayın Abdulhamit Gül Bey’i ve Bakanlık bürokrasisini
değerli ve başarılı çalışmalarından dolayı tebrik ediyorum. 
Bu vesileyle, 2020 yılı merkezî yönetim
ve özellikle Adalet Bakanlığı bütçesinin milletimize ve ülkemize hayırlar
getirmesini diliyor, Genel Kurulu bir kez daha saygıyla selamlıyorum. (MHP, AK
PARTİ ve İYİ PARTİ sıralarından alkışlar)
BAŞKAN – Tokat Milletvekili Sayın Yücel
Bulut, buyurun. (MHP sıralarından alkışlar) 
MHP GRUBU ADINA YÜCEL BULUT (Tokat) –
Sayın Başkan, değerli milletvekilleri; hepinizi en kalbî duygularımla
selamlıyorum, saygılarımı sunuyorum. 
Bütçe görüşmeleri çerçevesinde, yüce
Meclis çatısı altında, hem komisyonlarda hem de Genel Kurul huzurunda en çok
dile gelen, en çok tartışma yaratan kavramlardan bir tanesi haklı olarak
“adalet” kavramıydı ve günlerdir adalet üzerine tartışmalarımız devam ediyor.
Sosyal adaleti tartışıyoruz, gelir adaletini ya da adaletsizliğini tartışıyoruz
ve adliyelerden beklenen, umut edilen adaleti tartışıyoruz. 
Şimdi, Türkiye’nin atlatmış olduğu
travmaları nazara alarak bu tartışmaların her birisinin oldukça doğal olduğunu
kabul etmemiz gerekiyor. Bir yargı sisteminin içerisine yıllardır sinsi bir
şekilde bir örgütün sızdığını düşünüyoruz ve görüyoruz. Bu örgüt, yıllar
boyunca küresel sistemin taşeronu olarak Türkiye’de bütün sosyolojik yapıyı
etkilemiş, binlerce insana itibar suikastı düzenlemiş, bazıları bu itibar
suikastlarına dayanamayarak yaşamlarına son vermişler ve ölümü tercih etmişler,
intihar etmişler; onlarcası bir iftirayla ve kumpasla hayatlarının baharında
uzunca bir süre cezaevinde hürriyetlerinden yoksun bir şekilde kalmışlar. En
sonunda bu yapı, gelmiş bir darbe senaryosunun birinci ve öncelikli taşeronu
olmuş ve Türk yargı sistemini de bu darbeye zemin hazırlayacak bir altyapıya
kavuşturmuş. Ve elhamdülillah milletimizin ferasetiyle 15 Temmuz gecesi yaşanan
bu badire atlatılmış, Türkiye Cumhuriyeti uçurumun kenarından alınmış ve
yeniden bir düzen inşasına geçilmiş.
Şimdi,
yaklaşık son on yıldır yaşadığımız olayları nazara aldığımız vakit, yargıya
ilişkin tartışmaların her ne kadar bir asırdır “adalet” kavramı bu coğrafyada
tartışılıyor olsa da son on yılda bu tartışmaların yoğunlaşmış olduğunu kabul
etmek, sindirmek ve içselleştirmek durumundayız. Dolayısıyla hangi cenahtan
gelirse gelsin, muhalefetten ya da iktidardan adalete ilişkin hangi fikir
gelirse gelsin bunları çok doğal görmek durumundayız. 
Fakat
doğal görmediğimiz başka bir şey var. Nedir o? “Adalet” kavramı üzerine
gerçekleşen tartışmalarda son dönemde Meclis içinden ya da Parlamentonun
dışından bazı kesimlerin, özellikle ama özellikle dünün zalimlerini
bayraklaştırmak suretiyle, sanki adalet ancak ve ancak onlara tanınmış bir
imtiyaz ve lütufmuş gibi, ancak onlar hürriyetlerine tekrar kavuşurlarsa
Türkiye’de yargıya ilişkin bütün sorunlar çözülecekmiş gibi bir yaklaşımla,
terör örgütü seviciliği ve övücülüğü seansları eşliğinde, adaleti yerden yere
vurmuşlardır. 
Daha
açık söylemek gerekirse neyi kastediyoruz? Türkiye’de “adalet” kavramının Ahmet
Altanlar üzerinden, Nazlı Ilıcaklar üzerinden, bölücülük sabıkasına sahip
birtakım sözde siyasi sabıklar üzerinden tartışılmasına da bu minvalde karşı
çıkıyoruz. 
Şimdi,
kimsenin unutmaması gereken bir durum var. Türkiye’de yaşamış olduğumuz
sorunların ve mağduriyetlerin ana kaynağı olan Fetullahçı yapı, bugün,
mağduriyet edebiyatı üzerinden sıkıştığı kıskaçtan çıkmaya çalışıyor.
Dolayısıyla Ahmet Altan’ı bayraklaştırmak suretiyle, Nazlı Ilacak’ı
bayraklaştırmak suretiyle, bazı siyasi sabıkları bayraklaştırmak suretiyle
yaygara koparanların bilmesi gereken bir husus var. Nedir? Bu sloganı ve
söylemleri devam ettirmek, dışarıdaki düşmanın içerideki izdüşümüne doğrudan talip olmak demektir. Unutulmasın ki
insanların hayatları karardığı dönemde bu arkadaşlar, kendi yönetmiş oldukları
gazetelerde “Allah belanı versin Genelkurmay” manşetleri eşliğinde, kararan
hayatları çekirdek çitleyerek izleyen insanlardı ve bugün yaptıklarının Türk
milletine kurdukları kumpasın da yargıya hesabını vermeye zorlanıyorlar. 
Dolayısıyla
bizim bakış açımız şudur: Anadolu’da adliyenin kapısında hak ve adalet arayan
gariban bir Anadolu köylüsünün hak arama mücadelesi, Ahmet Altan’ın
hürriyetinden bizim için çok çok daha önemlidir. Dolayısıyla olaylara
mazlumların ve Anadolu insanının, garibanların penceresinden bakmak bizim
önceliğimiz olmalıdır. Ve yargıya dönük bütün tenkit ve eleştirilerimizi, bu
mazlumların penceresinden, bu mazlumların hayat hikâyesinden okumaya ve bu
şekilde değerlendirmeye gayret gösteriyoruz. 
Şimdi,
bazı arkadaşlarımız AK PARTİ ve MHP’nin son dönemde oluşturmuş olduğu bu
ittifak nedeniyle, siyasi iktidarın kendi yargısını inşa ettiğini, böylece
yargı teşkilatını yerle yeksan ettiğini ifade ediyorlar; birkaç gündür birkaç
hatipten dinliyoruz. Şimdi, sadece bu arkadaşlara özel olarak şunu söylemek
istiyorum: Siz 90’ların yargı sisteminden de rahatsızdınız, 80’lerin yargı
sisteminden de rahatsızdınız, 70’lerin yargı sisteminden de rahatsızdınız.
İdeolojik ağababalarınızın tamamı, 70’li yıllardan itibaren Türkiye’deki adalet
sistemiyle çatışa çatışa bugünlere geldiler. Çünkü siz, esas itibarıyla,
yargıdan değil, yargının ihanet karşısında ortaya koymuş olduğu istikrarlı ve
net tavırdan rahatsızsınız, birbiri ardına ihanetin başına indirmiş olduğu
yumruklardan rahatsızsınız. 
Şimdi,
değerli milletvekilleri, bu kesimler kendi kafalarına göre bir adalet anlayışı
içerisindeler; keyiflerine göre bir hâkim, keyiflerine göre bir mahkeme arayışı
içerisindeler. Ancak onlara şunu ifade etmek mecburiyetindeyiz: Bu ülkede
Fetullahçı örgütlenme tasfiye edildiğine ve tasfiye edilmeye devam edildiğine
göre, bundan sonra ihaneti, bölücülüğü ve yıkıcılığı görmezden gelip
vatanseverleri ve milliyetperverleri kodeslere kapatarak yurt dışından ve küresel
dinamiklerden alkış bekleyen bir çete olmayacağına göre, kimse burada hem
ihanetin iştirakçisi olup hem de kendi kafasına göre bir mahkeme ve yargı
organı bulamayacaktır. 
Şimdi,
bugün burada Sayın Adalet Bakanı hazır bulunuyor -bizi de dinliyor- Adalet Bakanlığının
memurları da buradalar ve eminim ki onlar da birçok hatibi dinlerken yargının aslında bugün birçok sorunla boğuştuğunun
farkındalar, belki de bizden daha fazlasını biliyorlar; yargıda işlerin iyi
gitmediğinin de farkındalar ama bizim de bildiğimiz bir başka nokta var. Nedir?
Aksaklıklar ve eksiklikler olmasına rağmen, yargıda, devleti yeniden var etme
mücadelesi için elini taşın altına koymuş, inanmış ve adanmış bir sürü
arkadaşımız, bu memleketin bir sürü güzel insanı var. Dolayısıyla, fedakârca
bir mücadelenin verildiğinin farkındayız ve sistemin mevcut sorunlarına dönük
olarak Adalet Bakanlığının birtakım önerileri bu Parlamentoya taşıdığını
görüyoruz. Bunlar iyi niyetli öneriler ama hepimiz kabul etmek zorundayız ki
tek başına çözüm teşkil edecek öneriler değil. Birbiri ardına yargı paketleri
hazırlayabiliriz, birbiri ardına yasal düzenlemeleri Parlamentoya getirip
buradan da yasalaştırabiliriz ancak işin temelindeki hakikati çözmediğimiz
zaman bu paketlerin her birisi belli bir süre sonra tarihin çöplüğüne gidecek,
meriyetten kalkacak ve uzaklaşacak düzenlemeler hâlini alacak. 
Nedir
işin temeli? İşin temeli şu: Değerli milletvekilleri, iyi ya da kötü bir sistem
yoktur, o sistemi iyi ya da kötü işletecek olan insan unsuru vardır; sürekli
ıskaladığınız hakikat bu. Hangi sistemi getirirsek getirelim, niteliksiz
ellerde, işlemez bir mekanizmaya dönecek. Şu anda Türkiye’de, maalesef, ciddi
bir liyakat sorunu var. Nedir bu liyakat sorunu? Yalnızca yargının sorunu
değil, bürokrasinin tamamının sorunu hâline gelmiş, dillendirdiğimiz bir konu.
Bundan dolayı siyasi iktidarı da itham etmiyoruz. Bu, maalesef ki geçmişten
beri devam edegelen bir hastalığın tezahürü şeklinde. Devleti buhrandan
çıkaracak, istikrara kavuşturacak tek şey, devletin tek bir tarikatı olduğunu
hep beraber kabul etmek zorundayız. Evet, devletin bir tane tarikatı vardır, o
tarikatın adı da liyakat tarikatıdır. Devlet, çalıştıracağı insanları iki
kategoriye ayırmak zorundadır. Namuslu insanlar bir tarafta, ahlaklı insanlar
bir tarafta, çalışkan insanlar bir tarafta, dürüst insanlar bir tarafta,
ehliyet sahipleri bir tarafta; tembeller, alçaklar, namussuzlar, ehliyetsizler
ve liyakatsizler diğer tarafta. Bunun dışında hiçbir ayrım, devlet nazarında
olabilecek bir ayrım değildir. Dolayısıyla, bu kriterlere ve bu esasa göre
devletin yeni baştan kodlanması lazımdır. 
Şimdi,
görevler dağıtılırken bu objektif kriterlerin yerine aidiyet, itaat, sadakat,
biat gibi içi boş kavramların denenmesi ve bunların üzerine yatırım yapılması
bugüne kadar hayırlı neticeler doğurmadı, bundan sonra da -kimsenin şüphesi
olmasın- hayırlı neticeler doğurmayacaktır. Hele ki son dönemlerde FETÖ’nün
boşalttığı alanlara, bize benzer tecrübeleri yaşatabilecek birtakım yapıların
yerleşmeye çalıştığına ilişkin gayretlere karşı hep beraber uyanık olmak
zorundayız ve devletin anahtarını bir daha Anadolu çocukları, her renkten, her
desenden, her kökten, her mezhepten Anadolu çocukları dışında kimseye ama
kimseye zimmetlemek hatasına düşmemek zorundayız. Şimdi, bunu becerebilir
miyiz? Bunu becerebiliriz; dünyanın en geniş, en temiz, en necip insan
hazinesine sahibiz, Anadolu tertemiz, bakir bir insan coğrafyası. Bunu
yapabileceğimize inanıyoruz ama birtakım tedbirler almamız gerekiyor mu? Evet,
gerekiyor. Nedir bu tedbirlerin başında gelecek şey?
Bakın değerli milletvekilleri, Sayın
Bakana da birkaç defa ben aktardım, benim dışımda arkadaşlarım muhakkak
aktarmışlardır; Türkiye'de 100 civarında, onlarca hukuk fakültesi açıldı. Bu
hukuk fakültelerinde bırakın öğretim görevlisini, bazılarında artık hukukçu
dekan yok, veterinerlerden hukuk fakültesi dekanı yapar hâle geldik. Mahalle
arasında, 3 tane apartman dairesini birleştirip hukuk fakültesi yapan yerler
var, işletmeler var. Şimdi, nitelikli, kalifiye ve ehliyet sahibi insan arayışımız
bir yanda dururken bir yanda da maalesef mahalle aralarında diploma dağıtan
fakültelere cevaz veriyoruz, izin veriyoruz ve bunların eğitimine müsaade
ediyoruz. Tüm bunlara bir de yurt dışından diploma dağıtan okullar ekleniyor.
Dolayısıyla nitelikli insan yetiştirme
konusunda ciddi oranda akamete uğradığımız gibi bizi bir başka tehlike daha
bekliyor; bu sistemin içinde, bu çarpık sistemin içinde, her şeye rağmen
özveriyle yetişmiş Anadolu çocuklarının karşısına bir tampon daha dikiyoruz.
Nedir? Referans tamponu. Bu hepimizin ayıbıdır, bu Parlamentonun ayıbıdır ama
bugünün değil.
(Mikrofon
otomatik cihaz tarafından kapatıldı) 
BAŞKAN
– Sayın Bulut, sözlerinizi toparlayın.
YÜCEL
BULUT (Devamla) – Bu, cumhuriyet kurulduğundan beri maalesef bu topraklarda
yanlış bir şekilde süregelen referans hastalığıdır. Belki de hepimizden 50 kat
nitelikli Anadolu çocukları, belki de hepimizden 50 kat kapasiteli Anadolu
çocukları hak ettikleri işe yerleşebilmek için gelip bizlerden referans
istiyorlar. Bu hepimizin ayıbıdır ve bunu kökten çözecek “referans” adı
altındaki mülakat sistemini tarihin çöplüğüne gönderecek objektif, adil bir
sistemi inşa ederek devlet olarak yeni binyılda da burada var olmanın
temellerini atmak zorundayız.
Sabırla
dinlediğiniz için hepinize şükranlarımı sunuyorum, çok teşekkür ediyorum.
Sağ
olun. (MHP sıralarından alkışlar) 
BAŞKAN
– İstanbul Milletvekili Sayın Memet Bülent Karataş.
MHP
GRUBU ADINA MEMET BÜLENT KARATAŞ (İstanbul) – Sayın Başkan, değerli
milletvekilleri; Milliyetçi Hareket Partisi Grubu adına 2020 Yılı Merkezi
Yönetim Bütçe Kanun Teklifi ile 2018 Yılı Merkezi Yönetim Kesin Hesap Kanun
Teklifi’nin Türkiye İnsan Hakları ve Eşitlik Kurumu ve Kişisel Verileri Koruma
Kurumu bütçeleri üzerine söz almış bulunuyorum. Genel Kurulu saygıyla
selamlıyorum.
Değerli
milletvekilleri, bugün Türk milliyetçiliği konuşuluyorsa bunda fikir
önderlerimizin önemli katkısı vardır. O gün tutuklanan fikir önderlerimiz
Başbuğ Alparslan Türkeş, Hüseyin Nihal Atsız, Zeki Velidi Togan, Nejdet Sançar,
Reha Oğuz Türkkan, Cihat Savaşer, Nurullah Barıman, Fethi Tevetoğlu, Cebbar
Şenel, Cemal Oğuz Öcal; bu isimler ve burada adını sayamadığım birçokları.
Galip Erdem, Dündar Taşer, Erol Güngör, Hamdullah Suphi Tanrıöver ve Türkiye
Cumhuriyeti’nin kurucusu Ulu Önder Mustafa Kemal Atatürk millet olmanın
şuuruna, Türk milletini millet yapan özelliklere, kendi değerlerimize sahip
çıkmanın ehemmiyetini bizlere anlatmış ve öğretmiştirler. 
Türk
milliyetçiliğinin mihenk taşlarından olan büyük Türkçü merhum Hüseyin Nihal Atsız’ı
44’üncü vefat yıl dönümü münasebetiyle rahmet, minnet, şükranla anıyorum. Âdeta
bugünü anlatır gibi Barış Pınarı Harekâtı’nın kahramanlarına Türk askerleri
için söylenmiş sözler gibi seslenmiştir. Atsız Ata diyor ki: “Kahramanlık, ne
yalnız bir yükseliş demektir,/Ne de yıldızlar gibi parlayıp
sönmemektir./Ölmezliği düşünmek boşuna bir emektir./Kahramanlık, saldırıp bir
daha dönmemektir.” (MHP sıralarından alkışlar) 
Değerli
milletvekilleri, Türkiye’de kişisel veri işletiminin düzenlenmesiyle kişisel veri
işleyen gerçek ve tüzel kişilerin uyacakları usul ve esasların belirlenmesi
amacıyla 7 Haziran 2016 tarihinde yürürlüğe giren 6698 sayılı Kişisel Verilerin
Korunması Kanunu uyarınca bu kapsamda Kişisel Verileri Koruma Kurumu
kurulmuştur. Kurum, kurulduğu günden itibaren kanunla kendisine verilen
görevleri yerine getirmek üzere çalışmalarına devam etmekte olup kişilerin
temel hak ve hürriyetlerinin korunması ile toplumun tüm kesimleri ile kurum ve
kuruluşlarda kişisel verilerin korunması alanında farkındalık oluşturulmasına
yönelik çalışmaları takdirle karşılanmaktadır. Bu çalışmalara paralel olarak
kişisel verilerin korunması konusunda toplumdaki bilincin her geçen gün daha da
arttığı ve özellikle kişisel veri işlenen tüm sektörlerde kanuna uyumlu ilişki çalışmalarına
başlanmış olduğu memnuniyetle gözlenmektedir. Geçtiğimiz aylarda Kişisel
Verileri Koruma Kurumu yazılım, program ve uygulamaları kullanarak
vatandaşlardan ele geçirdikleri kişisel verileri sorgulayanlar hakkında suç
duyurusunda bulunma kararı almıştır. Kurumun suç duyurusunun ardından bu
kişilere hukuka aykırı verileri ele geçirmekten iki ila dört yıla kadar hapisle
dava açabiliyorlar. 
Üç
yıl gibi kısa bir süre geçmesine rağmen tarafımızca da incelendiğinde gayet
başarılı çalışmalar gerçekleştirildiği görülmektedir. 2017 yılından 2019 yılı
Ekim ayına kadar Kişisel Verileri Koruma Kurumuna 146 veri ihlal bildirimi
yapılmış ve yaklaşık 3 milyon kişinin bundan etkilendiği bildirilmiştir.
Rakamlara yer vermek gerekirse hukuki görüş olarak Kurum içi 40, Kurum dışı
246, mevzuat taslakları hakkında 35 olmak üzere toplamda 321 işlem
yapılmıştır. Başvuru rakamlarından söz edersek 98 şikâyet, 1.173 olmak üzere
toplam 1.271 başvuru alınmış ve bu başvurulardan 731’i Kurum tarafından
sonuçlandırılmıştır. Kişisel Verileri Koruma Kurumu tarafından uygulanan idari
para cezası ise toplamda 13 milyon 875 bin Türk lirası olarak kayıtlara
geçmiştir. 
Kurumun
yeniliklere açık, vatandaşlarımıza hizmet verme yolundaki gayret ve çabalarını
takdir ediyor, emeği geçen tüm Kurum çalışanlarına buradan bir kez daha
teşekkür ediyorum.
Değerli
milletvekilleri, İnsan Hakları Evrensel Bildirgesi, Birleşmiş Milletler İnsan
Hakları Komisyonunun Haziran 1948’de hazırladığı ve birkaç değişiklik
yapıldıktan sonra 10 Aralık 1948’de Birleşmiş Milletler Genel Kurulunda,
Paris’te yapılan 183’üncü oturumda kabul edilen 30 maddelik bildirgedir.
Bildirgenin imzalanmasında, 2. Dünya Savaşı’ndan sonra devletlerin, bireylere
tanınan hak ve özgürlüklerin güvence altına alınması konusunda birleşmesi de
etkili olmuştur. Bu bildiriyle, demokratik anayasalarla tanınan yalnızca temel
medeni ve siyasi haklar değil ekonomik, toplumsal, kültürel haklar da genel
tanımlarla belirli hâle gelmiştir. Her insanın eşit olduğu, dil, ırk, renk,
cinsiyet, köken gözetmeksizin aynı haklara sahip olduğu vurgusuyla insan
hakları güvence altına alınmıştır. 
İlk
grup haklar arasında yaşama, özgürlük ve kişi güvenliği gibi haklarla birlikte
keyfî tutuklama, hapis ve sürgünden koruma, bağımsız ve tarafsız mahkemelerde
adil ve kamuoyuna açık olarak yargılanma hakkı ile düşünme, vicdan, din,
toplanma ve örgütlenme özgürlükleri bulunur. Sosyal güvenlik, çalışma, eğitim,
toplumun kültürel yaşamına katılma hakları ile bilimsel ilerlemenin
ürünlerinden yararlanma hakkıysa bildirgeyle getirilen yeniliklerdir. 
İnsan
Hakları Evrensel Beyannamesi bizi güçlendirir, beyannamede yer verilen ilkeler
1948’de olduğu gibi günümüzde de güncelliğini korumaktadır. Her birimiz
birbirimizin haklarını savunabiliriz, günlük yaşantılarımızda bizi koruyan ve
bizi birbirimize yakınlaştıran hakları savunmak ve teşvik etmek için geçerli
sebeplerdir.
Değerli
milletvekilleri, 2019 Nobel Edebiyat Ödülü’nün soykırımcı Sırp Miloseviç
hayranı birisine verilmesi insan hakları ihlali değil midir? Müslüman Türk’e ve
Türk milletine düşmanlık değil midir? Ulu Önder Atatürk’ü Hitler’e benzeten
Alman devlet televizyonu iftiralarıyla, yalanlarıyla insan hakları ihlalini
yapmamış mıdır? Bir gazeteci müsveddesi televizyonlara çıkıp 1937-38 Dersim
olaylarını katliam olarak gösterip Aziz Atatürk’ü suçlayarak iğrenç
iftiralarıyla insan hakları ihlalinin en iğrencini yapmamış mıdır? 1 milyar 700
milyon dünya Müslümanı’na yapılanlar soykırım değil midir? Ermeni çetelerinin
500 bin Türk’e yaptığı soykırım ve zulüm insan hakları ihlali değil midir?
Kadınlarımız, bebeklerimiz öldürülüyor; insan hakları ihlali değil midir?
İnsanı bilmek, Hakk’ı bilmektir; Hakk’ı bilmek, insanı bilmektir. 
1944 yılında Ahıska Türkleri kadın,
çocuk, yaşlı demeden dünya tarihinin en büyük soykırımlarından birine maruz
kalmışlardır. Her türlü olumsuz şartlara rağmen Ahıska Türkleri Türklüklerini
unutmamışlardır ve topraklarına geri dönmek istemektedirler. 
Mart 1999 tarihinde Gürcistan, Avrupa
Konseyine kabulünde Ahıska Türklerinin vatanlarına geri dönmesi için teminat
vermişti. Bu çok önemli bir gelişmeydi ancak Ahıska Türklerinin geri dönüşüyle
ilgili alınan karar maalesef uygulanmamıştır. Ermeniler geriye dönüş olmaması
için her türlü baskıyı Gürcistan’a yapmış, soydaşlarımızın vatanlarına dönmelerine
engel olmuşlardır. 
Ahıska Türklerine insan hakkı ihlalleri
dünyanın her tarafında devam etmektedir. Günümüzde Rusya’nın birçok yerinde
yaşayan bu insanların içinde kimliksiz olarak bulunanlar vardır. Türkiye’ye
çeşitli göç yollarıyla 40 binden fazla Ahıska Türkü gelmiştir. Bu insanların
oturma izni, çalışma izni ve vatandaşlık sorunları vardır. Hatta birçoğu emekli
bile olamamaktadırlar. Ayrıca önemli bir sorun da diploma denkliğiyle
ilgilidir. Bu insanlar bizim kardeşlerimizdir, soydaşlarımızdır, onlara mutlaka
ama mutlaka yardım edilmelidir. 
Ahıska Türkleri bizim şeref meselemiz ve
tarihî hatıralarımızın sabırlı yıldızlarıdır. Türklükten bihaber olanlar
bozkırların hüznünü asla bilemezler. Türklerin bir atasözü vardır: “Sabırla
koruk helva olmaz.” Bu suçsuz insanlar daha ne kadar gözyaşı dökecektir? Bu
mahzun, garip insanların dertlerini, acılarını dindirelim. 
(Mikrofon
otomatik cihaz tarafından kapatıldı)
BAŞKAN
– Sayın Karataş, sözlerinizi tamamlayın. 
MEMET
BÜLENT KARATAŞ (Devamla) – Soydaşlarımıza yapılan her türlü haksızlığı,
yanlışı, hainliği her yerde haykırıp protesto edelim. Unutmayalım ki Ahıska,
Doğu Türkistan, Kırım, Türkmen elleri Türk dünyasına ortak ve Türklere karşı
insan hakları ihlali yapılması Batı ülkelerinin insan haklarına bakış
açısındaki çifte standardı ortaya koymaktadır. Kahramanlık bir insan hakkıdır,
kahramanlık haksızlıklara karşı direnişin adıdır. Kimse Türk milletine parmak
sallama ve hesap sorma hadsizliğine sahip olamaz. 
Son
olarak diyorum ki: Bir gün Türk milletine yapılan haksızlıklara karşı ilk önce
dünyadaki Türkler, Türk ekonomi iş birliklerini inşa edecek ve çok kısa zamanda
Türk birliğini gerçekleştirecek. Kurulacak birleşik Turan devletlerini şimdiden
selamlıyorum. 
Genel
Kurulu saygıyla selamlıyorum. (MHP ve İYİ PARTİ sıralarından alkışlar)
BAŞKAN
– Manisa Milletvekili Sayın Erkan Akçay… 
Buyurun
Sayın Akçay. (MHP sıralarından alkışlar)
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri;
Hazine ve Maliye Bakanlığı bütçesi üzerine Milliyetçi Hareket Partisi Grubu
adına söz aldım. Muhterem heyetinizi saygıyla selamlıyorum. 
Değerli
milletvekilleri, maliye politikasının öznesi devlettir; nesnesi insandır,
toplumdur. Mali faaliyetler kamu faaliyetlerinin finansmanı için olduğu kadar,
ekonomik ve sosyal boyutuyla da önem arz etmektedir. Maliye politikasının
amaçları ekonomik istikrarı, büyümeyi, kalkınmayı ve gelir dağılımında adaleti
sağlamaktır. Ekonomik sorunlara ve saldırılara karşı mücadele ederken Hükûmetin
etkin veya başarılı olup olmadığının ölçüsü maliye politikalarının
uygulanmasında elde edilen sonuçlardır.
Dünyada ekonomilerin birbirine
bağlılığının arttığı bir dönemde Hükûmetin ekonomi alanındaki etkinliğini
sadece mali disiplinle ölçmek yetersiz kalacaktır. Son iki yıldaki ekonomik ve
finansal saldırıları bertaraf etmek için maliye politikası araçlarının etkin
kullanılması, bütçede belli bir miktar açığa neden olmuştur ancak bu durum
geçicidir. Bununla birlikte ekonomik tahribatın azaltılması, ekonomiyi bir
bütün olarak yeniden işler hâle getirmek için atılan adımları da görmemiz
gerekmektedir. Burada akla ilk gelen, kamu harcamalarının etkin
kullanılmasıdır. Ülkemizde maliye politikasındaki manevra alanının 2001
krizinin hemen ardından alınan önlemlerle genişlediği ve güçlendiği malumunuzdur.
Bankacılık ve mali tedbirlerin alınmasından sonra finans sektörü istikrara
kavuşmuş, faiz oranları düşmüş, finansmana erişim kolaylaşmış, ertelenen
yatırımlar yapılmış ve aynı zamanda mali disiplin ön planda tutulmuştur. Bunun
sonucunda kamu borcu ve reel borçlanma maliyetleri düşmüştür, 2001 krizinin
taşlarını döşeyen 1990’lı yılların en temel sorunlarından birisi yok. Düşük
kamu borcu ve döviz cinsi borcun düşük seyri kamunun sorunlu ekonomik birimlere
vereceği mali desteği artırma imkânı vermektedir. Yüzde 29 düzeylerinde
seyreden kamu borcunun gayrisafi yurt içi hasılaya oranı ekonomiye manevra
alanı vermektedir. 
Değerli milletvekilleri, ülkemizin en
önemli ekonomik gündemlerinden birisi ekonomik sorunlarla ve bilhassa ekonomik
saldırılarla mücadeledir. 2018 ve 2019 yıllarında Türkiye ekonomisine yönelik
benzerine şahit olmadığımız büyüklükte saldırılar yapılmıştır. Ağustos 2019
tarihinde malum yurt dışı odakların başlattığı yükselen kur, faiz, enflasyon ve
dış ticaret tehditleriyle ülkemize karşı âdeta ekonomik bir savaş açılmıştır.
Bu saldırılarla, ülkemizin emperyalist ülkelerin çıkarları doğrultusunda taviz
vermesi, geri adım atması amaçlanmıştır. Piyasalarla oynanıp milletimizin
boğazındaki lokmaya göz dikilmiştir. Bu saldırılara karşı maliye politikasını
Hazine ve Maliye Bakanlığı, para politikasını Merkez Bankası etkin, koordineli
ve başarılı bir şekilde yönetmiştir. Türkiye saldırılara kambiyo, gümrük ve
özel tüketim vergileri, vergi indirimleri, kira kontratlarının Türk lirası cinsinden
yapılması mecburiyeti, faiz indirimleri ve oranları, karşılık oranları, kredi
kartı limitleri, taksit sayıları, asgari ödeme tutarlarıyla cevap vermiştir.
Kur-faiz-enflasyon üçgeninde alınan tedbirlerle döviz kuru istikrarlı bir
çizgiye oturtulmuş, faizlerin inmesi ve enflasyonun tek haneli rakamlara
ulaşması sağlanmıştır. Diğer taraftan, etkin olmayan kamu harcamalarında
sınırlamaya gidilirken vergilemedeki boşluklar doldurulmuştur. Değerli konut,
konaklama ve dijital hizmet vergileriyle gelir vergisi tarifesinde yapılan
değişiklikler etkinliği olmayan bazı indirim ve istisnaların kaldırılması bütçe
dengesinde sağladığı katkılarla ekonomik saldırılara karşı cephemizi
güçlendirmiştir.
Değerli milletvekilleri, burada vicdani
bir hususu da dile getirmek istiyorum. Bir atasözümüz var, yiğidi öldürelim ama
hakkını da verelim. Bütün bu uluslararası ekonomik saldırılara karşı takdire
şayan bir şekilde mücadele edip sonuç alan başta Hazine ve Maliye Bakanı Sayın
Berat Albayrak olmak üzere, Merkez Bankasını ve tüm ekonomi bürokratlarını
tebrik ediyorum. (MHP ve AK PARTİ sıralarından alkışlar) Ekonomik saldırılar
karşısında işletilen politikalar amacına ulaşsa da sonuçta düşenler cari açık,
enflasyon ve büyüme; artansa bütçe açığı olmuştur. Esasen son aylarda gerek
yurt dışından gerekse yurt içinden gelen sinyaller üçüncü bir politika alanına
işaret etmektedir. Bu da beklenti politikasıdır. Enflasyonu düşürmek, büyümeyi
artırmak. Bu ikisini aynı anda sağlamanın yolu, beklentileri olumlu yönde
değiştirmek ve seyrini bu yönde sağlamak. Beklenti politikasında karşımıza
çıkan başlık reformlardır. Yapılacak reformlarla büyüme, ithalata bağımlılıktan
kurtarılmalı ve cari açık düşürülmeli, vergi sistemi iyileştirilmelidir. 
Özetle,
tüm bu gelişmeler göstermiştir ki ekonomik güvenlik, ülkemizin topyekûn
güvenliği için önemlidir. Türkiye’nin gardını düşürmek isteyenlere karşı sathı
müdafaa anlayışıyla ekonomik cephemizi de güçlendirmek gerekmektedir. Mesele,
millî ve ekonomik bekamızın müdafaasıdır. İsteyen işin kolayına kaçıp sırf
Hükûmet yıpransın diye her eleştiriyi yapabilir ancak ABD’nin, AB’nin, malum
mahfillerin sözcülüğünü yaparak ekonomik kumpaslardan medet ummayı Milliyetçi
Hareket Partisi olarak reddediyoruz. 
Değerli
milletvekilleri, Hazine ve Maliye Bakanlığımızın kurumsal yapısına ve personel
sorunlarına ilişkin görüşlerimizi de bu vesileyle paylaşmak istiyorum. Bu yıl
içinde Vergi Denetim Kurulu yapılanmasının tamamlanması olumlu bir gelişmedir.
Gruplandırmaların kaldırılmasıyla vergi incelemelerinde sektörel ve fonksiyonel
uzmanlaşmanın ve daha etkin vergi incelemesinin yolu açılmıştır ancak burada
dikkat etmemiz gereken en önemli nokta şudur: 8 bini aşkın vergi müfettişinin
bulunduğu Vergi Denetim Kurulunda bu denetim ordusunun yetiştirilmesi ile sevk
ve idare edilmesi, yapılan işin kalitesi ve etkinliği bakımından çok çok
önemlidir. Mesleki etik, eğitim, kontrol, koordinasyon, müfettişlerin bizatihi
denetlenmesi önemlidir ve ayrıca, raporların incelenmesi hususlarında objektif
kriterlerin ve katı kuralların getirilmesi gerekmektedir. Bakanlık bünyesinde
Teftiş Başkanlığının kurulması da isabetli olmuştur. Görevleri arasında piyasa
denetimi bulunmayan teftiş birimi Bakanlık yapısında önemli bir boşluğu
dolduracaktır, bunu ümit ediyoruz. Diğer taraftan, özellikle mali ve idari
denetim konusunda önemli yetkinliğe sahip muhasebat kontrolörlerinin bu
tecrübelerinin Teftiş Başkanlığı veya Hazine Kontrolörleri Kurulu bünyesinde
değerlendirilmesi çok isabetli olacaktır. 
Bilindiği üzere, kurum içi gelir
uzmanlığı ve defterdar uzmanlığı özel sınavı açılması için yasal düzenleme
yapılmıştır. Personelin ihtiyaç ve beklentilerini karşılayan bu sınavlar için
bu sınav takviminin de kısa sürede açıklanmasını bekliyoruz. Ayrıca, Çevre ve
Şehircilik Bakanlığı bünyesine alınmış olan Millî Emlak uzmanlığı için de özel
sınavın açılması gerektiğini hatırlatıyorum. 
Bu yıl sonuçlandırılan bir başka kronik
sorun da vergi müfettişliği yeterlik sınavlarıdır. Yeterlik sözlü sınavında çok
sayıda vergi müfettiş yardımcısı şahsi husumete varan keyfîlikler nedeniyle
mülakatta elenmişlerdi. Bu ay sonu itibarıyla yapılacak mülakatlarda ehliyet ve
liyakat çerçevesinde mağduriyetlerin giderileceğini ümit ediyoruz. Ayrıca, eşit
işe eşit olmayan ücret konusu her ne kadar kurum içi sınavla bir nebze giderilecek
olsa da Bakanlık içinde farklı unvan altında aynı işi yapan personel arasında
bu sorun maalesef devam etmektedir. Gelir İdaresi Başkanlığında devlet gelir
uzmanı ve gelir uzmanları kadrolarının tek çatı altında birleştirilerek Merkez
Atamalı personel statüsüne kavuşturulması yerinde olacaktır. Ayrıca Bakanlık
uzmanlık kadrolarındaki merkez-taşra ayrımına da son verilmelidir. Diğer
bakanlıklarda bu merkez-taşra ayrımı yoktur. 
Bir
diğer sorun, maliyeciler âdeta emekli olmamaya mahkûm durumdadırlar. Ücretlerinin
yarısı ek ödeme ve fazla mesai ücretlerinden oluşmaktadır ve bunlar emekli
maaşına da yansımamaktadır. Bu sorunun da mutlaka gündeme alınması gerekir. 
Tahakkuk
ve tahsilata ilişkin işlemlerin zamanında ve doğru olarak yerine
getirilmesinden doğan hazine zararlarından sorumlu tutulan gelir uzmanlarının
yetki ve sorumluluk alanı net bir şekilde belirlenmelidir. Çalışanlara ödenen
özel hizmet tazminat oranları diğer kurumlarda aynı unvanda çalışanlara ödenen
tazminat oranlarına uyarlanmalıdır. Taşrada görev yapan müdürlerin ek
göstergeleri, kendi eşiti konumunda olan müdürlerin konumuna getirilmelidir.
Engelli, teknisyen yardımcısı, yardımcı hizmetler sınıfı ve diğer personel için
görevde yükselme ve unvan değişikliği sınavı da açılmalıdır. 
Sayın
Başkan, değerli milletvekilleri; personelin hakkı ve hukuku adaletle korunmadan
ve personelin sorunları çözülmeden Maliyede amaçlanan verimliliğe ulaşmamız da
mümkün değildir. 
(Mikrofon
otomatik cihaz tarafından kapatıldı)
BAŞKAN
– Sayın Akçay, sözlerinizi toparlar mısınız.
ERKAN
AKÇAY (Devamla) – Hazine ve Maliye Bakanı Sayın Berat Albayrak’a, Maliye
Bakanlığının merkez ve taşra teşkilatı çalışanlarıyla gerçekleştirdiği sıcak
kaynaşma ve çalışanların sorunlarına gösterdiği duyarlılık için de ayrıca tebrik
gerektiğini düşünüyorum.
Konuşmama
son verirken Hazine ve Maliye Bakanlığı, Gelir İdaresi Başkanlığı, Kamu İhale
Kurumu ve Özelleştirme İdaresi Başkanlığının 2020 yılı bütçelerinin hayırlı
olmasını temenni ediyor, Genel Kurulu saygıyla selamlıyorum. (MHP ve AK PARTİ
sıralarından alkışlar)
BAŞKAN
– Konya Milletvekili Sayın Esin Kara.
Buyurun.
(MHP sıralarından alkışlar) 
Süreniz
on üç dakika.
MHP
GRUBU ADINA ESİN KARA (Konya) – Sayın Başkan, büyük Türk milletinin değerli
milletvekilleri; 2020 Yılı Bütçe Kanunu Teklifi’nin Kamu Gözetimi, Muhasebe ve
Denetim Standartları Kurumu, Türkiye İstatistik Kurumu, Bankacılık Düzenleme ve
Denetleme Kurumu ve Sermaye Piyasası Kurulu bütçeleri üzerine Milliyetçi
Hareket Partisi Grubumuz adına söz almış bulunmaktayım. Gazi Meclisimizi
saygıyla selamlıyorum.
Dün
sabah seçim bölgem olan Konya’nın Karatay ilçesinde 2 katlı bir binada yaşanan
çökme nedeniyle aynı aileden 2’si çocuk, 3 kişi yaşamını yitirmiştir. Ölenlere
Allah’tan rahmet, ailelerine başsağlığı diliyorum. Kentsel dönüşüm
uygulamalarının önemini ve bu uygulamaların bir an evvel gerçekleşmesi
gerekliliğini bir kez daha buradan vurgulamak istiyorum.
Sayın
Başkan, değerli milletvekilleri; bugün 11 Aralık 2019 "Bir millet baraj ve
fabrikayla değil, daha önce millî ruh ve ülküyle kalkınır. Manen çökmüş bir
millete endüstri tesisleri yapmak, ölüye balo elbisesi giydirmeye benzer."
diyen, cenaze namazını kıldıracak olan hocanın “Merhumu nasıl bilirdiniz?”
sorusuna Fethi Gemuhluoğlu’nun “Hocam, hocam, bu musalla taşı musalla taşı
olalı böyle er kişi görmedi.” diye seslendiği, bizleri Orta Asya’nın
bozkırlarından Çin saraylarına koşturan, Açığma-Kün’e, Güntülü’ye meftun edip
bir deli kurdun peşine takan, Türkçülüğün edebî ve fikrî liderlerinden Hüseyin
Nihal Atsız’ın 44’üncü ölüm yıl dönümü. Vaktiyle bir Atsız varmış, ruhu şad,
mekânı cennet olsun. (MHP ve İYİ PARTİ sıralarından alkışlar) 
Sayın
Başkan, değerli milletvekilleri; 2 Kasım 2011 tarihli 660 sayılı Kanun Hükmünde
Kararname’yle Kamu Gözetimi, Muhasebe ve Denetim Standartları Kurumu
kurulmuştur. Kuruluş amacı, uluslararası standartlarla uyumlu Türkiye muhasebe
standartlarını oluşturmak ve yayınlamak, denetim standartlarını belirlemek,
bağımsız denetçi ve bağımsız denetim kuruluşlarını yetkilendirmek, bunların
faaliyetlerini denetlemek ve bağımsız denetim alanında kamu gözetimi yapmaktır.
Kurumun önemli çalışmaları arasında Uluslararası Muhasebeciler Federasyonu
tarafından gerçekleştirilen projeler kapsamında yer alan Türkiye muhasebe
standartları, Türkiye finansal raporlama standartları, büyük ve orta boy
işletmeler için finansal raporlama standartları, bağımsız denetim standartları,
kalite kontrol standartları düzenlemeleri yer almaktadır. Sayıştay raporunda
kurumun iç kontrol sisteminin etkin çalışmadığı ifade edilmiş olup kurum
hakkında 5018 sayılı Kanun’un iç kontrol sistemiyle ilgili bu kuruma
uygulanmayan hükümleri kapsayacak yasal düzenlemelere ihtiyaç olduğu
belirtilmiştir. Temennimiz, bu düzenlemelerin bir an evvel çıkarılmasıdır. 
26 Aralık 2012 tarihli 28509 sayılı Resmî
Gazete’de yayınlanan Kamu Gözetimi, Muhasebe ve Denetim Standartları Kurumu,
Bağımsız Denetim Yönetmeliği kapsamında, yönetmeliğin yayınlanma tarihi olan 26
Aralık 2012 tarihine kadar meslekte on beş yılını doldurmuş olan ya da lisans
eğitimi ve bir yıllık staj süresi içinde olmak üzere meslekte on beş yılını
doldurmuş olan meslek mensuplarına, 2015 yılı sonuna kadar eğitim alma ve
eğitim neticesinde başarılı olma şartıyla bağımsız denetçi olma hakkı
verilmişti. Üniversiteler eliyle yürütülen eğitimlerde, bu eğitimler
neticesinde yapılan sınavlarda başarılı olan serbest muhasebeci mali müşavirler
ve yeminli mali müşavirler denetçilik hakkı kazanmıştı. O tarih
itibarıyla on beş yılını doldurmamış, şartları taşımayan ancak bugün itibarıyla
şartları taşıyan birçok meslek mensubundan bu hakkın yenilenmesi için
tarafımıza talepler iletilmektedir. Böyle bir uygulama, meslek
mensupları açısından alınamayan bir hakkın yeniden kazanımının yanında, kamuya
da mali yönden destek sağlayabilecektir. 
Sayın Başkan, değerli milletvekilleri;
Sermaye Piyasası Kurulu ve Bankacılık Düzenleme ve Denetleme Kurumu, ülkemizde
düzenleyici ve denetleyici nitelikte faaliyet gösteren sağlıklı bir ekonomik
yapı ve işleyiş için önemli kurumlardır. Ülkemizde 80’li yıllarda yaşanan
banker krizi, yine 90’lı yılların sonunda bankacılık sektöründe yaşanan ciddi
krizlerin etkisi tüm ekonomimizi etkilemiştir. 
57’nci Hükûmet döneminde kurulan
Bankacılık Düzenleme ve Denetleme Kurumu, bankacılık sektöründe önemli
düzenlemeler getirerek ekonominin istikrara kavuşmasında etki sağlamıştır. 
Sermaye Piyasası Kurulu ve Bankacılık
Düzenleme ve Denetleme Kurumu işleyiş olarak birbirleriyle bağlantılıdır.
Güvenilir, şeffaf, istikrarlı bir ekonomik ortamın işleyişinin sağlanması,
yatırımcıların hak ve menfaatlerinin korunması Sermaye Piyasası Kurulunun görev
ve yetkileri alanındadır. 
Türkiye’de
finansal sistem ağırlıklı olarak banka temellidir. Fon piyasalarındaki aracılık
işlemleri ağırlıklı olarak bankalar tarafından gerçekleşmektedir, bu iki kurum
birbirinden bağımsız düşünülemez. Ülkemize yabancı sermayenin getirilmesi,
tasarrufların ve yatırımların artırılması, istikrarın sağlanması öncelikli
olarak bankacılık sisteminin sağlam temeller üzerine oturtulup faaliyet
etmesine bağlıdır. 
Değerli
milletvekilleri, finansal piyasalar gerek reel ekonomik gelişmelerdeki
değişikliklerden gerekse siyasal değişiklik ve gelişmelerden en çabuk etkilenen
ve en hızlı tepki veren piyasalardır. Ülkemiz, Türkiye ekonomisi küresel güçler
tarafından- en son 15 Temmuz sonrası- kur ve faiz üzerinden manipüle edilmiş,
siyasette ve askerî alanda yapamadıklarını ekonomide yapmaya çalışmışlar ama
Türk milletine diz çöktürememişlerdir. Silahla başaramadıklarını dolar kuruyla
oynayarak başaracaklarını sananların hayalleri boşa çıkmıştır. 
Sayın
Başkan, değerli milletvekilleri; 15 Temmuz sonrası birçok kurumda personel
ihraçları yaşanmıştı. Sermaye Piyasası Kurulu ve Bankacılık Düzenleme ve
Denetleme Kurumu da bu kurumlardan bazılarıdır. Bu çerçevede, Sermaye Piyasası
Kurumunun 2018 yılı Sayıştay denetim raporunda, kurula tahsis edilen 927
kadronun 506’sının dolu olduğu, 414 kadronun ise boş olduğu belirtilmiştir.
Yine, Bankacılık Düzenleme ve Denetleme Kurumunun 2018 raporunda, 867 olan
kadro sayısının 529’unun dolu olduğu, kalanının boş olduğu belirtilmiştir. Bu
kurumlarda çalışacak olan personelin uzman ve teknik bilgiye sahip olduğunu göz
önüne alırsak kalifiye eleman ihtiyacının tamamlanması için gerekli çalışmalar
yapılmalı ve bu kadrolara uygun personel alımları yapılarak kurum içi
eğitimleri tamamlanmalıdır. 
Ülkemizde
ekonomi, sosyal, demografi, kültür, çevre, bilim ve teknoloji alanları ile
ihtiyaç duyulan diğer alanlardaki istatistikleri derleme, değerlendirme, analiz
etme, yayımlama, resmî istatistik sonuçlarının bilimsel ve teknik
açıklamalarını yapma faaliyetleri Türkiye İstatistik Kurumuna verilmiştir. Bu
kapsamda, Türkiye İstatistik Kurumu toplumun tüm kesimlerinin ihtiyaç ve
beklentilerine cevap verebilecek çeşitlilikte; güncel, güvenilir, tarafsız ve
uluslararası standartlarda üretmiş olduğu bilgileri kullanıcılarına sunmakla
yükümlüdür. 5429 sayılı Türkiye İstatistik Kanunu’nun 17’nci maddesinde
“Programın uygulanmasında, Kurum çalışanları ile diğer uygulayıcı birimlere,
veri kaynakları, istatistikî yöntem ve süreçlerinin seçimi, dağıtımın içerik,
şekil ve zamanı ve istatistikî gizliliğin uygulanması başta olmak üzere, hiçbir
konuda talimat verilemez.” hükmü yer almaktadır. Özerkliği olan Türkiye
İstatistik Kurumunun 18 Nisan 2019 tarihinden itibaren başkanlık görevinin
vekâleten yürütülmesi kuruma yakışmamakta olup yönetim kurulunda gerekli
atamaların bir an evvel yapılması gerekmektedir. 
Sayın milletvekilleri, Türkiye İstatistik
Kurumunun hazırlamış olduğu verilerin güvenilir olması amacıyla, toplanan
verilerin sağlam kaynaklardan, gerçeği yansıtan şekilde toplanması önem arz
etmektedir. İstatistikte örneklemenin seçilmesinin önemi örneklemenin hedef
kitleyi ne kadar iyi yansıttığı, sonuçların güvenilir olarak değerlendirilmesi
açısından önemlidir. 
Değerli milletvekilleri, önümüzde bulunan
yoğun çalışma gündemiyle 2020 yılının bütçesini hazırlayacağız. Sizlere yeni
kuruluş mücadelesinden çıkmış, her karış toprağı düşman çizmesiyle çiğnenmiş
milletimizin 17 Şubat 1923 tarihinde yapılan misakıiktisadi yani Birinci İzmir
İktisat Kongresi’ni hatırlatmak istiyorum. Savaştan çıkmış, üretim yapacak
doğru düzgün fabrikası olmayan, yoksulluk içindeki bir ülkenin, on yıl içinde
ülkeyi demir ağlarla örecek bir duruma gelmesi millî temelleri esas alan bir
ekonomik program sayesinde olmuştur. Başbuğumuz Alparslan Türkeş’in dediği gibi
kalkınmanın maddi temelinin müspet ilim zihniyetine ve teknik gelişmeye
dayandığı, üretim ve tüketimin ahenk içinde olduğu, gelişmiş ülkelerin pazarı
olmaktan çıkıp üretim temeline dayanan, teknoloji ve fende ileri olan ve
tamamen millî değerlerimizi esas alan bir yönetimle “2023 Lider Ülke Türkiye”
hedeflerine ulaşacağımızı temenni ediyorum. Bu noktada, Türk milleti için
düşünülecek en son şey karamsarlıktır ve umutsuzluktur. Türk milleti, tarihi
boyunca önüne çıkan siyasi, askerî, ekonomik her türlü sıkıntıyı aşmayı
başarmıştır. 15 Temmuz darbe girişimiyle Türk milletini yıkamayanların ekonomi
üzerinden Türk milletini yıkmaya çalışmaları boşunadır. Bilinmelidir ki büyük
Türk milleti aç kalır, susuz kalır, evlatsız kalır, anasız kalır ama vatansız
kalmaz. Ülkesinin bekasına kasteden hainlere karşı en yakın tarihte, Kurtuluş
Savaşı’nda olduğu gibi hem canıyla hem de malıyla mücadelesini yapar. Liderimiz
Sayın Devlet Bahçeli’nin dediği gibi “Ekonominin normale dönmesi, denge ve
istikrara kavuşması, siyasi temkin ve tedbirler, millî dayanışma ve uyanışla
muhakkak sağlanacaktır. Ülke elden gittikten sonra neyin siyasetini, neyin
ekonomisini konuşacağız?” 
Sayın
Başkan, değerli milletvekilleri; 7-17 Aralık tarihleri arasında Hazreti
Mevlâna’nın 746’ncı vuslat yıl dönümü kapsamında, maneviyatın başkenti güzel
Konya’mızda kutlamalar yapılmaktadır. Şebiarus “düğün gecesi” anlamına
gelmektedir. Mevlâna, öldüğü günü Hakk’a vuslat, Yaradan’a kavuşma olarak saymıştır
ve bugünü düğün gecesi olarak nitelendirmiştir. “Herkes ayrılıktan bahsetti,
bense vuslattan.” der. Ölüm Mevlâna için, kişinin aslına dönüşü, kaynağının
ilahî bir cevher olması nedeniyle Allah’a dönüşüdür. Konuşmamı gönül
dergâhımızın piri Hazreti Mevlâna’nın sözleriyle bitirmek istiyorum. 
“Gönlü
saf sufiyim ben
Benim
tekkem âlem
Medresem
dünya benim”
“Her
gün bir yerden göçmek ne iyi
Her
gün bir yere konmak ne güzel
Bulanmadan,
donmadan akmak, ne hoş
Dünle
beraber gitti cancağızım,
Ne
kadar söz varsa düne ait
Şimdi
yeni şeyler söylemek lazım.”
Gazi
Meclisimizi, büyük Türk milletini, kurulacak birleşik Turan devletlerini
şimdiden selamlıyorum. (MHP ve AK PARTİ sıralarından alkışlar)
BAŞKAN
– Bursa Milletvekili Sayın Mustafa Hidayet Vahapoğlu.
Buyurun
Sayın Vahapoğlu. (MHP sıralarından alkışlar)
MHP
GRUBU ADINA MUSTAFA HİDAYET VAHAPOĞLU (Bursa) – Sayın Başkan, değerli
milletvekilleri; Milliyetçi Hareket Partisi Grubu adına 2020 mali yılı Millî
Savunma Bakanlığı bütçesi üzerine söz almış bulunuyorum. Bu vesileyle başta
cumhuriyetimizin banisi Mustafa Kemal Atatürk ve silah arkadaşları olmak üzere
şehitlerimizi, ebediyete irtihal eden gazilerimizi rahmet, minnet ve şükranla
anıyor, hâlen Suriye’de ve terörle mücadelede görevli kahraman askerimizi ve
polisimizi, güvenlik korucularımızı, hayatta olan tüm gazilerimizi, vazife
malullerini ve Gazi Meclisimizi saygıyla selamlıyorum.
Sayın
Başkan, değerli milletvekilleri; iki kutuplu dünya düzeninin yıkılmasından
sonra ayakta kalan gücün küresel boyutta yürüttüğü hâkimiyet çabaları
belirsizlikleri artırmış ve bu ortamdan yararlanmak isteyen güçlerin sebep
olduğu kaos ortamı Türkiye'nin de doğrudan etkilenmesine sebep olmuştur. Orta
Asya’da, Balkanlarda, Kafkaslarda, Ön Asya ve Kuzey Afrika ile Güney Amerika
ülkelerinde planlı olarak ortaya çıkarılan güç boşluğu kaosu tetiklemiş,
Balkanlar hariç, ismini belirttiğim diğer bölgelerdeki ülkelerin bekasını
doğrudan tehdit eder duruma gelmiştir. Güç boşluğunun sebep olduğu kaos,
küresel belirsizlikleri artırmanın yanında bu bölgelerde jeopolitik boşlukların
oluşmasına sebebiyet vermiştir. Bu boşluklardan beslenen terör eylemleriyle
birlikte asimetrik tehditler, vekâlet savaşları, uluslararası hukuku ve savaş
hukukunu yok sayan güçlülerin kendi hukukunu dayatma anlayışı dünya gündemine
egemen hâle gelmiştir. 
Uluslararası
kuruluşların önemli bir kısmı, küresel kutup mahiyetindeki devletlerin hak ve
menfaatlerini, hukukunu koruyan, onların adaletsizliğini meşrulaştıran kurum ve
kuruluşlar hâline gelmiştir. Bu tespite dayanarak Birleşmiş Milletler Güvenlik
Konseyindeki 5 ülkenin hak ve menfaatleri ile hukuksuzluklarına hukuki kılıf
uyduran kılıf hâline geldiğini, Birleşmiş Milletler Ana Sözleşmesi’nin hemen
hiçbir kuralına uyulmadığını, NATO’nun ise Amerika Birleşik Devletleri’nin
küresel gücüne katkı sağlayan, onun millî menfaat ve yayılmacı hedeflerine
hizmet eden, üyesi olan ülkelerin tek tedarikçisi olarak savaş sanayisini
besleyen, yine NATO Sözleşmesi’nin getirdiği ortak yükümlülüklerin işlerine
geldiği gibi yorumlandığı bir nitelik kazandığını söylemek yanlış olmayacaktır.
Amerika Birleşik Devletleri’nin PKK, YPG desteği, Doğu Akdeniz’de yaşanan
gerilim ve Türkiye Cumhuriyeti’nin bu bölgedeki hak ve menfaatlerinin
gasbedilmesine yönelik tecavüzler, Amerikancı 15 Temmuz darbe girişimi, darbeci
FETÖ elebaşının Türkiye’ye verilmemesinde gösterilen ısrar, ABD’nin ekonomik
yaptırım tehditleri ve uygulamaları, Türk ekonomisine ve bankacılık sistemine
yönelik operasyonu, S400 ve F35 kriziyle 2016’da NATO belgesine işlenen PKK, PYD’nin
2019 yılı belgesine işlenmesinin ileri tarihe bırakılması gibi gelişmeler, NATO
ittifakının ve ABD’yle olan müttefikliğin sorgulanmasına hatta NATO ve ABD
Türkiye için tehdit hâline mi geldi diye endişe duyulmasına sebebiyet verecek
vahamet kazanmıştır. Bu nedenle, Milliyetçi Hareket Partisi olarak Türkiye, her
alanda kendi hak ve menfaatlerini koruyacak güce ulaşmak zorundadır diyor,
özellikle millî savunma ve dış politikada zafiyete sebebiyet verecek kısır
çekişmelerden kaçınılması hususunun altını önemle çiziyorum.
Sayın
Başkan, değerli milletvekilleri; günümüz dünyasında 32 ülkede çatışan gruplar
mevcuttur. Bunlardan 28’i haber niteliğinde görülüp kamuoyunun bilgisine
sunulmaktadır. Güney Amerika ülkelerinde darbeler yapılmakta, ABD’nin güdümüne
alamadığı ülkelerde yönetimler değiştirilmektedir. Kuzey Afrika hâlen
durulmamıştır, ülkelerin sınırlarının ne olacağı belirsizdir. Ön Asya’da Suriye
iç harp yaşamaktadır. Irak 3’e bölünme tehdidiyle karşı karşıyadır. Her gün kan
akmaktadır ve insanlar Saddam dönemini arar hâle gelmiştir. İran hedef ülkedir,
her an büyük can kaybına sebebiyet verebilecek manipülasyonlara maruzdur.
Afganistan’ın durumu ortadadır. Pakistan’ın sosyal ve ekonomik yapısı onlarca
yıl onarılmayacak yaralar almıştır. Çin’in ilhakından sonra Hong Kong huzurlu
bir gün ve gece geçirmemiştir. Doğu Türkistan etnik temizliğe, kültürel
soykırıma maruzdur. Bu çirkin oyunlar yurdumuzda da denenmiştir. PKK’ya aleni
şekilde verilen askerî yardımlar ve sağlanan destekler, Gezi olayları tezgâhı ve
15 Temmuz darbe girişimi de unutulmamalıdır. Yaşananların hiçbirisi tesadüfi
değildir ve silahlı çatışmalar dâhil, çatışmaların hemen tamamı küresel ya da
bölgesel güçlerin menfaatlerini destekleyecek senaryolardır. Yerli iş
birlikçilerce bu senaryolar hayata geçirilmekte ve dış desteklerle uzun yıllar
yürütülmektedir. Küresel planlama yapan güçler yeni savaş anlayışıyla hareket
etmekte, savaşa doğrudan girmenin getireceği yıkıcı sonuçlara, can kaybına ve
ciddi mali yıkımlara maruz kalmadan savaş yürütmektedirler. Bu konuda yerli
unsurlar vekaleten görevlendirilmektedir. Bunun için ülkelerin tüm
hassasiyetleri kaşınmakta, tahrik edilmekte ve olayların planlayıcısı olan
ülkeler çoğu zaman hedef aldığı ülkenin yanında yer alıyor gibi görünmekte
hatta aynı ittifak içinde müttefik olarak karşımıza çıkabilmektedirler. Dile
getirdiğim bu problemlerin hemen tamamına Türkiye Cumhuriyeti ve Türk İslam
coğrafyası uzun yıllardır maruz kalmaktadır. 
Sayın
Başkan, değerli milletvekilleri; günümüz Türkiyesinin güvenlik kaygılarını
genel olarak, terörizm, dış destekli PKK, FETÖ ve onların türevleri gibi
bölücü, yıkıcı faaliyetler, bölgesel çatışmalar, istikrarsızlaşan komşu
ülkelerden kaynaklanan güvenlik sorunları, uzun menzilli füzeler ile nükleer,
biyolojik ve kimyasal gibi kitle imha silahlarına kavuşan yakın ya da uzak
ülkelerin doğrudan ya da dolaylı hedef olma ihtimali, kontrolsüz güç yanında
doymayan iştahıyla dünyaya saldıran ve küresel tüm planların arkasında olan
ABD, İngiltere, AB ülkelerinden oluşan Batı bloğu ile Rusya-Çin grubunun
bölgesel etki alanı oluşturma gayretlerine doğrudan ya da iş birlikçileri
üzerinden dolaylı olarak muhatap kalma ihtimali mevcuttur. Ayrıca, günümüzün
şartları, soğuk savaş öncesi askerî güç odaklı bakış açısının terk edilerek
bütünlükçü ve entegre bir güvenlik anlayışının hayata geçirilmesini zorunlu
kılmaktadır dolayısıyla ülkenin güvenliği sadece sınır güvenliği değildir.
Askerî ve terörist tehditlere ilave olarak, komşu ülkelerden ülkemize yönelik
kontrolsüz kitlesel göçler, iklim değişikliği, ekonomik gelişmişliğin
farklılığından kaynaklanan kitlesel eylemler, enerji güvenliği, doğal kaynaklar
için rekabet, nükleer silahların yayılması hatta bu silahlara komşu ülkelerin
sahipliği ve bundan dolayı kazandığı avantajlar, organize suçlar, organize ya
da sınır aşan suçların arkasında başka devletlerin olması, salgın hastalıklar,
yoksulluk, doğal afetler, siber terörizm, deniz haydutluğu, korsanlık gibi çok
boyutlu ve asimetrik tehditler doğrudan güvenliğimizi dolayısıyla bekamızı
ilgilendiren konulardır. Bu konuların da millî güvenliğimizin bir parçasını
oluşturduğu göz ardı edilmemektedir. 
Jeopolitik
ve jeostratejik konumu gereği dünyanın en istikrarsız bölgesinde yer alan
Türkiye Cumhuriyeti bağımsızlığını, egemenliğini, toprak ve toplum bütünlüğü,
ahdi hukukundan kaynaklanan hak ve menfaatleriyle hayati çıkarlarını korumak ve
muhafaza etmek zorundadır. Bu bağlamda, Türkiye, bölgesel bir güç ve denge
unsuru olarak varlığını devam ettirmeyi, çevresinde bir barış ve güvenlik
kuşağı oluşturmayı, bulunduğumuz bölgeye ve ötesine yönelik strateji ve
güvenlik üreten, sağlayan ülke olmayı, tehdidi sınırlarının dışında yok etmeyi
sağlamalı, küresel planlama yapan ülkelerle Türkiye'nin hak ve menfaatlerini
merkeze alan yakın iş birliği ve olumlu ilişkileri geliştirerek sürdürmelidir,
bölgesel ve küresel barışı destekleyen tüm faaliyetlere destek sağlamalıdır. 
Cumhurbaşkanlığı
hükûmet sisteminin millî güvenliğimizle ilgili hızlı ve isabetli kararların
alınmasını kolaylaştırdığına inanıyoruz. Nitekim, kısa süre önce
gerçekleştirilen ve yurt içinde fazla dikkat çekmese bile uluslararası zeminde
askerî açıdan fevkalade önemli etkisinin olduğuna inandığımız askerî ve
diplomatik mahiyette ciddi mesajlar içeren Fırat Kalkanı, Zeytin Dalı, Barış
Pınarı Harekâtı, hatta Pençe Harekâtları’nın Cumhurbaşkanlığı hükûmet
sisteminin olumlu yansımaları olduğunu görüyoruz.
Doğu
Akdeniz'deki doğal gaz ve petrol kaynaklarını gasbetmek ve Türkiye’yi dışlamak
üzere atılan adımları bilmekteyiz. Bu oyunu Türkiye ile Libya arasında
imzalanan anlaşma bozmuştur. 27 Kasım 2019 tarihinde Türkiye ile Libya arasında
imzalanan Deniz Yetki Alanlarının Sınırlandırılması Anlaşması Doğu Akdeniz’de
yaşanan denizlerin paylaşım mücadelesinde oyun değiştirici kilit rol
oynamıştır. Bu anlaşmayla, Türkiye, Yunanistan’ın vezirine şah çekmiştir. Bu
çalışmayı yapan Deniz Kuvvetleri Komutanlığına ve personeline şükranlarımızı
sunuyor, bundan sonraki aşamaları yürütecek olan Dışişleri Bakanlığımıza
başarılar diliyoruz. 
Her
ne kadar terör örgütlerinin siyasi kanatları ve bazı hayalperest çevreler karşı
çıksa da bu coğrafyada ve –tırnak içinde söylüyorum- bu dostlarımız olduğu
sürece Türk Silahlı Kuvvetlerinin dünyanın en güçlü ve caydırıcı ordularından
biri hâline getirilmesi zorunludur. Türk Silahlı Kuvvetlerinin muharip yapısı,
insan gücü, teknolojisi ve organizasyonu ihtiyaca cevap verecek şekilde esnek
yapıya kavuşturulmalı, modernize edilmeli, bölgesel ve küresel anlamda
caydırıcılık kabiliyeti artırılmalıdır. Askerî savunmada asimetrik, politik ve
ekonomik güvenlik anlayışlarını da dikkate alan ön alıcı bir yaklaşımla millî
hak ve menfaatlerimizi sınırlarımızın ötesinden başlayarak koruyacak stratejik
güvenlik anlayışı benimsenmelidir. Üye olunan uluslararası güvenlik
ortaklıkları ve müttefik ilişkilerinden bağımsız, ülkemizin kendi şart ve
değerlerinde hayat bulan millî bir savunma yapılanması esas alınmalıdır. 
Sayın
Başkan, değerli milletvekilleri; askerlik bir meslek değil, hayat tarzıdır ve
askerliğin şartları bilinmediğinden halkın bir kısmı onları orduevleri ve
askerî dinlenme tesislerinde keyif yapan zümre olarak dedikodusunu yapmaktadır.
Hâlbuki subay, astsubay, uzman çavuş ve erbaşlarımız ile askerî kurum ve
kuruluşlarda görev yapan sivil memurlarımız aileleriyle birlikte barışta fakat
savaş şartlarında görev yapmaktadırlar. Vatana hizmet şuuruyla görev yaptıkları
için, katlandıkları şartları, yaptıkları fedakârlıkları, emsali olan diğer kamu
görevlilerinin sahip olduğu imkânları bilmedikleri için ihmal edilmiş
olduklarının farkında bile değillerdir. Onun için askerimizin özlük hakları,
özellikle de emekli aylıkları iyileştirilmeli, idari, mali ve sosyal hakları,
görev ve sorumluluklarıyla uyumlu hâle getirilmelidir. 
Millî
Savunma Bakanlığı ve Türk Silahlı Kuvvetleri ile Jandarma Genel Komutanlığı ve
Sahil Güvenlik Komutanlıklarında görev yapan sivil memurların sorunlarına çözüm
getirmek üzere Milliyetçi Hareket Partisi Grubu tarafından 23 Mayıs 2019’da
Türkiye Büyük Millet Meclisine sunulan bazı kanunlarda değişiklik yapılmasına
dair kanun teklifimiz bir an önce yasalaşmak üzere Genel Kurula getirilmelidir.
Ayrıca,
657 sayılı Devlet Memurları Kanunu’nda savunma ve güvenlik hizmet sınıfı ihdas
edilerek bu kurumlardaki yardımcı hizmetler sınıfı personelinin sorunları
giderilmelidir.
Türk
Silahlı Kuvvetleri bünyesinden kıdemli binbaşı ve binbaşı rütbesinde emekli
olanların emeklilik haklarının yeniden düzenlenmesi ihtiyacı bulunmaktadır. Kıdemli
binbaşı ve binbaşı rütbesinde iken emekli olanların maaş oranları kıdemli
binbaşıda yüzde 49, binbaşıda ise yüzde 41’dir. Askerî personel arasında rütbe
ve kıdem esasından hareket edildiğinde, bu personel, aslı durumundaki
personelden daha düşük maaş almaktadır; bu çarpıklığın ivedilikle giderilmesi
ihtiyacı bulunmaktadır. Bunun yanında, Türk Silahlı Kuvvetleri İç Hizmet
Kanunu’na göre “üst subay” olarak belirlenen binbaşı ve kıdemli binbaşılar 926
sayılı Türk Silahlı Kuvvetleri Personel Kanunu’nun ek-5 çizelgesinde
gösterilmedikleri için makam tazminatı alamamaktadırlar; bu çarpıklığın da
giderilmesine ihtiyaç bulunmaktadır.
Diğer
bir konu: Türk Silahlı Kuvvetleri bünyesinde, er ve erbaşların dışında, 2003
yılından itibaren sözleşmeli subay ve astsubaylar görev yapmaktadır. Bu
personelin tamamı, sınıflarının gerektirdiği görevleri hakkıyla yerine getirmiş
ve güvenlik soruşturmalarını geçmiştir ancak 7 ve 12’nci hizmet yıllarında tabi
oldukları sınavlarda düşük not aldıkları ve sınav yapılan tarihlerde çoğunlukla
yeterli kadro verilmediği için muvazzaf kadroya geçememişlerdir. Bu durumdaki
personelin muvazzaf kadroya geçirilmesi Türk Silahlı Kuvvetlerinin bütçesine
ayrıca yük getirmeyecek, iş güvencesini hissederek görev yapmalarına imkân
sağlayacaktır. Bu sorunun çözümü için Milliyetçi Hareket Partisi olarak Mart
2019’da vermiş olduğumuz yasa teklifinin bir an önce Genel Kurula getirilmesi
gerekmektedir.
2020
mali yılı Millî Savunma Bakanlığı bütçesinin hayırlı olmasını temenni ediyor,
Gazi Meclisimizi saygıyla selamlıyorum. (MHP ve AK PARTİ sıralarından alkışlar)

BAŞKAN
– Milliyetçi Hareket Partisi Grubuna ait söz talepleri karşılandı.
Halkların
Demokratik Partisi Grubunun yapacakları konuşmalara başlıyoruz.
İlk
söz, Batman Milletvekili Sayın Ayşe Acar Başaran’a aittir.
Buyurun.
(HDP sıralarından alkışlar)
HDP
GRUBU ADINA AYŞE ACAR BAŞARAN (Batman) – Herkese merhaba diyerek başlayayım.
Ben
de Adalet Bakanlığının bütçesi üzerine konuşacağım ama sabahtan beri özellikle
iktidar ve ortağından dinlediğim kadarıyla gerçekten Türkiye'de hiçbir problem
yokmuş, o zaman hiç konuşmayalım, tartışmayalım. Hatta çok müthiş bir süreçte
yaşıyormuş, AKP, harikalar diyarındaymış, hepimiz pembe gözlüklerimizi
takmışız, ekonomik problem yok, adalette problem yok, iç siyasette problem yok,
dış siyasette problem yok ama şimdi arkadaşlar, ben birkaç tane örnek vereyim.
Biz çok zor koşullarda bu kadar sorun tespit edebilirken, biz çok zor
koşullarda ülkenin bu kadar kritik meseleleri üzerinde detaylı örnekler
verebilirken iktidarın bunu bilmiyor olması ya da bildiğini kabul etmiyor
olması ayrıca bir tartışma konusu.
Şimdi,
dediğim gibi, Adalet Bakanlığı bütçesi üzerine konuşacağım arkadaşlar. Şimdi,
Türkiye, anayasal olarak… Bakın, biz bir darbe anayasasına atıf yaptığımız için
şaşkınlık içerisindeyiz. Bu Anayasa’ya biz darbe anayasası deyip düzeltilmesi,
değiştirilmesi gerektiğini söylüyorduk ama öyle bir hâle geldik ki artık,
bırakın Anayasa’yı, bu darbe anayasasına atıf yapar hâle geldik. Bu Anayasa’nın
-bir de değiştirilemez hükmü bu arada bu- 2’nci maddesinde diyor ki: “Türkiye,
demokratik, lâik ve sosyal bir hukuk devletidir.” Bakın, kanun devleti demiyor,
saray devleti demiyor, hukuk devleti diyor. Peki, hukuk devleti ne demek
arkadaşlar? Burada hukukçu arkadaşlarımız var, çok da bilen, bu meseleyi takip
eden arkadaşlarımız var ama ben bir daha hatırlatayım. Biliyorum ki çok manası
yok ama kayıtlara geçsin, üç yıl sonra, beş yıl sonra bunların konuşulduğu
hatırlansın; iktidar tozpembe bir tablo çizerken muhalefetin bütün saldırıların
altında tespitlerinin aslında ne kadar doğru olduğu bilinsin diye ben buradan
tekrar edeyim.
Değerli
arkadaşlar, hukuk devleti demek, Anayasa Mahkemesinin bir kararında dediği
gibi, “İnsan haklarına saygılı ve hakları koruyucu adil bir hukuk düzeni kuran
ve bunu devam ettirmekte kendisini yükümlü sayan, bütün eylem ve işlemleri
yargı denetimine bağlı olan devlettir. Yasama organı hukuka bağlıdır. Yargı
organı hukuka bağlı olmalıdır. Yürütme organı hukuka bağlı olmalıdır.” “Yargı
saraya, yürütmeye bağlı olmalıdır.” demiyor. “Yargı bir partiye bağlı
olmalıdır.” demiyor. Yine “İdare yargısal denetime tabi olmalıdır.” diyor. Ben
açıklayacağım bunların nasıl olmadığını. “Hâkimler bağımsız ve teminatlı
olmalıdır. İdari faaliyetler önceden bilinebilir olmalıdır. Hukuki güvenlik
ilkesi mevcut olmalıdır. İdarenin mali sorumluluğu mevcut olmalıdır.” Bunlar
var mı Türkiye'de? Yok.
Arkadaşlar,
birincisi, şunu söyleyelim: Türkiye'de bağımsız ve tarafsız bir yargı yok.
Koyduk, reformlar yaptık. Bakın, yargının aslında ne kadar kötü durumda
olduğunu biliyorduk. İktidar da biliyor, bunu sözle söylemiyor ama “Reformlar yapıp
daha iyi bir noktaya taşıyacağız.” dediler, bir “tarafsızlık” cümlesi
eklediler, bazı kanunlarda ufak değişiklikler yaptılar ama Türkiye'de bağımsız,
tarafsız yargı yok. Türkiye, tarihinin en siyasallaşmış yargı dönemini yaşıyor,
hatta bunu hâkimler de söylüyor. DGM dönemlerinde, devlet güvenlik
mahkemelerinde görev yapmış, özel yetkili mahkemelerde görev yapmış hâkimler
bile durumun vahametini kendileri açıklıyor. 
Şimdi,
AKP, bu son üç dört yıllık süreçte ne yaptı? Bir cemaat meselesi vardı, bütün yargıya
sızmıştı; bu, herkese kumpas yaptı ama kumpasın bazısını kabul etti, bazısını
kabul etmedi; mesela KCK kumpasını kabul etmedi, “Bu olmaz.” dedi. Çünkü
iktidar şöyle bir şey yapıyor: Cemaatin bakiyesini kullanıyor ama sorumluların,
suçluların suçlarını üstlenmiyor. İşine yaradıklarını da kullanıyor, mirasyedisi,
bakın cemaatin mirasını yiyor ama diğer taraftan “terörist” diyor.
Bir
örnek vereceğim arkadaşlar, geldiğimiz durumun örneğini söyleyeceğim size.
Adana’da birkaç gün önce 2 dosya görüldü -Bakan Bey burada, eğer kendileri de
teyit ettirirse- hatta dosya numaralarını da vereyim: 5. Ağır Ceza Mahkemesi;
2014/191, 2014/195. Aynı heyet, aynı mahkeme, aynı dönemlere ait 2 dosya; 1’i
sabah görüldü, 1’i öğleden sonra görüldü. Arkadaşlar, bu dosyadaki kişi -şimdi
bir isim vereceğim- sabah örgüt üyeliğinden ceza almış, öğleden sonraki dosyada
yine örgüt üyeliğinden ceza almış, Mehmet Ali Yasak.
Değerli
arkadaşlar, bakın, aynı heyet, aynı döneme ait olaylar, aynı mahkeme, aynı kişi
sabah örgüt üyesi olarak ceza alıyor, öğleden sonra bir daha örgüt üyesi olarak
ceza alıyor. Bu dosyayı hazırlayan kişi de cemaatçi olduğu kesinleşmiş bir
savcı hatta cemaatin, FETÖ’nün “Adana imamı” olarak bilinen kişi -adı da İsmail
Aytaç ve bu da teyit ettirilebilir- ve bu kişi tarafından hazırlanan dosya. O
dönemle ilgili polislerin, savcının, hâkimin esamesi okunmuyor ama dosya
duruyor. Niye? İşte, FETÖ’nün bakiyesi budur, bakiyesi kullanılıyor; problem
yok bunda! Bu kişiler 2 defa örgüt üyeliğinden ceza aldı. 
Arkadaşlar, bir örgüte 2 defa nasıl üye
olunur? Tamam, Selahattin Demirtaş’la ilgili de aynı meseleyi yaptınız; bir
dosyadan tutukluydu, diğeri korsandı, dosya yoktu ama bir korsan dosya
ürettiniz, bir daha aynı olaylarla ilgili tutukladınız ama bu, artık bir
Türkiye klasiği hâline geldi. 
Yine, bu dosyalardan bakın, 3 kişi ki 1’i
4 defa üyelikten ceza almış. Bir insan 4 defa nasıl üye olur? 1 defa üye
olursunuz, 1 defa üye olursunuz ve 1 defa ceza alırsınız. 4 defa üye olan var;
dönemin BDP İl Başkanı Mehmet Zeki Karatay 2009’da üyelikten alınmış, 2011’de
alınmış, 2013’de alınmış, en son 2019’da da yine üyelikten ceza almış. Yine
Kenan Karavil Radyo Dünya Genel Yayın Yönetmeni 3 defa örgüt üyeliğinden ceza
almış. Yine Seyithan Akyüz, Demokrasi gazetesi dağıtımcısı 3 defa üyelikten
ceza almış. Arkadaşlar, işte yargının geldiği nokta bu; talimatlı. Talimat
almış, vermek zorunda. Sorgulamıyor. “Bir insan nasıl sabah üyelikten ceza
alır, öğleden sonra üyelikten ceza alır?” demiyor, sorgulamıyor. 
Yine “Yürütme yargıya bağlı, hani hukuka
bağlı olmak zorunda.” dedik ya; şimdi, ben hatırlatacağım, birkaç cümle… 
Şimdi, güvenlik soruşturması kararı
Anayasa Mahkemesi tarafından iptal edildi değil mi? İptal edildi. Peki,
İçişleri Bakanı çıktı, ne dedi: Yürütmenin bir parçası değil mi, hukuka bağlı
değil mi, Anayasa, bu ülkedeki en üst yargı mekanizması değil mi; onu da
bağlamaz mı? Cumhurbaşkanı zaten daha önce “Bizi bağlamaz.” “Ben saygı
duymuyorum.” “Tanımıyorum.” demişti. Şimdi, en son İçişleri Bakanının
açıklaması: “Herkes devletin içine girmek zorunda mı? Bir terör eylemiyle karşı
karşıya kalmış devlet temkinli olmayacak mı? Her şeye Anayasa Mahkemesi gözüyle
bakıyor değilim, kimse kusura bakmasın.” Kimse kusura bakmasın ama bu ülkenin
İçişleri Bakanı Anayasa Mahkemesi gözüyle bakmak zorunda. O gözle bakamıyorsa o
koltuğu terk etmek zorunda çünkü bununla bağlıdır, Anayasa’yla bağlı olan biri
Anayasa Mahkemesinin verdiği karara “Ben bakmak zorunda değilim.” gibi çok
rahat çıkıp açıklama yapabiliyor. Böyle bir denetim mekanizması olabilir mi
arkadaşlar? 
Bir
tane daha söyleyeyim, belediyelerimize kayyum atandı, 28 belediyemize kayyum
atandı. Açık, aleni Anayasa’ya aykırı bir biçimde atandı. Biz bunu defalarca
söyledik ve bu belediyelerimizle ilgili başvuru yaptık.
BEKİR
KUVVET ERİM (Aydın) – Anayasa’nın 127’nci maddesi, boş boşuna atanmadı.
AYŞE
ACAR BAŞARAN (Devamla) – Açıklayacağım beyefendi, açıklayacağım.
BAŞKAN
– Sayın Erim, Kuvvet Bey lütfen…
AYŞE
ACAR BAŞARAN (Devamla) – Anayasa 127… Ben kanunlarla söylüyorum, ben kanunla
konuşuyorum, Anayasa’yla konuşuyorum, siz de bağlısınız, yasama da Anayasa’yla
bağlıdır. Ben Anayasa’yı söyleyeyim. Arkadaşlar, Anayasa darbe anayasasıydı.
Siz geldiğinizde darbe anayasasını değiştirecektiniz, Türkiye’yi daha ileri bir
duruma taşıyacaktınız; sıfır toleransla, hukuk devletiyle, demokrasiyle
yönetecektiniz, Anayasa’yı ihlal ediyorsunuz. Şimdi, ben “kanun devleti”
demiyorum, bakın, kanun devleti olabilirsiniz; çoğunluğunuz var, getirirsiniz,
her konuda kanunu çıkarırsınız, bunun önünde engel yok. “Yapamazsınız.”
demiyoruz, yapabilirsiniz, yaptınız da. Geldiniz, Belediye Kanunu’nun 46’ncı ve
47’nci maddelerinde -OHAL döneminin kalıntılarıyla- değişiklik yaptınız.
Devlete karşı ilan ettiğiniz OHAL’i vatandaşa, HDP’ye, muhaliflere karşı
kullandınız. 46’yı, 47’yi değiştirdiniz, oraya bir madde eklediniz. Anayasa 127
açık bir biçimde der ki: Bir kişi, bir kamu görevlisi görevi nedeniyle işlediği
suçtan… Bugüne kadar bir arkadaşımızın göreviyle ilgili işlediği bir suçla
ilgili tek bir dosyası yok.
BEKİR
KUVVET ERİM (Aydın) – Teröristin ne işi var belediyede? Ne işi var?
AYŞE
ACAR BAŞARAN (Devamla) – Ya, yalan, yok.
BEKİR
KUVVET ERİM (Aydın) – Nasıl yok?
AYŞE
ACAR BAŞARAN (Devamla) – Yok, arkadaşlar yok, ben bütün dosyaları inceledim.
Bunu, iktidarın bilmiyor olmasının olasılığı yok, siz de biliyorsunuz ama yargı
elinizde, medya elinizde, emniyet teşkilatı elinizde, sürekli HDP’yi sindiren
bir siyaset yürütüyorsunuz. 
Birkaç
da istatistik vereceğim, niye bu durumdayız? Şimdi, Anayasa Mahkemesine
bireysel başvuru işte, tam bu durumdan kaynaklı en yüksek dönemini yaşıyor.
Anayasa Mahkemesine başvuru sayısı 2016 yılında 80.756 ve toplamında 233.330
tane Anayasa Mahkemesine başvuru var, büyük çoğunluğu da dediğim gibi,
2016-2017-2018 yılları arasında gerçekleştirilmiş. Partimize dönük beş yıl
içerisinde 16 bine yakın kişi gözaltına alınmış ve 3 binden fazla kişi
tutuklanmış. Bu, açık, aleni bir biçimde yargının...
(Mikrofon
otomatik cihaz tarafından kapatıldı) 
AYŞE
ACAR BAŞARAN (Devamla) – Başkan, bir dakika daha alıp toparlayacağım.
BAŞKAN
– Sözlerinizi tamamlayın lütfen.
Buyurun.
AYŞE
ACAR BAŞARAN (Devamla) – Bu verdiğim istatistiklerden daha çok istatistik
verebilirim ama en fazla istatistik aslında Adalet Bakanlığında ama Adalet
Bakanlığı maalesef bunları paylaşmıyor. Biz kendilerinden de bazı
istatistikler talep edeceğiz, sorularımızda da söyleyeceğiz. Kadın
cinayetleriyle ilgili başvuru sayısının buradan söylenmesi lazım, kişi ifade
özgürlüğü kapsamında cezaevinde olanların sayısının açıklanması lazım. 
Burada
“Biz çok fazla cezaevi açtık.” diye övünülecek bir durum yok. Şu anda,
Amerika’dan sonra, dünyada cezaevi doluluk oranını en fazla olan ülkeysek eğer
bunu tartışma konusu yapmak lazım ve bunların büyük çoğunluğu düşüncesini ifade
ettiği için, Cumhurbaşkanına hakaret ettiği için, bir partiye üye olduğu için,
bir partinin faaliyetini yürüttüğü için ise eğer bunu daha fazla tartışmamız
gerekiyor diyorum.
Hepinizi
saygıyla selamlıyorum. (HDP sıralarından alkışlar) 
BAŞKAN
– Ağrı Milletvekili Sayın Abdullah Koç, buyurun. (HDP sıralarından alkışlar) 
HDP
GRUBU ADINA ABDULLAH KOÇ (Ağrı) – Sayın Başkan, sayın milletvekilleri; sizleri
saygıyla selamlıyorum. 
Değerli
arkadaşlar, şimdi, sokakta söylenen bir söz var, biz “Adalet Bakanlığının
bütçesini görüşeceğiz.” derken -Sayın Bakan kusura bakmasın- “Olmayan şeyin
bütçesi mi olur?” diye bize bu şekilde sataşan insanlarla karşı karşıyayız
maalesef bugünün Türkiyesinde.
Değerli
arkadaşlar, hukuk devleti, kişilerin değil, hukukun hükûmeti anlamına gelen bir
kavram. Mesele, mükemmel hukuk kuralları oluşturmak değildir, herkes için
bağlayıcı olması ve iyi işleyen bir yargı mekanizmasıyla mümkündür hukuk
devleti. Peki, bunun karşısında olan nedir? Değerli arkadaşlar, polis devleti.
Araçsal bir hukuktur polis devleti; idare için, iktidar için herhangi bir
sınırlama söz konusu değildir polis devletinde. 
Değerli
arkadaşlar, Türkiye’de polis devleti hâkimdir ne yazık ki. Hukuk askıya
alınmıştır. Hukuk işlemiyor. Hukuksuz gözaltı ve tutuklamalar söz konusu ve diz
boyundadır. Kürt coğrafyasında mahkeme ve idari makamlar sembolik konuma
itilmiştir. Ağrı’da ve bölgede açıkça insan hakları ihlalleri söz konusudur.
Yaşama hakkı açıkça ihlal edilmektedir. Daha biraz önce Doğubayazıt ilçemize
baskınlar düzenlendi ve ilçemiz yerle bir edildi, ilçe başkanımız
arkadaşlarıyla beraber gözaltına alındı. 
Değerli
arkadaşlar, yine son günlerde yaşadığımız önemli bir olayı sizinle paylaşmak
istiyorum. Ağrı’nın Tutak ilçesine bağlı Soğukpınar köyünde 6 Aralıkta bir
operasyon düzenlendi. Bu operasyonda 3 çocuk babası Murat Kaya katledildi.
“Terörist” yaftası vuruldu buna ve bu şekilde lanse edildi. Köyde bulunan
birçok evin duvarlarında kurşun izleri var ve köy hâlâ baskı altında ve abluka
altında değerli arkadaşlar.
Olayda
ifadesi alınan anne ne diyor biliyor musunuz değerli arkadaşlar, Dilber Kaya?
Sabah saatlerinde askerlerin her yeri tuttuğunu ve oğlu Murat Kaya’yı sabah
kendisinin uyandırdığını belirterek: “Sabah köyün her yerinde askerlerin
olduğunu gördüm. Ben de Murat’ı uyandırdım. Murat’a ‘Dışarı çıkma.’ dedim ama o
bana: ‘Kardeşim Fettah’ın evini tutmuşlar, bir gidip soracağım.’ dedi. ‘Bana
neden bir şey yapsınlar ki?’ diyerek dışarıya çıktı.” Murat ayağında bir
terlikle dışarı çıktı değerli arkadaşlar. “Murat askerlerin yanındaydı ve onların
içerisinde duruyordu. Ben 3 kez Murat’a gelmesi için seslendim. Murat bana:
‘Anne, içeri gir, kurşunlar sana değmesin.’ dedi. Biraz zaman geçti, bir asker
gelip Murat’ın kazak ve çoraplarını benden istedi. Ben çorap ve kazak getirene
kadar asker ortalıktan kayboldu. Benim oğlum terörist değil, 3 çocuk babası.
Ben bunu yarın her yerde söyleyeceğim. Oğluma ‘terörist’ diyerek işledikleri
suçlarını aklamaya çalışıyorlar.” diyor anne. “Bütün köy, memleket, oğlumun
ekmeğinin peşinde olduğunu söylüyor.” diyor. On gün önce Hatay Serinyol’da alçı
ustası olarak çalışıyordu Murat değerli arkadaşlar. Bu, annenin paylaştığı
fotoğraf değerli arkadaşlar; bu, terörist olarak nitelendirilen Murat Kaya’nın
çocuklarıyla beraber vermiş olduğu pozu değerli arkadaşlar. Bir diğer husus,
bakın, on gün önceki puantajı, inşaatta çalıştığına dair puantajı elimizde
değerli arkadaşlar. Peki ne oldu? Köy Azası Abdullah Çetin de Murat Kaya’nın
evinin önünde vurulduğunu çok açık bir şekilde dile getiriyor. Değerli
arkadaşlar, bir asker, annesine Kürtçe olarak diyor ki: “Yazık, Murat
öldürüldü. Sen Murat’ı unut.” “Evli mi?” diye soruyor ve bu şekilde o alandan
ayrılıyor; anne oğlunun bu şekilde katlini, bu şekilde katledildiğini
öğreniyor. “Ben buradan vicdan sahibi olan herkese sesleniyorum: Oğlum sivildi.
CHP, HDP ve Meclisteki tüm milletvekillerine sesleniyorum, bu olayın üzerinde
dursunlar ve bu olayı açıklığa kavuştursunlar.” diyor anne. 
Değerli
arkadaşlar, milletvekilleri olarak, biz 5 milletvekili köye girmek istedik,
köye girişimize izin verilmedi. Köyde kötü şeyler oluyor, köy hâlâ abluka
altında, hâlâ girmemize izin verilmiyor. Peki ne oldu değerli arkadaşlar? Eşi
Zozan Kaya -üç aylık bebeği var- gözaltında, hâlâ avukatla görüştürülmedi; 8
kişi hâlâ avukatla görüştürülmedi. Avukatlar kollarından tutulup dışarı atıldı,
muamele bu şekilde değerli arkadaşlar. 
Sayın
Başkan, toparlayacağım. 
(Mikrofon
otomatik cihaz tarafından kapatıldı)
BAŞKAN
– Toparlayın sözlerinizi. 
Buyurun.

ABDULLAH
KOÇ (Devamla) – Değerli arkadaşlar, bu hukuksuzluklar yaşanırken ne oldu?
Bölgeye, Ağrı’ya minibüslerin açılışlarını yapmak için Berat Albayrak geldi ve
Ağrı Belediye Başkanı Savcı Sayan’la birlikte bu olaylardan hiçbir şekilde
bahsetmeden, bu hukuksuzlukların yaşandığı yeri görmezden gelerek orada açılış
yaptı, bu kadar hukuksuzluğun yaşandığı yeri görmezden geldi. Savcı Sayan’ın
memleketinde, kendi ilçesinde bu hukuksuzluklar yaşanmasına rağmen, bu
katliamların yaşandığı bir ortama kimse dönüp bakmadı değerli arkadaşlar. 
Bakın,
neden “Türkiye'de hukuk yok.” diyoruz, neden adaletten bahsetmiyoruz, apaçık
ortada olan bu örnekle dile getirmek istiyoruz değerli arkadaşlar: Köy hâlâ
baskı altında, köy hâlâ abluka altında. Buradan sizlere sesleniyorum: O köyde
iyi şeyler olmuyor, o köyde işkenceler var. Bunu bu şekilde sizlerle paylaşmak
istedim.
Teşekkür
ediyorum değerli arkadaşlar. (HDP sıralarından alkışlar) 
BAŞKAN
– Mardin Milletvekili Sayın Ebrü Günay konuşacak. 
Buyurun.
(HDP sıralarından alkışlar) 
HDP
GRUBU ADINA EBRÜ GÜNAY (Mardin) – Sayın Başkan, değerli milletvekilleri; Adalet
Bakanlığının bütçesini konuşuyoruz ama biz Adalet Bakanlığının bütçesini
konuşurken partimiz güne gözaltılarla ve tutuklamalarla başladı. Bu sabah
Mardin’de, Mardin İl Eş Başkanımızın arasında olduğu, Mardin Tabip Odası Başkanı
Doktor Derya Etem’in arasında olduğu, eski İl Başkanımızın ve beraberindeki
parti üyelerimizin arasında olduğu; daha önemlisi, kadın mücadelesi yürüten
Şahmaran Kadın Platformu üyesi kadın arkadaşımızın da arasında olduğu bir grup
arkadaşımız bu sabah itibarıyla gözaltındalar ve gerekçeyse Demokratik Toplum
Kongresinin çalışmalarına katılmak. 
Tabii,
şunu söylemeden geçmek istemiyorum: Demokratik Toplum Kongresi, Anayasa
çalışmaları sürecinde görüşüne başvurulan, görüşünün önemsendiği, Meclis
tarafından çağrılan bir sivil toplum örgütü, bir kongreyken bugün nedense
faaliyetleri krimine ediliyor. Çünkü iktidar, AKP Hükûmeti işine göre bir suç
tanımlaması yapıyor; işine gelirse suç yoktur, işine gelmezse suç vardır. O
dönem itibarıyla Demokratik Toplum Kongresi kriminal bir örgüt değildi,
kriminal bir sivil toplum örgütü değildi ama bugün itibarıyla kriminal bir
sivil toplum örgütü. Dolayısıyla yasalar ve şeyler sizin keyfinize göre
değiştirilemez.
Değerli
arkadaşlar, bir ülkede insan haklarının aynası cezaevleridir. Cezaevlerindeki
hak ihlalleri, cezaevlerinde yaşananlar aslında bizim insan hakları karnemizi
gösteriyor ki Türkiye'nin karnesi bu konuda kötü. Benden önceki arkadaşlarım da
ifade ettiler, ben de söylemek istiyorum. OECD verilerine göre tutuklama
sıralamasında Türkiye 2’nci sırada. Eğitimde, sağlıkta, teknolojide, birçok
konuda geri sıralardayken nedense cezaevleriyle ilgili konularda, tutuklama
konusunda ilk sıralardayız. Tebrik ediyoruz Adalet Bakanlığını bu
çalışmalarından kaynaklı. 
Hak ihlallerinin en çok yaşandığı yerler
cezaevleri. Ben burada saymaya kalksam sanırım sabaha kadar dinlemek zorunda
kalacaklar ama özetle şunları ifade etmek istiyorum: Mahpusların özellikle tek
kişilik hücrelerde tutulması ki belediye eş başkanlarımız bu konuda özel bir
uygulamaya tabiler; hepsi cezaevlerinde tek hücrelerde tutuluyor. Süngerli oda
uygulamaları. Cezaevi görevlilerinin uyguladığı darp ve kaba dayak; aslında
işkence olarak tanımlamak gerekiyor. 
Cezaevine gönderilen mektupların
mahpuslara verilmemesi; kalabalık koğuşlarda yatacak yerin olmaması ve
mahpusların yerlerde uyuması; hasta mahpusların tedavi süreçlerinin
yapılmaması, kelepçeli muayene dayatması ve ilaçlarının verilmemesi; ayakta
sayım uygulamaları; Kültür Bakanlığının izniyle çıkmış kitap ve yayınlarının
cezaevlerine verilmemesi; anneleriyle birlikte kalmak durumunda kalan
çocukların ihtiyaçlarının gözetilmemesi -bu, zaten çok ayrı ve özel
değerlendirilmesi gereken bir konu- çıplak arama uygulamaları, mahrem alanlara
kameraların konulması. Bunu daha açık ifade edeyim: Diyarbakır Kadın Cezaevinde
kadınların kullandığı koğuşların içerisinde özellikle banyo kapısını görecek
şekilde kameraların ayarlanmış olması gibi mesela. 
Ve diğer bir konu ise hasta mahpuslar.
Hapishanelerde 457’si ağır olmak üzere 1.334 hasta mahpus bulunuyor. İnsan
Hakları Derneği geçenki açıklamasında 1.154 olarak açıkladı. Adalet
Bakanlığının konuyla ilgili verdiği son bilgiler ise Şubat 2017 tarihli.
Aslında Şubat 2017’den sonra açıklanmış bir veri yok. Bakanlık, o dönem itibarıyla
adli tıp kurumu raporuyla ağır ve sürekli hastalığı belgelenen tutuklu ve
hükümlü sayısının 840 bine ulaştığını açıklamıştı. Dönemin Bakanı, 2009 ve 2016
tarihleri arasında 2.300 kişinin hayatını cezaevinde kaybettiğini ifade
etmişti. 
Değerli arkadaşlar, bir örnek vermek
istiyorum. Abdulkadir Denli duruşma esnasında kalp krizi geçirdi ve hâlâ
cezaevinde. Geçen yıl aralık ayında İbrahim Akbaba duruşma esnasında kalp krizi
geçirip yaşamını yitirmişti. Sanırım tekrardan bir cenazenin çıkmasını bekliyoruz
cezaevinden. 
Cezaevleri
konusunda bir an önce iyileştirmeler yapılmalı ve adımlar atılmalı. Ben hasta
mahpuslarla ilgili bir örneği vererek konuşmamı toparlayacağım. 
Üyesi
bulunduğum Tutuklu ve Hükümlü Haklarını İnceleme Alt Komisyonu olarak 9 Ekim
tarihinde Elâzığ Cezaevine bir ziyarette bulunduk ve 24’üncü Dönem Kars
Milletvekilimiz Mülkiye Birtane’yi odasında ziyaret ettik. Buradaki kimi vekil
arkadaşlar kendisiyle mesai de muhtemelen yapmışlardır. Kanser hastası olduğunu
biliyorlardır. 
(Mikrofon
otomatik cihaz tarafından kapatıldı) 
EBRÜ
GÜNAY (Devamla) – Toparlıyorum Başkan.
BAŞKAN
– Sayın Günay, tamamlayın sözlerinizi.
EBRÜ
GÜNAY (Devamla) - Mülkiye Hanım’ın bize söylediği şey şu: “Ben en son 2018
Şubatta hastaneye gittim çünkü kapının önünde ringde saatlerce kelepçeli olarak
bekletildim -dört beş saatlik bir zaman diliminden bahsetti- muayenem kelepçeli
olarak yapıldı. Bu nedenle artık tedaviyi kabul etmiyorum.”
Ben
buradan Adalet Bakanına soruyorum: Halkın iradesiyle seçilen ve bu Mecliste vekillik
yapmış bir arkadaşa bu zulüm reva mıdır gerçekten? Ve Mülkiye Birtane hasta
mahpusların yaşadıklarının sadece bir kısmını bize anlattı. Burada sayısız
örnek vermek mümkün. 
Bir
an önce adaletin tesis edilmesi ve herkesin, bütün hasta mahpusların derhâl
serbest bırakılması gerektiğini söylüyorum. (HDP sıralarından alkışlar) 
BAŞKAN
– Muş Milletvekili Sayın Mensur Işık, buyurun. (HDP sıralarından alkışlar) 
HDP
GRUBU ADINA MENSUR IŞIK (Muş) – Teşekkürler Başkan.
Sizi
ve değerli milletvekillerini saygıyla selamlıyorum.
Değerli
arkadaşlar, biraz önce bizim 2 vekilimiz Ağrı’da ve Mardin’deki gözaltılardan
bahsettiler. Şimdi, biz bunlardan burada bahsedince AKP sıralarından çıkacak
ilk laf şu: “Biz terörle mücadele ediyoruz.” Sizler yüz yıldır terörle mücadele
ediyorsunuz. 
YELDA
EROL GÖKCAN (Muğla) – Sonuna kadar gideceğiz. 
MENSUR
IŞIK (Devamla) – Evet, sonuna kadar yapacaksınız. Göreceğiz, nasıl
yapacaksınız, nasıl bir sonuçla karşılaşacağız hep beraber göreceğiz. 
YELDA
EROL GÖKCAN (Muğla) – Hadi bakalım…
MENSUR
IŞIK (Devamla) – Şimdi, değerli
arkadaşlar, aslında AKP’nin terörle mücadele tanımı 1930’lu ve 40’lı yıllarda
farklı kelimelerle tanımlanıyordu. “Aşiret isyanı” derlerdi, “irtica” “eşkıya”
derlerdi ya da “dış güçlerin tahriki” derlerdi, bazen “ekonomik ve modernleşme
sorunu” deyip Kürtlere karşı katliamlar hep o dönemlerden beri yapılageldi.
Örneğin o dönemlerde, 1944 yılında değerli arkadaşlar, Bağdat’ta basılan
“Barbu” isimli bir Kürtçe kitap vardır, o kitabın bu ülkeye, bu topraklara
girişi yasaklanmıştı. Aynı şekilde, 1949 yılında, 1948’de Hoybuncu Kürtler
tarafından Halep’te basılan “Modern Kürt Edebiyatından Parçalar” adlı kitabın
da o süreçte, o dönemde ülkeye girişi yasaklanmıştı. Sorsanız, o dönemki söylem
şuydu: İşte, irticayla, bölücülükle biz mücadele ediyoruz. Bugünkü tanımı nasıl
“Terörle mücadele” ise, Kürtlerle mücadelenin ismi nasıl böyle kamufle
ediliyorsa. 
Aynı
şekilde 1950’lerde değerli arkadaşlar, Ahmedi Hani’nin İstanbul’da basılan,
meşhur “Mem-û Zîn” kitabının basılması ve yayınlanması yasaklanmıştı, aynı
şekilde toplatılma kararı da verilmişti; o dönem için söylüyorum ben. 
Şimdi,
değerli arkadaşlar, buradan söylüyoruz, bu yaklaşımlar Kürtlere, Kürt diline ve
Kürtlere dair her şeye olan, değerlere karşı olan bir savaş mahiyetindedir.
Peki, bunların bugünkü versiyonu nedir sevgili arkadaşlar? Şimdi, yüzlerce
belediye eş başkanlarımız, yöneticilerimiz gözaltına alınıp tutuklanıyor. Size
soruyoruz: Niye yapıyorsunuz, neden yapılıyor bunla? “Terörle mücadele.”
diyorsunuz. 30 Ekim 2014 tarihinden bugüne kadar tam 16 bin yöneticimiz
gözaltına alındı, 4.500-5.000’e yakın yönetici ve partili arkadaşlarımız
tutuklandı. Soruyoruz, gündeme getiriyoruz… “Hayır, biz terörle mücadele
ediyoruz.” Siz Kürt halkıyla mücadele ettiğinizi, Kürtlerin hiçbir şeyini
zihniyetinizde kabul etmediğinizi aslında bu şekilde kapatmaya ya da kamufle
etmeye çalışıyorsunuz. Ama Kürtler artık bunu yutmuyor, yemiyor; dünya da
yutmuyor, dünya da yemiyor. Etrafınıza ve dünyaya baktığınızda bunu
göreceksiniz. Aynı şekilde, Afrin’de, Serekani’de ve Kuzey Suriye’deki Kürt
kentlerinde yaptığınız ya da yaptırdığınız, o, ÖSO, barbar, tecavüzcü çetelerle
yaptırdığınız o yağmalama ve oradaki
hastane ve eğitim kurumlarının üzerindeki Kürtçe tabelalara karşı
düşmanlığınız, onları indirip Arapça ve Türkçe tabelalar yerleştirmeniz; aynı
zamanda, Kürtçeyi müfredattan çıkarmanız, Kürtlere karşı olan yaklaşımınızı
göstermektedir. Bunun adı, düşmanlıktır; çok net söylüyorum.
Yine, sizin göndermiş olduğunuz
kayyumların yapmış olduğu birkaç pratikten bahsetmek istiyorum. Dicle
ilçesinde, Saddam Hüseyin tarafından katledilen Leyla Kasım’ın heykeli ve parkı
vardı; onu ortadan kaldırdınız. Leyla Kasım’a düşmanlık, Kürtlere düşmanlık
aynı zamanda.
Yine, 13 Eylülde, Derik Belediyesi
tarafından asılmış olan üç dilli tabelayı kaldırdınız, düşmanlığınız neyse
artık. Siz buna “terörle mücadele” dersiniz eminim de. Aynı şekilde, Sur
Belediyesine atanan kayyumunuz Ermenice ve Süryanice tabelayı da kaldırtmıştır.
HÜSEYİN YAYMAN (Hatay) – Hepsi yalan be
kardeşim!
MENSUR IŞIK (Devamla) – Aynı şekilde,
Diyarbakır’da Kayapınar Belediyesi tarafından yapılmış olan… Roboski’yi
bilirsiniz değil mi arkadaşlar? Hani sizin Genel Başkanınız demişti ya
“Ankara’nın dehlizlerinde falan kaybolmasına müsaade etmeyeceğiz.” dediği ve
dehlizlerde bizzat kaybettirdiği, o, 33 Kürt’ün katledildiği o katliamı
anımsatan bir anıt vardı; sizin oraya gönderdiğiniz gaspçı kayyumlarınız
tarafından Roboski anıtı kaldırıldı. Sebebi ne, bilmiyorum. Eminim, siz
dersiniz ki: “Biz terörle mücadele ediyoruz.”
Yine, değerli arkadaşlar, Cizre
ilçesindeki kayyumunuz da “Orhan Doğan” adını taşıyan parka ve onun heykeline
düşmanlık yaparak onu da kaldırttı. Adı nedir, bilmiyorum. 
Aynı şekilde, Doğubeyazıt Belediyesi
tarafından yapılmış olan Ahmedi Hani Parkı vardı ve orada Ahmedi Hani’nin
heykeli vardı; sizin kayyumunuz o parkı da o heykeli de oradan kaldırttı. İsmi
nedir, bilmiyorum. Biliyorum, sizler de biliyorsunuz, tekrar etmiyorum sadece.
(Mikrofon otomatik cihaz tarafından
kapatıldı) 
BAŞKAN – Toparlayın lütfen sözlerinizi. 
Buyurun.
MENSUR IŞIK (Devamla) – Teşekkür ederim.
Aynı şekilde, Van Gürpınar Belediyesi
tarafından açılmış olan, Kürtçe eğitim veren bir kreş vardı, Xeyri Şinik
Kreşini sizler kapattınız. İsmi ne? “Terörle mücadele” eminim, öyle
diyeceksiniz.
Değerli arkadaşlar, son olarak, çağrımız
şudur: Savaşın kazananı, barışın da kaybedeni olmaz. Burada ilgili 2 bakan,
Adalet Bakanı ve Savunma Bakanı da var, buradan ben Hükûmete ve Meclise
seslenmek istiyorum: Bu ülkeyi 2 halk kurmuştur. Son günlerde AKP’li
yetkililerden ve vekillerden de buradan bu söylemi duyunca hoşumuza da gidiyor
açıkçası. Bu ülkeyi 2 halk kurmuş, Kürtler ve Türkler.
ERKAN
HABERAL (Ankara) – Hadi canım!
MENSUR
IŞIK (Devamla) – Bu ülkeyi 2 halk kurmuştur, Kürtler ve Türkler; “Hadi canım!”
diye bir şey yok. Meclis tutanaklarında da bu vardır, bunu Cumhurbaşkanı da
ilgili herkes de dile getirmiştir. Bu ülkeyi kuran 2 halk şu Mecliste, Meclisin
ruhuna, 2 halkın ruhuna uygun bir şekilde, burada o ruha uygun bir şekilde bu
ülkeyi kurmuştur. Bu ülkeyi kuran bu Meclisse bu Meclis de bu Kürt sorununu,
yüzyıllık Kürt sorununu çözmek zorundadır. Aksine, bu savaş bütçesi anlamına
gelen bu bütçelerle bu ülke bir yere varamaz. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Sayın Zengin, buyurun.


ÖZLEM
ZENGİN (Tokat) – Sayın Başkan, çok değerli milletvekilleri; Genel Kurulu
saygıyla selamlıyorum. 
Sayın
Işık’ın ifadelerine binaen birkaç şey ifade etmek istiyorum. Tabii, konuşmaya,
1944’ten başlayarak Kürtlere yapılanlarla alakalı bir girizgâhla başladı,
girişle başladı fakat devamında, sanki onlar AK PARTİ iktidarında olmuş gibi,
olan olmayan pek çok şeyi arka arkaya sıralayarak, AK PARTİ iktidarında olmayan
ve daha evvel olanlarla alakalı bir paralellik kurarak bir konuşma yaptı.
Bunlara birkaç noktada itiraz etmek istiyorum.
Ahmedi
Hani’yle alakalı yaptığımız şeyler ortadadır; kitaplarının basılması,
kendisinin mezarıyla alakalı yapılan restorasyon ve bu manada saygıya,
kendisinin rahmetle yâd edilmesine dair yaptıklarımız ortadadır fakat görüyorum
ki kendileri tarafından bu fark edilmiyor.
Şimdi,
tecavüzcülerden bahsetti, doğrusu, ben özellikle buraya takıldım.
“Yaptırdığınız tecavüzler, tecavüzcüler…” Tecavüzü burada normal görecek hiç
kimsenin olmadığı kanaatindeyim. AK PARTİ, hiçbir zaman böyle bir şeyin yanında
olmadı, olamaz; tam tersine, Suriye’deki tecavüzlerin, her tür tecavüzün, mala,
insanlık onuruna ve devamında da bedene dair, özellikle kadınlarla alakalı
bütün tecavüzle ilgili eylemlerin karşısında duran bir partidir. Bunun hassaten
altını çizmek istiyorum. 
Dil
ve terör konusunda da aynı noktada değiliz. Terör tanımımızda farklılık olduğu
için, siz neye “terör” diyorsunuz, neye “terörist” diyorsunuz; bu konuda
hemfikir olamıyoruz. Teröristlerin adını parklara veriyorsunuz, teröristlerin
adını yüceltiyorsunuz, onlara farklı anlamlar atfediyorsunuz. O sebeple bizim
sizinle anlaşamadığımız nokta; neye “terör” diyorsunuz, neye “terörist”
diyoruz? Biz zaten bu konuda asla ve kata anlaşamıyoruz ve anlaşamayacağız.
Bunun altını tekrar çizmek istiyorum. 
Teşekkür ediyorum .
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.


ERKAN
AKÇAY (Manisa) – Şimdi, bu ülke birlikte kurulmuştur. Burada etnisiteleri,
mezhepleri, dilleri, cinsleri sayarak ancak şirket kurulduğunu filan
zannedersiniz. Türkiye’de şirket kurulmamıştır, kurulan bir şey de yoktur;
burada binlerce yıllık bir vatan vardır ve bu vatanda yaşayan bütün insanlar da
Kurtuluş Savaşı’nı hep birlikte gerçekleştirmiştir ve Türkiye Cumhuriyeti
kurulmuştur. Bir rejim değişikliği söz konusu olmuştur daha evvelki Osmanlı
düzeninden. Yoksa “Bu ülke kurulmuştur.” ifadesi fevkalade yanlıştır. Bu ülke
kurulmamıştır, bu ülkede yaşayan vatandaşlar, bu vatanın insanları vardır.
Hepimiz de tek, yakın bir milletizdir ve bu milletin adı da “Türk milleti”dir. 
Teşekkür
ederim.
FATMA
KURTULAN (Mersin) – Sayın Başkan…
BAŞKAN
– Sayın Kurtulan, buyurun.


FATMA
KURTULAN (Mersin) – Teşekkürler Sayın Başkan.
AKP
Grup Başkan Vekili Sayın Zengin hatibimizle ilgili “Olan olmayan her şeyi bize
de yükledi.” dedi, belki de sorun aslında burada. 
Bir
tarihten ele alıp getirmeye çalıştı hatibimiz, bir süreci aktarmaya çalıştı.
Elbette ki anlattıklarının bazılarında AKP dönemi öncesinde yaşanan,
cumhuriyetle yaşıt olan bazı durumlar, olaylar vardı. Ama sonuçta devlet aklı
ve geleneği bir bütündür. “Bizden öncesi ve bizden sonrası” diye bir mantık
olmaz. Şu an hepsinden, yanlışlardan siz sorumlusunuz, siz gidereceksiniz. 
Aynı
zamanda şunu söylemek isterim: Ahmedi Hani’yle ilgili çok şey yapıldığı
söylendi. Hatibimiz onun adının silindiğini, heykelinin yıkıldığını söyledi.
Bu, doğru mudur, değil midir? Oradaki çocukların ana dili Kürtçedir. Kürtçe ana
dilde bir eğitim için çocukların -kreşlerde ilk bildikleri kendi dilleriyle- o
kreşlere gelmesini yasaklamak insanlık suçu değil midir? Tahir Elçi Parkı’nın
adını yasakladınız arkadaşlar, bu bir utanç değil midir? Burada Tahir Elçi’nin
ölüm yıl dönümünde güya kınadınız, “Araştırılması gerekiyor.” dediniz,
önergemizi reddederek bunu söylediniz. “Mehmed Uzun” adını da yasakladınız.
Yani Kürtçe tabelalara, Orhan Doğan gibi bir değerimizin adının oralarda
yaşamasına tahammül edemediniz. Uğur Kaymaz’ın heykelini, parkını ortadan
kaldırdınız. Yani birçok suç işlediniz, günah işlediniz; Kürt halkına karşı
günahkârsınız, suçlusunuz.
(Mikrofon
otomatik cihaz tarafından kapatıldı)
BAŞKAN
– Yani yeni bir sataşmaya… Fatma Hanım…
RECEP
ÖZEL (Isparta) – Böyle bir şey olabilir mi ya?
BAŞKAN
- Buyurun Sayın Kurtulan, devam edin, tamamlayın.
FATMA
KURTULAN (Mersin) – Sayın Başkan, burada HDP’nin dediği her şey AKP için
sataşma nedeni olabilir, birisi daha yine bağırıyor, siz öyle dedikçe AKP bu
söylemlerinizden de cesaret alıyor. Yapacak bir şey yok, bunlar yaşanmış. Bir
hak ihlali vardır, bir zulüm vardır; Kürtler olarak bir zulümle karşı
karşıyayız. Muhatapları da hazır buradayken elbette ki bunlara değinmeden
AKP’nin gönlünü hoş edecek konuşmaları bizden kimse beklemesin Sayın Başkan.
Teşekkür
ediyorum. (HDP sıralarından alkışlar)
BAŞKAN
– Sayın Zengin…



ÖZLEM
ZENGİN (Tokat) – Sayın Başkan, doğrusu, bir konuya dair mağduriyeti anlatmak
başka bir şey, muhataplarınızı bu konuya dair bilfiil fail ilan etmek başka bir
şey. Şimdi, burada şunu söylemem lazım: Yüksekova’da kültür merkezi açıldı, adı
“Ahmedi Hani Kültür Merkezi.” Ağrı’da havaalanı yapıldı, adı “Ahmedi
Hani Havaalanı.” Şimdi, neden bunlarla alakalı bir tek olumlu cümle duymuyoruz
şurada? Ve kalkıyorsunuz yani en ağır hakaretlerle, “katliam” ifadeleriyle
bunları söylüyorsunuz. Bakın, şimdi, Ağrı Vekilimiz burada yani Genel Kurulu da
bu manada daha fazla buna boğmak istemiyorum ama siz orada terörün birebir
içinde olduğu, teröristlerin yaptığı eylemleri normal addediyorsunuz. Biraz
evvel ifadem zaten buydu, siz teröre “terör” demiyorsunuz, teröriste “terörist”
demiyorsunuz, burada anlaşmamız mümkün değil zaten yani. Bizim meselemiz asla
ve kata Kürt kardeşlerimizle değildir, sizin meseleniz bence Kürtler üzerinden
başka bir şey yapmakla uğraşıyorsunuz, bu ülkeyi bölmekle uğraşıyorsunuz, bu
kadar net. 
Teşekkür
ederim. (AK PARTİ sıralarından alkışlar)
BAŞKAN
– Evet, Sayın Kurtulan, buyurun.



FATMA
KURTULAN (Mersin) – AKP, ittifakıyla birlikte her sıkıştığında söyledikleri bir
şey. Sıkışıyorsunuz Özlem Hanım, bunun izahı yok, “Tecavüzcüleri
destekliyorsunuz.” diyoruz, bunun izahı yok. (AK PARTI sıralarından gürültüler)
ÖZLEM
ZENGİN (Tokat) – Bunu kabul etmek mümkün değil.
RECEP
ÖZEL (Isparta) – Böyle bir şey olabilir mi ya!
FATMA
KURTULAN (Mersin) – Nasıl izahı yok? Afrin’de şu an kadınlar satılıyor, Kürt
kadınları tecavüze uğruyor, satılıyor Afrin’de. Hayır, elinizi uzatmayın, şu an
kim yapıyor? Bakın, kim yapıyor, oradaki “Millî ordu” dediğiniz, maaş
aktardığınız tecavüzcüler üzerinden bu yapılıyor.
BAŞKAN
– Sayın milletvekilleri, Sayın Kurtulan, bunlar çok ağır ithamlar.
FATMA
KURTULAN (Mersin) – Evet, ağırdır, çünkü yapılıyor. Evet, ağırlığını biliyorum
Sayın Başkan. Sayın Başkan bunları çok iyi biliyorum, ağırlığını çok iyi
biliyorum.
BAŞKAN
– Bunlar çok ağır suçlamalar ve usul olarak da çok doğru değil.
Buyurun.
FATMA
KURTULAN (Mersin) – Hayır, sizin tarafsızlığınızı korumanız lazım Başkan. 
Ağırdır,
doğrudur, çok ağırdır, yüzünüz kızarır mı bilmiyorum? Tekrar buradan size
sesleniyorum…
(Mikrofon
otomatik cihaz tarafından kapatıldı)
BAŞKAN
– Sayın Kurtulan, buyurun. 
FATMA
KURTULAN (Mersin) – Evet, doğru, ağırdır, ben de katılıyorum size. Şunu iddia
ediyoruz arkadaşlar: Hepiniz, Türkiye’de şu anki bütün partiler yıllardır
“terör, terör” diyorsunuz, sorun bitti mi?
VAHİT
KİLER (Bitlis) – Sorunu yaratan sizsiniz, sizsiniz.
FATMA
KURTULAN (Mersin) – Savunma Bakanı burada, yıllardır burada bir savaş var ya da
çatışma diyelim her neyse, oluk oluk kan akıyor, “Terör” deyin. Ya dediniz de
ne oldu? Bitiyor mu? Yok. Sorun ortada mı? Bitmiyor, Tansu Çiller burada çok
bağırdı. Bitmiyor arkadaşlar, bitmiyor, bitmiyor; bu yöntem, yöntem değil.
VAHİT
KİLER (Bitlis) – Bitecek, bitireceğiz, rahat ol. 
RECEP
ÖZEL (Isparta) – Bitmesini istemiyorsunuz ki!
BAŞKAN
– Sayın Zengin cevap verecek, lütfen!
FATMA
KURTULAN (Mersin) – Çıkın şurada şunu söyleyin, Allah billah aşkına şurada
çıksın birisi desin ki: “Kürtlerin şu, şu hakları var.” desin, bir tanesinden
söz etsin. Şuradan öteye gidemiyorsunuz: “Komşumuz da Kürt’tü, Kürt gelinimiz
vardı, Kürt komşumuz vardı.” 
İSMAİL
TAMER (Kayseri) – Bak sen burada bir Kürt olarak konuşabiliyorsun. Başka ne
hakkı istiyorsun sen?
EBRÜ
GÜNAY (Mardin) – Ya sus da bir dinle ya!
FATMA
KURTULAN (Mersin) – Onun ötesine gidiyor musunuz?
İSMAİL
TAMER (Kayseri) – Ne hakkı istiyorsun sen?
FATMA
KURTULAN (Mersin) – “Kürt milletvekilimiz de var.” diyorsunuz, onun ötesine
gideniniz var mı? Yok. Onun ötesine…
(Mikrofon
otomatik cihaz tarafından kapatıldı) 
BAŞKAN
– Buyurun. 
FATMA
KURTULAN (Mersin) – Bölünmeden bahsediyorsanız en iyi bölücüler buyurun; aha
biri şurada oturuyor, biri burada oturuyor. Bölücü sizsiniz!
RECEP
ÖZEL (Isparta) – Hadi oradan ya! Hadi oradan! Lüzumsuz.
FATMA
KURTULAN (Mersin) – Ayrımcılık yapan sizsiniz! Ülkenin bütünlüğü için
uğraşmıyorsunuz, çalışmıyorsunuz. (HDP sıralarından alkışlar, AK PARTİ
sıralarından gürültüler) 
ZAFER
IŞIK (Bursa) – Hadsiz! Hadsiz!
BAŞKAN
– Sayın Zengin, buyurun. 
EKREM
ÇELEBİ (Ağrı) – Sayın Başkan…
BAŞKAN
– Grup Başkan Vekili var Sayın Çelebi. 
EKREM
ÇELEBİ (Ağrı) – Ya anladım da bizim ilimizle ilgili konuşamayacak mıyız?


ÖZLEM
ZENGİN (Tokat) – Değerli arkadaşlarım, Sayın Başkan… (Gürültüler)
BAŞKAN
– Arkadaşlar, müsaade edin, Sayın Zengin konuşuyor. 
ÖZLEM
ZENGİN (Tokat) – Bakınız, Sayın Kurtulan konuşması bittiği andan itibaren hâlâ
şunu söylüyor: “Suçlusunuz.” Nasıl böyle bir şey söylenebilir? 
EBRÜ
GÜNAY (Mardin) – Evet, suçlusunuz! 
ÖZLEM
ZENGİN (Tokat) – Böyle bir şey olamaz. Böyle bir üslup Genel Kurulda olamaz. 
EBRÜ
GÜNAY (Mardin) – İktidarsınız, suçlusunuz!
ÖZLEM
ZENGİN (Tokat) – Bakın, burası Türkiye Büyük Millet Meclisi, hatırlatırım.
Burada…
EBRÜ
GÜNAY (Mardin) – Biz de size hatırlatırız çünkü her gün bize hakaret…
ÖZLEM
ZENGİN (Tokat) – Ya, bir saniye!
EKREM
ÇELEBİ (Ağrı) – İzin verin ya, bir izin verin. Grup Başkan Vekilimiz konuşuyor
ya!
ÖZLEM
ZENGİN (Tokat) – Hakikaten ben buranın bir meclis olduğunu hatırlatıyorum bir
kez daha. Buraya her birimizin seçilerek geldiğini, burada herkesin
Türkiye’deki oy vermiş insanların özgür iradesini temsil ettiğini
hatırlatıyorum. Kürtlerden başka ağzınıza hiç kimseyi almıyorsunuz. Anayasal
olarak siz sadece Kürtlerin temsilcisi değilsiniz. Bu memlekette yaşayan
herkesin temsilcisisiniz. (AK PARTİ sıralarından alkışlar) Önce bunu kabul
edeceksiniz. 
Bize
kimse “tecavüzcü” diyemez, bu ülkenin Bakanlarına hiç kimse “bölücü” diyemez. O
kadar! Söyleyemez! (AK PARTİ sıralarından alkışlar) 
(Mikrofon
otomatik cihaz tarafından kapatıldı) 
MAHMUT
TOĞRUL (Gaziantep) – Bir tek size mi ait “bölücülük” kavramı?
EROL
KATIRCIOĞLU (İstanbul) – Ama bölüyorsunuz.
BAŞKAN
– Buyurun Sayın Zengin. 
ÖZLEM
ZENGİN (Tokat) – Bu ülkenin Adalet Bakanına, Millî Savunma Bakanına siz
“bölücü, terörist” diyemezsiniz.
EBRÜ
GÜNAY (Mardin) – Atanmış memur seçilmişe söylüyor ama! Biz de söylüyoruz.
ÖZLEM
ZENGİN (Tokat) – O yüzden önce herkes kendi yaptığından mesuldür. Suçlama
yaparken haddi içerisinde, çerçevesi içerisinde, kanıtları içerisinde yapılır!
Burası sizin hapishanelerinizdeki propaganda yeri değil kardeşim, değil! (AK
PARTİ sıralarından alkışlar, HDP sıralarından gürültüler) Buna müsaade etmeyin
Sayın Başkan. 
Teşekkür
ederim.
BAŞKAN
– Birleşime on beş dakika ara veriyorum. 
 Kapanma
Saati:18.17
DÖRDÜNCÜ OTURUM
Açılma Saati: 18.39
BAŞKAN: Başkan Vekili Süreyya Sadi BİLGİÇ (Isparta)
KÂTİP ÜYELER: Bayram ÖZÇELİK (Burdur), Emine Sare AYDIN YILMAZ
(İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 30’uncu Birleşiminin
Dördüncü Oturumunu açıyorum. 
2020
Yılı Merkezî Yönetim Bütçe Kanun Teklifi ile 2018 Yılı Merkezî Yönetim Kesin
Hesap Kanun Teklifi’nin görüşmelerine kaldığımız yerden devam edeceğiz. 
KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) ADALET BAKANLIĞI (Devam)
1) Adalet Bakanlığı 2020 Yılı Merkezî Yönetim Bütçesi
2) Adalet Bakanlığı 2018 Yılı Merkezî Yönetim Kesin Hesabı
B) YARGITAY (Devam)
1) Yargıtay 2020 Yılı Merkezî Yönetim Bütçesi
2) Yargıtay 2018 Yılı Merkezî Yönetim Kesin Hesabı
C) DANIŞTAY (Devam)
1) Danıştay 2020 Yılı Merkezî Yönetim Bütçesi
2) Danıştay 2018 Yılı Merkezî Yönetim Kesin Hesabı
Ç) CEZA İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza İnfaz Kurumları ile Tutukevleri İşyurtları Kurumu
2020 Yılı Merkezî Yönetim Bütçesi
2) Ceza İnfaz Kurumları ile Tutukevleri İşyurtları Kurumu 2018
Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2020 Yılı Merkezî Yönetim Bütçesi
2) Türkiye Adalet Akademisi 2018 Yılı Merkezî Yönetim Kesin
Hesabı
E) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2020 Yılı Merkezî Yönetim
Bütçesi
2) Hâkimler ve Savcılar Kurulu 2018 Yılı Merkezî Yönetim
Kesin Hesabı
F) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2020 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2018 Yılı Merkezî Yönetim Kesin Hesabı
G) KİŞİSEL VERİLERİ KORUMA
KURUMU (Devam) 
1) Kişisel Verileri Koruma
Kurumu 2020 Yılı Merkezî Yönetim Bütçesi
2) Kişisel Verileri Koruma
Kurumu 2018 Yılı Merkezî Yönetim Kesin Hesabı
Ğ) HAZİNE VE MALİYE
BAKANLIĞI (Devam)
1) Hazine ve Maliye Bakanlığı
2020 Yılı Merkezî Yönetim Bütçesi
2) Hazine ve Maliye Bakanlığı
2018 Yılı Merkezî Yönetim Kesin Hesabı
H) GELİR İDARESİ BAŞKANLIĞI
(Devam)
1) Gelir İdaresi Başkanlığı
2020 Yılı Merkezî Yönetim Bütçesi
2) Gelir İdaresi Başkanlığı
2018 Yılı Merkezî Yönetim Kesin Hesabı
I) KAMU İHALE KURUMU (Devam)
1) Kamu İhale Kurumu 2020 Yılı
Merkezî Yönetim Bütçesi
2) Kamu İhale Kurumu 2018 Yılı
Merkezî Yönetim Kesin Hesabı
İ) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2020 Yılı Merkezî Yönetim Bütçesi
2) Özelleştirme İdaresi
Başkanlığı 2018 Yılı Merkezî Yönetim Kesin Hesabı
J) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2020 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu
2018 Yılı Merkezî Yönetim Kesin Hesabı
K) TÜRKİYE İSTATİSTİK KURUMU (Devam)
1) Türkiye İstatistik Kurumu 2020 Yılı Merkezî Yönetim
Bütçesi
2) Türkiye İstatistik Kurumu 2018 Yılı Merkezî Yönetim Kesin
Hesabı
L) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2020 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2018 Yılı Merkezî Yönetim Kesin Hesabı
M) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Kesin Hesabı
N) SERMAYE PİYASASI KURULU
(Devam)
1) Sermaye Piyasası Kurulu
2020 Yılı Merkezî Yönetim Bütçesi
2) Sermaye Piyasası Kurulu
2018 Yılı Merkezî Yönetim Kesin Hesabı
O) MİLLÎ SAVUNMA BAKANLIĞI (Devam)
1) Millî Savunma Bakanlığı 2020 Yılı Merkezî Yönetim Bütçesi
2) Millî Savunma Bakanlığı 2018 Yılı Merkezî Yönetim Kesin
Hesabı
BAŞKAN
– Komisyon yerinde. 
Halkların
Demokratik Partisi Grubu adına yapılan konuşmalarda kalınmıştı. 
Söz
sırası Kocaeli Milletvekili Sayın Ömer Faruk Gergerlioğlu’na ait. 
Buyurun
Sayın Gergerlioğlu. (HDP sıralarından alkışlar)
Süreniz
beş dakikadır. 
HDP
GRUBU ADINA ÖMER FARUK GERGERLİOĞLU (Kocaeli) – Sayın Başkan, değerli
milletvekilleri; konuşmama başlıyorum, “Komisyon yerinde.” demiştiniz ama Sayın
Bakanlar yerinde yok çünkü onlara yönelik sözlerim var. 
Değerli
arkadaşlar, Adalet Bakanlığı üzerinde konuşacağım. Adalet Bakanlığı ihlal
rekorları kırıyor, İçişleri Bakanlığı ihlal rekorları kırıyor. Bu 2 Bakanlık
ihlalde birincilik konusunda yarışıyorlar. İçişleri Bakanlığı ifade özgürlüğü,
gösteri özgürlüğü konusundaki her türlü ihlale imza atıyor, işkence ve benzeri
hadiseler konusunda her türlü ihlale imza atıyor. Adalet Bakanlığı
cezaevlerindeki binlerce ihlal konusunda hiçbir şey yapmıyor ve bunları örtbas
ediyor değerli arkadaşlar. 
Bakın, üçüncü olarak da ihlal konusunda
yarışan bir başka Bakanlığı size söyleyeyim: Aile, Çalışma ve Sosyal Hizmetler
Bakanlığı. Neden bu Bakanlık. Çünkü bu Bakanlığın yaptığı suçlara maalesef
Mecliste Cumhur İttifakının oylarıyla kabul edilen bir yasada ortaklık etti.
Eski adıyla Kombassan, yeni adıyla Bera Holdingin ortakları mağdur edildi, 72
bin kişinin açtığı davalar bir yasayla düşürüldü. Yine, bakın, bu kişiler bir
platform kurdular ve bu kabul edilen yasaya yönelik bir büyük mücadele
başlattılar çünkü on binlerce kişinin hakkı hukuku çiğnendi. 
Yine, OHAL döneminde hakkı hukuku
çiğnenen, SGK’den ihlal alan insanlar bu konuda yaptıkları başvurular geri
çevrilmek üzere SGK’ye yasal zırh getirildi. Şimdi Adalet Bakanlığını
görüşüyoruz ama Adalet Bakanlığının adaletle ilişkisi yok çünkü bunu açık
örneklerle sunuyoruz, her zaman da sunuyoruz. Adalet Bakanı, geçen sene de
söyledim, hem bağlı bulunduğu parti hem de Bakanlığı açısından adaletle
ilişkisi olmayan bir Bakanlık maalesef. Aile, Çalışma ve Sosyal Hizmetler
Bakanlığının da yaptığı ihlallere maalesef Cumhur İttifakı ortaklık etti. 
Değerli arkadaşlar, cezaevlerinde durum
çok kötü, Adalet Bakanlığı bunu biliyor ve hiçbir şey de yapmıyor; doluluk,
nakil, iaşe konuları, turnikelerdeki sıkıntılar, mahremiyet konusu, kötü
muamele, kitap hakkının engellenmesi, sohbet, görüş süresinin kısıtlılığı gibi
konularda çok büyük sıkıntılar var. Sıcak-soğuk su kısıtlılığı var ve
bunlar hâlen devam ediyor.
Şimdi, değerli arkadaşlar TİHEK (Türkiye
İnsan Hakları ve Eşitlik Kurumu) Adalet Bakanlığı gibi içinde insan hakları ve
eşitlik olmayan bir kurum. Neden? İnsan hakları örgütleri, bu Kurum kurulurken,
Paris Prensipleri’yle uyumsuzluğu koruyan ve dahası, bütünüyle insan haklarının
korunması amacından uzaklaşan bu Kurum hakkında önemli itirazlarda bulunmuştu.
Buna rağmen bu Kurum kuruldu. Size bir istatistik vereyim. 2019 yılında
binlerce insan hakkı ihlali yapıldı, bu Kurum Türkiye’de kaç tane ihlal bulmuş
biliyor musunuz? 4 tane, 4 tane ihlal bulmuş. Bu Kurum, Türkiye’de binlerce
kişiye işkence yapılıyor, susuyor; gözaltında kötü muamele yapılıyor, susuyor;
cezaevleri konusunda susuyor; anne baba tutuklulukları konusunda susuyor;
hamile kadınların tutukluluğu konusunda susuyor.
Bakın, daha geçen günlerde HDP Kocaeli
teşkilatımızdan 15 kişi tutuklandı. Bu kişiler öyle abuk subuk gerekçelerle
tutuklandı ki kendilerine bir fotoğraf gösterilip, işte, halay çekmişsin… Bu,
suç olarak gösterildi. Parti yöneticileriyle telefonda görüşmüş, örgüt
konuşması gibi gösterilerek anne baba tutuklandılar. Anne baba, Emine ve Mehmet
Karaslan çifti tutuklandığı için 3 çocuğu ortada kaldı. Mekiye Aydın
tutuklandı, 4 çocuğu var, bu abuk subuk suçlamalardan dolayı ortada kaldılar. 
Değerli arkadaşlar, yine, bakın, hamile
tutuklulukları konusunda TİHEK bir şey diyor mu veyahut da anne baba
tutukluluklarında? Daha iki gün önce, İnsan Hakları Günü’nde -dün oldu bu olay-
anne babanın tutukluluğu sonucunda bu 3 çocuk kimsesiz kaldı, ortada kaldı.
Hamile kadınlar tutuklandı daha iki gün önce. OHAL döneminde yüzlerce hamile
kadın tutuklandı. Biz bunları Adalet Bakanlığına sorduğumuz zaman “O, yargının
işidir, biz karışamayız.” diyor ama Ahmet Altan kararında, Selahattin Demirtaş
kararında, Osman Kavala kararında, Alparslan Kuytul kararında pek rahat bir
şekilde müdahale edebiliyordu.
(Mikrofon otomatik cihaz tarafından
kapatıldı)
BAŞKAN – Sayın Gergerlioğlu, tamamlayın
sözlerinizi.
ÖMER FARUK GERGERLİOĞLU (Devamla) –
Değerli arkadaşlar, TİHEK dalga geçilen bir kurum. Hatay Cezaevinde bir ihlal
konusunda ceza verilmiş; mahpus, başvuru yaptığı için cezaevi tarafından
cezalandırılmış yani cezaevi TİHEK isimli kurumla dalga geçmiş arkadaşlar.
TİHEK’in yöneticileri niye bunlara ses çıkarmıyor? İşte “Bize FETÖ’cü, PKK’ci
denir.” diye mi ses çıkarmıyor? 
Değerli
arkadaşlar, insan hakları alanında çalışan bir kişiyim, yıllardır çalışıyorum,
MAZLUMDER’in Genel Başkanlığını yaptım, ayrım gözetmeksizin her kesimden
insanın uğradığı haksızlığa karşı çıkıyorum ve çıkmaya da devam edeceğim. 
Dün,
başörtüsüne karşı yapılan zulümleri karşı en başta yıllarca mücadele eden bir
insandım, şimdi de başörtüsüyle yapılan zulümlere karşı şiddetle mücadele eden
bir insanım, böyle olmam gerekir çünkü yaptıklarınız insanları dinden
soğutuyor. Çok büyük suçlar ve günahlar işliyorsunuz değerli arkadaşlar. Eğer
biz bunları söylemezsek tarih, toplum, hukuk ve din bizleri affetmez. (HDP
sıralarından alkışlar) 
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Biz olduğumuz yerdeyiz Sayın Gergerlioğlu. 
ÖMER
FARUK GERGERLİOĞLU (Kocaeli) – Siz çok değiştiniz. 
BAŞKAN
– Diyarbakır Milletvekili Sayın Garo Paylan, buyurun. (HDP sıralarından alkışlar)



HDP
GRUBU ADINA GARO PAYLAN (Diyarbakır) – Sayın Başkan, değerli milletvekilleri;
hepinizi saygıyla selamlıyorum. 
Değerli
arkadaşlar, biliyorsunuz, biz, bütçelerle sayın bakanlara yetki veriyoruz ve
onlar bizim burada verdiğimiz yetkiyi alıyorlar, bir yıl boyunca harcıyorlar.
Yılda yalnızca iki gün Meclise geliyorlar ve hesap veriyorlar; bir gün Plan ve
Bütçe Komisyonuna geliyorlar, bir gün de Genel Kurula gelip hesap veriyorlar. 
Sayın
Başkan, değerli arkadaşlar; bakın, Sayın Maliye Bakanı iki saati aşkın süredir
burada yoktu, şimdi geldi, herhâlde benim için geldi. 
HAZİNE
VE MALİYE BAKANI BERAT ALBAYRAK – Hayır, yanlış. 
BEKİR
KUVVET ERİM (Aydın) – Senin için geldi. 
GARO
PAYLAN (Devamla) – Bizleri dinlemek durumundalar ve Sayın Başkan, bu konuda
sayın bakanları uyarmanızı rica ediyorum. Yılda bir gün hesap veriyorlar ve
burada, bu Genel Kurulda bizleri dinlemeliler. 
Değerli
arkadaşlar, bakın, bugün, 2 Adalet Bakanının bütçesini görüyoruz. Biri,
hukuktan sorumlu Adalet Bakanı, onunla ilgili durumumuz belli, maalesef Hukukun
Üstünlüğü Endeksi’nde 126 ülke içinde 110’uncu sıradayız arkadaşlar.
ABDULLAH
GÜLER (İstanbul) – Uydurma o ya, uydurma bilgiler onlar. 
GARO
PAYLAN (Devamla) - Yani durumu şu: Maalesef notu sıfır hukuktan sorumlu Adalet
Bakanının. 
Bir
Adalet Bakanı daha var burada, o da ekonomide adaletten dağıtmaktan sorumlu
Maliye Bakanı. Kendisi Komisyonumuza geldi değerli arkadaşlar, bir sunum yaptı,
sunum kitapçığı burada. Haktan, hukuktan, adaletten bahsetmedi. Neden bahsetti,
biliyor musunuz arkadaşlar? Kendi etrafında olan yüzde 1’den bahsetti,
patronlardan bahsetti; o yüzde 1 patronu nasıl iyi hissettireceğinden bahsetti
arkadaşlar. Dedi ki: “Ben onlara teşvik veriyorum, yetmiyor; daha çok teşvik
istiyorlar.” Bu kitapçıkta patronları nasıl mutlu edeceğini bize anlattı, yüzde
1’i. Sayın Bakan, siz istediğiniz kadar teşvik verin, eğer yüzde 99, yüzde 100
mutlu değilse ekonomide çarklar işlemez arkadaşlar. Bakın, Sayın Bakan isterse
bütün bu teşviklerin üzerine bir de patronlara masaj yapsın, masaj servisi
yapsın; yine ekonomide çarklar işlemez arkadaşlar. (AK PARTİ sıralarından
gürültüler) 
RAMAZAN
CAN (Kırıkkale) – Bu kadar da ayıp ya!
ABDULLAH
GÜLER (İstanbul) – Bir sürü nezaketsiz ifade var. 
GARO
PAYLAN (Devamla) - Maliye Bakanının iki görevi arkadaşlar, iki görevi var.
Bakın, biri ekonomiyi büyütmek.
OLCAY
KILAVUZ (Mersin) – Bir de sen yap!
BAŞKAN
– Arkadaşlar, lütfen…
ABDULLAH
GÜLER (İstanbul) – Ayıp ya, bunun bir nezaketi var Başkanım. Üslup sorunu var. 
BAŞKAN
– Arkadaşlar, “masaj” derken yanlış anlamayın, farklı türlü bir şey söyledi
herhâlde. 
GARO
PAYLAN (Devamla) – Değerli arkadaşlar işçileri öldürmeden, doğayı katletmeden
ekonomiyi büyütmekten sorumlu ama bakın, ekonomimiz on yıldır büyümüyor; hem
işçileri katlediyoruz, her yıl 2 bin iş cinayeti var hem de doğamızı
katlediyoruz, Kaz Dağları’nda doğa katliamını gördük. Ancak ekonomiyi böyle
büyüteceğini düşünüyor. Bu konuda başarısız, ekonomimiz büyümüyor. 
Diğer
görevi, o büyüyen pastayı veya büyümeyen pastayı adaletli dağıtması lazım yani
gelir ve servet eşitsizliğini gidermesi lazım. Bununla ilgili de maliye
politikalarını devreye koyması lazım, bütçedeki tercihlerini de yoksullardan
yana, ezilenlerden yana kullanması lazım ama bu konuda da başarısız. Yüzde 1,
servetine servet kattı bu Maliye Bakanının döneminde de maalesef.
Değerli
arkadaşlar, bakın, Sayın Berat Albayrak geldi, Komisyonda sunumunu yaptı, bu
sunumda “kriz” demedi arkadaşlar, ekonomik kriz yok ona göre. 
SÜLEYMAN KARAMAN (Erzincan) – Yok ki,
yok. 
GARO PAYLAN (Devamla) – Zaten,
arkadaşlar, yok, ekonomik kriz yok! Onun için intiharlar var, iflaslar var,
işsizlik var ama Sayın Maliye Bakanına göre, ekonomik kriz yok. Eğer “Kriz
yok.” derseniz ne teşhis koyabilirsiniz ne de tedaviyi ortaya koyabilirsiniz.
Ortada ne teşhis var ne de tedavi var. 
Değerli arkadaşlar, Sayın Başkan; eğer
başıma bir iş gelmeyecekse, fezleke gelmeyeceğini güvence altına alacaksanız
“Ekonomik kriz var.” diyorum, hem de derin bir ekonomik kriz var. (HDP
sıralarından alkışlar) 
BEKİR KUVVET ERİM (Aydın) – Sayın Paylan,
kriz 2002’den önceydi, biliyorsun, hepsini biliyorsun. Çok iyi biliyorsun her
şeyi, her şeyi biliyorsun, 2002’den önceydi kriz.
GARO PAYLAN (Devamla) – Değerli
arkadaşlar, Sayın Maliye Bakanı “Ekonomik kriz var.” diyenleri de “terörist”
olarak yaftalamaya çalıştı. Tek bir teşhis, tedavi koydu, biliyor musunuz.
Bakın, Sayın Maliye Bakanı ne yaptı buna karşı? İntihar eden vatandaşlarımızın
intihar etmeyeceğini düşünerek siyanürü yasakladı arkadaşlar, siyanür satışı
yasaklandı. Tek teşhis ve tedavi bu. Siyanürü yasaklarsak vatandaşlarımız
intihar etmez. 
VAHİT KİLER (Bitlis) – Yoksa siz mi
pazarlıyordunuz onu?
GARO PAYLAN (Devamla) – Bakın, bu
sunumda, arkadaşlar, neler var dedik? Patronlar var, yandaşlar var, teşvikler
var, aflar var, yüzde 1’in bütçesi var ama neler yok? 8 milyon vatandaşımız
işsiz. Sayın Maliye Bakanı bundan bahsetmiyor, “Bu işsizlere iş bulacağız, aş
bulacağız.” demiyor arkadaşlar. Başka ne demiyor? 200 bin öğretmen, yüz
binlerce öğretmen atanmayı bekliyor. “Bunları atayacağız.” demiyor, diyemiyor.
Başka ne yok? Kredi ve Yurtlar Kurumuna borçlu milyonlarca öğrencimiz var.
Bunlardan bahsetmiyor Sayın Maliye Bakanı. Tarlasını ekemeyen, girdi
maliyetlerinin yüksekliğinden dolayı, mazotun, gübrenin, ilacın maliyetinin
yüksekliğinden dolayı tarlasını ekemeyen çiftçilere dönük bir tedbir ortaya
koymuyor. Siftahsız dükkânını kapatan esnaflarla ilgili bir şey söylemiyor.
“3600 ek göstergeyi devreye sokacağız.” demiyor, diyemiyor. Emeklilikte yaşa
takılanlardan bahsedemiyor. “Asgari ücreti vergi dışı bırakacağız, asgari
ücreti açlık sınırının çok üzerine taşıyacağız.” demiyor, diyemiyor arkadaşlar.

Berat Bey, Tayyip Bey ne diyor arkadaşlar
bu taleplere? “Kaynak yok.” diyor, değil mi arkadaşlar? “Kaynak yok, para yok.”
diyor. Oysa kaynak var, sorun tercihlerinizde. Bakın, bu bütçe 3 tane S’nin
bütçesi, 3 tane S: Sarayın, sermayenin ve savaşın bütçesi maalesef.
ABDULLAH
GÜLER (İstanbul) – Hadi be oradan! 
GARO
PAYLAN (Devamla) – Bakın, değerli arkadaşlar, kışlık saray yaptı, yetmedi;
yazlık saray yaptı, yetmedi; uçan saray aldı, o da yetmedi; şimdi bir de yüzen
saray yapmış, yüzen saray. 
ABDULLAH
GÜLER (İstanbul) – Hadi oradan, hikâye onlar! 
GARO
PAYLAN (Devamla) – Milyonlarca vatandaşımız işsizken, intihar ederken, yüzen
sarayı devreye sokuyor Sayın Cumhurbaşkanı. Diğer tercih ne? Yandaşlar yani
sermaye, o da büyük sermaye. Beş tane şirket var bu bütçede: Cengiz, Kolin,
Limak, Rönesans ve Kalyon var ama arkadaşlar, küçük esnaf yok, KOBİ’ler yok;
maalesef, yalnızca yandaş sermaye var.
ABDULLAH
GÜLER (İstanbul) – Koç’u unuttun! Koç ne oldu ya!
GARO
PAYLAN (Devamla) – Bakın, savaşın bütçesi dedik, güvenlikçi politikaların
bütçesi dedik. Neden? 
Değerli
arkadaşlar, bakın, kaynak bütün hepsine var, bütün toplumsal taleplere kaynak var
ama sorun tercihlerimizde. Bakın, yalnızca barışı ortaya koyabilsek kaynağın
olduğunu o zaman göreceğiz. 2014 yılında bütün güvenlikçi kalemlerin -İçişleri
Bakanlığı, Savunma Bakanlığı dâhil- toplamı 40 milyar TL’ydi. Arkadaşlar, 2020
yılı bütçesinde 160 milyar TL, Savunma Sanayii Destekleme Fonu ve örtülü ödenek
dâhil 160 milyar TL. Bu ülkede yalnızca barışı tesis edebilsek 100 milyar TL
kaynak ortaya koyuyoruz. Yandaşlara aktarılan 50 milyar TL’yi de katsanız 150
milyar TL kaynak var. Emeklilikte yaşa takılanların maliyeti ne ya? 26 milyar
lira dedik. Bakın, kaynak var; ben Maliye Bakanı olsam bu kaynağı yaratırım,
emeklilikte yaşa takılanları emekli ederim. Başka ne yaparım? Arkadaşlar, Kredi
Yurtlar Kurumu borçlusu milyonlarca öğrencimizin borcunu silerim, 200 bin
öğretmeni hemen atarım, çiftçiye tarlasını ekecek desteği veririm, kamu
görevlilerine 3600 ek gösterge hakkını sağlarım, asgari ücreti vergi dışı
bırakırım. Hâlâ da param artıyor, başka ne isterseniz de yaparım. 150 milyar
kaynağı, barışçı politikalarla ve yandaşa akan hortumları keserek ortaya
koyuyorum ve bütün bu toplumsal talepleri karşılayabiliyorum.
Maliye
Bakanları niçin var arkadaşlar? Bakın, intiharlar varken, işsizlik varken,
açlık varken, yüzde 1 şatafat içinde yaşarken Maliye Bakanı ne yapar? Yüzde 1’i
vergilendirir değil mi? Çok kazanandan çok, az kazanandan az vergi alır. Ne
yapıyor Maliye Bakanı? Rantçının peşinde koşuyor mu? Hayır. Yurt dışında, vergi
cennetlerinde 300 milyar dolar var, onların peşinden koşuyor mu? Hayır. Yandaş
sermayenin peşinden koşuyor mu? Hayır. Kimin peşinden koşuyor? Emekçinin
peşinden koşuyor. Vergilerin yüzde 95’ini emekçiler ödüyor arkadaşlar,
emekçiler, yoksullar ödüyor. Onların aldığı kaynağı yüzde 1’e aktarıyor bu
Maliye Bakanı. O açıdan vicdansız ve adaletsiz bir Maliye Bakanımız var
maalesef. Oysa yapmamız gereken… 
ABDULLAH
GÜLER (İstanbul) – Ne diyorsun sen? 
GARO PAYLAN
(Devamla) – Ben Maliye Bakanı olsam ne yapardım? Rant vergisi koyardım. Bir
arsa 10 lirayken imar geçirip bin liraya çıkardığın zaman ona rant vergisi
koyardım. 
ABDULLAH
GÜLER (İstanbul) – Üslup…
MÜCAHİT
DURMUŞOĞLU (Osmaniye) – Üslubuna dikkat et, üslubuna.
GARO
PAYLAN (Devamla) – Çevreyi kirletenlere karbon vergisi koyardım. Servetine
servet katanlara servet vergisi koyardım. Yüksek gelir gruplarını yüksek
vergilendirirdim. Ama maalesef, bu vicdansız ve adaletsiz bütçenin vicdansız ve
adaletsiz Maliye Bakanı bu adımları atmıyor.
MÜCAHİT
DURMUŞOĞLU (Osmaniye) – Vicdanmetre mi var elinde?
BAŞKAN
– Siz de vicdansızlık yapıyorsunuz yani Sayın Paylan. 
MÜCAHİT
DURMUŞOĞLU (Osmaniye) – Vicdanmetre mi var elinde?
BAŞKAN
- Arkadaşlar, lütfen…
GARO
PAYLAN (Devamla) – Sayın Başkan “Başkanlık sistemine geçince ekonomimiz
uçacak.” dediniz. Bakın, ekonomimiz çakıldı ve altında 82 milyon kaldı. Ne
öneriyor Maliye Bakanı? Yalnızca palyatif tedbirler.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Paylan.
GARO
PAYLAN (Devamla) – Zenginleri iyi hissettirecek politikaları ortaya koyuyor,
patronlara teşvikler veriyor. 
Bakın,
arkadaşlar, ekonomide çarkları çevirecek nedir, nedir ekonomide çarkları
çevirecek? Güvendir, güven. Bu ülkeye hiç kimse güvenmiyor maalesef. Değerli
arkadaşlar, bakın, niye güvenmiyor, biliyor musunuz? Sayın Tayyip Erdoğan
“Şirket kuracağım. Bu devleti şirket gibi yöneteceğim.” dedi. Bakın, bazı
insanlar şirket kurarlar -şirket batmaya yakın- o şirket batar, şahıs şirketine
geçerler. Dün Sayın cumhurbaşkanı ne dedi? “İngiltere, Almanya, Fransa ve
şahsım dörtlü zirve yaptık.” dedi.
ABDULLAH
GÜLER (İstanbul) – Devlet başkanları için dedi.
GARO
PAYLAN (Devamla) – Ya, arkadaşlar, bakın, burada İngiltere, Almanya, Fransa,
bir de “şahsım” var. Şahıs şirketi kuran bir ülkeye hiç kimse güvenmez
arkadaşlar. (HDP sıralarından alkışlar) 
ZAFER
IŞIK (Bursa) – Hadi oradan! Hadi oradan! Hadsizsin, hadsiz!
GARO
PAYLAN (Devamla) – Bir şahıs şirketine, bir aile şirketine dönmüş durumda ülkemiz ve bu ülkeye maalesef hiç kimse
güvenmiyor. Çare ne? Demokratik reformlar ve ekonomik reformlar.
MÜCAHİT DURMUŞOĞLU (Osmaniye) –
Devletleri liderler yönetir. 
GARO PAYLAN (Devamla) - Barışı biran önce
devreye sokup ekonomik talepleri, toplumsal talepleri karşılamaktan geçiyor.
Hepinize saygılar sunuyorum. (HDP
sıralarından alkışlar)
FATMA KURTULAN (Mersin) – Sayın Başkan...
BAŞKAN – Sayın Kurtulan, buyurun.



FATMA KURTULAN (Mersin) – Sayın Başkan,
tavrınızı tutumunuzu, bugünkü yönetme şeklinizi eleştirdiğimizi, doğru
bulmadığımızı, kabul etmeyeceğimizi, etmek istemediğimizi, böyle sürdürmenin
doğru olmayacağını bir kez daha söylemek isterim. 
BAŞKAN – Teşekkür ederim Sayın Kurtulan. 
FATMA KURTULAN (Mersin) – Sayın Başkan,
bugün siz de her zamanki gibi yönetmiyorsunuz. AKP Grubu bugün daha agresif;
doğru, haklılar çünkü Bakanlar burada. Özellikle bazı bakanlar, hele bir de
İçişleri olsaydı, şenliği görseydiniz!
BAŞKAN – Cumartesi günü inşallah.
FATMA KURTULAN (Mersin) – Özellikle bazı
bakanların burada olmasına dair bir tutumları var, bir göze girme çabaları var;
anlaşılıyor.
RECEP ÖZEL (Isparta) – Cumartesine
hazırlanıyorsunuz herhâlde. 
ZAFER
IŞIK (Bursa) – Bekliyoruz cumartesi. 
FATMA KURTULAN (Mersin) – Ama bizim
arkadaşımıza “Siz de vicdansızsınız.” demeniz doğru olmadı Sayın Başkan. 
BAŞKAN – Doğrudur, doğrudur. 
FATMA KURTULAN (Mersin) – Burayı adaletli
yönetme durumuna bu, denk düşmüyor Sayın Başkan. 
BAŞKAN – “Vicdansız” lafı ağır bir laf
değil zaten. 
FATMA KURTULAN (Mersin) – Siz
diyemezsiniz Başkan, biz birbirimize deriz ama siz bir konuşmacıya bunu
diyemezsiniz
(Mikrofon otomatik cihaz tarafından
kapatıldı) 
BAŞKAN – Peki, tamam. 
Buyurun. 
FATMA KURTULAN (Mersin) – Sayın Başkan,
bunu özellikle rica ediyoruz sizden. Biraz önce yine oldu, sizin böyle bir
uyarınız, bulunduğunuz konum itibarıyla doğru değil. 
BAŞKAN – Peki, teşekkür ederim. 
BÜLENT TURAN (Çanakkale) – Sayın
Başkan...
BAŞKAN – Sayın Turan...





BÜLENT TURAN (Çanakkale) – Sayın Başkan,
ben de özellikle “vicdansız” tarzı ifadeleri kürsüde kullanan HDP Vekiliyle
ilgili, Meclisin mehabeti konusunda herkesin sorumluluğunu hatırlatmak isterim.
Burası Gazi Meclis, herhangi bir Meclis değil; 15 Temmuzun hakkını vermiş,
Kurtuluş Savaşı’nın hakkını vermiş özel bir mekân. Daha dikkatli bir dili, daha
birbirimizi itham etmeyen anlayışla meseleyi eleştiren bir dili öneriyorum
Sayın Başkan.
Ayrıca, ısrarla “saray, saray, saray”
diye ifade ettiği, hepimiz biliyoruz ki bu milletin evi, tabiri caizse, bu
milletin emaneti. 
Değerli arkadaşlar, saray demek, çalışın,
siz de ileride Cumhurbaşkanı olun, bu ülkeyi yönetmek için orayı kullanın
demek. 
Hiçbirisi Sayın Erdoğan’ın özel mülkü değil. Bu
devletin… (CHP ve HDP sıralarından gürültüler)
KAMİL OKYAY SINDIR (İzmir) – Çalışın,
sizin de sarayınız olsun.
FATMA KURTULAN (Mersin) – Çalışacağız,
orayı kapatacağız. 
RECEP ÖZEL (Isparta) – Kim kapatacak?
BÜLENT
TURAN (Çanakkale) – Sayın Başkan…
BAŞKAN
– Evet, siz devam edin Sayın Turan.
Arkadaşlar,
müsaade edin… 
Buyurun.
BÜLENT
TURAN (Çanakkale) – Değerli arkadaşlar, Atatürk -bu ülkenin kurucusu- o zor
şartlarda bile Florya’yı yapmadı mı? Atatürk, aynı şekilde, Çankaya’yı yapmadı
mı? Dolmabahçe’yi kullanmadı mı? 
Değerli
arkadaşlar, bunların hepsi ofistir, hepsi yönetim mekânıdır. Beğenmezseniz
Çankaya’yı kullanırsınız, Beştepe’yi kullanırsınız ama saraydan yola çıkarak
“milletin evi” diye ifade ettiğimiz mekâna… (HDP sıralarından gürültüler)
ALİ
MAHİR BAŞARIR (Mersin) – Bu kadar saray varken buna gerek var mıydı?
BAŞKAN
– Sayın Turan, siz devam edin lütfen.
BÜLENT
TURAN (Çanakkale) – Sayın Başkan, zaman kaybı olmasın diye kürsüye bile
çıkmadığımız hâlde sabredememek, aslında hâlâ, bu arkadaşların “Devletin sahibi
biziz.” anlayışının tezahürü. Bunlar geçti arkadaşlar. Herkes konuşacak,
dinleyeceksiniz. “Hakaret ederim, cevap vermezler; itham ederim, cevap
vermezler.” tarzı çok geride kaldı. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Turan.
BÜLENT
TURAN (Çanakkale) – O yüzden, iki dakika sabredin, konuştuğumuz zaten bu kadar
ama buna bile sabretmeyerek, bunu bile dinlemeyerek hâlâ bağırmanın doğru
olmadığı kanaatindeyim. 
Ayrıca,
Sayın Başkan, bir insan -dün de söylemiştim- uyuyorsa uyandırırsınız,
görmüyorsa anlatırsınız ama görmüyor numarası yaparsa, ama uyuyor numarası
yaparsa bir şey yapamazsınız. 
Sayın
hatip ısrarla dedi ki: “Ekonomik sorun var. Bunu söylersem terörist itham
edilir miyim, der misiniz?” Yahu, metne bakıyoruz, bu bir ispat
mükellefiyetidir. Terörist iddiasının ekonomiyi eleştirenler için
kullanıldığını iddia eden bir adamın bunu ispat görevi vardır. Ben baktım,
Sayın Bakan ısrarla “Dışarıdan ülkemize ekonomik müdahale var. Bunlarla savaşıyoruz,
mücadele ediyoruz.” diyor. Bununla ilgili söylenen ifade nerede, sayın hatibin
alıp da bunu bambaşka hâle getirip güya ekonomiyi eleştirenlere “terörist”
demesi nerede?
(Mikrofon
otomatik cihaz tarafından kapatıldı) 
BAŞKAN
- Tamamlayın Sayın Turan.
BÜLENT
TURAN (Çanakkale) – O yüzden daha sağduyulu, daha soğukkanlılıkla, birbirimizi
anlayan bir dilin herkese faydası olacağı kanaatindeyim Sayın Başkanım. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…


ÖZGÜR
ÖZEL (Manisa) – Sayın Başkan, biz tartışmanın tarafı değilken nedense Bülent
Turan bizi tartışmaya çekmek istedi. 
BAŞKAN
– Sizin arkadaşlarınız müdahale ettiği için. 
BÜLENT
TURAN (Çanakkale) – Sadece “Bağırmasınlar.” dedim Sayın Başkan.
ÖZGÜR
ÖZEL (Manisa) – Onu şöyle anlıyorum: Aslında Bülent Turan’ın da hakkını
hukukunu korumak lazım. Ben bundan iki saat kadar önce Sayın Bülent Turan’a
kullandığı bir ifadeden dolayı “Vicdansızsın.” dedim, grubundan tık çıkmadı;
şimdi Sayın Berat Albayrak’a birileri “Vicdansız Bakan.” deyince grup ayağa
kalktı. Bülent Turan’ın hukukunu korumak da AKP Grubuna karşı bana düştü. (CHP
sıralarından alkışlar) 
ŞAHİN
TİN (Denizli) – Ayıptır, ayıp be! Mahalle çocuğu gibi kavga yapıyorsunuz!
ÖZGÜR
ÖZEL (Manisa) – Başkanım, durun, bitmedi, bitmedi; başka bir mevzu daha var.
Esas
konuşmam gereken konu da şu Sayın Başkan: Diyor ki: “Atatürk Dolmabahçe
Sarayı’nda kalmadı mı? O da saray değil mi?” falan... Bir kez tarihin şu kısmı
çok önemli, hepimize ibret: Atatürk padişahlıkla yönetilen yedi farklı gücün, 7
farklı ülkenin ve emperyalist güçlerin saldırısı altında çökmüş bir
imparatorluğun küllerinden bir Kuvayımilliye ordusu kurarak kurtardı.
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) –Ona sordular: “Padişahlık mı, krallık mı Amerikan tipi başkanlık
mı?” diye; o bir Meclis kurulduğunu, Meclisin verdiği görevi yapacağını söyledi
ve ilk işlerden bir tanesi padişahın saraylarını kendisine, Cumhurbaşkanlığı
makamına değil, Türkiye Büyük Millet Meclisi envanterine kaydettirdi, dedi ki:
“Saraylar milletindir, 1 kişinin değil.” (CHP sıralarından alkışlar) 
Ne
oldu sonra? 16 Nisan 2018’te rejime kasteden, 2017’de rejime kasteden Anayasa
değişikliğinden sonra, 24 Haziranda tek adam rejimi başladığı gün Türkiye Büyük
Millet Meclisinin elindeki sarayları alıp kendisine, Cumhurbaşkanlığına
bağladı. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bitiriyorum Sayın Başkanım.
BAŞKAN
– Buyurun. 
ÖZGÜR
ÖZEL (Manisa) – Dünya kadar personel mağdur oldu, o mağduriyeti bile yeni
çözüyoruz. Saraylar Atatürk’ün tavrının aksine, bir tek adama bağlanmış
durumda. Atatürk “milletin evi” denilen Çankaya Köşkü’nü benimsedi, ondan
sonraki son Cumhurbaşkanına kadar olan tüm cumhurbaşkanları… Ama son
Cumhurbaşkanı, Atatürk’ün vermiş olduğu vasiyete rağmen onun göz bebeği Atatürk
Orman Çiftliği’nin bağrına bir kaçak saray sapladı, orada da oturuyor. Onu
oradan indirmek de, o sarayı millete mal etmek de boynumuzun borcudur. (CHP
sıralarından alkışlar)
BAŞKAN – Sayın Oluç…


HAKKI SARUHAN OLUÇ (İstanbul) – Teşekkür
ederim Sayın Başkan. 
İki örnek vereceğim. Basına yansıdı, ben
kendi kulaklarımla duymadım ama tekzip de edilmediği için doğru varsayıyoruz.
“Hazine ve Maliye Bakanı Albayrak, Ordu Ticaret ve Sanayi Odası tarafından Ordu
Kültür Sanat Merkezinde düzenlenen toplantıda ekonominin kötüye gittiğini
belirten ekonomist ve akademisyenleri hedef alarak ‘Birileri çıkacak,
isimlerinin başında ‘ekonomist’ ‘profesör’ yazan ama bu ülkeye zarar vermeye
çalışan, nereye hizmet etmeye çalıştığı, hangi tabloları çizerek milleti
korkutmaya, Türkiye aleyhinde bir algı oluşturmaya çalışan bu kişilerin terör
eylemlerinde gördüğümüz ekipten farkı yok.’ ifadelerini kullandı.” diye basına
düştü. Şimdi, dolayısıyla bizim vekilimiz biraz evvel konuşurken kinayeli bir
biçimde buna işaret etmiş oldu. Ama bununla bitmiyor; bakın, nasıl bir Türkiye
ortamı yarattığınızı anlatmak için söylüyorum…
(Mikrofon otomatik cihaz tarafından
kapatıldı) 
BAŞKAN – Buyurun Sayın Oluç. 
HAKKI SARUHAN OLUÇ (İstanbul) – Daha dün
Sayın Cumhurbaşkanı, Nobel almış olan bilim insanı Aziz Sancar’ı terörist ilan
etti. (AK PARTİ sıralarından gürültüler)
BÜLENT TURAN (Çanakkale) – Yapmayın ya!
HAKKI SARUHAN OLUÇ (İstanbul) –
“Yapmayın.” değil mi? Onu ilan etmedi -ben zaten “Yapmayın.” deyin diye
bekledim- Orhan Pamuk’u ilan etti, Orhan Pamuk için “Nobel Edebiyat Ödülü’nü
bir teröriste verdiler.” dedi. Ya, Türkiye’de 2 kişi Nobel aldı; biri Aziz
Sancar, biri Orhan Pamuk. Aziz Sancar terörist değilse Orhan Pamuk’a “terörist”
dedi. Şimdi, 2006’da Orhan Pamuk ödül aldığında aynı kişi, Cumhurbaşkanı -o
zaman Cumhurbaşkanı değildi- telefon açıp kutladı. 
BAŞKAN – O, Avusturyalı yazarı kastetti
herhâlde. 
HAKKI SARUHAN OLUÇ (İstanbul) – O ayrı,
Türkiye’de değil o, Peter Handke.
Dolayısıyla,
Türkiye’de öyle bir ortam yaratıldı ki iktidara yönelik kim bir eleştiri
yaparsa…
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) – …hemen “terörist” damgasını yiyebiliyor, hemen bu
yafta atılabiliyor. Bu ortamın değişmesi gerekiyor. Bizim eleştirilerimiz bunun
için. Yani insanların düşünce ve ifade özgürlüğünü kullanabilmeleri,
eleştirilerini yapabilmeleri, iktidara karşı toplumsal ve siyasal muhalefeti
güçlü bir şekilde sürdürebilmeleri hukukun, Anayasa’nın ve yasaların güvencesi
içinde olmalıdır. İkide bir ona buna “terörist” diyerek olmaz bu iş. Buna
işaret etmek istiyoruz. 
Teşekkür
ederim.
BAŞKAN
- Sayın Turan, buyurun.



BÜLENT
TURAN (Çanakkale) – Sayın Başkan, yine usul ekonomisi diyeceğim, zaman kaybı
diyeceğim ama birkaç konuya değinmek durumundayım. 
Bakınız,
saray meselesi sarayın kendisi değil; saray da milletin on yedi yıldan beri
büyük bir özveriyle sahip çıktığı, koruduğu bir lidere olan kıskançlıktan
kaynaklanan bir mesele. Mesele saray değil, mesele Erdoğan, bunu herkes
biliyor. Eğer, Erdoğan da istendiği gibi teslim olan, her denileni yapan bir
adam olsaydı bugün saray konuşulmayacaktı ama Erdoğan’ın tavrı, duruşu, hayatı
bambaşka bir kimlik ortaya koyduğu için sarayı bırakın oturduğu ev de konuşuluyor,
her şey konuşuluyor. (AK PARTİ sıralarından alkışlar) Biz, Sayın Erdoğan’ı
Subayevleri’nden biliriz, Üsküdar Çamlıca’dan biliriz, Kasımpaşa’dan biliriz,
mesele, Erdoğan’ın kendisinin kavgası olduğunu biliriz. Erdoğan’ı durdurmak
için yapılan ithamlardan biri de
saraydır; yoksa ne Sayın Erdoğan’ın saraya ihtiyacı var ne de benzeri iddialara
ihtiyacı var.
(Mikrofon
otomatik cihaz tarafından kapatıldı) 
BAŞKAN
– Buyurun.
BÜLENT
TURAN (Çanakkale) – O sarayın kütüphanesi zaten milletin emrinde, kongre sarayı
milletin emrinde, camisi, şehitliği, parkı bahçesi milletin emrinde. O yüzden,
farklı ithamlarda bulunsalar da halk meselenin gerçeğinin ne olduğunu bildiği
için prim vermiyor. O yüzden, on yedi yıldan beri 15 defa Erdoğan’a “Evet.”
dedi bu insanlar. (AK PARTİ sıralarından alkışlar)
Sayın
Başkanım, değerli arkadaşlar; bir diğer mesele, Orhan Pamuk’a ya da Aziz
Sancar’a terörle ilgili ithamda bulundu iddiası. Yanlış bilginin kimseye
faydası yok. Sistem bambaşka bir yere evrildi. Sistem “Bas internete haberi al.”
dönemine geldi. Sayın Cumhurbaşkanımız bugün kadın kollarının hazırladığı o
sempozyumda ifade etti. Kastının YARSAV Başkanı olan, eski başkanı olan,
FETÖ’den mahkûm olan bir kişi olduğunu ifade etti. Yine konuşmasında, ısrarla,
“Orhan Pamuk, Aziz Sancar’a o ödül verildi.” diye ifade etti. 
(Mikrofon otomatik cihaz tarafından
kapatıldı) 
BAŞKAN – Açalım mikrofonu. 
BÜLENT TURAN (Çanakkale) - Bunu sabote
etmenin, yanlış bilgi vermenin kime ne faydası olabilir? Sayın Başkan, Nobel
Ödülü’nün geldiği yer, Sırbistan’daki katili öven bir adama bu konuyla ilgili
ödül vermeyi meşru gören bir yapı hâline gelmiştir, isyanımız buna. Tabii ki
edebiyatta söz sahibi olan her Türk’ün bu konudaki ödülü bizim de gururumuzdur.
Fakat, Sırbistan’daki -bir daha söylüyorum- Boşnak insanların, Müslümanların
katili olan bir adamı öven, Miloseviç’i öven adama ödül vermenin kınanacak bir
konu olduğuna tüm Meclisin inandığını düşünüyorum Sayın Başkanım.
BAŞKAN – Teşekkür ederim. 
Evet, buyurun Sayın Akçay. 



ERKAN AKÇAY(Manisa) – Teşekkür ederim
Sayın Başkan. 
Tabii, bu konulara bizce belli bir devlet
şuuru, bir tarih bilinci içerisinde bakmamız ve bir devlet anlayışıyla görmemiz
gerektiği kanaatindeyim. Devletin devamlılığı ve sürekliliği söz konusudur. Her
ne kadar, işte, Selçuklu Devleti, Osmanlı Devleti, Türkiye Cumhuriyeti
ifadelerini kullanırken bunları 3 ayrı devlet gibi görmek fevkalade yanlıştır.
Devlet tektir fakat devletin ismi gerek o dönemler, işte hanedanlıklar vesaire
işte padişahlık düzeni içerisinde olması hasebiyle o isimler verilmiştir ve
akabinde de bunlar büyük ölçüde rejim değişikliğidir ve Türkiye Cumhuriyeti
devletidir, şimdiki devletimizin adı. 
(Mikrofon otomatik cihaz tarafından
kapatıldı) 
BAŞKAN – Açalım mikrofonu. 
ERKAN AKÇAY (Manisa) – Ama devlet tektir.
Sadece Türkiye bakımından, Türk tarihi bakımından değil, dünya tarihi
bakımından da aslında büyük ölçüde öyledir. Hatırlatmak isterim ki bugünkü
Fransa Cumhurbaşkanı, hatta bütün Fransız Cumhurbaşkanları 1789’da kanlı bir
ihtilalle devirdikleri kralın ta 1661’de yaptığı sarayları şimdi hâlen resmen
kullanmaktadırlar. Dolayısıyla Osmanlı’dan kalma Dolmabahçe Sarayı’nda zaman
zaman Gazi Mustafa Kemal Atatürk de kalmıştır, çalışmalarını yürütmüştür,
birtakım tarih toplantıları, dil kongrelerini gerçekleştirmiştir ama bir
taraftan da o yılların en mütevazı Florya Köşkü’nü de yaptırmıştır. Çankaya
Köşkü o döneme baktığımızda en mütevazı hususlardır.
(Mikrofon otomatik cihaz tarafından
kapatıldı)
BAŞKAN – Buyurun, devam edin.
ERKAN AKÇAY (Manisa) – Tamamlıyorum Sayın
Başkan.
Şimdiki Cumhurbaşkanımız Sayın Recep
Tayyip Erdoğan da Türkiye Cumhuriyeti devletinin bir başı, başkanı olarak,
Cumhurbaşkanı olarak da elbette bu tarihî -adına saray diyelim, kasır diyelim-
yapıları, gerek yabancı konuklar için gerekse belli dönemlerde çalışma
maksadıyla kullanmaktadır. Bunda da doğrusu hiçbir mahzur görmüyoruz, dünyada
da böyle bir mahzur gören bir ülke de görmüyorum. İşte Fransa örneğini verdim.
Şimdi Rusya’da, gittiğimizde resmî toplantılıların çoğu çarlık döneminden kalma
saraylarda yapılıyor. Ayrıca şahsen şunu da ifade etmek isterim ki şimdiki
Beştepe’deki Külliye hep “saray” olarak ifade ediliyor. Doğrusu, ben en az
yedi-sekiz defa gittim, gördüm.
(Mikrofon otomatik cihaz tarafından
kapatıldı)
BAŞKAN – Buyurun, devam edin.
ERKAN AKÇAY (Manisa) – Vallahi hiç de
saraya benzemiyor. Günümüz şartlarında modern bir yapıdır. Dolayısıyla böyle
abartılı birtakım imalı atıflarda bulunarak “saray” demeye de gerek yok. İşte
“Külliye” deniyor “Cumhurbaşkanlığı” deniyor, “Çankaya Köşkü” deniyor. Bu kadar
saray meraklısı da olmamak lazım. 
Teşekkür ederim. 
BAŞKAN – Sayın Bakanın bir söz talebi
var. 
Sayın Albayrak, buyurun.


HAZİNE VE MALİYE BAKANI BERAT ALBAYRAK –
Sayın Başkan, ben çok kısa… Cevap niteliğinde değil çünkü cevabı dinleyene
verirsiniz ama kayıtlara geçsin diye.
Hani
“Buluyoruz, takip ediyoruz internet sitesinde şu veya bu şekliyle.” ifadelerde
bulunuldu. Eğer cevap dinleme niteliğinde bakarsanız -ki ben o gün
yurtdışındaydım bu tartışmalar olduğunda- iki tane gelişme yaşandı o gün.
“Bakan terörist demiş mi, dememiş mi?”nin tartışmasının yaşandığı gün iki
gelişme oldu: Bir, Ordu’daki o konuşmanın canlı şahidi, bugün bu Meclisin üyesi
Sayın Cemal Enginyurt o konuşmayı canlı dinledi ve o gün buradan o konuşmanın
canlı şahidi olarak açıklamayı yaptı neyi ifade ettiğini. Bu birincisi niyet
noktasında cevap arıyorsanız. 
İkincisi
de şu: Aynı gün Hazine ve Maliye Bakanlığı olarak biz tekzip ve daha da
ötesinde bunu başka yerlere çekmeye yönelik… Çünkü çok tehlikeli bir manipülasyon.
“Terörist… Vatandaşa ‘terörist’ diyor bak, hım…” (HDP sıralarından gürültüler)
Hukuk kapsamında bunun suç unsuru teşkil edecek şekilde yapan varsa gerekli
yasal adımları, Türkiye Cumhuriyeti devleti ceza hukuku kapsamındaki yasalar
çerçevesi içerisinde de gerekli hukuki hakkımız saklı kalmak koşuluyla gerekli
adımları atacağımızı ifade ettim. 
Yani
burada iyi niyetli bir yaklaşım varsa konuşmanın yazılı ve görsel tüm detayları
var. “Ha, bir İnternet sitesinde çıkmış.” Allah, Allah… “Şurada şöyle demiş…”
Onu bilemem ben. Muhataplarının resmî manadaki açıklamalarına bakmak lazım. 
Dolayısıyla
meselenin özü bu kadar basit, açık, net ve sarihtir. Muhatapları, gerekli
Hazine ve Maliye Bakanlığının sitesindeki resmî açıklamaya gerekli resmî
kayıtlara bakarak bu çerçevede cevabı alabilirler.
Teşekkür
ediyorum.
BAŞKAN
– Teşekkür ederim.
Sayın
Özel…


ÖZGÜR
ÖZEL (Manisa) – Sayın Başkan, burada, İç Tüzük 64 size bir şey yapmamayı
söylüyor. Size saldırılmadıkça konuya girmeyeceksiniz, o konudaki eleştiriler,
bugünkü eleştiriler haklı bir boyutta ama bu İç Tüzük ve bu Anayasa size bir de
görev veriyor: Milletvekilinin yani milletin vekilinin hakkını, hukukunu
korurken siz aslında milletin hakkını ve hukukunu koruyacaksınız. 
Eleştiriler olur. Sayın bakanların da elbette cevap
hakları var. Girdi, sözü verdiniz. Sayın Bakan hem de bizim kürsümüzü emaneten
yemin için kullanıp bizden güvenoyu almamış, yarın gensoruyla hesaba çekemediğimiz ve kendisini
düşüremediğimiz yani Meclise karşı sorumluluğu olmayan, seçilmişlerin karşısında
bir atanmış olarak cümleye “Ben bir şey anlatacağım ama kısa tutacağım çünkü
söz dinleyene anlatılır.” gibi bir ifade peşin hükümlü, milleti ve
temsilcilerini aşağılayan bir ifadedir.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel. 
ÖZGÜR
ÖZEL (Manisa) – Bundan üç yıl önce “Anlatırım ama anlayabileceğinizi
sanmıyorum.” diye bir ifadesi de buradan ciddi şekilde kınanmış ve
eleştirilmişti. Sizin, söz verme ve önünüzdeki elektronik aksamla
meşguliyetteki dalgınlığınıza vererek, Sayın Bakanın bu ifadesini düzeltmesini
istemenizi talep ediyoruz.
Teşekkür
ederim. (CHP sıralarından alkışlar) 
BAŞKAN
– Sayın Oluç, buyurun lütfen. 



HAKKI
SARUHAN OLUÇ (İstanbul) – Teşekkür ederim Sayın Başkan, sayın vekiller. 
Sayın
Bakan, en az sizin kadar dinlemeyi biliyorum, en az sizin kadar; daha da
iddialıyım bu konuda üstelik. Onun için, böyle laflarla bizi püskürtemezsiniz.
Bakın, ben size 2 tane örnek vereceğim şimdi. Hiç gülünecek bir şey değil,
durumunuz ağlanacak bir durum aslında, siz gülüyorsunuz; burası böyle bir yer
değil. Bak, 2 tane örnek vereceğim. Bir tanesi, gazeteci Merdan Yanardağ.
Ekonomiyle ilgili eleştiri, sosyal medya paylaşımları yaptığı için kendisi
gitti ifade verdi ve duruşması var. İkincisi, Mustafa Sönmez, ekonomist,
duymuşsunuzdur adını. Evi basıldı, sabahın köründe. Neden? Ekonomiyi eleştiren
sosyal paylaşım yaptığı için. Ve gitti, dava açıldı, duruşması görüldü. 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) – Sonunda beraat etti ama sabahın köründe Mustafa
Sönmez’in evi basıldı, hakkında bir dava açıldı. Bu örnekler var ortada. Siz
onu dememişseniz eğer Ordu’da, ben sizin söylediğinize elbette ki inanıyorum,
“Söylemedim.” diyorsanız ama ortam bu. 2 tane örnek verdim, başka örnekler de
verebilirim ama vakit almayalım şimdi. Dolayısıyla bu ortamın yok olduğunu
söyleyemezsiniz. Buna işaret etmek istiyorum.
Teşekkür
ederim. 
BAŞKAN
– Teşekkür ediyorum. 

ÖZGÜR
ÖZEL (Manisa) – Sayın Başkan, Sayın Bakanın biraz önce Meclise karşı kullandığı
ifadeyi düzeltmesini bekliyoruz, bu konuda da sizin gereğini yapmanızı
bekliyoruz.
BAŞKAN
– Sayın Özel, Sayın Bakan direkt olarak Genel Kurulu hedef alarak bir şey
söylemedi. (CHP sıralarından gürültüler)
ÖZGÜR
ÖZEL (Manisa) – Hayır, söylemediğini söylesin.
KAMİL
OKYAY SINDIR (İzmir) – Bizi hedef aldı.
BAŞKAN
– Müsaade edin. 
MAHMUT
TOĞRUL (Gaziantep) – Kimi hedef aldı, Sayın Başkan?
ÖZGÜR
ÖZEL (Manisa) – Hayır, kimi hedef aldı?
BAŞKAN
– Ben tutanakları istetir bakarım.
ÖZGÜR
ÖZEL (Manisa) – Hayır, kimi hedef aldı?
MAHMUT
TOĞRUL (Gaziantep) – Bu konuda tutanağa gerek yok, kimi hedef aldı, söylesin,
Bakan burada.
KAMİL
OKYAY SINDIR (İzmir) – Kime hitap etti, Sayın Başkan? Kime hitap etti az önce?

KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) ADALET BAKANLIĞI (Devam)
1) Adalet Bakanlığı 2020 Yılı Merkezî Yönetim Bütçesi
2) Adalet Bakanlığı 2018 Yılı Merkezî Yönetim Kesin Hesabı
B) YARGITAY (Devam)
1) Yargıtay 2020 Yılı Merkezî Yönetim Bütçesi
2) Yargıtay 2018 Yılı Merkezî Yönetim Kesin Hesabı
C) DANIŞTAY (Devam)
1) Danıştay 2020 Yılı Merkezî Yönetim Bütçesi
2) Danıştay 2018 Yılı Merkezî Yönetim Kesin Hesabı
Ç) CEZA İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza İnfaz Kurumları ile Tutukevleri İşyurtları Kurumu
2020 Yılı Merkezî Yönetim Bütçesi
2) Ceza İnfaz Kurumları ile Tutukevleri İşyurtları Kurumu
2018 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2020 Yılı Merkezî Yönetim Bütçesi
2) Türkiye Adalet Akademisi 2018 Yılı Merkezî Yönetim Kesin
Hesabı
E) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2020 Yılı Merkezî Yönetim
Bütçesi
2) Hâkimler ve Savcılar Kurulu 2018 Yılı Merkezî Yönetim Kesin
Hesabı
F) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2020 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2018 Yılı Merkezî Yönetim Kesin Hesabı
G) KİŞİSEL VERİLERİ KORUMA
KURUMU (Devam) 
1) Kişisel Verileri Koruma
Kurumu 2020 Yılı Merkezî Yönetim Bütçesi
2) Kişisel Verileri Koruma
Kurumu 2018 Yılı Merkezî Yönetim Kesin Hesabı
Ğ) HAZİNE VE MALİYE
BAKANLIĞI (Devam)
1) Hazine ve Maliye Bakanlığı
2020 Yılı Merkezî Yönetim Bütçesi
2) Hazine ve Maliye Bakanlığı
2018 Yılı Merkezî Yönetim Kesin Hesabı
H) GELİR İDARESİ BAŞKANLIĞI
(Devam)
1) Gelir İdaresi Başkanlığı
2020 Yılı Merkezî Yönetim Bütçesi
2) Gelir İdaresi Başkanlığı
2018 Yılı Merkezî Yönetim Kesin Hesabı
I) KAMU İHALE KURUMU (Devam)
1) Kamu İhale Kurumu 2020 Yılı
Merkezî Yönetim Bütçesi
2) Kamu İhale Kurumu 2018 Yılı
Merkezî Yönetim Kesin Hesabı
İ) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2020 Yılı Merkezî Yönetim Bütçesi
2) Özelleştirme İdaresi Başkanlığı
2018 Yılı Merkezî Yönetim Kesin Hesabı
J) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2020 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu
2018 Yılı Merkezî Yönetim Kesin Hesabı
K) TÜRKİYE İSTATİSTİK KURUMU (Devam)
1) Türkiye İstatistik Kurumu 2020 Yılı Merkezî Yönetim
Bütçesi
2) Türkiye İstatistik Kurumu 2018 Yılı Merkezî Yönetim Kesin
Hesabı
L) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2020 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2018 Yılı Merkezî Yönetim Kesin Hesabı
M) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Kesin Hesabı
N) SERMAYE PİYASASI KURULU
(Devam)
1) Sermaye Piyasası Kurulu
2020 Yılı Merkezî Yönetim Bütçesi
2) Sermaye Piyasası Kurulu
2018 Yılı Merkezî Yönetim Kesin Hesabı
O) MİLLÎ SAVUNMA BAKANLIĞI (Devam)
1) Millî Savunma Bakanlığı 2020 Yılı Merkezî Yönetim Bütçesi
2) Millî Savunma Bakanlığı 2018 Yılı Merkezî Yönetim Kesin
Hesabı
BAŞKAN
– Şimdi söz sırası İstanbul Milletvekili Sayın Oya Ersoy’da.
Sayın
Ersoy, buyurun. (HDP sıralarından alkışlar) 
HDP
GRUBU ADINA OYA ERSOY (İstanbul) – Genel Kurulu saygıyla selamlıyorum.
Şimdi,
ekonomide önemli kara delikler yaratan kurumlar üzerine söz aldım ve bu
kurumlar üzerine konuşacağım. Yani bunlar neler? Kamu İhale Kurumu ve
Özelleştirme İdaresi Başkanlığı. Bakın, Sevgili Çiğdem Toker yıllardır takip
ettiği kamu ihalelerini anlattığı bir kitap çıkardı. Kitabın adı: “Kamu
İhalelerinde Olağan İşler” Ben bunu, bu kitabı, burada herkesin okuması
gerektiğini düşünüyorum. İktidar vekillerimiz de okusun ama yasaklamaya
kalkmasın. 
Toker’in
sorduğu ve hepimizin de sorması gereken bir soru var arkadaşlar: Kamu
ihalelerinde neden sürekli 21/(b) maddesi uygulanıyor ve bu maddenin
uygulandığı ihaleleri alt alta sıraladığımızda neden hep aynı isimlere -yani
Cengiz, Kolin, Limak, Kalyon ve benzerleri- rastlıyoruz? Bunlar tesadüf mü?
Peki, 21/(b) maddesi uygulanınca ne oluyor? Zaten proje maliyetlerini
yükseltmiş az sayıdaki şirket davet ediliyor ve yüksek sözleşme bedelleriyle
sonuçlanmış kamu ihaleleri ortaya çıkıyor. Örneğin, Ankara Büyükşehir Belediye
Başkanlığında, belediye el değiştirdi, daha önceki belediyenin 1 milyara mal
ettiği ihaleyi yeni dönem açık usulle yapınca 188 milyona mal etti. Durum bu
kadar açık arkadaşlar ve hazır söz belediyelerden açılmışken, İstanbul
Büyükşehir Belediyesi de yine el değiştirdiğinde, 124 yöneticili İSKİ’ye
kiralanan 874 araç ve diğer araçların ipliğinin Yenikapı’da nasıl pazara
çıktığını hepimiz gördük. Yine Diyarbakır Büyükşehir Belediyesinde, atadığınız
kayyumun 2 milyon 127 bin liraya kendisine saray gibi bir oda yaptırdığını, o
belediyeye adım attığında o odaları kameralar eşliğinde gösterdiği için,
Sevgili Başkanımızın şu an cezaevinde olduğunu hatırlatmak istiyorum. Ve dahası
da var ama zaman yok, okuyun, hepiniz biliyorsunuz zaten ama kimse kusura
bakmasın, bu manzaraya biz “israf” demiyoruz çünkü israf şahsidir. Türk Dil
Kurumuna göre israf, gereksiz yere para, emek, zaman harcamak ve
savurganlıktır. Oysa, itibar sağlıyoruz diye, biraz önce de tartışılan,
gösteriş ve şatafat yapmak, 1.150 odalı saray, yazlığı, kışlığı, uçanı, yüzeni
saraylar, lüks zırhlı araç filoları gibi asla israfın içine sokamayacağımız
büyük bir yolsuzluk var ortada.
Bakın
Uluslararası Şeffaflık Örgütü yolsuzluğu “emanet edilmiş gücün özel çıkarlar
için kötü kullanılması” olarak tanımlıyor ve ekliyor “tek başına kalkışılacak
bir eylem değil, bir ilişki, bir süreç ve sermaye sınıfıyla bağlantılı” diyor.
Yine Yolsuzluk Algı Endeksi’ne göre 2013 yılından bu yana düzenli olarak
Türkiye geriliyor. 2018 yılında Türkiye, 35 OECD ülkesi arasında 34’üncü oldu.
Bakın bu gerilemeyle ilgili Uluslararası Şeffaflık Örgütü değerlendirmesinde
“Kamu-özel iş birliği projelerinde ve özelleştirme süreçlerinde, kamu
çıkarlarına aykırı ihale süreçleri ve uygulamaları öne çıkan sorunlar arasında
görülmektedir. Demokrasinin vazgeçilmez kurumları gitgide zayıflamaktadır.”
diyor. Sonuç olarak, iktidar, kamu ihalelerinde 21/b’yi sık ve yaygın
uygulayarak kendisine emanet edilen gücü özel çıkarları için kötüye
kullanmıştır ve kullanmaya devam etmektedir.
Gelelim
kamu-özel iş birliği ihalelerine: 2019 yılında sözleşme değeri 145 milyar,
yatırım değeri 67 milyar doları bulan projeler için firmalarla yapılan
sözleşmeler neden şeffaf ve kamuya açık değil? İktidar vekillerine sormak
istiyorum: Kamu kaynakları ne sizlerin ne talimat verdiğiniz bürokratların
babasının malı değil; bunlar halkın ortak malıdır, ortak varlığıdır. Yaptığınız
ihaleler herkese açık, şeffaf olmak zorundadır. Gerçi artık açık açık söylüyor
Genel Başkanınız, kamu kaynaklarını nasıl sermayeye peşkeş çektiğinizi
söylüyor. Ne diyor? “Bunlara önem verdiğimiz için tahsis ettik. Şahsım bunlara
muhalefet olsaydı TEKEL’in bu kadar kıymetli arazisini niçin bunlara tahsis
edeyim?” diyor. İstanbul Kartal’da Dragos tepesi yakınındaki eski TEKEL
arazisinden bahsediyor. Biz bu araziyi savunmak için yıllarca Cevizli TEKEL
Dayanışmasıyla birlikte mücadele ettik.
(Mikrofon
otomatik cihaz tarafından kapatıldı)
OYA
ERSOY (Devamla) – Süre istiyorum Sayın Başkan. 
BAŞKAN
– Tamamlayın lütfen sözlerinizi.
OYA
ERSOY (Devamla) – Şimdi, bu arazi 2001 yılında özelleştirme kapsamına alınınca
Özelleştirme İdaresine geçti ve ardından Özelleştirme Yüksek Kurulu tarafından
bir özel üniversiteye devredildi ve Genel Başkanınızın bu konuda açıkladığı
isimleri siz zaten biliyorsunuz. Bir de açıklamadığı isim var, dönemin Çevre ve
Şehircilik Bakanı İdris Güllüce; yine, bu kararın altında imzası var. 
Son
olarak şunu söylemek istiyorum: O dönem siz, yıllarca mücadele içindeki kent
savunucularını dinlemediniz, mahkeme kararlarını beklemediniz, Halkbanktan
verdiğiniz kredilerle arazide kampüs yaptırdınız. 
Ben
son olarak şunu diyorum: İyi ki mücadele edenler var bu ülkede, iyi ki solcular
var, iyi ki halkın çıkarlarından başka çıkarı olmayanlar var, kamuya ait olan
bir alanın bir özel üniversiteye bedelsiz devredilemeyeceğini söyleyenler var
ve bunda kamu yararı olmadığını söyleyenler var, hâlâ da mücadele edenler var
diyorum.
Teşekkür
ediyorum. (HDP sıralarından alkışlar)
BAŞKAN
– Batman Milletvekili Sayın Necdet İpekyüz, buyurun. (HDP sıralarından
alkışlar)
HDP
GRUBU ADINA NECDET İPEKYÜZ (Batman) – Sayın Başkan, değerli vekiller; hepinizi
saygıyla selamlıyorum.
Bu
kürsüde nedense “tarafsız, bağımsız” dediğimizde, bir cümleye girdiğimizde hep
taraflı ve bağımlı kurumlardan söz ediyoruz. Bugün ben de tarafsız ve bağımsız,
objektif olarak çalışması gereken Kamu Gözetimi Muhasebe ve Denetim
Standartları Kurumu, Bankacılık Düzenleme ve Denetleme Kurumu, Sermaye Piyasası
Kurulu ve TÜİK (Türkiye İstatistik Kurumu) hakkında konuşacağım. 
Aslında,
arkadaşlar, kamu dediğimiz nedir? Kamu toplumdur. Kamu dediğimiz nedir?
Hepimizin bulunduğu alandır. Kamunun içinde muhalifler olacak, eleştirenler
olacak, beklentisi olanlar olacak ve iktidar dediğimiz şey de kamuyu dikkate
almak zorunda, muhalefeti dikkate almak zorunda. Ayrıca bir de kamu adına
çalışan kurumlar var. Kamu adına çalışan kurumlar bağımsız olmak zorundadır.
Eğer kamu adına çalışan kurumlar bağımsız değilse hiçbir şeyden, bağımsızlıktan
söz edemezsiniz. 
Peki,
kamuyla ilgili düzenlenmiş kurumlar ne yapılıyor yeni sistemle beraber? Cumhurbaşkanlığına
bağlanıyor. Şimdi, Cumhurbaşkanı bağımsız mı, bağımsız değil mi? Hesabına
gelince “Ben Genel Başkanım.” diyor, hesabına gelince “Bağımsızım.” diyor.
Peki, ne oluyor? Cumhurbaşkanı bir kanun hükmünde kararnameyle “bağımsız”
denilen kurumları ilgili bakanlara, bakanlığa bağladı. Şimdi, bakana bağlı
birisi nasıl karar verecek? O zaman ne oluyor? Muhalefet ettiğinde muhalefete
yönelik tepki veriyor, ona yönelik çalışmalar yürütüyor. Böyle olduğunda, her
zamanki gibi, geçmişten bugüne kadar bir şey Türkiye’de ya inkâr edilerek
saklanır ya kamufle edilerek saklanır ya yönetmeliklerle kaldırılır ya tecrit
edilerek susturulur ya tecrit edilerek ulaşılması güçleştirilir ya da bir
yönetmelik çıkartılır, usulüne uydurulur ve usule uygun yolsuzluk, usule uygun
her türlü uygulamalar yürürlüğe girer. 
Bakın,
Türkiye İstatistik Kurumunun -en büyük problem, “Manipülasyon” denebiliyor,
birçok şey deniyor- hepimizin güvenebileceği bir kuruma dönüşmesi lazım.
Avrasya Araştırma Merkezi geçen ay bir araştırma yaptı. 1’inci partinin ve
bütün partilerin seçmenleriyle olan görüşmede seçmenlerin yüzde 79’u bu kurumun
enflasyon rakamlarına güvenmiyor. Yüzde 81’i bu kurumun açıkladığı işsizlik
rakamlarına güvenmiyor. Bu kurama kimse güvenmiyorsa ne olacak? Açıkladığı sorunların,
çözümlerin hiçbirisi yerine getirilemeyecek. Nitekim, Sayın Bakan diyordu ki:
“Yılbaşında işsizlikle ilgili 2 buçuk milyon istihdam yaratacağım.” Kalmış
yirmi gün, şu anda 800 ila 900 bin kişi işsiz. Bir taraftan TÜİK bunları
yaparken başka ülkelerde yaptı biliyor musunuz? Yunanistan ve Arjantin de
enflasyon rakamlarıyla oynayarak, engelleyerek görünmez hâle getiriyorlardı,
içinden çıkılmaz bir krize dönüştü ve hâlâ boğuşuyorlar. 
Türkiye’de biz daha yıkıcı günlerle
karşılaşmamak için, TÜİK’in bütün Türkiye’nin sorunlarına sahip çıkması lazım.
Bakın ne yapıyor? Sosyogelişmiş endekslere, illere göre bu verileri
açıklamıyor. Biz her seferinde “Niçin Batman daha yoksul, niçin Batman daha
işsiz, niçin Mardin daha işsiz, niçin Kürt illerinde daha çok işsizlik var,
yoksulluk var?” dediğimizde, “Niçin eğitim de geri kalmışlar?” dediğimizde TÜİK
bunları araştırmıyor ve yayınlamıyor son dönemde. Geçen sefer ben dedim: Niye
illere göre yapılmıyor? Yapılmıyor. Soru sorduk, verilen yanıt: “En son
Kalkınma Bakanlığı mülga edildiği için yapılmıyor.” Bakanlık mülga edilmişse bu
sizin yapmayacağınız anlamına gelmiyor ki. Ve ne oldu? Arkadaşlarımız söyledi,
“Kriz var.” dediğimizde suçlanıyorsunuz, “TÜİK yanlış söylüyor.” dediğinizde
suçlanıyorsunuz. Öyle bir hâle geldi ki bu ülkede deprem oluyor konutlar çürük;
konutlara “Siz uygun rapor verdiğiniz hâlde çöküyor, insanlar altında kalıyor.”
dediğimizde “Ya bunu siyasi malzeme yapmayın, vatan hainliği yapıyorsunuz,
teröristsiniz.” suçlamasıyla karşılaşıyorsunuz. “Eğitim kötü.” dediğimizde her
şey de bunu yapıyorsunuz. Ya barış dediğimizde barışa yönelik bile bu suçlamayı
yapıyorsunuz, insan utanır. 
Bir diğer konu nedir, bankacılık
düzenleme ve bununla ilgili kurum. Ya neresi bağımsız bunun, neresi bağımsız?
En son zaten bir takas ve mahsup yetkisini Merkez Bankasına devrettiler. Merkez
Bankasının Başkanının da nasıl değiştiği ortada. Birçok kurumun yöneticilerinin
nasıl atandığı belli. Fakat bunlar giderek öyle bir hâle geldi ki Sermaye
Piyasası Kurulu ve Bankacılık Düzenleme ve Denetleme Kurumu, direkt
yoksulların, vatandaşların, çiftçinin, emekçinin, memurun yanında değil belli
bir kesimin yanında. 
(Mikrofon otomatik cihaz tarafından
kapatıldı)
BAŞKAN.-
Tamamlayın lütfen sözlerinizi, buyurun.
NECDET
İPEKYÜZ (Devamla) – Bir örnek: Bankanın ismini “Ziraat” koyuyorsunuz, ziraatçı
kan ağlıyor; çiftçi, kredisini ödeyemiyor, elektrik borcunu ödeyemiyor. Ama
Ziraat Bankasına “destekleme” adı altında verdiğiniz para… Kendi
özelleştirdiğiniz kurum olan DEDAŞ’ın parasına banka haciz koyuyor. Destekleme
verecek, bir özel şirketin siz resmen işlerini yapıyorsunuz. 
Mardin’de,
Batman’da Diyarbakır’da çiftçi kredi çekmek istiyor, Ziraat Bankasına gidiyor
-ismi “Ziraat”- diyor ki: “Tarlamı ipotek ediyorum.” Diyor ki: “Senin tarlan yetmez,
kentten, başka yerden bana ipotek ver.” Bu mudur? Bu mudur hakkı çiftçinin ? 
İsmini
“Halk Bankası” koyuyorsunuz, halkın yanında değil, esnafın yanında değil fakat
başka ülkeler Halk Bankasının içinde oynanan oyunları açıklamaya kalktığında
bir yığın düzenleme ve usuller çıkarmaya kalkıyorsunuz. Bunları daha çok
artırabiliriz ama şunu biliyoruz: Bankacılık Düzenleme ve Denetleme Kurumu her
seçim öncesi “Kredi kartlarının faizlerini erteleyelim, bununla ilgili
düzenleme yapalım.” gibi bir kısım düzenlemeler yapıyor.
(Mikrofon
otomatik cihaz tarafından kapatıldı) 
NECDET
İPEKYÜZ (Devamla) – Son cümle olarak, bütün bunların yapılması için kurumların
gerçekten bağımsız olması lazım, barıştan yana olması lazım, bunun devamını
sağlayalım.
Teşekkür
ediyorum. (HDP sıralarından alkışlar) 
HAKKI
SARUHAN OLUÇ (İstanbul) – Sayın Başkan…
BAŞKAN
– Sayın Oluç, buyurun.


HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, bir öz eleştiri vermek istiyorum. Biraz evvel Sayın Bakana sizin söylediğinizi
doğru bir beyan olarak kabul ediyorum, böyle ise geri alırım lafımı dedim.
Fakat bunu söylemekle hata ettiğimi şimdi anladım. Bakın… 
(Hatibin
cep telefonundan bir ses kaydı dinletmeye başlaması)
BÜLENT
TURAN (Çanakkale) – Sayın Başkan…
BAŞKAN
– Sayın Oluç, biliyorsunuz yani bunu yapmıyoruz. 
(Hatibin
cep telefonundan bir ses kaydı dinletmeye devam etmesi)
HAKKI
SARUHAN OLUÇ (İstanbul) – Ama Sayın Başkan…
BÜLENT
TURAN (Çanakkale) – Konuşmacısı söyler Sayın Başkan.
BAŞKAN
– Biliyorsunuz, İç Tüzük gereği bununla ilgili Başkanlık Divanının almış olduğu
da karar var, lütfen. 
HAKKI
SARUHAN OLUÇ (İstanbul) – Sayın Başkan, doğrudan doğruya Sayın Bakanın Ordu’da
yaptığı toplantıdaki konuşma, kendi sesiyle, duysun diye söyledim, unutmuş
olabilir. Dolayısıyla, dinlemesini biliyoruz ve doğru ne ise onu söylüyoruz.
(HDP sıralarından alkışlar) 
BAŞKAN
– Teşekkür ediyorum. 
ÖZGÜR
ÖZEL (Manisa) – Sayın Başkan, tutanak bana ulaştı, size ulaştıysa…
BAŞKAN
– Ulaştı evet. Sayın Oruç konuşsun, ondan sonra bakacağım. 
KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) ADALET BAKANLIĞI (Devam)
1) Adalet Bakanlığı 2020 Yılı Merkezî Yönetim Bütçesi
2) Adalet Bakanlığı 2018 Yılı Merkezî Yönetim Kesin Hesabı
B) YARGITAY (Devam)
1) Yargıtay 2020 Yılı Merkezî Yönetim Bütçesi
2) Yargıtay 2018 Yılı Merkezî Yönetim Kesin Hesabı
C) DANIŞTAY (Devam)
1) Danıştay 2020 Yılı Merkezî Yönetim Bütçesi
2) Danıştay 2018 Yılı Merkezî Yönetim Kesin Hesabı
Ç) CEZA İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza İnfaz Kurumları ile Tutukevleri İşyurtları Kurumu
2020 Yılı Merkezî Yönetim Bütçesi
2) Ceza İnfaz Kurumları ile Tutukevleri İşyurtları Kurumu
2018 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2020 Yılı Merkezî Yönetim Bütçesi
2) Türkiye Adalet Akademisi 2018 Yılı Merkezî Yönetim Kesin
Hesabı
E) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2020 Yılı Merkezî Yönetim
Bütçesi
2) Hâkimler ve Savcılar Kurulu 2018 Yılı Merkezî Yönetim
Kesin Hesabı
F) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2020 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2018 Yılı Merkezî Yönetim Kesin Hesabı
G) KİŞİSEL VERİLERİ KORUMA
KURUMU (Devam) 
1) Kişisel Verileri Koruma
Kurumu 2020 Yılı Merkezî Yönetim Bütçesi
2) Kişisel Verileri Koruma
Kurumu 2018 Yılı Merkezî Yönetim Kesin Hesabı
Ğ) HAZİNE VE MALİYE
BAKANLIĞI (Devam)
1) Hazine ve Maliye Bakanlığı
2020 Yılı Merkezî Yönetim Bütçesi
2) Hazine ve Maliye Bakanlığı
2018 Yılı Merkezî Yönetim Kesin Hesabı
H) GELİR İDARESİ BAŞKANLIĞI
(Devam)
1) Gelir İdaresi Başkanlığı
2020 Yılı Merkezî Yönetim Bütçesi
2) Gelir İdaresi Başkanlığı
2018 Yılı Merkezî Yönetim Kesin Hesabı
I) KAMU İHALE KURUMU (Devam)
1) Kamu İhale Kurumu 2020 Yılı
Merkezî Yönetim Bütçesi
2) Kamu İhale Kurumu 2018 Yılı
Merkezî Yönetim Kesin Hesabı
İ) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2020 Yılı Merkezî Yönetim Bütçesi
2) Özelleştirme İdaresi
Başkanlığı 2018 Yılı Merkezî Yönetim Kesin Hesabı
J) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2020 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu
2018 Yılı Merkezî Yönetim Kesin Hesabı
K) TÜRKİYE İSTATİSTİK KURUMU (Devam)
1) Türkiye İstatistik Kurumu 2020 Yılı Merkezî Yönetim
Bütçesi
2) Türkiye İstatistik Kurumu 2018 Yılı Merkezî Yönetim Kesin
Hesabı
L) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2020 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2018 Yılı Merkezî Yönetim Kesin Hesabı
M) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Kesin Hesabı
N) SERMAYE PİYASASI KURULU
(Devam)
1) Sermaye Piyasası Kurulu
2020 Yılı Merkezî Yönetim Bütçesi
2) Sermaye Piyasası Kurulu
2018 Yılı Merkezî Yönetim Kesin Hesabı
O) MİLLÎ SAVUNMA BAKANLIĞI (Devam)
1) Millî Savunma Bakanlığı 2020 Yılı Merkezî Yönetim Bütçesi
2) Millî Savunma Bakanlığı 2018 Yılı Merkezî Yönetim Kesin
Hesabı
BAŞKAN
– Adana Milletvekili Sayın Tulay Hatımoğuları Oruç. 
Buyurun
Sayın Oruç. (HDP sıralarından alkışlar)
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; Millî Savunma Bakanlığının bütçesi üzerine konuşacağım ve
elbette güvenlik ve savunma bütçesini konuşurken Türkiye’nin savunma
stratejisini ifada etmeden bütçesinin planlanmayacağını da bilen bir yerden,
onunla ilgili birkaç kelam ederek bütçeyle ilgili konuşmama devam edeceğim. 
Değerli
halklarımız, ne yazık ki Türkiye’de savunma stratejisi güvenlikçi siyaset ve
militarizm üzerine oturtulmuş durumda. Bunu Sayın Cumhurbaşkanı Yardımcısı Fuat
Oktay burada yaptığı sunumda ifade etti. Gerçi, biz Cumhurbaşkanının bizzat
gelip burada 600 milletvekilini, dolayısıyla seçmenleri, dolayısıyla
Türkiye’nin 82 milyon vatandaşını muhatap almasını beklerdik ama bu nezaket
dahi gösterilmedi ve o gün kendisi yoktu. Dedi ki Sayın Oktay: “Güvelik ve
savunmayı, bütçeyi, küresel ölçekte artan tehditler ve 15 Temmuz askerî darbe
girişiminin Türkiye’de yarattığı iklim üzerine planlıyoruz.” Oysaki gerçekler
şunlardır: AKP’de zuhur eden siyasi anlayış, yeni Osmanlıcılık ve yayılma
hayalidir. Bugün Orta Doğu’da, Afrika’da yani Fas’tan Suriye’ye kadar yayılmacı
siyaseti, diğer bir adıyla çizgi olarak “İhvân-ı Müslimîn” kuşağının, Müslüman
kuşağın burada zuhur etmesi, varlık göstermesi için siyaset izledi. Buna
Mısır’daki ilişkiler Libya’daki ilişkiler, Suriye’deki ilişkiler ve
yapılanmanın nasıl hizmet ettiğini hep beraber izliyoruz. Bununla mı kalındı?
Hayır, değil tabi ki çünkü aynı zamanda, bu ülkede inşa edilmekte olan tek adam
rejiminin abartılı istihbarat örgütlenmesiyle herkese dayatılan biat etme
kültürünü yaratabilmek için daha fazla baskı lazım, dolayısıyla daha fazla
bütçe lazım. Çünkü ihraç gerekiyor KHK’lerle, mahpuslarla, coplarla, gazlarla
tek adam rejimini kalıcılaştırmak lazım bunun için de fazla bütçeye ihtiyaç var.
İkinci bir söylemleri ise: “Sınırlarımız tehdit altında.” Evet, bize göre de
sınırlarımız tehdit altında ama sınırlarımız Suriye özelinde yani 911
kilometreye sahip olduğumuz sınırlar özelinde söyleyecek olursak; El Nusra, El
Kaide, IŞİD ve uzantısı selefi cihadist çetelerin tehdidi altında. Bakın, bugün
orada yapılmak istenen siyaseti, politikayı buradan defalarca ifade ettik. Bir
güvenli bölge oluşturulacak, mülteciler oraya yerleştirilecek, hangi parayla ve
niye? Orada bir Arap kuşağı oluşturarak Türkiye’de ve Rojova’da Kürdistan
bölgesi arasında bir hat oluşturmak istenmektedir ve bu şu anlama geliyor: Tam
tersi bu güvenlikçi politika, başımıza savaşı açmaktadır. İleride bir Kürt-Arap
savaşının, tarihsel bir savaşın önü bu politikalarla açılmaktadır. 
Yine bir şey daha Plan Bütçe Komisyonunda
Sayın Bakan ifade etti: “Burada bildiğiniz gibi Suriye geçici hükûmeti var.”
Süremden gitmesin diye hepsini okumuyorum; “Mustafa Abdurrahman Bey temsil eder
bu hükûmeti…” diye devam eder ve altında “…Millî Savunma Bakanlığı, Genelkurmay
Başkanlığı ihdas edilir.” diye tutanaklarda yer alıyor. Buradan sormak
istiyorum; Suriye’de millî hükûmet var mıdır? Neye göre kurulmuştur? Sizin
bunlarla ilgili bağlarınız nedir? Buraya ayırdığınız para nedir? Hangi meşru
hükûmetten bahsediyorsunuz? Cenevre görüşmelerine katılmış olan bir grubu, bir
hükûmet olarak addediyorsanız bu Libya’da işlediğiniz hatanın tekrarı
anlamındadır. 
Yine, üçüncü olarak deniyor ki: “Doğu
Akdeniz meselemiz var, o yüzden daha çok silah, o yüzden daha çok savunma
bütçesi.” diyorsunuz ve bununla ilgili geçen hafta burada alelacele -hukuksuz
olduğunu bir kere daha iddia ediyoruz- Trablus merkezli Ulusal Mutabakat
Hükûmetiyle, Doğu Akdeniz yetki alanlarının sınırlandırılmasına ilişkin
mutabakat buraya geldi ve bu Meclis çoğunluğuyla onaylandı. Buradan temel
eleştirilerimizi sıralamıştık ama ben şu soruyu tekrarlamak istiyorum: Bugün
Kahire’de Doğu Akdeniz Forumu’nda Türkiye yoksa bunu siyaseten sorgulamak
gerekmiyor mu? Oraya gemi yollayarak, sondaj gemilerinin peşine askerî gemiler
yollayarak… Bu mudur yürüteceğiniz siyaset, bu mudur başarınız? Ve deniyor ki:
“Şayet Libya Hükûmeti isterse oraya asker de göndeririz, lojistik destek de
sağlarız.” Lojistik destek sağladığınızı zaten biliyoruz ama tıpkı sancak beyleri
misali kim, nereye, ne kadar asker ve lojistik destek istiyorsa, oraya
göndermeye hazırlık yapıyorsunuz.
Bir
diğer maddeyse, sizlerin öne sunduğu Kürt sorunu… Tabii ki, biz bu konuyu her
tartıştığımızda burada kıyamet kopuyor ve iktidar partisi diyor ki: “Bizim
içimizde de Kürt milletvekilleri var.” Biz bunu biliyoruz. Bakın, bu ülkede
Kürt sorunu var kabul etseniz de etmeseniz de. Kürtler eşit vatandaşlık
ilkesiyle haklarını talep ediyorlar kabul etseniz de etmesiniz de.
Bunun
için de, değerli arkadaşlar, ben sadece, kayyum atanmış belediyelerle ilgili -2
belediye için- bir oran vermek istiyorum: Diyarbakır’da -biliyorsunuz, orası da
Kürtlerin yoğun yaşadığı bir bölgedir- HDP yerel seçimlerde yüzde 62,93; genel
seçimlerde yüzde 65,5 oy almış. Van’da HDP’de yerel seçimlerde yüzde 53,83;
genel seçimlerde yüzde 59,3 oy almış. Bakın, bu rakamlara baktığımız zaman,
siyaseten de, matematik olarak da biz şunu biliriz ki: Bu oranın dışında kalan
oylar, bütün hilelere rağmen -ki bu oyların çok üzerinde oy aldık- başka
partilere verildi ama burada sizler matematik biliyorsanız bu rakamların… Siz
“terörist” diye iddia ederseniz büyük yanılgınızı ve güvenlikçi politikanızı
görürsünüz bir kez daha.
Gelelim,
bu politikaların yarattığı maliyetlere. İnşaat sektörü bitti; şimdi, silah
sanayisi, savaşa dayalı büyüme modeli. Bunun için de başta Tank Palet
Fabrikasını Katar sermayesine usul usul verdiniz, peşi sıra da “dünür” ya da
“damat” diyeceğimiz -ki ABD ve Türkiye başta olmak üzere damatlar diyarında
yaşıyoruz- Bayraktarlara peşkeş çekiyorsunuz SİHA ve İHA üretimlerini. 
Kürt
sorunun çözülmemesinin bu ülkeye maliyeti -küçük bir örnek- 2013-2015’te
çatışmasızlık süreci varken savunmaya ayrılmış olan bütçe ile 2016’dan sonraki
bütçeyi kıyasladığımızda yüzde 53 oranında bir artış var; bu da bize gösteriyor
ki, demek ki Kürt sorunu barışçıl ve demokratik yöntemlerle çözülseydi, bu
ülkede demokrasi inşa edilseydi, bu ülkenin doğusuyla, batısıyla her Allah’ın
günü biraz daha polis alarak, her Allah’ın günü biraz daha asker alarak, silah
alarak yönetilemeyeceğini anlardınız. 
Yine,
S-400 ve F35’lere ayrılan bütçe… S-400’lere 2,5 milyar dolar, F35’lere şu an
1,2 milyar dolar harcanmış fakat bu şayet programa dâhil edilirse 2,3 milyar
dolar daha verilecek yani bunun anlamı şu: Henüz Türkiye’de çalışıp
çalışmayacağı, NATO ülkesinin Rus hava savunma sisteminin kullanın
kullanmayacağı belli olmayan bir yere 6 milyar dolarlık bütçe ayırdınız, bunu
çöpe atmış oluyorsunuz. 
Buradan
şunu da ifade etmem gerekiyor ki: Suriye’de düzenlenen operasyonlar, bu
operasyonlar sonucunda Türkiye’de ilan edilen Suriye Millî Ordusu, bunların
finansmanı kimler tarafından sağlanmaktadır. ÖSO’ya verdiğiniz maaşları sorduk,
buradan bir kez daha soruyoruz: Bunları kim karşılıyor? Hatırlayacaksınız, ÖSO mensupları
Türkiye sınırında Türkiye’yi protesto ettiler ve dediler ki: “Bize verdiğiniz
maaşlar Suriye’deki enflasyonla kıyaslandığı zaman bize artık yetmez durumda.”
yani -mecazen- grev haklarını kullandılar. 
YAŞAR
KIRKPINAR (İzmir) – Yalan söylüyorsun! İftira atıyorsun!
TULAY
HATİMOĞLULLARI ORUÇ (Devamla) – Ama burada Türkiye yasalarıyla kurulmuş olan
sendikalar grev hakkını kullandığı zaman, kullanmak istediği zaman copla, polis
şiddetiyle karşılaşıyor. Sendikalar diyor ki: “Çok zam var, halk aç, işçi aç,
perişan, asgari ücret yaşanabilir bir seviyeye çekilmelidir.” “EYT’lilerin
mağduriyeti ne olursa olsun mutlaka giderilmelidir. KYK’lilerin borçları
ödenmelidir çünkü bu ülkenin geleceği üniversite okuyan öğrencilerdir, o
öğrenciler desteklenmelidir.” dediği zaman, kadınlar bütçe talep ettiği zaman
bunlara demin de ifade ettiğim gibi copla, polis şiddetiyle, mahpuslarla
karşılık veriyorsunuz. Ben ÖSO’ya nasıl bir karşılık verdiğinizi çok merak
ediyorum ve bir kez daha Suriye’ye akıtılan paraların örtülü mü, örtüsüz mü…
Adı “örtülü ödenek” olabilir ama bu örtülü ödenekten kime ve ne kadar para
harcandığını, halkın parasını ÖSO’culara niye harcadığınızı bu kürsüden tüm
halklarımız adına sorma hakkına sahibiz ve soruyoruz da.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen.
Buyurun.

TULAY
HATIMOĞULLARI ORUÇ (Devamla) – Teşekkürler Başkanım.
Değerli
halklarımız, biz bunları ifade ettiğimizde vatan haini oluyorsak, evet, sevgili
Nazım Hikmet’in dediği gibi biz vatan hainiyiz. Bu vatanseverlikse sizin
yaptığınız, biz vatan hainiyiz. 
YAŞAR
KIRKPINAR (İzmir) – Diyarbakır Annelerinden bahsedin.
AKİF
ÇAĞATAY KILIÇ (İstanbul) – PKK terör örgütü mü, onu bir söylesenize.
TULAY
HATIMOĞULLARI ORUÇ (Devamla) – “Vatan çiftlikleriniz ise, kasalarınızın ve çek
defterlerinizin içindekiler ise vatan, insanların açlıktan gebermesi ise vatan,
fabrikalarda insanların kanının içilmesi ise vatan, polis copu ise,
ödenekleriniz ise; ben vatan hainiyim.” 
AKİF
ÇAĞATAY KILIÇ (İstanbul) – PKK nedir, onu bir söylesenize.
TULAY
HATIMOĞULLARI ORUÇ (Devamla) – Ve buradan, Sevgili Nazım Hikmet, rahat uyu
diyoruz; senin vatan haini olmadığını, senin bu ülkedeki en iyi yurtsever
olduğunu bütün dünya kamuoyu biliyor. 
Teşekkür
ederim. (HDP sıralarından alkışlar) 
NİLGÜN
ÖK (Denizli) – PKK’yla iş birliği içerisinde olduğunuz, tabii ki vatan
hainisiniz!
BAŞKAN
– Evet, Şanlıurfa milletvekili Sayın Nimetullah Erdoğmuş, buyurun. (HDP
sıralarından alkışlar) 
GARO
PAYLAN (Diyarbakır) – Başkan, iki alkış yapmamızı engelliyorsun.
BAŞKAN
– Daha güçlü olsun diye Sayın Paylan, daha güçlü.
CEMAL
ENGİNYURT (Ordu) – Vatan hainini alkışlamasın burada!
HDP
GRUBU ADINA NİMETULLAH ERDOĞMUŞ (Şanlıurfa) – Sayın Başkan, değerli vekiller;
hepinizi saygıyla selamlayarak sözlerime başlıyorum. 
Savunma
meselesi, tüm dinî mesajlarda en temel, en esaslı meseledir. Bu esası, bu
mesajlar ortaya koyarken toplum temelli savunmayı muhafazayı esas almıştır. Bir
toplum nasıl muhafaza edilir, bir toplumun değerleri nasıl korunur, ona yönelik
birtakım ilkeler konulmuştur. Bunun başında, “canın, nefsin muhafazası”
zikredilmiş yani öldürmeyeceksin ve katliamı, katli, kıtali de caydıracaksın.
Demek ki toplumun değerlerini korumanın başında, başkaları, başka güçler veya
saldırgan birtakım eylemler karşısında onun âdeta korunması ve o saldırıların
da caydırılması esastır. Bu, sadece fiziki anlamda değil; bir toplumun
muhafazası aklının muhafazasıdır, dininin muhafazasıdır, malının muhafazasıdır,
ırzının muhafazasıdır ki bugünkü tabirle “onun onurunun savunulması ve
muhafazası”dır. 
Ünlü İslam bilgini Fazlurrahman bütün bu
5 temeli getirip onura bağlar. Yorumu şöyledir, der ki: “Eğer siz toplumun
onuruna halel getirmez, toz kondurmaz ve onu muhafaza edebilirseniz o 5 temel
ilkeyi de bu şekilde muhafaza edebilirsiniz.”
Değerli dostlar, değerli vekiller;
ülkemizin sınır güvenliği ülke sınırlarının dışında sağlanmaktadır. Yani öyle
bir aşamaya geldik ki ülkemizin sınırlarının ancak ülke sınırlarının dışında
güvenlik bölgesi oluşturularak bu siyasetle muhafaza edilebileceği,
korunabileceği ve bu şekilde tehditlerin bertaraf edileceği gerçeğiyle karşı
karşıyayız. Bakınız, bundan yaklaşık altmış yıl önce bizim güney sınırımız
mayınlarla döşendi ve onun da aslında temel gerekçesi güvenlikti. Öylesine
dramlar yaşandı ki -o bölgede yaşayanlar çok iyi bilirler- mayınlı arazide
mağdur olan; mayından dolayı topuğunu, ayağını, bacağını kaybeden; hâlen de şu
anda -tabiri caizse- protez bacakla yaşayan vatandaşlarımız var. O kadar
ilginçtir ki…
YAŞAR
KIRKPINAR (İzmir) – Askerlerimiz de var!
ŞAHİN
TİN (Denizli) – Asker var, öğretmen var…
NİMETULLAH
ERDOĞMUŞ (Devamla) – Asker de vatandaş, öğretmen de vatandaş. Ben toplumsal,
toplumcu bir değerlendirme yapmak istiyorum; askerimiz de polisimiz de
öğretmenimiz de bir vatandaştır, bunu nasıl toplumun dışında değerlendiririz
veya böyle bir yaklaşım sergileyebiliriz? Bakınız, şunu demek istiyorum: Mayına
düşmüş bir vatandaş, eğer o yaralı hâliyle mayın tarlasından, mayınlı araziden
kaçıp kendisini saklayamamış ve güvenlik güçleri tarafından yakalanmışsa hem
bir cezaya mahkûm ediliyor hem de ondan “Sen devletin mayınını patlattın.” diye
mayın tazminatı olarak... 
LÜTFÜ
TÜRKKAN (Kocaeli) – Mayına basan hep Türk askeri ama ya! Söylediğinizle çok
farklı şeyler, mayına hep Türk askeri basıyor! 
ŞAHİN
TİN (Denizli) – Mayın ne için konuluyor oraya? Eşkıyayı önlemek için. 
OLCAY
KILAVUZ (Mersin) – Mayını döşeyen kim, mayını! 
NİMETULLAH
ERDOĞMUŞ (Devamla) – Nereye gelmek istiyorum? Bakınız, bugün de güvenlik
bölgesi olarak, orada şu anda hariciyenin veya Hükûmetin almış olduğu ve
uygulamaya geçtiği bir karar var. Geçenlerde Urfa’da “Suriye Millî Ordusu”
adıyla yeni bir isimlenmeye gidildi. Ben huzurlarınızda Sayın Bakanıma bu
soruyu tevdi etmek istiyorum: Ya, Suriye’nin bir ordusu yok mu? Suriye bir
devlet değil mi, acaba resmî bir ordusu lağvedildi mi de Suriye’nin dışında
yeni bir ordu kuruluyor? Devletler arası her zaman ebedî bir düşmanlık olmaz.
Yarın kendi mevkidaşınızla, yarın kendi meslektaşlarınızla bir araya
geldiğinizde, acaba onlara: “Biz de asker değil miydik? Biz de askerî eğitim
almadık mı? Bizim de taşıdığımız rütbelerimiz yok muydu ki siz bizi âdeta yok
saydınız ve bu şekilde bir ordunun inşasına gittiniz?” Buna biz niye ihtiyaç
duyalım? Bu ülkenin buna neden ihtiyacı olsun? Bunları irdelemek durumundayız.
Bu işin yarını var. Bakınız, dünya döndükçe biz Suriye’yle 2 komşu ülke olarak
hayatımızı idame ettirmiş olacağız. Suriye iç savaşından bugüne kadar bu
Hükûmetin Suriye’ye yapmış olduğu yatırımın, siyasi yatırımın bu kadar süre
içerisinde ülkeye getirdiği maliyete bir durup bakmak ve bunu bir
değerlendirmek gerekiyor. Bizim ülkemize bu ne kazandırdı, ilişkilerimize neler
kaybettirdi? Bunlar, 2 ülkenin karşılıklı hak ve hukukunun aslında birbirleri
üzerindeki haklarının da bir gerekçesi ve belki de elzem olan bir ihtiyacıdır.
O zaman, değerli arkadaşlar, “Yurtta sulh, cihanda sulh.” ifadesini izin verin
bende kullanmak istiyorum. Her ne kadar, 30’lu yıllarda CHP kongresinin ve
siyasetinin bir söylemi olarak bu ifade seçilmiş olsa da aslında bu ülkenin
hariciyesinin, dâhiliyesinin ve bu ülke Hükûmetinin dışarıda ve içeride
siyasetinin belki de asla ve asla gündemden düşmeyen, en temel ilkesi durumuna
gelmiştir. ( HDP sıralarından alkışlar) 
Bakınız değerli arkadaşlar, biraz önce
kürsüden hatip arkadaşlarımız mevcut, kurulmuş olan Ceyşül Vatani, Suriye’deki
karşılığı olan Ceyşül Vatani, bizdeki tanımlaması da millî ordunun
giderlerinden bahsediyor ve bununla ilgili verilen herhangi bir cevap yok.
Yakın zamanda, Afrin’deki zeytinliklerle
ilgili, zeytinlerle ilgili, zeytinyağlarıyla ilgili, onlarca, on binlerce
tonluk yağla ilgili birçok haber gündemleştirildi ve o yağların nasıl
satıldığı, nerelere götürüldüğü, kimler arasında mübadeleler yapıldığı birkaç
defa daha gündeme geldi.
Son söz diyorum ki: Zeytin ağacı,
Kur’an’ın tanımıyla şecereimübarektir, mübarek bir ağaçtır.
(Mikrofon otomatik cihaz tarafından
kapatıldı) 
BAŞKAN – Tamamlayın sözlerinizi Sayın
Erdoğmuş. 
NİMETULLAH ERDOĞMUŞ (Devamla) – Teşekkür
ediyorum Sayın Başkan. 
O ağaç kimin toprağındaysa, o ağaçta
kimin emeği varsa, o ağacın mülkiyeti kime aitse, onun yine o mübarek ağacına
kavuşması gerekiyor, ki Suriye’nin kendi iç düzenlemesi de, kendi iç barışı da
komşularıyla barışı da bundan geçer. Bu ülke buna muktedirdir. Hükûmetle,
iktidarla devleti özdeşleştirmeyin ve devleti arkanıza alarak kendinizi
dokunulmaz kılmayın; hükûmet ayrıdır, devlet ayrıdır diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Evet, siyasi parti grupları adına söz taleplerinin tamamı karşılanmıştır. 
Sayın
Bakanın bir açıklama yapmak için talebi var.
Buyurun
Sayın Bakanım.




HAZİNE
VE MALİYE BAKANI BERAT ALBAYRAK – Sayın Başkan, demin gündeme geldi,
“‘Muhataplık hususu’ söylemi Meclisin tamamına mı?” konusuyla ilgili herhâlde
söylendi. Benim sözlerimin tamamı muhataplarına, Meclisin geneline değil, bu
çerçevede çünkü bu konuyla ilgili defaatle açıklama yapıldı. Nitekim bu bir
atasözüdür; laf, dinleyene söylenir. Muhatapları olduğu içindir ki zaten
defaatle gerek basın açıklaması gerek tekzip gerek basında gerek burada, Cemal
Bey açıklama yaptı. 
OYA
ERSOY (İstanbul) – Muhataplar kim?
HAZİNE
VE MALİYE BAKANI BERAT ALBAYRAK – Ona müteakiben, Meclisin tamamını itham
niteliğinde değil, muhatapları niteliğinde bir açıklamadır.
Teşekkür
ederim.
BAŞKAN
– Sayın Oluç, buyurun. 



HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, efendim, bu açıklamayı kesinlikle gerçeği örtmek için
kullanamazsınız. Sizin videonuzu burada izlettirdim, istiyorsanız basının önünde
de izletiriz. Siz bu lafları söylemişsiniz, haberlere çıkmışsınız, FOX Haber
koskoca haber yapmış bunun hakkında. Bunu asla kabul etmiyoruz -bu
söylediğinizi- ve bakın, halk, milyonlarca insan bunu, bu tartışmaları izliyor,
halk gerçekleri görüyor, siz gerçeği açıklamıyorsunuz. Ya deyin ki “O gün
orada, Ordu’da yaptığım konuşma hataydı, kastımı aştım.” ya da “Ben onu
söylemedim.” diyemezsiniz. 
CEMAL
ENGİNYURT (Ordu) – Sayın Başkan, “Söylemedi.” dedik ya.
HAKKI
SARUHAN OLUÇ (İstanbul) – Video ortada. Kendi sesinizle, kendi görüntünüzle
yapılmış olan bir konuşmadır. Her şey ortada. 
Teşekkür
ediyorum. 
CEMAL
ENGİNYURT (Ordu) – Sayın Başkanım, söylemedi, ben de oradaydım. 
HAKKI
SARUHAN OLUÇ (İstanbul) – Video var, video, ortada!
CEMAL
ENGİNYURT (Ordu) – Söylemediği şeyi niye desin ya?
MAHMUT
TOĞRUL (Gaziantep) – Görmüş ama bakın, izledik biz.
CEMAL
ENGİNYURT (Ordu) – Hayır söylemedi, ben oradaydım.
MAHMUT
TOĞRUL (Gaziantep) – İzledik biz.
CEMAL
ENGİNYURT (Ordu) – Canlı dinledim.
YAŞAR
KIRKPINAR (İzmir) – Ne anlama geldiğini söylüyor, ne anlama geldiğini.
GARO
PAYLAN (Diyarbakır) – Aç bak, sen de bak.
YAŞAR
KIRKPINAR (İzmir) – Anlayın, anlayın. 
HAKKI
SARUHAN OLUÇ (İstanbul) – Sen anlamıyorsun, video var, video.
YAŞAR
KIRKPINAR (İzmir) – Biz biliyoruz, siz anlamıyorsunuz.
MAHMUT
TOĞRUL (Gaziantep) – İzledik biz. 
ŞAHİN
TİN (Denizli) – Ya, siz öyle anlıyorsanız o sizin sorununuz, bizim değil ki! 
YAŞAR
KIRKPINAR (İzmir) – İstediğiniz gibi anlayın siz! 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun. 


ÖZGÜR
ÖZEL (Manisa) – Sayın Başkan, bu açıklamayı Sayın Bakanın Meclis tecrübesi
eksikliğine veriyorum. Şimdi, zaten, tüm konuşma Genel Kurula hitaben yapılır.
“Ben bütün Meclisi kastetmedim, muhataplarını…” deyince yine muğlak bir alan
bırakıyorsunuz. Kime söylediniz? Ya kime söylediğini söyleyecek, “Şu kişiye
söyledim.” diyecek ve o kişiyle arasındaki tartışmayı netleştirecek ya da böyle
“Bütün Meclise…” 
YAŞAR
KIRKPINAR (İzmir) – Muhataplarına…
ÖZGÜR
ÖZEL (Manisa) – Nereden bileyim kastının AKP Grubu dışındaki muhataplar
olmadığını falan, böyle bir açıklama yok. 
ŞAHİN
TİN (Denizli) – Kim alınıyorsa onlara gidiyor laf! Kime gidecek?
SELAMİ
ALTINOK (Erzurum) – Kim rahatsız oluyorsa ona!
BAŞKAN
– Sayın Özel, bu…
ÖZGÜR
ÖZEL (Manisa) – Bakın, Sayın Başkan, Meclis kürsüsü, tuttuğunuz ve parasını
devlete ödettiğiniz otel salonlarındaki sunum kürsüleri kadar konforlu değil.
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Oralarda istediğinizi söylersiniz, istediğinizle dalga
geçersiniz ama burada, milletin vekilleri, bir laf söylediğinizde, bir söz
söylediğinizde onun nereye gittiğini anlar ve sizden netleşme ister. 
Siz
ilk dakika elektronik aksamla meşgul olmasaydınız zaten müdahale edecektiniz. O
yüzden, bu konuda muğlak bırakılan bu açıklama tatmin edici değildir, bunun
netleşmesi lazım. 
Teşekkür
ederim. 
BAŞKAN
– Sayın Özel, bakın, sabah 11.00’den, görüşmelere başladığımızdan beri Sayın
Bakana yönelik olmak üzere, bu bahsettiğiniz konudan çok daha ağır eleştiriler
vardı.
ÖZGÜR
ÖZEL (Manisa) – Dinleyeceğiz cevapta! 
BAŞKAN
– Sayın Bakan bunların hepsini şu saate kadar sabırla dinledi, cevap vereceği
zamanı bekledi. 
ÖZGÜR
ÖZEL (Manisa) – Tamam, cevaplayacak.
BAŞKAN
– Değerli arkadaşlar, burada yeni bir müzakere usulü ya da kimin, neyi, nasıl
söyleyeceği… (HDP sıralarından gürültüler)
Müsaade
edin.
Yani
bunun çok daha ötesinde laflar burada konuşuldu. 



KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) ADALET BAKANLIĞI (Devam)
1) Adalet Bakanlığı 2020 Yılı Merkezî Yönetim Bütçesi
2) Adalet Bakanlığı 2018 Yılı Merkezî Yönetim Kesin Hesabı
B) YARGITAY (Devam)
1) Yargıtay 2020 Yılı Merkezî Yönetim Bütçesi
2) Yargıtay 2018 Yılı Merkezî Yönetim Kesin Hesabı
C) DANIŞTAY (Devam)
1) Danıştay 2020 Yılı Merkezî Yönetim Bütçesi
2) Danıştay 2018 Yılı Merkezî Yönetim Kesin Hesabı
Ç) CEZA İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza İnfaz Kurumları ile Tutukevleri İşyurtları Kurumu
2020 Yılı Merkezî Yönetim Bütçesi
2) Ceza İnfaz Kurumları ile Tutukevleri İşyurtları Kurumu
2018 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2020 Yılı Merkezî Yönetim Bütçesi
2) Türkiye Adalet Akademisi 2018 Yılı Merkezî Yönetim Kesin
Hesabı
E) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2020 Yılı Merkezî Yönetim
Bütçesi
2) Hâkimler ve Savcılar Kurulu 2018 Yılı Merkezî Yönetim
Kesin Hesabı
F) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2020 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2018 Yılı Merkezî Yönetim Kesin Hesabı
G) KİŞİSEL VERİLERİ KORUMA
KURUMU (Devam) 
1) Kişisel Verileri Koruma
Kurumu 2020 Yılı Merkezî Yönetim Bütçesi
2) Kişisel Verileri Koruma
Kurumu 2018 Yılı Merkezî Yönetim Kesin Hesabı
Ğ) HAZİNE VE MALİYE
BAKANLIĞI (Devam)
1) Hazine ve Maliye Bakanlığı
2020 Yılı Merkezî Yönetim Bütçesi
2) Hazine ve Maliye Bakanlığı
2018 Yılı Merkezî Yönetim Kesin Hesabı
H) GELİR İDARESİ BAŞKANLIĞI
(Devam)
1) Gelir İdaresi Başkanlığı
2020 Yılı Merkezî Yönetim Bütçesi
2) Gelir İdaresi Başkanlığı
2018 Yılı Merkezî Yönetim Kesin Hesabı
I) KAMU İHALE KURUMU (Devam)
1) Kamu İhale Kurumu 2020 Yılı
Merkezî Yönetim Bütçesi
2) Kamu İhale Kurumu 2018 Yılı
Merkezî Yönetim Kesin Hesabı
İ) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2020 Yılı Merkezî Yönetim Bütçesi
2) Özelleştirme İdaresi
Başkanlığı 2018 Yılı Merkezî Yönetim Kesin Hesabı
J) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2020 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu
2018 Yılı Merkezî Yönetim Kesin Hesabı
K) TÜRKİYE İSTATİSTİK KURUMU (Devam)
1) Türkiye İstatistik Kurumu 2020 Yılı Merkezî Yönetim
Bütçesi
2) Türkiye İstatistik Kurumu 2018 Yılı Merkezî Yönetim Kesin
Hesabı
L) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2020 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2018 Yılı Merkezî Yönetim Kesin Hesabı
M) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Kesin Hesabı
N) SERMAYE PİYASASI KURULU
(Devam)
1) Sermaye Piyasası Kurulu
2020 Yılı Merkezî Yönetim Bütçesi
2) Sermaye Piyasası Kurulu
2018 Yılı Merkezî Yönetim Kesin Hesabı
O) MİLLÎ SAVUNMA BAKANLIĞI (Devam)
1) Millî Savunma Bakanlığı 2020 Yılı Merkezî Yönetim Bütçesi
2) Millî Savunma Bakanlığı 2018 Yılı Merkezî Yönetim Kesin
Hesabı
BAŞKAN
– Değerli arkadaşlar, şahıslar lehine ilk söz, Balıkesir Milletvekili Sayın
Adil Çelik’in. 
Buyurun
Sayın Çelik. (AK PARTİ sıralarından alkışlar) 
ADİL
ÇELİK (Balıkesir) – Sayın Başkan, değerli milletvekilleri; 2020 yılı bütçesi
ikinci turunda şahsım adına ve sunulan bütçe kanun teklifi lehinde konuşmak
üzere söz almış bulunmaktayım. Bu vesileyle, Gazi Meclisimizin çok değerli
üyelerini ve ekranları başında bizleri izleyen aziz milletimizi saygıyla
selamlıyorum. 
2002 yılından bu yana, AK PARTİ
hükûmetleri döneminde her alanda inanılmaz hizmetlere imza atılmıştır. İktidara
geldiğinde cumhuriyetimizin 79’uncu yıl dönümü kutlanırken yetmiş dokuz yılda
yapılan hizmet ve eserler on yedi yılda neredeyse ikiye katlanmış, halkımızın
istifadesine sunulmuştur. 2002 yılından bu yana inşa edilen okul sayısına,
hastane sayısına, bölünmüş yol ve otoyollara, barajlara, köprülere, millî
savunma unsurlarına baktığımızda bu eserleri görmemek için özel gayret sarf
etmek gerekir. 
AK PARTİ’den önceki dönemde yapılmayan
birçok eser ve hizmet hayata geçirilirken karşımızda her zaman olduğu gibi
“istemezükçüler” yine iş başındadır. Teşekkür etmek bir yana, yapılan eserleri
küçümsemek ve karalamak adına her şeyi yapmaktalar. Ülkemiz bu tayfaya
alışıktır. Daha önce de 1970 yılında ilk Boğaz Köprüsü’nün temeli atılırken
karşı çıkanlar aynı kişilerdi; keza, TÜRK TELEKOM’un özelleştirilmesinin önüne
set çekenler de aynı meşreptendi. Düşünün ki Türkiye Cumhuriyeti’nin toplam dış
borcu 65 milyar dolar, TÜRK TELEKOM’un piyasa değeri 40 milyar dolar ve tek
başına dış borcumuzun yüzde 60’ını karşılıyor. İşte, geleceği görmek, ülkemize
vizyon çizmek bir yana, içinde bulunduğu günü dahi değerlendirmekten aciz
olanların ülkemize verdiği zararın boyutu. Eğer geleceği görselerdi, teknolojinin
gideceği yeri kestirebilselerdi herhâlde ülkemize bu bedeli ödetmezlerdi diye
düşünüyorum. Ne var ki bu hataların telafisi yok. Sebep olanlar ve
alkışlayanlar belli. Geçmişten bu örnekleri niye verdiğime gelince: Çünkü aynı
zihniyet hâlâ aynı yerde duruyor, bir adım ilerlemiş, gelişmiş değil. 
Bugün Amerika Birleşik Devletleri’nde
devlet, özel sektöre ne istediğini söyler, özel sektör teknoloji geliştirir,
üretir ve devlet satın alır. Amerika bu şekilde süper güç olur, bizde ise Tank
Palet Fabrikası üzerinden fırtına koparılır. Sırf yerli insansız hava aracı
üretiminin başlangıcında önüne konulan engelleri, atılan çelmeleri hatırlatmak
istiyorum. Bugün, terörle mücadelede ülkemize çağ atlatan, insan unsurunu en
aza indirerek Mehmetçiklerimizin risklerini minimum düzeyde tutan bu teknoloji
özel sektör tarafından geliştirilmiştir, emsallerinden 5 kat ucuzdur ve en
önemlisi, teknolojisi yerlidir. Daha önce imal edilen İHA ve SİHA’lardan sonra
TİHA yani taarruzi insansız hava aracı üretilerek bu alanda dünyadaki 4 ülkenin
arasına Türkiye de girmiştir. Geriye dönüp baktığımızda, bütün bu yapılanlara
karşı çıkanlar mı yoksa arkasında duranlar mı doğru yerdedir, herhâlde bir şey
söylemeye lüzum yok. Bizler hizmet ve eser üretiyoruz. Onların bir kısmı İHA’lara
karşı çıkıyor, bir kısmı otoyollara, köprülere, Kanal İstanbul’a karşı çıkıyor,
bir kısmı da türlü türlü bahanelerle Tank Palet Fabrikasına karşı çıkıyor.
Netice olarak bütün bunlar yapılırken de gayrisafi millî hasılamız artmış,
ihracatımız katlanmış, enflasyon tek hanelere düşmüş ve ülkemizde büyük bir
ekonomik canlılık sağlanmış. 
Sayın
Başkan, değerli milletvekilleri; demokrasilerde iyi işleyen bir yargı
sisteminin varlığı elzem olduğu gibi, aynı zamanda, sosyal ve ekonomik
kalkınmanın da vazgeçilmez unsurudur. Adalet Bakanlığının 2019-2023 yol
haritasını oluşturan Yargı Reformu Strateji Belgesi Sayın Cumhurbaşkanımız
tarafından açıklanmıştır. Demokrasinin özünü oluşturan hukukun üstünlüğü ve
ifade özgürlüğü için bağımsız, tarafsız, adil, etkili ve hızlı bir yargı
sistemi esastır. Buna göre, liyakat ve performansı esas alacak şekilde atama,
nakil ve terfi sistemi, yargıda hedef süre uygulaması, icra iflas sistemi,
noterlik hizmetleri, avukatlık mesleki yeterliliğinin artırılması, hukuki
güvenliği artırıcı tedbirlerin alınması, ara buluculuk uygulamaları gibi
çeşitli düzenlemelerle adalet alanındaki reform ve uygulamalar çağın
gereklerine göre geliştirilmektedir.
Sayın
Başkan, değerli milletvekilleri; ekonomide yaşanan dalgalanmalar, yaptırım
tehditleri ya da bölgesel belirsizlikler Türkiye’yi hedeflerinden
uzaklaştıramamıştır. 
(Mikrofon
otomatik cihaz tarafından kapatıldı)
BAŞKAN
– Sayın Çelik, sözlerinizi tamamlayın lütfen.
ADİL
ÇELİK (Devamla) – Türkiye Cumhuriyeti, sadece ülkemizin değil, ülkemize umut
bağlayan mazlum coğrafyaların, dost ve kardeş ülkelerin de güvenliği ve huzuru
için her zaman güçlü ve dimdik ayakta durmak zorundadır. Bizler, büyük bir
gururla Cumhuriyetimizin 100’üncü yılını kutlamaya hazırlandığımız bu dönemde
Ulu Önder Atatürk’ün gösterdiği tam bağımsız, güçlü, çağdaş ve modern Türkiye
hayalini gerçekleştirmek için çalışmaya devam edeceğiz.
Adalet, Millî Savunma, Hazine ve Maliye
Bakanlıklarımız ile Yargıtay ve Danıştay Başkanlıklarımızın, ayrıca 2020 yılı
merkezi yönetim bütçesinin tamamının devletimize ve milletimize hayırlı
olmasını diliyor, yüce heyetinizi saygıyla selamlıyorum. (AK PARTİ sıralarından
alkışlar)
BAŞKAN – Teşekkür ederim. 
Değerli milletvekilleri, birleşime on
dakika ara veriyorum.
 Kapanma
Saati: 20.08
BEŞİNCİ OTURUM
Açılma Saati: 20.25
BAŞKAN: Başkan Vekili Süreyya Sadi BİLGİÇ
KÂTİP
ÜYELER: Bayram ÖZÇELİK (Burdur), Emine Sare AYDIN YILMAZ (İstanbul)
-----0-----
BAŞKAN – Sayın milletvekilleri, Türkiye
Büyük Millet Meclisinin 30’uncu Birleşiminin Beşinci Oturumunu açıyorum.
2020 Yılı Merkezi Yönetim Bütçe Kanun
Teklifi ile 2018 Yılı Merkezi Yönetim Kesin Hesap Kanunu Teklifi görüşmelerine
kaldığımız yerden devam edeceğiz.
Komisyon yerinde.
Şimdi, yürütmeye söz vereceğim. 
Yetmiş dakikalık süreyi Sayın Bakanlarımız
kendileri eşit şekilde kullanacaklar. 
İlk söz Adalet Bakanı Sayın Abdulhamit
Gül’e aittir.
Buyurun Sayın Gül. (AK PARTİ sıralarından
alkışlar)
Sayın Bakanım, süreniz yirmi üç
dakikadır.
ADALET BAKANI ABDÜLHAMİT GÜL – Sayın
Başkan, değerli milletvekilleri; Bakanlığımızın 2020 yılı bütçesini takdim
etmek üzere huzurlarınızdayım. Aziz milletimizi, Gazi Meclisimizi, tüm
milletvekillerimizi, şahsım ve Adalet teşkilatımız adına saygıyla selamlıyorum.

Sizlerin onayına mazhar olmasını
beklediğimiz yeni bütçemizin, yargı ve adalet hizmetlerinin geliştirilmesine
vesile olmasını diliyorum. 
Bütçe görüşmesini, son bir yıllık
faaliyetlerimizin anlatıldığı önemli bir zemin ve faaliyetlerimiz hakkında yüce
Meclisi bilgilendirmek için önemli bir fırsat ve önemli bir muhasebe imkânı
olarak değerlendiriyoruz.
Sözlerime, Saraybosna, Srebrenitsa’da
soykırıma maruz kalan tüm soykırım mağdurlarını rahmetle anarak başlıyorum.
Başta Aliya olmak üzere tüm Boşnak kardeşlerimizin gözyaşlarını bütün insanlık
unutsa da biz asla unutmayacağız.
Malumunuz
olduğu üzere, devletin bütün fonksiyonları yetkisini Anayasa’dan, meşruiyetini
de milletten alır. Millet bütün işlerimizin hakemi ve hakîmidir. Türk yargısı
da milletin yargısıdır, Türk milleti adına karar verir, millet adına adaleti tesis
eder.
Yargının
bağımsızlık ve tarafsızlık vasıfları da kaynağını yine milletten alır. Bütün
yargı mercilerimiz, Anayasa’nın kendilerine sağladığı bağımsızlık güvencesi
altında görevlerini yapmaktadırlar. Yargı mercileri bir idari teşkilat olmadığı
gibi kamu tüzel kişiliği hiyerarşisinde bir taşra müdürlüğü de değildir. Yargı
yetkisi münhasıran yargıya aittir. Bunun iki anlamı vardır: Birincisi, yargı
hiçbir kişi, kurum veya merciden emir ve talimat alamaz. İkincisi de yargının
yegâne ideolojisi adalettir. Hiçbir grup, zümre veya yapı, yargıya kaynak
olamaz. Yargı, ele geçirilecek bir mevzi değildir, asla ama asla el değmemesi
gereken bir mercidir.
Değerli
milletvekilleri, yargının bağımsız bir merci ve milletin yargısı olarak daha
iyi işlemesi böylece vatandaşımızın yargıya olan güveninin artması, hepimizin
ortak dileği ve hedefidir. Adalet dağıtan mahkemelerin bağımsızlığı ve
tarafsızlığı iyi işleyen bir yargı için olmazsa olmaz bir şarttır.
Cumhurbaşkanımız Sayın Recep Tayyip Erdoğan liderliğindeki hükûmetlerimizin son
on yedi yıldaki temel motivasyonu da bu anlayıştaki reform çizgisidir. Bu hedef
doğrultusunda önümüzdeki yıla dair yapacaklarımızı anlatmadan önce 2019 yılında
yaptığımız bazı çalışmaları değerli Genel Kurulla paylaşmak isterim. 
“Geç
gelen adalet, adalet değildir.” anlayışıyla işleyişi aksatan süreçlere yargının
kendi içerisinde çözümler üretmesi imkânlarını
sağladık ve bu kapsamda, 1 Ocak 2019 tarihi itibarıyla hedef süre uygulamasını
başlattık. Bu hedef süre uygulamasıyla, vatandaşımız davasını açtığı esnada bu
davanın hangi sürede tamamlanacağını bir yargı olarak milletimize verilen bir
taahhüt uygulamasına başladık. Ve böylece vatandaşlarımız, davasının daha
şeffaf ve öngörülebilir hâle geleceği bir sisteme kavuşmuş oldu. Ve vardığımız
sonuçta, soruşturma aşamasında bu hedefe yüzde 74 oranında ulaşıldığı, hukuk
mahkemelerinde yüzde 82 oranında, ceza mahkemelerinde de yine yüzde 84
oranında, idare mahkemelerinde yüzde 85 oranında bu hedef süreye uyulduğu
görülmektedir. Ve bu verilerin de ışığında yargı mensuplarımızın bu konuda çok
hassas davrandığını söyleyebiliriz. 
Bildiğiniz
gibi iş hukuku uyuşmazlıklarında ara buluculuğu 2018 yılında başlatmıştık. 2019
yılında da yine ticari uyuşmazlıklarda dava şartı olarak ara buluculuk
uygulaması Meclisimizin takdiriyle başladı. Ve değerli Genel Kurulla, hazırunla
2019 yılındaki rakamları paylaşmak istiyorum: 374 bin uyuşmazlıkta ara bulucu
görevlendirilmiştir, bu uyuşmazlıkların 216 bini yani yüzde 57’si anlaşmayla
sonuçlanmıştır. Bu sonuç, 400 iş mahkemesinin bir yılda yapacağı iş anlamına
gelmektedir. Yine, 1 Ocaktan itibaren başlayan ticari uyuşmazlıklarda da 141
bin dosya ara bulucuya sevk edilmiştir. Tamamlanan, görüşmesi biten 118 bin
dosyadan 70 bini anlaşmayla sonuçlanmıştır. Yani burada da oran yüzde 60’tır.
Bu da yaklaşık 60 ticaret mahkemesinin bir yılda yapacağı iş hacmine tekabül
etmektedir. Ve böylece, ara buluculuk uygulamasının Türk yargı sisteminde çok
önemli ve başarılı bir şekilde uygulandığını söyleyebiliriz. Sicili kayıtlı 10.520
ara bulucu var ve bildiğiniz gibi, Aralık 2019 sınavında da 6.271 kişi daha ara
buluculuk sınavını kazanarak başarılı olmuşlardır. 2020’de yeni ara buluculuk
sınavını da açmayı planlıyoruz. Özellikle tüketici uyuşmazlıklarında ara
buluculuk kapsamının genişletilmesi ve yeni ara buluculuk işlerinin de kapsamının genişletilmesi çalışma planımız arasındadır.

Ceza
muhakemesindeki bir diğer dostane çözüm yolu olan uzlaştırmada, yine, 2019
yılında 237.680 dosyadan 199.194’ü yani yaklaşık yüzde 84’ü uzlaşmayla sonuçlanmıştır.
Böylece 300 asliye ceza mahkemesinin göreceği dava yine vatandaşlarımızın
uzlaşmasıyla sonuçlanma imkânına kavuşmuştur. 
Yine,
2019 yılında yürürlüğe giren bir diğer düzenleme ve uygulama, elektronik
tebligat uygulamasıdır. Özellikle, davaların uzamasına neden olan sebeplere
baktığımızda, tebligatın yapılamaması, ilgiliye yapılamaması, muhatabına
ulaşamaması hem hak kaybına neden oluyordu hem de davaların sürüncemesine ve
uzamasına sebebiyet veriyordu. Bu uygulama da bizzat yargı tarafından büyük bir
başarıyla uygulanmış, 14 milyondan fazla tebligat bu usulle vatandaşlarımıza ve
muhataplarına yapılmıştır. Böylece 512 bin ton kâğıt israfından kurtulmuşuz ve
yine, 8.714 ağaç da kurtarılmıştır. Bu anlamda da bu uygulamayı da yine
başarıyla sürdürmeyi planlıyoruz.
Yine,
UYAP’la diğer kamu kurumlarının entegrasyonunu sağladık. Bu çerçevede, Emniyet
ve savcılık arasında UYAP ekip entegrasyonu da başarılı bir şekilde devam
etmektedir. Böylece, polis memurlarımız tebligat taşıma yerine, anında savcılığa
ya da Emniyete bu yazışmalarını ulaştırabilmiş, soruşturmalar da daha hızlı ve
yine daha emin adımlarla sağlanabilmiştir.
Yine,
Merkezî Takip Sistemi’yle küçük alacakların takibi, borçluyu ve alacaklıyı daha
koruyan bir usule kavuşmuştur. Bildiğiniz gibi, nisan ayında hafta sonlarında
nöbetçi noter uygulamasına başladık. Böylece de hem ticaretin çarklarının hafta
sonu dönmesine hem çalışan işçi ve memurlarımızın da hafta sonu iş ve
işlemlerini yapabilmesine imkân getirdik ve yine, yurt dışında yaşayan vatandaşlarımızın
Türkiye’de istediği yerde bu belgeleri alabilmesine imkân getirdik. Keza
Türkiye’de de herhangi bir noterden yapılan işlemin başka bir yerden anında
alınabilmesi imkânı sağlandı.
Yine,
bu yıl Türk Yargı Etiği Bildirgesi açıklanarak yargı mensuplarının uyması
gereken etik ilkeler ilk olarak kamuoyuyla ve yargı mensuplarıyla paylaşıldı.
Yine, Türkiye Adalet Akademisi yeniden kuruldu. Yeni kurulan istinaf
mahkemeleriyle birlikte 15 yerde istinaf mahkemesi kurulmuş oldu. Adliyelerde
adli görüşme odalarının kapsamı genişletildi ve Adli Destek ve Mağdur
Hizmetleri Müdürlüğü kuruldu. Adli Tıp Kurumunca her ilde otopsi işlemlerinin
yapılabilmesi sağlandı, 2 yerde de ayrıca DNA laboratuvarı kuruldu. Yine 6 ayrı
yerde faaliyet gösteren Ankara Adliyesi… Çevre ve Şehircilik Bakanlığımızla
yaptığımız protokolle yeni adliye binası için adım attık. Hem personel
kaynağının artırılması hem Sayın Cumhurbaşkanımızın kararıyla bazı avukatlık
hizmetlerinden alınan KDV oranları yüzde 18’den yüzde 8’e düşürülerek vatandaşlarımızın
hukuki erişim hakkı yine burada desteklenmiş oldu. 
Önümüzdeki
yıl da yine personelimiz içerisinde görevde yükselme sınavını açacağız.
Bildiğiniz gibi, geçtiğimiz yıl yine, mübaşirlerimizin genel idari hizmetler
sınıfına geçişine imkân sağlandı. Bu vesileyle, görev yapan tüm personelimize,
özveriyle çalışan tüm personelimize, avukatlarımıza ve yargı mensuplarımıza da
her zaman yanlarında olduğumuzu ve türlü desteği de yine sürdüreceğimizi ifade
etmek isterim. Bu vesileyle, görevi başında ve görevinden dolayı şiddete maruz
kalan tüm adalet çalışanlarına, yargı mensuplarına karşı yapılan şiddeti de
kınadığımı ve geçmiş olsun dileklerimi ifade etmek isterim. 
Sayın
Başkan, değerli milletvekilleri; Yargı Reformu Strateji Belgesi, bildiğiniz
gibi 30 Mayıs 2019’da Sayın Cumhurbaşkanımız tarafından açıklandı. Bu belgeyi
Bakanlıkta bir ekiple hazırlamadık, dar bir kadroyla hazırlamadık çünkü yargı
ve sorunları tüm milletin ortak sorunlarıdır. Yine, bu, milletin belgesi olsun
diye tüm paydaşlarla, herkesle bu belgeyi müzakere ettik, belgede tüm
kesimlerin görüş ve önerilerine kulak kesildik. Bu belgeye yapılacak katkılara,
önerilere her zaman açık olduğumuzu da ifade etmek isterim çünkü reform bir
statik değildir, dinamik bir süreçtir ve bu süreçte de her türlü öneriden, yine
yapılması hâlinde, istifade edeceğimizi burada belirtmek isterim.
Bildiğiniz gibi, birinci yargı paketi, AK
PARTİ ve MHP, Cumhur İttifakı’nın özellikle bu süreçte yapmış olduğu
sahiplenmeyle ve oy veren, destek veren tüm milletvekillerimizin buradaki
iradesiyle yasalaştı, kanunlaştı. Çok önemli adımlar atıldı, özellikle ifade ve
düşünce özgürlüğünü genişleten çok önemli düzenlemeler getirildi. Haber verme
sınırlarını aşmayan, eleştiri çerçevesinde olan ifadelerin suç oluşturmayacağı evrensel
ilkesi bir kez daha tahkim edildi. Yine, ifade özgürlüğünü ilgilendiren,
istinafta kesinleşen bazı davaların Yargıtay yolunun açılması sağlanmış oldu.
Yine, bazı dosyaların istinafta kesinleşmesi ama aynı dosyada bazı sanıkların
Yargıtaya giderek ama Yargıtay dosyayı bozduğunda bu arada haksız birtakım
infazların olabileceği düşüncesiyle bu hususta infazın beklenmesi ve infazın
sona erdirilmesine yönelik bir düzenleme getirildi. Yine, soruşturma aşamasında
tutukluluğa azami bir süre getirildi. Suça sürüklenen çocuklar için de daha
kısa bir süre öngörüldü. Bildiğiniz gibi, tutuklama geçici bir koruma
tedbiridir, istisnadır; asıl olan tutuksuz yargılamadır. Bu konuda da yine,
yasama birtakım uygulama yaklaşımlarının daha da… Asıl olanın tutuksuz yargılama
olduğuna… Azami bir tutukluluk süresi getirerek bu konudaki iradesini ortaya
koymuştur. Bu konuda seri ve basit yargılama usulleri de ceza yargılamasına
yeni getirildi, 1 Ocak’tan itibaren yürürlüğe başlayacaktır. Keza suçun
sübutuna doğrudan etki edecek mevcut delil toplanmadan dava açılamayacağı
hususu, iddianamenin iadesi sebepleri de yeniden belirlendi ve tüm bu
hususlarla… Özellikle hepsini tek tek sayarak, vakti de tasarruflu kullanmak
adına genel hatlarıyla geçtiğim bu pakette çok önemli düzenlemeler yapıldı.
Yine, Hukuk Mesleklerine Giriş Sınavı getirildi ve burada özellikle üzerinde
durmak isterim ki hukuk fakültelerine başarı giriş şartı… İlk 190 bin kişi
hukuk fakültelerine girebiliyordu ama burada bu başarı oranını da 125 bine
çekerek daha nitelikli bir hukuk eğitimi için önemli bir adım atıldı. Hukuk
mesleğinin daha başında kaliteli bir eğitimin Türkiye’de hukuk kalitesini
artıracağına inanıyoruz. Yine, mezun olduktan sonra da bir sınav getirerek
niteliğin daha da artırılması hedeflendi. Adalet hizmetlerinde kalitenin en
önemli unsurunun muhakeme yeteneği gelişmiş hukukçular olduğuna şüphe yoktur.
Geleceğin yargısını hukuk fakültelerinin şekillendirdiğine hepimiz inanıyoruz
ve buralarda verilen eğitimin niteliği bir savcının iddianamesine, bir
mahkemenin ilamına konu olabilecektir. Bu yüzden, daha iyi işleyen bir yargı
için daha iyi bir hukuk eğitiminin şart olduğuna inanıyoruz. Hukuk mesleklerine
giriş sınavı, hâkim, savcı, avukatlık, noter ve noter yardımcılığı için de ön
bir sınav hâline getirilmiş oldu. Özellikle hukuk fakültelerindeki müfredat ve
hukuk fakültelerinde hukuk branşı dışındaki hocaların orada ders vermemesi
bizim için en önemli hususlardan biridir çünkü orada alınan hukuk eğitiminin
yargı mensuplarının kalitesini artıracağına inanıyoruz. Bu konuda da
çalışmalarımızı titiz bir şekilde sürdüreceğiz. 
Yine,
hâkim ve savcı yardımcılığı müessesesi yargı reformundaki hedeflerimizden
biridir. Yüce Meclisin iradesiyle kanunlaşmasını ümit ettiğimiz ve yakın
zamanda çalışmalarını nihayete erdireceğimiz hâkim ve savcı yardımcılığı da
Türk yargı sistemine önemli katkı sağlayacaktır. Özellikle hem iyi bir hazırlık
aşamasına girilmesiyle hem mesleki tecrübeyi artırarak yargıdaki toplam
kalitenin artacağına inanıyoruz. 
Elbette,
tüm bu düzenlemeler, mevzuat üzerinde kanun gerektiren daha birçok düzenlemenin
olduğunu ortaya çıkarmaktadır, bu konuda Meclisimizin takdiri bu reformlara hız
verecektir. Elbette “Bu düzenlemeler de bütün sorunları bir anda çözer.” diye
bir yaklaşımımız yok, dünyanın hiçbir yerinde böyle bir sihirli değnek yoktur.
Önemli olan bu düzenlemelerin uygulamaya geçmesi, hayat bulmasıdır. Uygulama
tarafına sahiplenip bu reformların hayata geçmesinin ve bu konuda tüm
paydaşların ortak çabasının gerekli olduğuna inanıyoruz. Reform bir oldubitti
değildir, bir süreçtir; reform, yine, bir gidişattır. Elbette bu adımlar çok
önemli bir başlangıç noktası olmuştur. Elbette yargının tüm sorunları
çözülmüştür diyemeyiz, yargının verdiği tüm kararlar dört dörtlüktür diyemeyiz,
doğrudur diyemeyiz ama Türkiye’de bir hukuk sistemi var, hukuk devletidir; bir
kararın istinaf yoluyla, Yargıtay yoluyla da yine itirazı mümkündür. Yanlış,
hatalı kararın da kendi sistemi içerisinde düzeltilmesine imkân tanınan bir
hukuk sistemimiz Türkiye’de mevcuttur ve hangi eksiklik varsa Meclisimizin
iradesiyle bu eksiklikleri gidereceğimize ve eksikliklerin tamamlanacağına olan
inancımız tamdır. 
2019 yılında yaklaşık 5.000 hâkim ve
savcı meslek içi eğitime tabi tutulmuştur. 2020 yılında 6.000 hâkim ve savcının
yine meslek içi eğitime tabi tutulması yönünde çalışmalarımızı sürdürüyoruz.
2020 yılında da öne çıkan bazı başlıkları sizlerle kısaca paylaşmak istiyorum.
Yeni bir insan hakları eylem planını hayata geçireceğiz. Reform belgemiz kendi
içinden çok güçlü bir insan hakları eylem planını ortaya çıkaracaktır ve temel
hak ve özgürlükler alanında yeni adımlar atacağız. Avrupa İnsan Hakları
Sözleşmesi, uluslararası belgeler, Anayasa Mahkemesi kararları başta olmak
üzere mevzuat ve uygulamada ihtiyaç alanlarını belirleyeceğiz ve bütün
kurumlarımızın en yüksek hassasiyet ve önemle bu işbirliği içerisinde bu
belgeyi hazırlamak ve uygulamak kararlılığındayız. Çünkü devlet yönetimi,
özgürlükleri daraltan bir aygıt değildir; özgürlükleri koruyan, geliştiren,
yaşatan temel ve ortak bir zemindir. Tüm reform yaklaşımımız ve anlayışımız da
bu çerçevededir. Türkiye bir hukuk devletidir ve 82 milyon vatandaşımızın
kendini emin ve güvende hissettiği tüm bu iklimi, tüm bu sonuçları sağlamak
devletin temel görevidir ve bu konudaki yaklaşım ve çalışmalarımızı da yine
sürdürmeye devam edeceğiz. 
AK PARTİ hükûmetleri olarak insan
haklarına yönelik en küçük bir ihlal teşebbüsüne dahi “sıfır tolerans”
ilkesiyle hep hareket ettik. Bundan sonra da yaklaşımımız yine bu çerçevede
olacaktır. Hukuk devleti ilkesinin bir gereği olarak, kamu görevlerinin keyfî
bir tutum ve muamele yapmasına, hukuk sınırlarının dışına çıkmasına asla
müsaade edemeyiz. Her görev gibi kamu görevi de milletin emanetidir, milletin
refah ve huzuru içindir. Bu görevlerin suistimaline en küçük bir tolerans
gösteremeyiz. Bu konuda kararlı bir şekilde, özgürlük alanlarını genişleterek
ve insan haklarını koruyarak çalışmalarımızı sürdüreceğiz. 
Terör örgütlerine karşı etkin ve kararlı
mücadelemiz devam edecektir. Hak ve özgürlüklerin geliştirilmesi, huzur ve
güvenliğin korunması birbiriyle tenakuz oluşturan kavramlar değildir.
Vatandaşın huzurunu korumak, özgürlük-güvenlik dengesinden de geçmektedir. 
Ülkemiz,
bildiğiniz gibi, tüm kurumlarda olduğu gibi yargıda da bir FETÖ travması
yaşadı. Türk yargısı bu konuda çok önemli bir mücadeleyle çalışmalarını 15
Temmuz öncesi ve sonrası sürdürmüştür ve hem kendi içinde arınma hem de
suçluların cezalandırılması boyutuyla her yönden devam etmektedir. Asla
rehavete yer yoktur çünkü FETÖ’yle mücadele ülkenin huzuru, milletin hukuku
için olduğu kadar, yargının saygınlık ve bağımsızlığı için de çok önemlidir,
anlamlıdır. 
Bu
mücadele, 251 şehidimizin, 2.193 gazimizin ve aziz milletimizin bütün
kurumlarımıza ve yargıya emanetidir. Bu mücadele, 3 yaşındaki bebeğini yatağına
yatırıp vatanını kurtarmaya giden Özel Harekât polisimiz Demet Sezen’in, 15
yaşındaki işçi Halil İbrahim Yıldırım’ın, kahraman askerimiz Ömer Halis
Demir’in, yiğidimiz, aslanımız Halil Kantarcı’nın ve bütün şehitlerimizin emanetidir.
Kitaplara sığmayan destansı direnişiyle “Milletin gücü tankın gücünü yendi.”
dedirten bütün gazilerimizin emanetidir. İşte, bu örgüt karşısında ihtiyat ve
dikkati elden bırakmadan bu mücadeleyi yapacağız çünkü bu mücadele milletimize
karşı boynumuzun borcudur. Esasen siyaset üstü bir devlet ve millet hukukudur,
mücadelesidir. 
Sayın
Başkan, değerli milletvekilleri; özellikle yargımız kuru ile yaşı, suçlu ile
suçsuzu birbirinden ayıracak ve terörle mücadelesini hukuk içinde kararlılıkla
sürdürecektir. Buna inancımız tamdır. Bu çerçevede, lekelenmeme hakkını ve
masumiyet karinesini korumasının da bu mücadelenin saygınlığını ve etkinliğini
artıracak temel araçlardan biri olduğuna inanıyoruz. 
Bu
çerçevede, Ağustos 2017’deki lekelenmeme hakkına ilişkin yapılan CMK’deki
düzenleme çok önemlidir. Bakınız, bu lekelenmeme hakkıyla birlikte, yürürlüğe
girdiği tarihten itibaren 257.419 ihbar dosyası açılmış, bunlardan 152 bin
vatandaşımız da soyut iddialar olduğu için lekelenmemiştir. Bu 152 bin
vatandaşın kapısına polis gitmemiştir, iş yerine polis gitmemiştir, şüpheli
olmamışlardır. O vatandaşlarımız dahi bu konu da lekelenmemeleri için
korunmuştur. Aksi takdirde, ceza adaletinin amacı dışında kullanılması,
soruşturmaların suistimal ve iftiralara alet edilmesi yine yargıya da
insanoğluna da en büyük haksızlığı oluşturuyordu. Bu çerçevede, yine 2019
yılında 109 bin kişi ihbar kaydı almıştır, hiçbir şekilde şüpheli olmamıştır
çünkü soyut iddialar sebebiyle kapısına polis gönderilmemiştir. Bu da çok
önemli bir düzenleme olarak yine yürürlüğünü sürdürecektir. 
Değerli
milletvekilleri, FETÖ’yle mücadele konusunda iade taleplerimiz somut delillere
ve kesin delillere rağmen maalesef yerine getirilmemektedir. Bu konuda
özellikle ABD makamlarının FETÖ elebaşını iade etmemesi büyük bir çifte
standart ve uluslararası hukuka aykırı bir durumdur. Özellikle bazı ülkelerin
terörle mücadeledeki terör seçiciliğini, “Senin teröristin, benim teröristim.”
ayrımını da şiddetle kınıyoruz. Bunun hukukta hiçbir yeri yoktur. Türkiye olarak
FETÖ, PKK, YPG, DEAŞ’la mücadelemizi eş zamanlı olarak ve hukuk çerçevesinde
kararlı bir şekilde sürdüreceğiz. Bu sorun bir insanlık sorunudur ve terör
insanlığın ortak düşmanıdır ama bugün kırmızı bülten taleplerinin dahi dikkate
alınmaması, iade edilmemesi de bu konuda uluslararası toplum için ve bizler
içinde bir turnusol işlevi görmüştür. 
Yeni
dönemde yargı mensuplarının mesleki kalitesini artıracak çalışmalarımızı ve
mesleki yaşantılarında öngörülebilirliği sağlayacak düzenlemeler yapacağız.
Bunlardan biri de uzmanlaşmadır. Hukuk hâkimi, hukuk hâkimi olarak görevine
başlayıp emekli oluncaya kadar, ceza hâkimi de yine kendi ihtisas alanında
devam edecektir. 
Bir
diğer husus, özellikle Hâkimler ve Savcılar Kurulunun yapısı, özellikle
tarafsızlığı yönünde, işte, Meclisin seçmesi, Cumhurbaşkanının seçmesi yönünde
eleştiriler var ancak burada 16 Nisan referandumuyla milletimiz yargı
bürokrasisinin, HSK’nin bir zümre ya da bir grubun elinde değil, milletin
temsilcileri aracılığıyla seçilmesine yönelik çok önemli bir tercih ortaya
koymuştur ve milletimiz bunu oylamış kabul etmiştir. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Bakan.
Buyurun.
ADALET
BAKANI ABDULHAMİT GÜL (Devamla) – Böylece ilk defa HSK’nin 7 üyesi Türkiye
Büyük Millet Meclisi üyeleri arasından seçilecektir. Bu Anayasa çalışmasını
MHP’yle yaparken de hep eleştiriler “Siz kendi yargınızı kendiniz seçeceksiniz,
AK PARTİ buraya üye seçecek…” Ama baktığımızda değerli arkadaşlar, Anayasa’da
-biz o gün de söyledik- kendimiz için değil ülkemiz için biz bu çalışmayı
yapıyoruz, bugün için değil yarın için yapıyoruz dediğimizde bugün geldiğimiz
noktada HSK seçimi için birinci turda üçte 2 çoğunluk sağlanmaktadır. AK
PARTİ’nin üçte 2 çoğunluğu var mı yok. “Ya MHP’yle yaparsınız, çoğunluksunuz.”
Orada da üçte 2 çoğunluğumuz yok. “İkinci turda seçersiniz.” İkinci turda da
beşte 3 çoğunluk var. Beşte 3 çoğunlukla da yine AK PARTİ ve MHP olarak
seçemiyoruz. Burada da Mecliste bir konsensüs gerekiyor, bir uzlaşma gerekiyor.
Dolayısıyla bu düzenlemelerin de tamamen yargı bağımsızlığına yönelik çok
önemli düzenleme olduğuna inanıyoruz. Çünkü millet seçmiş milletvekilini buraya
getirmiş ve milletin temsilcisi olarak HSK üyelerini seçmesinden daha doğal bir
şey olamaz, bu da demokratik meşruiyettir. (AKP sıralarından alkışlar) 
Özellikle cezaların infazına yönelik hem
uygulama hem akademisyenler düzeyinde büyük çalışmalar devam etmektedir. Yüce
Meclisimizle her zaman bu konuda da katkı sunmaya hazırız. Özellikle bazı
suçlardan dolayı yaşlı, hamilelerin yine evinde infaz gibi bazı düzenlemeler de
var. Yine iş yurtları çerçevesinde meslek edindirme anlamında 51.270 hükümlü ve
tutuklu mesleki eğitim almaya devam etmektedir. 
Yine kadına yönelik şiddette etkin
mücadelemizin devam edeceğini de ifade etmek isterim. Kadına yönelik şiddet
sadece bu zulme maruz kalan kadınları değil, toplum olarak hepimizi
yaralamaktadır ve bu konuda hiçbir tolerans göstermeden “ama”sı, “fakat”ı
olmadan mücadelemizi sürdüreceğiz ve sadece fiziksel değil, kadına yönelik her
türlü şiddeti en güçlü bir şekilde kınıyoruz ve bu mücadeleyi de toplumun tüm
kesimleri; barolarımız, kurumlarımızın, akademisyenlerin, medya sivil toplum
olarak mücadelesini sürdüreceğiz. 
BAŞKAN – Sayın Bakan, teşekkür ediyorum.
Sözlerinizi tamamlayın lütfen.
ADALET BAKANI ABDULHAMİT GÜL - Ve
özellikle ŞÖNİM’lerde her şiddete maruz kalmış kadının avukat desteğiyle
yanında sonuna kadar yer alacağı düzenlemeyi de yakın zamanda hayata
geçireceğiz. 
Yine savunma makamının güçlendirilmesine
yönelik çalışmalarımız devam edecek. Bu konuda yine, sözlerimi toparlarken,
özellikle tüm süreçte desteklerini sürdüren, çalışmalara katkıda bulunan,
eleştiri ve önerileriyle yine yargı reformu belgemizin olgunlaşmasına katkı
sağlayan tüm milletvekillerimize, tüm paydaşlara teşekkür ediyorum. Elbette,
Meclisimizin takdiriyle bu sürecin devamı paketler hâlinde gelecek ve daha da
güzeliyle, olgunlaşarak Meclisimize yine iradesiyle teşekkül edecektir. 
Ben bu duygu ve düşüncelerle, adil
kararların makul bir sürede verildiği, 2020 yılının 2019 yılından daha verimli,
daha adil, daha makul sürede yargılamanın olduğu bir yıl olması dileğiyle tüm
Genel Kurulu saygıyla selamlıyorum. (AK PARTİ, MHP ve İYİ PARTİ sıralarından
alkışlar.)
BAŞKAN – Yürütme adına ikinci söz Hazine
ve Maliye Bakanı Sayın Berat Albayrak’ın. 
Sayın Albayrak, buyurun lütfen. (AK PARTİ
sıralarından alkışlar)
HAZİNE VE MALİYE BAKANI BERAT ALBAYRAK –
Sayın Başkan, değerli milletvekilleri; yüce heyetinizi ve bizleri izleyen
kıymetli vatandaşlarımızı sevgi ve saygıyla selamlıyorum.
Bugün Hazine ve Maliye Bakanlığının 2020
yılı bütçesini yüce Meclisimize arz edeceğiz. Bütçenin hazırlanmasında emeği
geçen tüm Komisyon üyelerine ve çalışma arkadaşlarımıza teşekkür ederek
sözlerime başlamak istiyorum.
2002 yılından bu yana Türkiye
ekonomisinin gelişimine baktığımızda, en başarılı alanlardan bir tanesinin
bütçe performansı olduğunu görüyoruz. Sıkı mali politikalar ve bütçe
disipliniyle birlikte, her alanda toplumsal refahın ve gelişmenin taşıyıcısı
olan önemli yatırımlar hayata geçirmiştir. Şimdi, 2020’li yıllara girerken aynı
disiplini koruyarak yeni hükûmet sisteminin idari anlamda sağladığı
avantajlarla birlikte yarının büyük ve güçlü Türkiye ekonomisini inşa etmek
üzere yeni bir ruh ve anlayışla yolumuza devam ediyoruz. Kamu maliyesinden
yatırımlara, hazinecilikten finansa kadar ekonominin tüm alanlarındaki
politikalarımıza yön verecek bu yeni anlayışla birlikte önümüzdeki on yılların
ekonomik altyapısını Allah’ın izniyle oluşturacağız. 2000’li yıllarla birlikte
küresel ekonomideki geçişkenliğin yoğunlaştığı ve bunun sonucu olarak
kırılganlıkların arttığı bir dönemde Türkiye ekonomisini tüm dış etkilere karşı
daha korunaklı, daha rekabetçi bir yapıya kavuşturmak için bahsettiğimiz yeni
anlayış anahtar görevi görecektir. 
Küresel
ekonomide son dönemde yaşananlardan defaatle bahsettim, hepimizin malumu. Son
on beş, on altı ayda ne kadar kritik bir dönemi geride bıraktığımızı,
yaşadığımız kur ataklarını, verdiğimiz mücadeleyi birçok yerde anlattım, bugün,
bir kez daha dile getirip Komisyondaki konuşmamı tekrarlamak istemiyorum.
Bugün, küresel ticaret ve finans sisteminin büyük bir türbülanstan geçtiği,
belirsizliklerin her geçen gün daha da arttığı, son altı yıldır özellikle
içeriden ve dışarıdan maruz kaldığımız çok farklı saldırılara ve bunların
ekonomik maliyetlerine rağmen talip olduğumuz değişimi, ulaşmak istediğimiz
hedefleri ve bu yolda ektiğimiz tohumları anlatmak istiyorum. 
Biliyoruz
ki tüm değişim süreçleri sancılı olmuştur. Her değişime direnen, mevcudu
korumak isteyen, konforlu pozisyonları kaybetmek istemeyenler olmuştur. Küresel
ekonomi ve finans sistemi, bugün, hedeflediğimiz değişimi hayata geçirmezsek
belki bir daha yakalayamayacağımız çok önemli fırsatlar sunuyor. Küresel
ticaret sistemi, İpek ve Baharat Yollarından sonra bir kez daha Batı’dan
Doğu’ya doğru kayıyor. Çin ve Hindistan’ın başını çektiği Doğu ekonomisi,
üretim ve pazar büyümesiyle önümüzdeki yıllarda Batı merkezli küresel ekonomi
ve finansın ağırlık merkezinde değişim yaşanacağını çok net bir şekilde ortaya
koyuyor. Brexit belirsizliği, hâlâ net bir projeksiyon ortaya koyamayan avro
bölgesi, bir taraftan da daha belirgin hâle gelen ekonomik yavaşlamanın
gideceği noktayı kestirmeye çalışıyor. Türkiye’ye uzun dönemdir dayatılan, sözde
kurumların bağımsızlığı gibi gündemlerin ne hikmettir ki uğramadığı küresel
finans sisteminin başat oyuncuları yavaşlama ve artan aşağı yönlü riskler
nedeniyle genişletici para politikaları uygulamaya başladı. Geçtiğimiz yıl 4
kez faiz artırımı yapan Amerika Merkez Bankası, bu yıl 3 kez faiz indirimi
yaptı. Avrupa Merkez Bankasıysa mevduat faiz oranlarını düşürdü ve yeni bir
varlık alımı programı başlattı. Gelişmekte olan birçok ülke, ekonomilerinin
toparlanması için faiz indirimlerini öncelik hâline getirdi. Herkes, küresel
yatırım pastasından aldığı payı, küresel ticaretteki pozisyonunu kaybetmek
istemediği bir resimle karşı karşıya. Küresel ekonomideki belirsizlikler her
geçen gün artarken başta Avrupa olmak üzere ülke yönetimlerindeki zayıf siyasi yapılar
ve öngörülemez tablo gelecek için daha da karamsar tabloların çizilmesine neden
oluyor. Yaşanan bu tablo, Türkiye’ye aynı zamanda çok farklı fırsatlar da
sunuyor. Küresel ticaretin ekseni değişse bile sahip olduğumuz merkez ülke
konumuyla birlikte özellikle enerji, ulaşım ve iletişimde son on yedi yıldır
sağladığımız büyük altyapı yatırımlarıyla dünyanın tüm köşelerine ulaşan geniş
ihracatı, güçlü kurumları, genç ve eğitimli insan kaynağıyla küresel
yatırımlara ve ticarete güvenli liman, küresel finansa yeni bir merkez ve
dünyanın ilk 10 ekonomisinden biri olabileceğimize inanıyoruz ve tüm bu
vizyonumuzu, stratejimizi bu inanç üzerine inşa ediyoruz. Enflasyon, cari açık
ve tasarruf açığı gibi uzun yıllardır süregelen sorunlarımız var. Bu sorunları azaltırken
yeni riskler oluşturmayacak kaliteli büyüme trendine, düzenli ve sürdürülebilir
finansman oluşturacak bir modele, ekonomik ve finansal güvenliği sağlayacak bir
mimariye ihtiyacımız var. İşte, bu ihtiyaçların tamamına karşılık vermek için,
bu yapıyı eksiksiz kurmak, hedeflediğimiz ideale kavuşmak için tüm yol
haritamızı hazırladık; uygulamaya da başladık. İşte bugün bu yol haritasını,
Türkiye ekonomisine ilişkin idealimizi, yüzlerce liyakat sahibi genç
kardeşimizle, özel sektörde sahip oldukları imkânların çok daha altında
imkânlara rağmen ülkesi için sorumluluk alan yol arkadaşlarımızla, tecrübesiyle
yılların birikimini yeni nesillere aktaran kadrolarımızla gece gündüz
çalıştığımız bu vizyonu, bu ideali paylaşmaya çalışacağım. 
Göreve geldiğimiz ilk günden itibaren bu
vizyonun üzerine kurduğumuz politikalarımızın tamamında temel düsturlarımızın
başında “istişare” oldu. Kamudaki bu güçlü insan kaynağını karar alma
süreçlerine çok daha fazla katma hassasiyetinde olduk. Daha önce “Finansal
İstikrar Komitesi” adıyla dönem dönem toplanan komiteyi “Finansal İstikrar ve
Kalkınma Komitesi” adıyla yeniledik, kapsamını, katılımcı sayısını genişleterek
finans politikalarında en üst karar alma mercisi hâline getirdik. 
Hazine, Merkez Bankası, BDDK, Bankalar
Birliği, SPK, BİST ve benzeri birçok kurumumuzun üst düzey yöneticileriyle
finans ve kalkınma alanında atmamız gereken her adımı bilimsel raporlar ve
dünya örneklerindeki en iyi uygulamalar ışığında belirledik ve belirlemeye
devam ediyoruz. Hazine ve Maliye Bakanlığı altında tüm bu organizasyonu daha da
güçlendirerek güçlü ve bağımsız bir Türkiye ekonomisi için çalışıyoruz. 
On yedi yılda birçok alanda yapılan
yatırımların ardından ve en son olarak yeni Cumhurbaşkanlığı hükûmet sistemiyle
birlikte tam bağımsız Türkiye hayalinin bağımsız ve güçlü bir ekonomiyle mümkün
olduğuna inanıyoruz. 
Türkiye 2002’den bu yana kadar eğitimden
ulaşıma, sağlıktan sosyal politikalara kadar birçok alanda gerçekleştirdiği
yatırımlarla çok önemli bir kalkınma ve gelişme hikâyesi ortaya koydu. Bu
hikâyeyi gerçekleştirmek için çıktığımız yol boyunca siyasi ve ekonomik sayısız
birçok engelleme ve saldırıyla karşı karşıya kaldık. En başından beri siyasi ve
bürokratik vesayet girişimleri, içeride ve dışarıda Türkiye’yi hedef alan terör
faaliyetleri, siyasal ve toplumsal istikrarı bozmaya yönelik girişimler ve
tarihimizin en kanlı darbe girişimiyle ve yine, son olarak, tarihimizin en
kapsamlı finansal saldırısıyla karşı karşıya kaldık. Türkiye’nin 17 yıllık
başarı hikâyesi, saydığım, bu ardı arkası kesilmeyen saldırılara rağmen
gerçekleşmiştir. 
Bu dönemde elde ettiğimiz kazanımlar için
hep birlikte çok ciddi bedeller ödedik. Bundan sonra da milletimizin bu
kazanımlarını korumak ve her geçen gün üzerine daha fazlasını koyabilmek için
çalışmaya devam edeceğiz.
Haziran
2018’de geçiş yaptığımız Cumhurbaşkanlığı hükûmet sistemiyle birlikte, artık
tüm kazanımların kurumsallaşacağı ve yeni hedeflere daha hızlı, daha emin, daha
güçlü adımlarla ilerleyeceğimiz bir yola girdik. Cumhuriyetimizin 100’üncü
yılına yaklaşırken büyük ve güçlü Türkiye hedefimize ulaşmak istiyorsak her
alanda sağladığımız bu gelişmeleri, güçlü ve bağımsız bir ekonomiyle
taçlandırmak zorundayız. 
Bu
amaçla yürüttüğümüz politikaları detaylıca ele alacak olursak; önceliğimiz, kırılganlıkla
mücadelede başarılı bir süreç yönetimi olacaktır. Elbette, ekonomimizi arzu
ettiğimiz noktaya taşımak için mevcut durumda kırılganlık oluşturan konuların,
Türkiye ekonomisinin kronik sorunlarının kalıcı çözümlerle ele alınmasını
öncelik olarak ele aldık.
Cari
denge… Bu alandaki ilk başlığımız cari denge konusu oldu. Her yıl ortalama 50
milyar doların üzerine dayanan cari açığın finansmanı, ekonomimiz üzerindeki en
büyük yük olagelmiştir. Bu yükle mücadele için attığımız her adımda cari açığa
etkiyi, üretim ve ihracata katkıyı, ithalattaki gereksiz yoğunluğun ortadan
kaldırılmasını temel prensibimiz hâline getirdik. Küresel ticaretteki büyük
daralmaya rağmen, aldığımız tedbirler ve verdiğimiz desteklerle ihracatımızı
düşürmedik. İthalatımızı azaltmak için, her alanda yerli kaynakların ve yerli
üretimin tercih edilmesini sağladık. Bundan sonraki süreçte de ihracat ve katma
değerli üretime dayalı sektörleri desteklemeye, kaynakların da özellikle bu
alanlarda kullanılmasına özen göstereceğiz. Enerji, maden, petrokimya, turizm,
bilişim, otomotiv, tarım ve ilaç sanayileri stratejik alanlarımız. Gerek kredi
büyümesinde gerek Varlık Fonu eliyle yapacağımız yatırımlarda öncelikli
alanlarımız bu sektörler olacak. Bu yıl, cari fazlada rekorlar kırdığımız bir yıl
ve ekonomiyi küçültmeden cari fazla vererek kapattığımız bir yıl olacak
inşallah. (AK PARTİ sıralarından alkışlar)
Cari
fazlanın yanında, yine kronik alanlarımızdan birini enflasyon olarak kabul
ediyoruz. Şunun altını net bir şekilde çizmek istiyorum: Eğer büyük ve güçlü
Türkiye ideali kurmak istiyorsak ve dünyanın en büyük 10 ekonomisinden 1’i
olmayı hedefliyorsak enflasyonu kalıcı bir şekilde yüzde 5’in altına taşımamız
lazım. Bu anlamda, para politikalarımız ile maliye politikalarımız arasında
güçlü bir uyum tesis ettik. Attığımız her adımın, her düzenlemenin ya da
finansal alandaki her kararın enflasyondaki etkisini inceleyerek hareket
ediyoruz. 
Enflasyonu
oluşturan en önemli alanların başında gelen gıda fiyatları alanında 3 Bakanlık
olarak; biz, Tarım ve Orman Bakanlığı, Ticaret Bakanlığı her ay düzenli olarak
toplantılarımızı gerçekleştiriyor ve gıda enflasyonuyla mücadele konusunda
gerekli yapısal adım ve politikaları takip ediyoruz. Enflasyonla mücadelede
atalet etkisi ve üretici tarafındaki maliyetlerin nedenlerini yakından takip
ederek bunlara yönelik önlemlerimizi çok hızlı şekilde hayata geçiriyoruz.
Geçtiğimiz yıldan bu yana enflasyonda önemli derecede iyileşme katettik.
Tüketici fiyatları üzerindeki üretici fiyatları kaynaklı baskıların zayıflaması,
enflasyon beklentilerindeki iyileşme ve güçlü baz etkisinin devreye girmesiyle
2019 yılı Eylül ve Ekim aylarında tek haneli seviyelere gerileyen enflasyon,
Kasım ayında geçen yılın aynı dönemine göre 11,1 puan gerileyerek yüzde 10,56
seviyesinde gerçekleşmiştir. Para ve maliye politikalarının güçlü eş güdümüyle,
mal ve hizmet pazarlarındaki rekabet ve verimliliği artıracak yapısal
reformlarla enflasyonla mücadelede güçlü duruşumuzu sürdürecek ve enflasyonu
kalıcı olarak düşük tek haneli seviyelere inşallah indireceğiz. Bu çerçevede,
Yeni Ekonomi Programı’nda enflasyonun 2020 yılında yüzde 8,5’e, program dönemi
sonunda da yüzde 4,9’a düşmesini hedefliyoruz.
Tasarruf
araçları ve finansman konusunda önümüzdeki birkaç yıl içinde katma değerli
üretim ve ihracata dayalı sürdürülebilir büyümeyi yakalamış, cari açığı kontrol
altına almış, doların etkinliği azalmış, uzun vadeli TL’ye dayalı finansmanı
sağlayabilen bir Türkiye ekonomisi oluşturma hedefi doğrultusunda önemli bir
alan olarak tasarruf araçlarımızın etkinliğini de görüyoruz. Bu açığı kapatmak
için emeklilik sisteminin reforme edilmesini oldukça önemli görüyoruz. Yapısal
dönüşüm adımlarımız içerisinde de yer alan bu reform, daha sürdürebilir bir
emeklilik sistemini vatandaşlarımızın hizmetine sunacak. Dolayısıyla bu
kapsamda, tasarruflar artırılarak dış müdahalelere karşı ekonomimiz daha güçlü
hâle gelecek. 
Finansman alanında bir diğer stratejik
aracımız Varlık Fonu olacak. Mevcut portföyünde değer oluşturarak Türkiye’de
cari açığın kapanmasına katkıda bulunan projelere yatırım yapılacak. Varlık
Fonu, Türkiye Cumhuriyeti’nin 100’üncü kuruluş yıl dönümü olan 2023 yılında 100
milyar dolarlık büyüme hedefine koşuyor.
Petrokimya, yerli kaynağa dayalı enerji
üretimi, madencilik gibi cari açığı azaltan projelerin yanı sıra
telekomünikasyon, İslami finansman, İstanbul Finans Merkezi gibi stratejik
sektörlere odaklanacağız. 
Bu başlık kapsamında, Sigortacılık
Düzenleme ve Denetleme Kurulunun yasal düzenlemesini tamamladık.
BİST ve Bankalar Birliği ortak girişimiyle
yerli reyting şirketimizi kurduk.
Kamunun tek hissedar olduğu Türk
Reasürans AŞ’yi faaliyete geçirdik.
Hisse senedi piyasasında hisselerin
gruplandırılarak yatırımcının kolay seçiminin sağlanmasına yönelik olarak Borsa
İstanbul’da yeni pazar kriterlerini devreye aldık. 
Sermaye
piyasalarında pazar ve ürün çeşitliliğini artırmak amacıyla atılan adımları
güçlendiriyoruz.
Türk
lirası gecelik referans faiz oranına TLREF’e dayalı krediler ve tahvil
araçlarını yaygınlaştırıyoruz. Her iki tarafı da Türk lirası olan faiz takası
anlaşmalarının altyapısını oluşturarak bankalarımızın orta ve uzun vadeli TL
faiz risklerini döviz likiditesi ihtiyacına gerek kalmadan yönetmelerinin
altyapısını tamamlamadık. Böylece, bu alanda faizin Borsa İstanbul çatısı
altında belirlenmesini sağlıyoruz. 
Ülkemizde
iç tasarrufların artırılması noktasında çalışmalarımız devam ederken bu
kapsamda dış tasarrufları da ülkemize çekecek çalışmaları ihmal etmiyoruz.
Küresel
sisteme entegrasyonumuzu güçlendirerek ülkemizin uluslararası sermayeyle
etkileşimini pekiştirmekteyiz. 
Üst
fonlar, girişim sermayesi fonları, melek yatırımcılık ve kitle fonlaması
uygulamalarını daha da geliştirerek hayata geçirmek suretiyle yalnızca yurt içi
değil yurt dışı tasarrufların da ülkemize akışını hızlandırıyoruz. 
İslami
finans sistemi ve uygulamalarının geliştirilmesine özel önem veriyoruz. İslami
finans uygulamalarını geliştirerek, sistem dışındaki tasarrufları sisteme
kazandırarak yurt dışından da bu alandaki uluslararası sermayenin ülkemize
akışını artırıyoruz. Bu çalışmalar neticesinde, İstanbul Finans Merkezimiz,
uluslararası anlamda, İslami finansın da önemli adreslerinden birisi olacaktır.

Ülkemizde
son iki yıldır yeni ekonomi programıyla birlikte girişimcilere kolaylıklar
sağlanması noktasında adımlar atılmakta. İşte bu noktada, Dünya Bankası
tarafından 190 ülkeyi kapsayan İş Yapma Kolaylığı Endeksi’nde 60’ıncı sıradan
bu yıl itibarıyla 33’üncü sıraya kadar yükseliş kaydetmeyi başardık. G20
özelinde elde ettiğimiz 11’inci sıradaki yerimizi önümüzdeki yıllarda daha
yukarılara taşıyarak, doğrudan yatırımlar ve dış tasarruflar için cazibe
merkezi hâline gelerek İstanbul Finans Merkezinin oynayacağı rolü
güçlendireceğiz. Buna yönelik olarak, sermaye piyasalarının güçlendirilmesi
kapsamında dış yatırımları kolaylaştıracak, yatırım ortamını iyileştirmeye
yönelik mevzuat çerçevesini gözden geçirmeye dönük çalışmalara devam edeceğiz.
Tüm bu adımlarımız finansal alanda çok daha güçlü bir yapıya kavuşmamıza sebep
olacak. 
Küresel
ekonomide yaşanan istikrarsızlıklardan kaynaklanan dış şoklara karşı ülkemizin
finansal bir savunma mekanizmasına sahip olması, yeni bir finansal ekonomik
mimarinin kurulmasıyla mümkün olacaktır. Özellikle gelişmekte olan ülkelerin,
kalkınma süreçlerinde karşı karşıya kaldıkları en büyük zorluklardan olan
küresel istikrarsızlıklar büyüme patikalarında sapmalara, hatta büyümede
duraksamalara sebep olmaktadır. Yeni finansal ekonomik mimariyle güvence altına
alınacak finansal yapımız, belirlediğimiz büyüme yolundaki engellere
takılmadan, duraksamadan ilerlememize inşallah katkı sağlayacaktır. Bu
kapsamda, mimarimizi dünyadaki en ileri örnekleri dikkate alarak oluşturuyoruz.
Maruz kaldığımız finansal saldırıların ardından piyasalardaki bozulmaların
önüne geçmek için adımlar atıyor, sağladığımız her iyileşmeyi vatandaşımıza,
sanayicimize, üreticimize yansıtıyoruz. 
Son
dönemde, Anadolu’da sanayicimizle, üreticimizle bir araya geldiğimiz, devreye
aldığımız tüm bu paketlerin ne kadar önemli bir görev ifa etmeye başladığını
gözlemlemeye başladık. İşte bu kapsamda, devreye aldığımız en önemli
paketlerimizin başında İVME Finansman Paketi geliyor. Enflasyona dayalı, uzun
ve ucuz maliyetli bir finansman modeliyle birlikte, cari açığın düşürülmesine
katkı veren, katma değerli ve teknolojik üretim yapan firmalarımızı
destekliyoruz. Haziran ayında devreye aldığımız bu paket kapsamında, kasım ayı
sonu itibarıyla 51.372 müşteriye yaklaşık 40 milyar TL limitli tahsis tutarının
yaklaşık 25 milyar TL’si kullandırılmış oldu. Yine, benzer şekilde piyasaların
yaşadığı en zor günlerde KOBİ’lerimize, 200 binden fazla KOBİ’mize “Birlikte
kazanacağız.” diyerek aldığımız ekonomi değer paketleri kapsamında 25 binin
üzerinde firmamıza 20 milyar liralık, bunun yanında KOBİ Değer II projeleri
kapsamında yaklaşık 45 milyar liralık finansman sağladık. İşte bu desteklerin,
bu paketlerin etkilerini, sonuçlarını sanayi üretiminde yavaş yavaş görmeye
başladık; piyasalardaki güvenin artmasında, ertelenen yatırım ve harcamaların
hayata geçmesinde görüyoruz, görmeye de devam edeceğiz. İşte tüm bu adımların
sonucunda bir sene önce ihtimal dahi verilmeyen bir tabloyla yılı inşallah,
kapatacağız. 
2019
yılı üçüncü çeyreği itibarıyla mevsim ve takvim etkisinden arındırılmış
gayrisafi yurt içi hasıla üç çeyrek arka arkaya pozitif büyüme kaydetti. Üçüncü
çeyrekte ayrıca yıllık bazda büyümeyi de pozitife geçirdik ve bu dönemde yıllık
bazda sanayi üretimi, yüzde 1,6; özel tüketim harcaması, 0,9‘la pozitif
büyümeye döndü. Yılın son çeyreğine ilişkin ekim, kasım, aralığın ilk on günü
öncü göstergeler, ekonomideki bu ivmenin daha da güçlendiğini, çeyrek bazlı
büyümenin dördüncü çeyrek itibarıyla yüzde 5 oranında olacağını ve bu yılı
öngördüğümüz üzere birilerinin aksine, negatif değil, inşallah, pozitif bir
büyümeyle kapatacağımıza işaret ediyor. (AK PARTİ sıralarından alkışlar.)
İmalat
Sanayi Kapasite Kullanım Oranı, 2019 Kasım ayında geçen yılın aynı ayına göre
3,1 puan artarak 77,2’ye; otomobil ve beyaz eşya satışlarında da tüm bu
toparlanma noktasında 2019 Ekim ayı itibarıyla geçen yılın aynı dönemine göre
yüzde 130 artış, beyaz eşya satışlarında ekim ayında bir önceki yılın aynı
ayına göre yüzde 26 oranında artış yaşanmaya başladı. 
Ekonomiye
olan güven de artmaya güçlü bir şekilde devam ediyor. Reel Kesim Güven Endeksi
2019 Kasım ayında bir önceki yılın aynı ayına göre 9,2 puan artarak 102
seviyesine ulaştı. Hizmet Sektörü Güven Endeksi 13,4 puan, Perakende Ticaret
Sektörü Güven Endeksi 13,3 puan, İnşaat Sektörü Güven Endeksi 8,6 puan artış
gösterdi. Mevsim etkilerinden arındırılmış Ticaret Perakende Sektörü Güven
Endeksi de ekim ayında yüzde 4,8 artarak 102,3 oldu ve reel ihracatımız, 2019
yılının ilk dokuz ayında yüzde 7,9 oranında artmıştır. Genel ticaret sistemine
göre nominal ihracat, ekim ayında -on iki aylık- 179,9 milyar dolara ulaşmış, bununla
birlikte, on iki aylık ithalatsa 205 milyar dolara gerilemiştir. Genel ticaret
sistemine göre ihracatın ithalatı karşılama oranı 2018 Ocak-Ekim döneminde 73,6
oranında gerçekleşirken 2019 yılının aynı döneminde yüzde 86,5 seviyesine
yükselmiştir. Her alanda sağladığımız tüm bu destekleri ve iyileşmeleri
koruyarak bu düzeyi, inşallah, daha da yukarıya taşıyacağız. 
Temelde,
biraz önce saydığım, Türkiye ekonomisine ilişkin hedeflerle ilerlerken
piyasalarda, reel sektörde düzenli bir şekilde güçlenmeyi de beraberinde
sağlayacağız. Bürokrasinin azaltılması ve yatırım ortamının iyileştirilmesine
yönelik adımlar atmaya devam edeceğiz. Reel sektörü güçlendirmeye, katma
değerli üretimi desteklemeye yönelik uygulamaları hayata geçirmeye devam
edeceğiz. Bu bağlamda, son birkaç yılda iş ve yatırım ortamının
iyileştirilmesi, proje bazında yenilikçi ileri teknoloji yatırımlarının
desteklenmesi, AR-GE reformunun hayata geçirilmesi ve fikrî mülkiyet haklarının
uygulanması gibi çok önemli adımlar atıldı. Orta yüksek ve yüksek teknoloji
seviyeli sektörlerde, katma değeri yüksek bu ürünlerin ve sektörlerin gelişimi
için kritik önem taşıyan ürünlerin üretimini artırmak üzere Teknoloji Odaklı
Sanayi Hamlesi Programı’nı başlattık. AR-GE’yi, yenilikçilik ve teknolojik dönüşümle
yüksek katma değerli ürünlerin üretimini desteklemeye yönelik uygulamalara,
kimya, ilaç, tıbbi cihaz, makine, elektrikli teçhizat, otomotiv, elektronik ve
raylı sistem araçları başta olmak üzere, imalat sanayisi sektörlerini
önceliklendirerek devam edeceğiz. 
Yargı
reformuyla iş ortamını daha da iyileştirerek bu kapsamda…
(Mikrofon
otomatik cihaz tarafından kapatıldı) 
BAŞKAN
– Sayın , sözlerinizi toparlayın lütfen.
HAZİNE
VE MALİYE BAKANI BERAT ALBAYRAK (Devamla) - …hukuk uygulamalarında makul sürede
yargılanma hakkı daha etkin korunarak yargılama sürelerinde öngörülebilirlik
artırılacaktır. Yine bu kapsamda, yargı reformuna ilişkin düzenlemeleri adım
adım hayata geçiriyoruz. Bu sayede, yargılamada sadeleşmeyle etkinliği
artıracak ve uyuşmazlıklara yönelik alternatif çözüm yollarını sunacağız. 
İhracat
Ana Planı kapsamında üretimden pazarlamaya, tasarımdan markalaşmaya hedef
ülkeler ve hedef sektörler başta olmak üzere tüm ihracatçı firmalarımıza
EXIMBANK aracılığıyla finansman imkânını geliştireceğiz. 
Turizmde
sezon süresini uzatarak kişi başı harcama tutarını artırarak 2023 Türkiye
Turizm Stratejisi için Kültür ve Turizm Bakanlığımıza gereken maksimum desteği
sağlayacağız. 
Girişimcilik
ekosistemini yeni finansman araçlarıyla, yöntemleriyle desteklemeye devam
edeceğiz. Finansmana erişimde sıkıntı yaşayan çekirdek, başlangıç ve erken
aşama şirketleri için yeni finansal araçlar sunarak özellikle melek
yatırımcılık sistemini, üst fonlara kaynak aktarım mekanizmasını ve girişim
sermayesi fonlarına doğrudan kaynak aktarım mekanizmasını devreye aldık. Bu
bağlamda, girişim sermayesi fonlarına doğrudan kaynak aktarımı kapsamında
önümüzdeki beş yıllık dönem içerisinde 2 milyar lira tutarında kaynak aktarmayı
hedefliyoruz.
Ve
inançlıyız çünkü bu milletin inandığı zaman neleri başarabileceğine defalarca
şahit olduk. (AK PARTİ sıralarından alkışlar)
İnançlıyız
çünkü ülkemizin insan kaynağının ve potansiyelinin farkındayız. 
Güçlüyüz
çünkü tarihin en büyük üç kur saldırısına rağmen, düşmeden yıkılmadan yolumuza
devam ediyoruz. (AK PARTİ sıralarından alkışlar) 
Güçlüyüz
çünkü yüz yıllık cumhuriyetin, bin yıllık devlet kültürünün bağrından çıkan,
liyakat ve ehliyet sahibi kadrolara sahibiz, eşi benzeri olmayan tecrübede
kurumları sahibiz. 
Ve
umutluyuz çünkü aziz Türk milletinin ve onun cumhuriyetinin ilelebet payidar
olacağına inanıyoruz.
Ve
umutluyuz çünkü on yedi yıldır attığımız tohumların çok yakın zamanda
filizlere, fidanlara dönüşeceğini çok iyi biliyoruz. (AK PARTİ sıralarından
alkışlar)
Ben
bu duygu ve düşüncelerle yüce heyetinizi bir kez daha saygıyla selamlıyorum.
2020
yılı bütçemizin ülkemize, milletimize, Meclisimize hayırlı olmasını temenni
ediyorum, hepinizi saygı ve sevgiyle selamlıyorum. (AK PARTİ sıralarından
alkışlar)
BAŞKAN
– Yürütme adına son söz, Millî Savunma Bakanı Sayın Hulusi Akar’a aittir.
Sayın
Akar, buyurun lütfen. 
ALİ
ÖZTUNÇ (Kahramanmaraş) – Berat Bey’le bütün AKP’liler çıkıyor, Hulusi Bey’i
dinlemeyecekler mi? 
BAŞKAN
– Sayın Öztunç, güzel güzel gidiyoruz, lütfen. 
Buyurun
Sayın Akar. (AK PARTİ sıralarından alkışlar)
MİLLÎ
SAVUNMA BAKANI HULUSİ AKAR – Sayın Başkan, sayın milletvekilleri; Millî Savunma
Bakanlığı bütçesini sunmak üzere bulunduğumuz bu Gazi Meclisin çatısı altında
sizleri saygıyla sevgiyle aziz milletimizi de bizi izleyenleri de yine aynı
şekilde saygıyla selamlıyorum. (AK PARTİ sıralarından alkışlar)
Teşekkür
ederim.
Dünyada
ve bölgemizde, hepinizin bildiği gibi, önemli gelişmeler olmakta, bu söz konusu
gelişmeler de beraberinde çok ciddi risk ve tehditleri de getirmektedir. Böyle
bir ortamda, 82 milyon vatandaşımızın huzur ve güvenliğine, egemenliğimize,
bağımsızlığımıza yönelecek her türlü tehdit ve tehlikeye karşı mücadelemizi
“Ölürsem şehit, kalırsam gazi.” anlayışı içerisinde ve asil milletimizin
sevgisi, güveni ve duasından aldığımız ilhamla azim ve kararlılıkla
sürdürmekteyiz.
Yurt
içi ve sınır ötesinde terör örgütlerine karşı aralıksız sürdürdüğümüz
mücadelede, milletimizin teröre karşı dirayetli ve kararlı duruşuyla büyük
başarılar elde edilmiştir. Mücadelemiz, en son terörist etkisiz hâle
getirilinceye kadar devam edecektir.
Suriye’nin
kuzeyinde yuvalanan teröristlerin ülkemizin güvenlik ve istikrarına yönelik
tehdidinin ve sınırımızda terör koridoru oluşturma girişimlerinin bertaraf
edilmesi maksadıyla operasyonlar icra edilmiştir bildiğiniz üzere. DEAŞ terör
örgütünü, DEAŞ’la Mücadele Küresel Koalisyonu’yla birlikte etkisiz hâle
getirmeyi arz etmemize rağmen, bu mümkün olmayınca, Türk Silahlı Kuvvetleri
Fırat Kalkanı Harekâtı’nı 15 Temmuz hain darbe girişiminden sadece bir ay sonra
tek başına icra etmek zorunda kalmıştır. Müteakiben, yine bildiğiniz gibi,
Zeytin Dalı Harekâtı icra edilmiştir Türk Silahlı Kuvvetleri unsurları
tarafından. Türk Silahlı Kuvvetleri Fırat Kalkanı Harekâtı’yla 3 bin civarında
radikalleşmiş DEAŞ’lıyı, Zeytin Dalı Harekâtı’yla da 4.500 civarında PKK, YPG,
DEAŞ’lıyı, terör örgütü mensubunu, Suriye’nin kuzeyinde etkisiz hâle
getirmiştir. Böylece Türkiye’nin, ülkemizin, milletimizin gücünü ve
kararlılığını tüm dünyaya göstermiştir. (AK PARTİ sıralarından alkışlar)
Fırat Kalkanı ve Zeytin Dalı Harekâtları
sonrasında bölgede huzur ve güvenin yeniden sağlanmasıyla, yaklaşık 380 bin
Suriyeli kardeşimiz topraklarına ve evlerine güvenle, gönüllü olarak ve saygın
bir şekilde dönmüşlerdir. 
Fırat’ın doğusundaysa, defalarca NATO
ortaklarımıza Suriye’de birlikte bir güvenli bölge oluşturulması önerilmiş ve
Amerika Birleşik Devletleri’yle bazı planlar üzerinde mutabık kalınmıştır.
Ancak daha sonra doğrudan harekete geçmemiz bir zaruret hâline gelmiştir. DEAŞ
ve PKK/PYD-YPG terör örgütlerinin varlığını sonlandırmak , hudutlarımızın ve
halkımızın güvenliğini sağlamak maksadıyla, Sayın Cumhurbaşkanımızın
talimatlarıyla, hepinizin malumu olduğu üzere, 9 Ekim Saat 16.00’da Barış
Pınarı Harekâtı başlatılmıştır. Bu harekâtla, aynı zamanda tesis edilecek
güvenli bölgeye başlangıçta 1 milyon, müteakiben 2 milyona ulaşacak şekilde,
yerlerinden edilmiş Suriyeli kardeşlerimizin evlerine, topraklarına yine
güvenli, gönüllü ve saygın bir şekilde dönmelerine ve özgürce yaşamalarına
imkân vermek amaçlanmıştır. 
Harekât, ülkemizin uluslararası hukuktan
kaynaklanan hakları, Adana Mutabakatı, Birleşmiş Milletler Sözleşmesi ve
Birleşmiş Milletler Güvenlik Kurulunun terörle mücadeleye yönelik kararları
çerçevesinde yapılmıştır ve yapılmaktadır. Harekata, Birleşmiş Milletlerce
tanınan, Suriye Geçici Hükûmetinin unsurları olan Suriye Millî Ordusu
tarafından da önemli destek sağlanmıştır ve sağlanmaktadır. Suriye Millî Ordusu
unsurları kendi topraklarını, evlerini, vatanlarını kurtarmak için mücadele
etmektedirler. 
Şunu öncelikle ifade etmek isterim ki,
biz tüm komşularımızın -Suriye başta olmak üzere- toprak bütünlüğüne
saygılıyız, kimsenin toprağında gözümüz yok. Sadece ülkemizin ve milletimizin
güvenliğine değil, aynı zamanda bölgede yaşayan Kürtler, Araplar, Asuriler,
Keldaniler, Aramiler, Hristiyanlar ve Yezidiler gibi diğer dinî ve etnik
grupların güvenliğine de büyük önem vermekteyiz. Buna rağmen, Kürtlere
saldırıldığı ve sivillere zarar verildiği şeklinde asılsız, saçma iddialarla dezenformasyon
yapılmaktadır. 
Türkler
ve Kürtler kardeştir, et ve tırnak gibidir. Binlerce yıldır bu coğrafyayı,
ekmeği, suyu birlikte paylaşmıştır ve paylaşmaya da devam edecektir. (AK PARTİ
ve MHP sıralarından alkışlar) 
Bilinmelidir
ki PKK, KCK, PYD, YPG Kürtlerin, DEAŞ da Müslümanların, İslam’ın temsilcisi
değildir, olamaz. (AK PARTİ ve MHP sıralarından alkışlar) 
Yine,
bu caniler masumların kanı ve canı üzerinden propaganda üretmek için
saldırılarını sivil halkın da bulunduğu park, hastane ve hatta ibadethane,
kilise gibi yerlerde yapmışlardır. Amaçları, Silahlı Kuvvetlerimizin bunlara
karşılık vermesi ve sivil kayıpların yaşanmasıydı ama çok şükür, Mehmetçik bu
oyunu gördü ve karşılık vermedi. Dünyanın da bu namertlerin gerçek yüzlerini
görmesini bekliyoruz.
Bu
alçaklar, aynı şekilde dünyanın çeşitli yerlerinde yaşanmış olaylara ait video
ve fotoğrafları, harekât sırasında olmuş gibi sosyal medyada yayınladılar. 
HÜDA
KAYA (İstanbul) – Yalan söylüyorsunuz, yalan. (AK PARTİ ve HDP sıralarından
karşılıklı laf atmalar) 
MİLLÎ
SAVUNMA BAKANI HULUSİ AKAR (Devamla) – Hatta kimyasal silah kullanıldığı
iftirasıyla kara propaganda yaptılar. Ancak ilgili kurum ve kuruluşlarla
yapılan koordineli çalışmalarla bu alçakların sahtekârlıkları anında ortaya
çıkarıldı. 
HÜDA
KAYA (İstanbul) – Tabii yalan…
BAŞKAN
– Sayın Kaya, lütfen… Hüda Hanım, lütfen… 
MİLLÎ
SAVUNMA BAKANI HULUSİ AKAR (Devamla) – Türk Silahlı Kuvvetleri envanterinde
kimyasal silah atma vasıtası veya mühimmatı kesinlikle bulunmamaktadır. Türk
Silahlı Kuvvetlerinde bu konuda konsept, doktrin, eğitim söz konusu değildir. 
Bugüne
kadar gerçekleştirdiğimiz tüm operasyonlarda masum insanların, tarihî ve dinî
yapıların ve çevrenin zararı görmemesi için diğer hiçbir ülkenin göstermediği
kadar planlamada ve icrada hassasiyet gösterilmiştir. 
Özgürlükler
başta olmak üzere bölgede hayatın normalleşmesi için Türk Silahlı Kuvvetlerinin
ve ilgili kurum ve kuruluşlarımızın faaliyetleri aralıksız devam etmektedir.
Bugün de en son bir seyyar otobüs gitti hastane için.
Barış
Pınarı Harekâtı sırasında Amerika Birleşik
Devletleri ve Rusya’yla birer mutabakat imzalanmıştır. Bu mutabakatların
uygulanmasında ortaya çıkan aksaklıklar görüşülerek giderilmeye
çalışılmaktadır. Pınar bölgesi içerisinde el yapımı patlayıcı ve mayın temizlik
faaliyetlerine, sağlık, yiyecek, su, elektrik ve dinî ihtiyaçların karşılanması
için hayatın normalleşmesi çabalarına aralıksız devam edilmektedir. Şu ana
kadar sivil halka yönelik, hainler tarafından yerleştirilen toplam 2.135 mayın
ve el yapımı patlayıcı temizlenmiştir. Pınar bölgesi dışında ise Rusya
Federasyonu’yla Pınar bölgesinin batısı ve doğusunda ortak kara devriyesi icra
edilmektedir. İdlib’de ise Astana ve Soçi Mutabakatlarıyla büyük bir insani
kriz önlenmiştir, mutabakatla yeni bir mülteci akınının, yeni bir insanlık
dramının yaşanmaması için Türk Silahlı Kuvvetleri unsurlarınca 12 gözlem
noktası ihdas edilmiştir ve şu anda fonksiyonlarını sürdürmektedir. Ancak,
rejimin kara ve hava saldırıları nedeniyle radikalleşme artmakta, ülkemize doğru,
Türkiye’ye doğru bölge halkı göçe zorlanmaktadır. Irak’ın kuzeyindeki duruma
gelince, terör örgütüne karşı Hakurk ve Haftanin bölgelerinde başlatılan Pençe
Harekâtları planlandığı şekilde başarıyla devam etmektedir. 
Sayın
Başkan, sayın milletvekilleri; yurt içi ve sınır ötesinde yürütülen terörle
mücadele faaliyetlerimizin yanı sıra Kıbrıs ve çevresi dâhil mavi vatanımız ve
semalarındaki hak, alaka ve menfaatlerimizi de azim ve kararlılıkla korumaya
devam ediyoruz. Kıbrıs’ta, deniz yetki alanlarında eşit, egemen hakların
korunması ve kaynakların adil paylaşımının gerektiğini ısrarla her ortamda
savunmaktayız. Kıbrıs bizim millî meselemizdir. Kimse bu konuda bizden taviz
beklemesin, bu konudaki fikirlerimizi, yaklaşımlarımızı herkes bilmektedir.
Bizim kimsenin hakkında, hukukunda gözümüz yoktur. Bu konuda iyi komşuluk
ilişkilerini arzu etmemiz taviz ve zafiyet, “Hiçbir oldubittiye izin
vermeyeceğiz.” dememiz de tehdit olarak algılanmamalıdır. (AK PARTİ
sıralarından alkışlar)
Diğer
taraftan, Türkiye Cumhuriyeti Hükûmeti ile Libya Ulusal Mutabakat Hükûmeti
arasında 2 muhtıra imzalanmıştır. Bunlardan, Deniz Yetki Alanlarının
Sınırlandırılmasına İlişkin Mutabakat
Muhtırası Gazi Meclisimiz tarafından, sizler tarafından onaylanmıştır. Güvenlik
ve Askerî İşbirliği Mutabakat Muhtırası da önümüzdeki günlerde takdirlerinize
sunulacaktır. Bu muhtıralarla güvenlik ve askerî alanlarda iş birliğinin
geliştirilmesi için hukuki zemin oluşturulmuş ve her iki ülkenin hak ve
menfaatleri doğrultusunda, tamamen uluslararası hukuka uygun bir şekilde deniz
yetki alanları kayıt altına alınmış, bölgede oldubittilere izin verilmeyeceği
açık bir şekilde ortaya konulmuştur. 
Sayın
Başkan, sayın milletvekilleri; NATO hâlen önemini korumakla birlikte, son
dönemlerde, maalesef, bazı üye ülkeler müttefiklik ruhuna uygun bir tutum
sergilememişlerdir. Yeni sınamalar ve ortak güvenlik tehditleriyle
kuşatıldığımız günümüzde, müttefiklerimizle dayanışmayı geçmişte olduğu gibi
değerli görüyoruz. NATO üyeliğimizden veya müttefikliğimizden vazgeçmek gibi
bir niyetimiz söz konusu değildir.
Türkiye,
ülkemiz, 1952’den bugüne kadar dünyanın her yerinde NATO harekât, tatbikat ve
insani misyonlarında yer almakta, NATO karargahlarına personel desteği
sağlamakta, verilen diğer görevleri de başarıyla yerine getirmektedir. Bu
bağlamda, Türk Silahlı Kuvvetleri, NATO, Birleşmiş Milletler, Avrupa Birliği,
Avrupa Güvenlik İşbirliği Teşkilatı bünyesinde Afganistan’dan Bosna Hersek’e,
Lübnan’dan Somali’ye kadar dünyadaki birçok barışı destekleme misyonuna katkı
sağlamaktadır. 
İttifak
tarihi boyunca NATO’nun ruhuna ve misyonuna uygun hareket eden Türkiye’nin
müttefiklerden de benzer bir yaklaşımı beklemesi en doğal hakkıdır. Sürekli
değişen güvenlik ortamında NATO da doğal olarak vizyon ve stratejilerini
sürekli geliştirmelidir. Türkiye sadece kendi sınırlarını değil, NATO
sınırlarını da korumaktadır. Türkiye’nin güvenliği, NATO dâhil, tüm Avrupa’nın
güvenliğidir. NATO, Türkiye’yle çok daha güçlü ve anlamlıdır. Bunu tartışmaya
açmak anlamsızdır.
Sayın
Başkan, sayın milletvekilleri; bildiğiniz gibi, ülkemiz önemli bir hava ve füze
tehdidi altındadır. 82 milyon vatandaşımızın güvenliği için hava ve füze
savunma sistemi bir tercih değil zorunluluktur. Hava ve füze savunma sistemi
ihtiyacımızın bir an evvel ve kendimize ait bir sistemle karşılanması
maksadıyla teknoloji transferi, teslimat takvimi, fiyat ve ortak üretim
kriterlerine uygun olarak Rusya Federasyonu’ndan S-400 tedariki için
başlattığımız süreç planlandığı şekilde başarıyla devam etmektedir. Diğer
taraftan, uzun menzilli bir bölge hava ve füze savunma sisteminin millî
imkânlarla tasarlanıp üretilmesine yönelik çalışmalarımız da yoğun bir şekilde
devam etmektedir. Türk Silahlı Kuvvetleri, kısa ve orta menzilli hava savunma
sistemi olan HİSAR’ı inşallah önümüzdeki yıllardan itibaren kullanmaya
başlayacaktır. Bu başarı, geliştirme süreci devam eden uzun menzilli hava
savunma sistemimiz SİPER bakımından da büyük önem arz etmektedir.
F-35 tedarikinde ise yatırımcısı ve
üretim ortağı olduğumuz, ayrıca tüm yükümlülüklerini eksiksiz olarak yerine
getirdiğimiz F-35 projesinde ABD’yle yaşanan sıkıntıların diyalog yoluyla
çözümü için elimizden gelen gayreti gösteriyoruz. S-400 tedariki nedeniyle
haksız ve stratejik ortaklık ruhuna aykırı bir şekilde F-35 projesi dışında
bırakılmamız hâlinde, ihtiyacımızı karşılamak için doğal olarak başka
arayışlara girmek zorunda kalacağız.
Sayın Başkan, sayın milletvekilleri; FETÖ’den
temizlendikçe güçlenen Silahlı Kuvvetlerimiz, milletimizle bütünleşerek bugün
her zamankinden daha etkin, caydırıcı ve saygın bir şekilde faaliyetlerine
devam etmektedir. Elde edilecek yeni bilgi, belge ve veriler ışığında
mücadeleye kararlılıkla devam edilmektedir. Amacımız, bu şanlı üniformayı tek
bir hainin bile taşımasına izin vermemektir. (AK PARTİ ve MHP sıralarından
alkışlar)
MAHMUT
TOĞRUL (Gaziantep) – Senin döneminde oldu ama.
MİLLÎ
SAVUNMA BAKANI HULUSİ AKAR (Devamla) – Sayın Başkan, sayın milletvekilleri;
sizlerin oylarıyla yürürlüğe giren Askeralma Kanunu’yla dövizle askerlik
hizmetinde yaş sınırının kaldırılması, bedelli askerlik hizmetinin sürekli hâle
getirilmesi ve yedek astsubaylık statüsünün ihdas edilmesi gibi uygulamalar
halkımızın teveccühüyle karşılanmıştır. Sonuç olarak, vatandaşlarımızın ihtiyaç
ve beklentileriyle, Türk Silahlı Kuvvetlerinin yükümlü personel ihtiyacı
karşılanmış, modern, öngörülebilir ve sürdürülebilir bir sistem tesis
edilmiştir. Bu sistemle, örnek vermek gerekirse, yedek subay, yedek astsubay
olarak askerlik görevine başlayacak bir gencimiz gerekli koşulları sağlaması
hâlinde general rütbesine kadar yükselebilecektir. Bu kanunun hazırlanmasında,
önce Türk Silahlı Kuvvetleri içinde uzun süreli çalışmalarla imzalı tutanaklı
bütün görüşler alınmıştır, tartışmalar yapılmıştır. Bu tartışmaların akabinde
ilgili Bakanlık, kurum ve kuruluşlarla ilave çalışmalar yapıldı. Daha sonra
parti Grup Başkan Vekilleriyle yaptığımız, onların heyetleriyle yaptığımız
çalışmalarda da partilerin de görüşlerini ve önerilerini dinledik, onlardan da
yararlandık; onları da ilave etmek suretiyle bu, Meclise gelen taslak
tarafınızdan onaylandı ve bu kanunun çıkmasını sağlayan siz milletvekillerine
bir kez daha huzurlarınızda teşekkür ediyorum. 
Şehit
ve gazilerimizin fedakârlıklarının karşılığı yok, bunun bilincindeyiz.
Devletimiz ve milletimiz bütün imkânlarıyla bugüne kadar şehit ve gazilerimizin
yanında olduğu gibi, bundan sonra da aynı şekilde, artan bir sevgiyle ve
saygıyla onların hizmetlerinde olmaya devam edecektir. (AK PARTİ sıralarından
alkışlar)
Sayın
Başkan, sayın milletvekilleri; Türk Silahlı Kuvvetlerinin harbe yönelik
ihtiyaçlarını karşılamak maksadıyla, sahip olduğumuz teknolojiyi geliştirmek
için var gücümüzle çalışıyoruz. Yüksek teknolojiye dayalı savunma sanayisi
ürünlerinin millî ve yerli tasarım ve üretimine çok büyük önem veriyoruz. Türk
Silahlı Kuvvetleriyle dost ve müttefiklerimizin ihtiyaçlarını karşılayacak
şekilde yerli ve millî üretimde kararlıyız. Tedarik edilmiş olan sistemlerin
bakım, onarım ve idamesi, güvenilir sürekli ve maliyet etkin olarak askerî
fabrikalarımızda gerçekleştirilerek lojistik sistem mümkün olduğunca dışa
bağımlı olmadan sürdürülmeye çalışılmaktadır.
Öne
çıkan projelerimiz şunlardır: Tersane ve fabrikalarımız ile Makina ve Kimya
Endüstrisi Kurumunda millî gemi, havadan bağımsız tahrikli denizaltı, Fırtına
ve Poyraz Sistemleri, Panter obüsleri; ağır, orta ve hafif silah ve
mühimmatları; vakıf şirketlerimizde ise ATAK ve GÖKBEY helikopterleri, HÜRKUŞ,
Millî Muharip Uçak, ATMACA, BORA, Kasırga, HİSAR füze sistemleri ve çeşitli
elektronik harp sistemleri; özel sektör firmalarında ise insansız ve silahlı
hava araçları projeleri, zırhlı araç projeleri başarıyla devam etmektedir.
Bu
tank konusunda da müsaadelerinizle kısa bir bilgi sunmak istiyorum. Bu tankla
ilgili, Arifiye’yle ilgili çalışmalar on yıldan beri devam etmektedir. Bu on
yıllık çalışmaların akabinde, takriben 2008’de başlayan çalışmalarla birlikte
2012, 2015 tarihlerinde Otokar tarafından yapılan çalışmalarla 5 prototip
yapıldı. Bu 5 prototipin yapılması sırasında Otokar, bu özel sektör kuruluşu
Arifiye’deki fabrikanın bütün imkanlarından faydalanma şansı buldu. Burada
özellikle belirtmek istediğim şey, Arifiye’deki fabrika 1’inci ana bakım
merkeziydi veyahut da 1’inci ana bakım fabrikasıydı. Burada bir galat var,
şöyle ki: Orada tank ve palet yapılmıyor, orada sadece tankların paleti
yapılıyor, zırhlı araçların paleti yapılıyor. Dolayısıyla bu da yanlış bir
algıya sebep olabiliyor. Bunu da ifade ettikten sonra, yapılan bu çalışmalar
sonunda, ortaya 5 prototip çıktıktan sonra ihale yapıldı. Bu ihaleye 3 firma
girdi ülkemizde, bunlardan BMC bu ihaleyi kazandı. Eğer diğer ikisinden biri
kazanmış olsaydı benzer şekilde bu fabrikadan yararlanmaları mecburiyeti vardı
bir an önce Silahlı Kuvvetlerin ihtiyacı olan bu tankın üretilmesi için.
Buradaki çalışmalar sonunda geldiğimiz noktada bu işçilerin hiçbir şekilde
özlük hakları kaybolmamıştır, işçilerimiz orada. Orada çalışan askerler ve
siviller, mühendisler dâhil 119 kişilik bir İkmal Kalite Güvence ve Proje Takip
Müdürlüğü kurulmuştur. Fiyatlar dâhil, kalite dâhil, bunların hepsi
denetlenecektir ve dolayısıyla bu şekliyle geldiğimiz noktada faaliyetler
yürütülmektedir. Amacımız, niyetimiz, maksadımız bir an önce bu tankların
Silahlı Kuvvetlerin hizmetine verilmesidir. (AK PARTİ sıralarından alkışlar)
Şöyle ki: Danıştayda bu konuyla alakalı bildiğiniz gibi dava açılmıştır. Dava
ilgili dairede görüşülmüştür ve reddedilmiştir. Daha sonra davayı açanlar bir
üst mahkeme olarak idari dava dairelerine müracaat etmiştir, orada da
reddedilmiştir ve dolayısıyla burada yapılan faaliyetlerin hepsinin yasalara
uygun, ekonomik ve askerî ihtiyaçlara uygun şekilde devam ettiğini
söyleyebiliriz. Bir de müsaadenizle şunu hatırlatacağım, rahmetli Süleyman
Demirel malumunuz bu Ford fabrikası kurulurken arazi meselesi olmuştu, SEKA’nın
arazisi meselesi ve “Çankaya’nın bahçesini dahi veririm.” demişti, bunu da
dikkatlerinize sunmak istiyorum. ( AK PARTİ sıralarından alkışlar ) Önemli ve
acil ihtiyaçlarımızdan olan millî tankı da bu şekilde karşılamaya çalışıyoruz. 
 Sayın Başkan, sayın milletvekilleri;
İbni Haldun’un dediği gibi “Coğrafya kaderdir.” Ancak coğrafya ne kadar kaderse
Türkiye de bizler de bu coğrafyanın kaderiyiz. Bu nedenle Türk Silahlı
Kuvvetlerinin etkin, caydırıcı ve saygın bir ordu niteliğinde olması hayati
önemi haizdir. Bu kapsamda, olabildiğince şeffaf bir şekilde yürütülen bu
faaliyetleri millet, memleket ve devlet meselesi olarak görüyoruz. 
2020 yılı Bütçe Kanun Teklifi
hazırlanırken yukarıda belirttiğim gerekçeler çerçevesinde Bakanlığımıza tahsis
edilecek kaynakların etkili, ekonomik ve verimli bir şekilde kullanılmasına
yönelik gerekli her türlü tedbir alınmıştır. Bu bilinçle hazırlanan
Bakanlığımız 2020 yılı Bütçe Kanun Teklifi huzurlarınıza getirilmiş
bulunmaktadır. Ayrıca Bakanlığımızın 2018 Yılı Kesin Hesap Kanunu Teklifi de
Genel Kurulun takdirlerine sunulmuştur. 
 Sayın Başkan, sayın
milletvekilleri; asil milletimizin temsilcileri olan yüce Meclisin, sizlerin
Millî Savunma Bakanlığı 2020 yılı bütçe teklifini uygun mütalaa edeceklerine
inanıyorum, değerlendiriyorum. Bu vesileyle savunmamızın, güvenliğimizin ve
Türk Silahlı Kuvvetlerinin bu seviyeyi gelmesinde emeği geçen, başta
Cumhuriyetimizin kurucusu Gazi Mustafa Kemal Atatürk ve silah arkadaşları olmak
üzere, asker-sivil tüm mensuplarımızı saygıyla anıyor; ülkemizin ve
milletimizin birliği ve bütünlüğü için görev ifa ederken hayatlarını feda eden
şehitlerimizi rahmet ve minnetle yâd ediyor, kahraman gazilerimize de saygı ve
şükranlarımı sunuyorum. (AK PARTİ sıralarından alkışlar)
Ayrıca şu anda karada, denizde, havada,
yurt içinde ve sınır ötesinde zorlu hava ve arazi şartlarında görevlerini büyük
bir kahramanlık ve fedakârlıkla yürüten kahraman mesai ve silah arkadaşlarıma
da kazasız, belasız, başarılı görevler temenni ediyorum. Bütçemizin ülkemize,
milletimize, silahlı kuvvetlerimize hayırlı ve uğurlu olmasını diliyor, Gazi
Meclisimizi, sizleri, yüksek heyetinizi ve ekranları başında bizleri izleyen
değerli vatandaşlarımızı saygıyla, sevgiyle selamlıyorum. 
Hürmetler.
(AK PARTİ, MHP ve İYİ PARTİ sıralarından alkışlar)
BAŞKAN
– Değerli milletvekilleri, yürütme adına söz talepleri karşılanmıştır. 
Şimdi
şahsı adına aleyhte Mardin Milletvekili Sayın Ebrü Günay, buyurun lütfen. (HDP
sıralarından alkışlar)
EBRÜ
GÜNAY (Mardin) – Sayın Başkan, değerli milletvekilleri; günün sonu ve 3
Bakanlığın bütçesini görüştük. Aslında ortaya çıkan tablo şunu gösteriyor:
Artan harcamaların kaynağını AKP Hükûmeti yine dar gelirli kesimlerden
sağlamakta ve ekonomik yükün krizini emekçilerin sırtından çıkarmaktadır. 
Enerji
fiyatlarını Hükûmetin ihtiyaçları ve dağıtım şirketlerinin taleplerine göre
şekillendiren AKP Hükûmeti yanlış enerji politikalarının yanı sıra, Suriye
başta olmak üzere Orta Doğu’da izlediği savaş politikası ve iç politikadaki
Kürt düşmanlığının bugün vardığı yüksek düzeyli gasp ve siyasi darbe ortamı
sonucunda savaş bütçesini oluşturmaya çalışıyor. 
Görüşmekte
olduğumuz bütçede de görüldüğü gibi, siyasi iktidar içine düştüğü ekonomik
krizi aşabilmek için sadece yeni vergiler koymakla ve temel mal ve hizmetlerin
fiyatlarına sürekli zam yapmakla kalmamış, ayrıca giderek artan borçlanmaya
halktan kaynak transferler etmeye çalışmıştır. 
Ben
bu konuda parçadan bütünü görmek üzere Mardin’den bazı örnekler vermek
istiyorum. Aslında memleketin hâlini Mardin’den de görüp anlamak mümkün. Tarihî
İpek Yolu’nun geçtiği Mezopotamya ovası Mardin’in ayaklarına serili bir cennet
gibi. Farklı inanç ve kültürlerden medeniyetlerin doğup büyüdüğü bu bereketli
topraklar da bugün maalesef rant ve çıkar uğruna kurutulmaya çalışılıyor ve
Mardin’in başına bela olmuş bir DEDAŞ var ki Mezopotamya ovasına zarar vermekle
kalmıyor, bölge halkına çile çektiriyor. 
DEDAŞ,
özellikle Kızıltepe ve Derik’te 240 kırsal mahallenin elektriğini kesmiş ve
borcu olan olmayan herkesi mağdur etmiş durumda. 1.453 çiftçiyi de elektriksiz
bırakan DEDAŞ yüzünden buğday tohumunun toprağa serpildiği bölgede sulama
yapılamamakta, buğday tohumlarının yeşertilmesi yağacak yağmurun rahmetine
kalmış durumda. Dolayısıyla yağmur yağmazsa tohumlar çürüyecek ve tarımsal
üretim duracaktır. Tarımsal sulamanın yanı sıra, evlerde kullanılan suyunda
kuyulardan temin edildiği köylerde dinamoların çalıştırılmamasından kaynaklı,
köylüler elektriksiz kalmanın yanı sıra, içme suyundan da mahrum edilmekte.
Elektrik kesintilerinden dolayı köylülerin beyaz eşyaları dahi bozulmakta.
Bugün Mardin 2 temel ihtiyacından yoksun: Elektrik ve su. Dolayısıyla aslında
birçok yerde, Türkiye’nin birçok yerinde de elektrik ve su sorunu ciddi bir
sorun. 
Ayrıca,
köylülerin aktarımlarına göre DEDAŞ, çiftçilere üzerinde elektrik borcu, abone
numaraları, Ziraat Bankasından kime ait olduğunu bilmedikleri bir hesap
numarasının olduğu, elle yazılmış bir makbuz vermiştir. Söz konusu kâğıtta
yüksek miktarlarda elektrik borcu görünmekte ancak kullanım miktarı, vergi ve
diğer gider kısımları yer almamaktadır. Değerli arkadaşlar, resmî bir kurumun
insanlara fatura yerine elle yazılmış bir borç kâğıdı vermesi dolandırıcılık
değil de nedir? Neye göre yazıldı bu borçlar? Ziraat Bankasına açılan bu hesap
kime aittir? Şişirilip şişirilip çiftçiye kesilen bu faturalarla hem devlet hem
de halk dolandırılmış olmuyor mu? Takdiri size bırakıyorum. 
Bir
de MARSU’nun içme suyuna yaptığı yüzde 200’den fazla bir zam söz konusu. Mardin
Büyükşehir Belediyesini geçen dönemki kayyumun görevlendirildiği ilk dönemde
600 milyon TL borçlandıran MARSU geçtiğimiz günlerde bir su zammı yapmış, 2
TL’lik suyu 2020 yılı itibarıyla 6,25 TL’ye yükseltmiştir ve şöyle düşünün:
Bazı zamanlarda günlerce suyun akmadığı, sık sık suların kesildiği bir kent.
İçme suyuna yapılan bu zamla Hükûmet hem vergi gelirlerini artırmıştır hem de
dağıtım şirketlerinin taleplerini karşılamayı hedeflemektedir. Sayaç okuma işi
de özelleştirilip Kent AŞ’ye verilince ve Kent AŞ de bunu başka bir taşeron
şirkete daha ucuza verince aslında yandaş zenginleşiyor, yoksul vatandaşın
cebine gelen gelir cebinden çıkarılıyor. 
Değerli
arkadaşlar, Mardin’de elektrikler kesik, suya zam yapılıyor. Elektrikleri
olmayan, dinamoları çalışmayan halk yapılan zamlı suyu dahi zaten kullanamıyor,
vatandaş tankerle su alıyor, aslında 2 kere su parası ödemiş oluyor. 
Sormadan
geçmeyeceğim: Tüm bu zamlar, şişirilen faturalar, kesilen elektrik ve akamayan
su Mardin’de kayyumun yaptığı yolsuzluğu ve girdiği zararları kapatmanın çabası
mıdır, borcu kapatmanın başka bir yolu mudur, merak ediyorum.
Bir şeyi söylemeden geçmek istemiyorum.
Mardin’de bir esnaf ziyaretinde bir esnaf ismini vererek ifade etmemi istedi,
ama malum, düşman hukukunun uygulandığı bir ülkede işgüzar bir savcı muhtemelen
kendisine iş bilip vatandaşı mağdur edecektir. Ben isim vermeden söylüyorum:
Mardin Derik şehir merkezine giden ana cadde Derik Kaymakamlığının önünden
geçiyor ve bu yol tam üç yıldır kaymakamlığın güvenliği gerekçesiyle kapatılmış
durumda. Aslında… 
(Mikrofon otomatik cihaz tarafından
kapatıldı) 
BAŞKAN – Toparlayın lütfen Sayın Günay.
EBRÜ GÜNAY (Devamla) – Vatandaş şunu
söylüyor: “Güvenlik gerekçesiyle kapatılan yoldan kaynaklı ben zarar ediyorum,
kazanamıyorum.” Bunu açıkça ifade etmemi istemişti. Buradan onun sözünü yerine
getirmiş olayım ama bu bir şeyi de gösteriyor aslında, iktidarın güvenlik
politikaları ve güvenlikçi politikaları nedeniyle vatandaşı, esnafı mağdur
ettiğinin açık, net, somut örneğidir. Ülkenin hâlâ aslında Mardin’den
baktığında bu küçük tablo böyle görünüyor. Umarım yeni bütçeyle bu böyle
olmayacaktır.
Teşekkürler. (HDP sıralarından alkışlar) 
BAŞKAN – Sayın milletvekilleri…
BÜLENT TURAN (Çanakkale) – Sayın Başkan…
MAHMUT TANAL (İstanbul) – Sayın Başkan,
tutanaklara geçmesi açısından söz talep ediyorum sizden. 
BÜLENT TURAN (Çanakkale) – Sayın Başkan…
BAŞKAN – Bir dakika müsaade eder misiniz.

MAHMUT TANAL (İstanbul) – Sürekli bize
telefon ve mesajlar geliyor gerçekten gerek Diyarbakır, Mardin, Şanlıurfa’dan.
Borcunu ödeyen vatandaşla ödemeyen aynı kefeye konuluyor. Birisi borcunu
ödemişse ödemeyenler yüzünden komple, tüm vatandaşın, bölgenin elektriği
kesiliyor. Yazık, günah. Yani hakikaten hatibin dediği olay doğru. Sayın
Bakanların bu elektrikle ilgili, konuyla ilgili bir hassasiyet göstermelerini
rica ediyoruz. 
BAŞKAN – Anlaşılmıştır.
Sayın Turan, buyurun. 



BÜLENT TURAN (Çanakkale) – Sayın Başkan,
değerli milletvekilleri; hatibin ısrarla “Kürt düşmanı” ifadesini AK PARTİ
Grubu olarak reddediyoruz öncelikle. Kürt kardeşlerimiz tüm diğer bireyler gibi
Türkiye Cumhuriyeti’nin eşit birer vatandaşlarıdır. Bin yıllık kardeşliğimizi
defaatle söyledik. Bir Kürt düşmanı olduğu bir gerçek ancak bu Kürt
düşmanlığını yapanlar, herkesin bildiği gibi, terör örgütleridir Sayın
Başkanım. Bu düşman terörle arasına mesafe koyamayanlardır Sayın Başkan. Bu
dilin kimseye faydasının olmadığını, kardeşliğimize halel getirdiğini ve hiç
kimseye yakışmadığını ifade etmek istiyorum Sayın Başkanım. 
BAŞKAN – Teşekkür ediyorum.
Sayın Oluç…



HAKKI SARUHAN OLUÇ (İstanbul) – Teşekkür
ederim Sayın Başkan.
Bu konuyu her seferinde bir kez daha
tartışıyoruz, tartışmaya da devam edeceğiz belli ki. Ben daha evvel de
söylemiştim, elbette ki Sayın Turan da söyledi “Kürt düşmanlığı yapmıyoruz.”
diye. Bunun kötü bir şey olduğunu ifade ediyor olması pozitif bir şeydir
elbette. Fakat maalesef, var olan politikalar, iç ve dış politika, bölgedeki
uygulamalar, kuzeydoğu Suriye’yi işgal girişimi ve savaş operasyonu, bunların
hepsi aslında o bölgede ağırlıklı olarak yaşayan Kürt halkına yönelik olmuştur.
Yani kuzey ve doğu Suriye’de sadece Kürt halkı yaşamıyor elbette; orada Araplar
var, Türkmenler var, Ezidiler var ama orada ağırlıklı olarak yaşayan Kürt halkı
bu saldırılara maruz kalmıştır.
(Mikrofon
otomatik cihaz tarafından kapatıldı.)
BAŞKAN
– Sayın Oluç, buyurun lütfen 
HAKKI
SARUHAN OLUÇ (İstanbul) – Teşekkür ediyorum. 
Bakın,
daha geçen gün, Türkiye’nin desteklediği ve maalesef her türlü yardımı yaptığı
ve “Millî Suriye Ordusu” adı verilen, daha önceki Özgür Suriye Ordusu çeteleri…
Siz maalesef onlara “Kuvayımilliye” diyorsunuz ve 1919’un geleneğini de yüz yıl
sonra ortadan kaldırmış oluyorsunuz. Onlar Kuvayımilliye falan değil; çok
açıkça, insanlık suçu işleyen çeteler. Onların savaş suçu işlediklerine dair
Birleşmiş Milletler dâhil olmak üzere uluslararası insan hakları örgütlerinin
hazırladıkları raporlar var ve bu çok ciddi iddialarla karşı karşıya kalınmış
vaziyette. Mesela o çeteler Tel Rıfat’ta geçen günlerde bir katliam
gerçekleştirdiler; 10 kişi öldü, 8’i çocuktu. Bütün fotoğraflar ortaya çıktı ve
bu çeteler ne yazık ki Türkiye’de çok önemli bir organizasyonmuş gibi
destekleniyorlar.
(Mikrofon
otomatik cihaz tarafından kapatıldı.)
BAŞKAN
– Sayın Oluç, tamamlayın lütfen.
HAKKI
SARUHAN OLUÇ (İstanbul) – Tamamlıyorum. 
Yani
şimdi ben bir laf söyleyeceğim, biliyorum, çok insan havaya zıplayacaktır ama
kuzey ve doğu Suriye’de bu çeteler eliyle sürdürdüğünüz vekâlet savaşı doğrudan
doğruya o bölgede yaşayan ağırlıklı olarak Kürt halkını yöneliktir, başka
kimseye değil. Kürt halkının o bölgede siyasi olarak bir statü kazanmasını,
kendi kimliğini kazanmasını, kendi kendine yönetecek organları geliştirmesini
engellemek amacıyla yapılmış olan bir şeydir; bunu defalarca tartıştık burada,
tartışmaya da devam edeceğiz. Türkiye'nin dış politikasını, diyalogdan
çıkardınız, her aşamada askerî çözümle sonuç almaya çalışan bir anlayışa
yerleştiriniz. Budur tartıştığımız konu esas itibarıyla. 
BAŞKAN
– Teşekkür ediyorum. 
HAKKI
SARUHAN OLUÇ (İstanbul) – Türkiye'nin dış diplomasisini çökerttiniz ve…
(Mikrofon
otomatik cihaz tarafından kapatıldı)
BAŞKAN
- Son kez, buyurun. Lütfen toparlayın. 
HAKKI
SARUHAN OLUÇ (İstanbul) – Toparlıyorum efendim. 
Zannediyorsunuz
ki askerî güç gösterileriyle dış politikada bir sonuç elde edebilirsiniz. Bunun
böyle olmadığını İdlib’de gördük; yarın, Libya meselesinde göreceğiz; ertesi
gün, Kuzeydoğu Suriye’de göreceğiz. Nasıl bir şey bu yaptığınız? Sizin
başlattığınız bir operasyonu, bir işgal girişimini Lavrov sonuçlandırdı, sizden
bir gece önce “Bitmiştir operasyon.” diye açıklama yaptı. Böyle bir dönemi
yaşıyor Türkiye ve bu, kesinlikle iç politika ve dış politika açısından kabul
edilebilir bir şey değildir. Suriye’de meşru olmayan, Libya’da da meşru olmayan
güçlerin yanında yer alıyorsunuz ve bunun üzerine bir cumhuriyet politikası
inşa etmeye çalışıyorsunuz. Bu, yanlıştır; bu politika, Suriye’de nasıl duvara
tosladıysa önümüzdeki günlerde bir kez daha duvara toslayacaktır, bunu hep
birlikte göreceğiz. 
(Mikrofon
otomatik cihaz tarafından kapatıldı)
YAŞAR
KIRKPINAR (İzmir) – Siz kimin yanında yer alıyorsunuz? 
BAŞKAN
– Tamamlayın lütfen Sayın Oluç. 
HAKKI
SARUHAN OLUÇ (İstanbul) – Bitmez tüketmez bir çatışma dürtüsünden vazgeçerek
diplomasiyi tekrardan birinci sıraya yerleştirmek gerekiyor. Buna işaret etmek
istiyorum. 
Teşekkür
ederim. 
BÜLENT
TURAN (Çanakkale) – Sayın Başkan…
BAŞKAN
– Buyurun. 
BÜLENT
TURAN (Çanakkale) – Sayın Grup Başkan Vekilinin uzun uzun anlatmış olduğu,
özellikle “işgal” diye ifade ettiği, bizi de rencide eden bu yaklaşımı
reddediyoruz. “İşgal” diye ifade ettiği, bu milletin, Meclisin ortak
tezkeresiyle kabul ettiği bir operasyonun… 
MAHMUT
TOĞRUL (Gaziantep) – Ortak değil. Niye “ortak” diyorsun?
BAŞKAN
– Müsaade ederseniz… 
BÜLENT
TURAN (Çanakkale) – Evet, bütün partilerin katıldığı bir tezkere kabulüyle
beraber ülkenin terörle olan mücadelesinde büyük bir başarıdır, gururdur. Her
ne kadar “işgal” dese de buna ilişkin gerekçelerimiz defaatle Meclisin
zabıtlarında vardır Sayın Başkanım. (AK PARTİ sıralarından alkışlar) 
BAŞKAN
– Teşekkür ediyorum. 
ÖZGÜR
ÖZEL (Manisa) – Sayın Başkan... 
BAŞKAN
- Sayın milletvekilleri, ikinci turdaki konuşmalar tamamlanmıştır. 
ÖZGÜR ÖZEL (Manisa) – Sayın Başkanım, söz
talebim var benim de.
BAŞKAN
– Buyurun Sayın Özel.


ÖZGÜR
ÖZEL (Manisa) – Sayın Başkan, Sayın Bakanları dikkatle dinledik, bir Sayın
Bakan tarafından yapılan ve aslında millî bir iş yapıyormuş ambalajı içinde,
millî savunmaya, millî güvenliğe, millî çıkarlara son derece tehdit oluşturacak
bir işi kamufle etmeye çalışan bir söylem bu Meclis çatısı altında tutanaklara
geçirildi. Öncelikle şunu söyleyelim: ALTAY tankıyla ilgili bir ihale yapılması
başka bir şey ki oradaki sorun şudur: İki firma girer, firmalardan biri daha
sonra kendi başına değecek sihirli değneği bilerek teklif verir, öbür firma
hiçbir teşvikten habersiz normal bir teklif verir ama bu, daha sonra Ethem
Sancak’ın kendi ağızından dinlediğimiz “Cumhurbaşkanımız beni çağırdı ‘Sana bir
iş vereceğim.’ dedi.”
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Sermayenin sözcülüğü gibi oldu Özgür Bey. 
BAŞKAN
– Buyurun.
ÖZGÜR
ÖZEL (Manisa) – “‘Ben bu işin altından kalkamam, Katarlıları ortak ederseniz
olur.’ dedim. Yanımdan Katar Emirini aradı, sağ olsun, olumlu yaklaştılar.
Sonra bana, benim gibi deli bir Karadenizli buldu, onunla ortak olduk.” diye
anlattığı serüvenin içinde, 2013’te BMC’ye el konulup da Ethem Sancak’a
verilmesinden başlayan, ta buraya kadar gelen, içine Cumhurbaşkanının 4 kez
imzasıyla adrese teslim yatırım, sahibinden bedava arsa verilmesi, “yandaşa
teşvik” olarak söylenen 2 Ağustos 2018 genelgesi, özelleştirme kapsamı dışına
çıkarılmadaki korkunç hamle… 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) - Sayın Başkan, gayet iyi bilirsiniz, 4046 sayılı Kanun’un 2’nci
maddesinin (i) bendi der ki: Bir yeri özelleştirme kapsamı dışına
çıkaracaksanız burada yüksek kamu yararı ve millî güvenlik için yüksek bir
tehdit ya da fayda olacak. Siz, bunu özelleştirmenin dışına çıkardınız mı bir
daha orayı özelleştiremezsiniz ama 20 Aralık 2018’de, Sayın Recep Tayyip
Erdoğan imzasıyla, işletme hakkının verilmesi yöntemiyle özelleştirmesinin
yapılmasına ve bu işlemlerin 31/12/2019’a kadar tamamlanmasına yani tankın
üretimi için birine “Sen düşük teklif ver, gerisini biz halledeceğiz.”
diyeceksiniz, öbür firmaya diyeceksiniz, sonra arazi için ve akla gelmez bütün
teşvikler… Burada sayalım, 16 tane teşvik vereceksiniz… 
(Mikrofon
otomatik cihaz tarafından kapatıldı) 
BAŞKAN
– Buyurun.
HALİS
DALKILIÇ (İstanbul) – Sermayenin sözcülüğüdür bu, sermayenin sözcülüğü!
ÖZGÜR
ÖZEL (Manisa) – Kime? Katar ordusuna. Kime? Dönüp de “Sen Mevlâna ol ben
Şems’in olayım.” diye, sana yalakalıkla senden teşvik isteyen adama. Kime?
“Karadenizli bir deli.” diye söylenen ama kardeşinin ne işler çevirdiğini
hepinizin benden daha iyi bildiğiniz bir iş adamına. 
ASUMAN
ERDOĞAN (Ankara) – Yalan yalan!
ÖZGÜR
ÖZEL (Manisa) – Bu millî bir projedir ve Sakarya Tank Palet Fabrikası ki
Allah’a şükür orada obüs tankının üretildiğini herkes bilir de, milletvekilleri
olarak orada tank ve palet üretildiğini elbette biliyoruz. Ama, bu kürsüye
çıkıp da milletin Bakanı, bu kadar utanç verici, gayrimillî bir hikâyeyi millî
bir serüven olarak anlatamaz; ayıptır, yazıktır, günahtır. (CHP sıralarından
alkışlar)
HALİS
DALKILIÇ (İstanbul) – Senaryo hepsi!
BAŞKAN
– Sayın Akçay…


ERKAN
AKÇAY (Manisa) – Sayın Başkan, Türkiye'nin, Suriye’nin kuzeyinde
gerçekleştirdiği harekâtlar, sürekli temcit pilavı gibi âdeta bir tekerleme
hâlinde “işgal”, “Kürklere karşı harekâtlar” şeklinde dile getiriliyor. Bizce,
bunların içi boş ezberlerden bir farkı yoktur, başka bir anlamı da yoktur ve
gerçekleri örtmeye, örtbas etmeye yönelik bir propaganda niteliği taşımaktadır.
Orada terör örgütü PYD/PKK, DEAŞ’la çok ciddi bir mücadele yürütülmüştür ve bu
harekâtlar, Fırat Kalkanı, Zeytin Dalı, Barış Pınarı Harekâtı ve diğer
harekâtlar…
(Mikrofon otomatik cihaz tarafından
kapatıldı) 
BAŞKAN – Buyurun.
ERKAN AKÇAY (Manisa) – …bütün dünyaya
örnek olacak şekilde, insani bakımdan, askerî bakımdan, harekâtın icrası
bakımından, sivillerin zarar görmemesi bakımından dünyaya örnek, başarılı
harekâtlardır. Bunları karalamaya hiç kimse kalkışmasın.
BAŞKAN – Teşekkür ediyorum. 
ERKAN AKÇAY (Manisa) – Bu harekâtların
terör örgütlerine karşı yapıldığı aşikâr ve Afrin’in de durumu, Afrin’deki halk
kurtarıcı olarak karşıladı. O nedenle huzurun, can ve mal güvenliğinin
sağlandığı bu harekâtlara karşı çıkmak, aynı zamanda Türkiye’nin güvenliğine de
karşı çıkmaktır. 
Teşekkür ederim. 
BAŞKAN – Teşekkür ederim. 
Sayın Turan, buyurun.


BÜLENT TURAN (Çanakkale) – Sayın Başkan…
BAŞKAN – Göz göze anlaşıyoruz herhâlde. 
BÜLENT TURAN (Çanakkale) – “Kısa tutun.”
dediniz, zaten iktidar olmanın kaderi bu. Özgür Bey çok konuşacak, Bülent Bey
az konuşacak, böyle bir durumumuz var. 
BAŞKAN – İktidar çalışacak. 
BÜLENT TURAN (Çanakkale) – Eyvallah. 
Dolayısıyla, polemik olmaması için şunu
ifade etmek istiyorum:
Sayın Başkan, konu Mecliste de kamuoyunda
da sayısız kez tartışıldı. Özgür Bey’in beni, benim onu ikna etme imkânım yok
gördüğüm kadarıyla. O yüzden, fabrika orada, işçiler orada. Biz tank üretecek
bir ülkenin evladı olmaktan gurur duyuyoruz. Dolayısıyla, kamuoyunun vicdanında
karşılık bulan, aklında, izanında karşılık bulan bu konunun bizim nezdimizde
kapandığını ifade etmek isterim Sayın Başkan. (AK PARTİ sıralarından alkışlar) 
BAŞKAN – Teşekkür ediyorum. 
ÖZGÜR ÖZEL (Manisa) – Sayın Başkan, bir
dakika… (AK PARTİ sıralarından gürültüler) 
ASUMAN ERDOĞAN (Ankara) – Aynı şeyleri
söyleyip duruyor. 
BAŞKAN – Arkadaşlar, tamam, müsaade edin
arkadaşlar. O kararı ben vereyim, müsaade edin. 
Siz kapattınız, şimdi de Sayın Özel
kapatacak.
Buyurun Sayın Özel. 
BÜLENT TURAN (Çanakkale) – On dakika da
ben istiyorum Sayın Başkan. 


ÖZGÜR ÖZEL (Manisa) – Sayın Bakan, Sayın
Başkan; bütün milletvekillerimize ve milletimize Cumhuriyet Halk Partisi olarak
şöyle sesleniyoruz: Devreye para girince ne millîlik ne yerlilik kalıyor.
Yerlilik ve millîlik burada belli oluyor. Tank Palet bir turnusol kâğıdı,
batırdığında eğer orada yeşil görüyorsan yerli ve millî değilsin; batırdığında,
bu milletin çıkarlarını görüyorsan, direniyorsan, karşı çıkıyorsan ve “Tank
Palet, halktır, millettir, milletin çıkarıdır, savunulmalıdır.” diyorsan işte
sen o zaman gerçekten millîsindir. (CHP sıralarından alkışlar) 
BAŞKAN
– Evet, Sayın Özel, teşekkür ettim. 
ÖZGÜR
ÖZEL (Manisa) – Teşekkür ederim. 
BAŞKAN
– Değerli arkadaşlar, zaten daha önce de benzer şeyler kayıtlara girmişti. 

KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) ADALET BAKANLIĞI (Devam)
1) Adalet Bakanlığı 2020 Yılı Merkezî Yönetim Bütçesi
2) Adalet Bakanlığı 2018 Yılı Merkezî Yönetim Kesin Hesabı
B) YARGITAY (Devam)
1) Yargıtay 2020 Yılı Merkezî Yönetim Bütçesi
2) Yargıtay 2018 Yılı Merkezî Yönetim Kesin Hesabı
C) DANIŞTAY (Devam)
1) Danıştay 2020 Yılı Merkezî Yönetim Bütçesi
2) Danıştay 2018 Yılı Merkezî Yönetim Kesin Hesabı
Ç) CEZA İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza İnfaz Kurumları ile Tutukevleri İşyurtları Kurumu 2020
Yılı Merkezî Yönetim Bütçesi
2) Ceza İnfaz Kurumları ile Tutukevleri İşyurtları Kurumu
2018 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2020 Yılı Merkezî Yönetim Bütçesi
2) Türkiye Adalet Akademisi 2018 Yılı Merkezî Yönetim Kesin
Hesabı
E) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2020 Yılı Merkezî Yönetim
Bütçesi
2) Hâkimler ve Savcılar Kurulu 2018 Yılı Merkezî Yönetim
Kesin Hesabı
F) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2020 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2018 Yılı Merkezî Yönetim Kesin Hesabı
G) KİŞİSEL VERİLERİ KORUMA
KURUMU (Devam) 
1) Kişisel Verileri Koruma
Kurumu 2020 Yılı Merkezî Yönetim Bütçesi
2) Kişisel Verileri Koruma
Kurumu 2018 Yılı Merkezî Yönetim Kesin Hesabı
Ğ) HAZİNE VE MALİYE
BAKANLIĞI (Devam)
1) Hazine ve Maliye Bakanlığı
2020 Yılı Merkezî Yönetim Bütçesi
2) Hazine ve Maliye Bakanlığı
2018 Yılı Merkezî Yönetim Kesin Hesabı
H) GELİR İDARESİ BAŞKANLIĞI
(Devam)
1) Gelir İdaresi Başkanlığı
2020 Yılı Merkezî Yönetim Bütçesi
2) Gelir İdaresi Başkanlığı
2018 Yılı Merkezî Yönetim Kesin Hesabı
I) KAMU İHALE KURUMU (Devam)
1) Kamu İhale Kurumu 2020 Yılı
Merkezî Yönetim Bütçesi
2) Kamu İhale Kurumu 2018 Yılı
Merkezî Yönetim Kesin Hesabı
İ) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2020 Yılı Merkezî Yönetim Bütçesi
2) Özelleştirme İdaresi
Başkanlığı 2018 Yılı Merkezî Yönetim Kesin Hesabı
J) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2020 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu
2018 Yılı Merkezî Yönetim Kesin Hesabı
K) TÜRKİYE İSTATİSTİK KURUMU (Devam)
1) Türkiye İstatistik Kurumu 2020 Yılı Merkezî Yönetim
Bütçesi
2) Türkiye İstatistik Kurumu 2018 Yılı Merkezî Yönetim Kesin
Hesabı
L) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2020 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2018 Yılı Merkezî Yönetim Kesin Hesabı
M) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Kesin Hesabı
N) SERMAYE PİYASASI KURULU
(Devam)
1) Sermaye Piyasası Kurulu
2020 Yılı Merkezî Yönetim Bütçesi
2) Sermaye Piyasası Kurulu
2018 Yılı Merkezî Yönetim Kesin Hesabı
O) MİLLÎ SAVUNMA BAKANLIĞI (Devam)
1) Millî Savunma Bakanlığı 2020 Yılı Merkezî Yönetim Bütçesi
2) Millî Savunma Bakanlığı 2018 Yılı Merkezî Yönetim Kesin
Hesabı

BAŞKAN
– Sayın milletvekilleri, ikinci turdaki konuşmalar tamamlanmıştır. 
Şimdi
soru-cevap işlemine geçeceğiz. 
Değerli
arkadaşlar, soru-cevap işlemi toplam yirmi dakika; on dakikasını sorulara, on
dakikasını da cevaplara ayıracağız. 
İlk
söz, ilk soru Sayın Çelebi’nin. 
Buyurun
Sayın Çelebi. 
MEHMET
ALİ ÇELEBİ (İzmir) – Teşekkürler Sayın Başkan. 
Tank
Paletle ilgili sorularım olacak. 3 firmanın girdiği tank ihalesinde fabrikanın
tahsis edileceğine dair madde şartnamede var mıdır? Kazanan firmaya on yıllık
alım garantisi verilmiş midir? Yüzde 12,5 kâr garantisi verilmiş midir? Tedarik
edilecek mal ve hizmetler için yüzde 20 avans ödemesi yapılacak mıdır? Gecikme
cezası yüzde 10 mu olacak yani her hâlükârda yüzde 2,5 kâr edecek midir
yüklenici? Millî sırlar tam ve eksiksiz olarak yükleniciye teslim edilmiş
midir? On yılda kaç adet Fırtına-2 üretimi yapılacaktır ve kaç adet alım
garantisi verilmiştir diyorum. 
Ayrıca,
tanık olmak isteyen kumpas mağduru komutanlarla husumet konusunu netleştirir
misiniz Sayın Bakanım? Bunu yazan avukatı azledecek misiniz? (CHP sıralarından
alkışlar) 
BAŞKAN
– Sayın Arık…
ÇETİN
ARIK (Kayseri) – Teşekkür ederim Sayın Başkan. 
Sorum
Sayın Adalet Bakanına: Sayın Bakan, Kayseri Baro Başkanı sosyal medyasından kamuoyuna
bir açıklama yaptı. Kayseri’de FETÖ artığı, sözde FETÖ savar, FETÖ borsası
kurmuş bir avukatın ve kişilerin olduğunu; bu avukatın ülkenin ve şehrin kaos
ve kargaşa ortamını fırsat bilerek Barodan kanuna ve hukuka aykırı haksız talep
ve isteklerde bulunduğunu; bu talep ve istekleri reddedilince de Kayseri
şehrine, bu şehrin ekmeğinin ve işinin peşinde koşan dürüst ve onurlu
insanlarına, şehrin yönetici ve siyasilerine her türlü iftira ve saldırıları
yapıldığını söyledi. Sayın Bakan, bu durumdan haberiniz var mı? Kim bu FETÖ
borsasını kuran avukat ya da kişiler? Barodan kanuna ve hukuka aykırı istenen
talepler nelerdir? Bu avukat ya da kişiler…
(Mikrofon
otomatik cihaz tarafından kapatıldı) 
BAŞKAN
– Sayın Akın…
AHMET
AKIN (Balıkesir) – Sayın Başkan, 3 Bakan burada ve şu anda Balıkesir
Susurluk’ta Yörsanda büyük bir kriz var. 
Hazır
3 Bakanı burada bulmuşken onlara sormak istiyorum: Balıkesir Yörsan
işletmesindeki işçilerimiz ve çiftçilerimiz için bıçak kemiğe dayanmış durumda.
Konkordato süresi dolmak üzere olan Yörsanın iflasının açıklanacağı
dedikoduları var ve hem çalışanlar hem de süt üreticileri tedirgin durumdalar.
Milyonlarca lira alacağı olan çiftçilerimiz var. 300-350 işçimiz fabrikanın
önünde polislerle bir tedirginlik hâlinde. 
Şimdi,
daha önce bu kriz olduğu zaman iktidar söz vermişti, demişti ki: “Yörsanda
kimse mağdur olmayacak.” Fakat şu anda iktidardan kimse yok. İktidar suspus
olmuş durumda. Oradaki arkadaşlarımız, oradaki işçi kardeşlerimiz çok tedirgin.
Çiftçiler zaten para kazanamıyor. (CHP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Sayın Özkan…

YÜKSEL
ÖZKAN (Bursa) – Sayın Adalet Bakanı: Uluslararası Gazeteciler Örgütünün 1
Aralık 2019’da verdiği tutuklu gazeteci sayısıyla, Çin’den sonra dünya 2’ncisi
olduğumuz görülmektedir. Bu sayı nedir? Cezaevlerinde bebekleriyle,
çocuklarıyla hapis yatan tutuklu kadın sayısı kaçtır? Yetişkin koğuşları
çocukların yaşamlarını sürdürmesi için ne kadar uygundur ve bu çocukların
cezaevlerinde büyümesi insan hakları ihlali değil midir?
Sayın
Maliye Bakanı: Esnafın çoğu iş yerini kredi kartıyla döndürmeye çalışıyor.
Vergi borcundan dolayı esnafın hesaplarına e-haciz konulmakta. Bankalar esnafın
kredi mevduat hesapları dâhil tüm hesaplarını kapatmakta. Zor durumdaki esnaf
vergi borcunu ödemek istiyor ancak eşit taksitle yapılandırma isterken üçte
1’inin peşin alınması esnafı bu ekonomik krizde daha da zorlamaktadır.
Vergilerin yapılandırılmasına eşit taksitlendirme düşünüyor musunuz? (CHP
sıralarından alkışlar)
BAŞKAN
– Sayın Fendoğlu…
MEHMET
CELAL FENDOĞLU (Malatya) – Teşekkür ederim Başkanım.
Adalet
Bakanımıza: FETÖ’den haklarında ihraç işlemleri yapılmış yargı mensupları,
hâkimler ve savcıların vermiş oldukları kararların ve davaların yeniden işleme
alınmasını düşünüyor musunuz? 
Maliye
Bakanımıza: Yeni düzenlemeyle vergi mükelleflerinden kesilecek faturalardan 5
bin TL üzeri, mükellef olmayanlardan kesilecek faturalardan da 30 bin TL üzeri
GİB sisteminden e-fatura kesilmesi mecburiyeti geliyor. Buna göre, örnek olarak
nakliyatçılar, kaportacılar, sanatkârlar, besicilik yapan çiftçiler, boyacılar,
mobilyacılar ve belli bir yaş üzerinde olan ve bilgisayar kullanmayı bilmeyen
esnaf ve sanatkârlar sıkıntı yaşayacak, belki de iş yerlerini kapatacak. Bu
konu hakkında yeni bir çalışmanız var mı veya erteleme olacak mı?
Yeni
bütçemiz devletimize, ülkemize hayırlı olsun.
BAŞKAN
– Sayın Gürer…
ÖMER
FETHİ GÜRER (Niğde) – Emeklilikte yaşa takılanlar, 1999 yılında çıkarılan
yasayla yaş düzenlemesi getirilenlerdir. Ancak 2008 yılında Adalet ve Kalkınma
Partisi aylık bağlama oranını değiştirdi, emeklilik yaşını kademeli olarak
58’den 65’e çıkardı. Yirmi beş yıl devletine hizmet etmiş, vergi ödemiş, prim
ödemiş çalışanlar, istekleri dışında yapılan düzenlemelerden mağdur oldukları
için yaş düzenlemesinin kaldırılmasını istemektedir. Beş yıldır Suriye’den
gelenler için 40 milyar harcama yapabilen iktidar, EYT’lilerin hak ettiği
hakkını neden vermemektedir? İşsiz kalan, prim ve günü tamam olan EYT’li neden
açlığa mahkûm edilmektedir? Bu durum sizi rahatsız etmiyor mu? Aylık bağlama
oranıyla emekli maaşları da tepetakla gitmiştir. İntibak düzenlemesi düşünüyor
musunuz? EYT mağduru kaç kişidir?
Teşekkür
ediyorum.
BAŞKAN
– Sayın Erim…
BEKİR
KUVVET ERİM (Aydın) – Ne güvenlikten vazgeçeriz ne adaletten ne de güçten
vazgeçeriz. Vatan elden gittikten sonra ne yapayım parayı, pulu. Lafa gelince
“Barış! Barış!” diyenler bıraksınlar silahları, bıraksınlar terörü. Tek vatan,
tek millet, tek bayrak, tek devlet… 
Adalet
Bakanlığı, Hazine ve Maliye Bakanlığı ve Millî Savunma Bakanlığımızın 2020 yılı
bütçesi hayırlı ve uğurlu olsun.
BAŞKAN
– Sayın Sümer…
ORHAN
SÜMER (Adana) – Teşekkür ederim Sayın Başkan.
Sorum Savunma Bakanına. Dünyada birçok
basın organı Türkiye’de bulunan İncirlik Üssü’nde ABD’ye ait nükleer silah
olduğunu yazdı, hatta bu silahların buradan taşınmasının bile gündeme geldiği
yazıldı. Bizler ise hâlen İncirlik’te nükleer bir silah olup olmadığını
bilmiyoruz. İncirlik’te yaşayan vatandaşlarımız başta olmak üzere, tüm
Adanalılar haklı olarak kaygılı ve bir açıklama bekliyor. Soru önergesi
veriyoruz, cevap alamıyoruz. Ben bir kere daha buradan soruyorum: İncirlik
Üssü’nde nükleer silah var mıdır, varsa bu silahların cinsi nelerdir? 
İkinci sorum Hazine ve Maliye Bakanına:
Vergi ve SGK borcu, trafik cezası, mahkeme harcı, idari para cezaları gibi
borcu olan milyonlarca vatandaşın, banka hesapları bloke ediliyor. Bize son
dönemlerde en çok gelen talep ve şikâyet bu konuda. Bu uygulama özellikle çok
sayıda esnafı iflas noktasına getirdi. İnsanlar borçlarını keyfî olarak
ödememeyi tercih etmiyor. Nasıl devlet küçük borçlarını bile haciz yoluyla
tahsil edecek kadar bir kriz içindeyse, vatandaşlarımız da bir kriz içinde.
(Mikrofon otomatik cihaz tarafından
kapatıldı) 
BAŞKAN – Sayın Zeybek... 
RAFET ZEYBEK (Antalya) – Teşekkür ederim
Sayın Başkan.
Sayın Adalet Bakanı, Adalet Bakanlığı
bünyesinde çalışan 4/B’li sözleşmeli personele kadro verilecek mi? Yine
kâtiplerin maaş, lojman, servis, yıpranma hakları ve en önemlisi mobbing
sorunları için çalışma yapılmakta mıdır? 
Ayrıca, son günlerde İstanbul’da görev
alan hâkim ve savcıların bir kısmının haklarında disiplin kararı olmadan başka
şehirlere sürüldüğü iddia edilmektedir. Bu sürgünlerin gerekçesi nedir? Yargı
içerisinde “İstanbul grubu” adında veya başka isimlerle yargıyı etki altına
almak isteyen gruplar var mıdır? 
Teşekkür ederim. 
BAŞKAN – Sayın Kasap...
ALİ FAZIL KASAP (Kütahya) – Sayın
Albayrak, Zafer Havalimanı malum zarar ediyor, zarar etmede dünya rekoru
kırıyor “Nasıl zarar edilir?” diye iktisat kitaplarına girdi. Zarar, beş yılda
25 milyon euro. Bağlantı yolları da yok, yol bitmeden parası verildi, onlar da
çöküyor, yol çöktü, hazine çöktü. Sayın Bakan Albayrak, siz bir bor karbür
fabrikası sözü vermiştiniz. Şöyle: Bor karbür tesisinin daha büyüğü Kütahya’ya
yapılacaktı, söz vermiştiniz.
Bir de onu soracağım: Aya 4 geliş, 4
gidiş yolu ne zaman yapacaksınız? Yapamayacağınız şeyleri söylüyor musunuz?
Teşekkür ediyorum. 
BAŞKAN – Sayın Başarır, buyurun. 
ALİ MAHİR BAŞARIR (Mersin) – Hazine ve
Maliye Bakanına sormak istiyorum: Yanınızda Adalet Bakanı oturuyor, bence daha
önemli ve kutsal bir görev yapıyor. Ben Beyefendiyi, Sayın Bakanı ve diğer
bakanları sürekli tarifeli uçaklarla seyahat ederken görüyorum, yalnız şahsınız
seyahatlerinde özel uçak kullanıyor. Ülkenin ekonomisi bu hâldeyken, esnafın,
işçinin durumu bu hâldeyken özel uçakla seyahat etmeyi, bütçeye bu yükü
getirmeyi doğru buluyor musunuz? Ayrıca, bu Bakanlardan daha farklı, özel bir
statünüz mü var, merak ediyorum? (CHP sıralarından alkışlar)
BAŞKAN
– Durmuş Yılmaz, buyurun.
DURMUŞ
YILMAZ (Ankara) – Teşekkür ediyorum Sayın Başkanım. 
Hazine
ve Maliye Bakanına üç sorum olacak. Bir: Kısa, orta ve uzun vadede Merkez
Bankasının İstanbul’a taşınmasında Türkiye'nin ali menfaatleri nedir? Merkez
Bankasının Ankara’da yapamadığı, İstanbul’da yapabileceği şeyler nelerdir? İki:
Değerleme hesabından bir kaynak kullandınız mı, ileride kullanmayı düşünüyor
musunuz? Üç: APİ portföyünün artırılmasının amacı nedir?
BAŞKAN
– Soru işlemleri tamamlanmıştır. Şimdi cevap işlemine geçiyoruz. 
Sayın
Gül, buyurun lütfen.
ADALET
BAKANI ABDULHAMİT GÜL – Çok teşekkür ediyorum Sayın Başkanım. 
Kayseri
Baro Başkanının, FETÖ borsasıyla ilgili, Kayseri’de birtakım avukatların olduğu
ifadesi… 
Değerli
arkadaşlar, nerede olursa olsun, FETÖ’yle mücadele eden Türk yargısına, bu
konuda böylesine bir töhmeti kabul etmemiz mümkün değil. Ama bu konularla
ilgili kimin hangi iddiası varsa, öyle “mış”lı “muş”lu değil -kimse farklı
şekilde- öyle konuşma yapmadan dolaylı şeyler değil…
Kayseri
Cumhuriyet Başsavcılığı adliyenin içindedir, Hâkimler ve Savcılar Kurulu
buradadır. Ben de HSK Başkanı olarak söylüyorum: Her kim olursa olsun -ister
avukat, ister bir zümre, ister bir grup- FETÖ’yle mücadele eden ve milletin
yargısı olan bu yargıya kimse leke düşüremez. Yanlış yapan kim varsa sonuna
kadar takipçisi olacağız ancak kimin elinde hangi belge varsa… Öyle genel
ifadelerle yargıya leke sürecek şekilde değil; somut bilgiyle, belgeyle kim
yapıyorsa, hangi avukat yapıyorsa bu konuda yargıya müracaat etmesi, HSK’ye
müracaat etmesi hâlinde milletimiz adına sonuna kadar takipçisi olmayı yüce
Meclisin huzurunda ben bizzat söylüyorum. (AK PARTİ sıralarından alkışlar) 
Tutuklu
gazeteciler konusu: Tutuklu gazeteciler konusunda, kimse Türkiye’de gazetecilik
mesleği yaptığı için cezaevinde değildir. Türkiye’de -en yakın zamanda- yargı
paketiyle birlikte çıkartılan ifade özgürlüğü çerçevesinde Yargıtay yolu
açılmıştır. Bir kişi ifadesinden, düşüncesinden dolayı eğer ceza almışsa
Yargıtay yolu açılmıştır ve bu konuda her türlü imkân yine getirilmiştir. Ancak
bunun ötesinde, şiddet, terörü öven bir fiil, eylem, söz varsa bunu hiçbir
hukuk sistemi korumaz. Bu konuda, Türkiye’de ifade ve düşünce özgürlüğü
konusunda hükûmetlerimiz ve Meclisimiz ifade özgürlüğünü genişleten her türlü
çalışmayı yapmaktadır. İfade özgürlüğü bizim de güvence altına aldığımız,
genişleteceğimiz, bu konuda asla ama asla taviz vermeyeceğimiz bir özgürlük
alanıdır. Bu hususta, ifade özgürlüğüyle ilgili konularda, bu özgürlüğün teminat
altına alınması hususunda elbette biz de özgürlük lehine yaklaşım içerisinde
olmaya devam edeceğiz. 
FETÖ’den
ihraç olanların verdiği kararlarla ilgili… Biliyorsunuz, iadeyimuhakeme yolu
vardır. Bu konuda gerek geçmişte kurulan kumpas davalarının gerek birtakım
hukuk dışı yollarla verilen kararların iadeyimuhakeme yoluyla yine, yargı
mercisi tarafından düzeltilme imkânı vardır ve yine, bu konuda yasa yollarına
başvurulabilmektedir. Ayrıca, bu konuda FETÖ’cülerle ve yapılan tüm hukuk dışı
diğer uygulamalara yönelik hâkimlerle ilgili de sonuna kadar soruşturma devam
etmektedir, kim hangi kumpası kurmuşsa hukuk çerçevesinde sonuna kadar
hesapları da sorulmaya devam edecektir. 
Sayın
Zeybek’in “Yargı içerisinde şu grup var mı, bu grup var mı?” sorusu: Belli
gruplar söylendi. Yargı hiçbir grubun yargısı değildir. Geçmişte olduğu gibi
vesayetçilere selam duran, brifingde esas selama geçip cüppesini ilikleyen
yargıçlara izin vermediğimiz gibi FETÖ’cülerle de sonuna kadar mücadele ettik.
Bir daha bu ülkeyi hiçbir grubun, hiçbir çetenin, hiçbir oluşumun eline terk
etmeyeceğiz, bu konuda hiçbir oluşuma izin vermeyeceğiz. Kimin elinde hangi
belge varsa… Bu yargı 82 milyon Türk’üyle, Kürt’yle; zenginiyle, fakiriyle
adliyenin kapısından adalet için giren hiç kimsenin, hiçbir mağdurun o hakkını,
o hassasiyetini, o duygusunu istismar edilmesine, suistimal edilmesine asla
izin vermeyeceğiz. Bu konuda da hangi grup, hangi çete varsa gelsinler, HSK
Başkanı olarak söylüyorum, sonuna kadar mücadele etmeyi yine burada taahhüt
ediyorum çünkü yargı milletin yargısıdır, hiçbir grubun yargısı değildir.
Yargının ideolojisi yoktur. Yargıyla ilgili birtakım grupların birtakım
ideolojilerini, birtakım cemaatlerini oraya taşımak isteyenlerle sonuna kadar
mücadele edeceğiz. Türkiye artık bir daha bu oluşumlara izin vermeyecektir.
Teşekkür
ederim. ( AK PARTİ sıralarından alkışlar, CHP sıralarından gürültüler)
BAŞKAN
– Teşekkür ederim. 
Arkadaşlar,
müsaade eder misiniz. Sayın Bakanların şu an süreleri geçiyor ama. 
LÜTFÜ
TÜRKKAN (Kocaeli) – Sayın Başkan…
Benim
burada sadece tutanaklara geçmesini istediğim bir şey var.
BÜLENT
TURAN (Çanakkale) – Sayın Başkan, böyle bir usul yok ama. 
BAŞKAN
– Ben süreyi ilave ederim Sayın Turan, sorun değil. 
BÜLENT
TURAN (Çanakkale) – Bittikten sonra söylesinler. 
LÜTFÜ
TÜRKKAN (Kocaeli) – Sayın Bakan -zannediyorum öyle düşünmedi ama öyle ifade
etti- “Bu kanunların hepsi Türk’üyle, Kürt’üyle; zenginiyle, fakiriyle…”
cümlenizi doğru bulmuyorum. Bu, Türk milletine aittir. O zaman, alt kimliklere
girerseniz Çerkezleri, Boşnakları, Arnavutları, Abazaları ne yapacağız Sayın
Bakan? Bunun düzeltilmesi açısından istirham ediyorum sizden.
BAŞKAN
– Kayıtlara girmiştir.
Sayın
Albayrak, buyurun lütfen. 
HAZİNE
VE MALİYE BAKANI BERAT ALBAYRAK – Sayın Başkan, esnaf kredi borcu ve
yapılandırılması konusundan ve esnafa kullandırılan kredilerden bahsedildi.
Sadece bu yıl Halkbankımız üzerinden yüzde 6 ve yüzde 8 maliyetiyle sübvanse,
önemli bir kısmı Hazine tarafından karşılanan yaklaşık 50 milyar TL’nin
üzerinde 200 binden fazla KOBİ’mize, esnafımıza kredi kullandırılmıştır ve
bunun yanında, yapılandırma şartları, 48’inci madde kapsamında on iki ay, yirmi
dört ay, düşük maliyetli bir şekilde yapılandırma çerçevesindeki imkânlar devam
ettirilmektedir. 
E-faturayla
ilgili bir soru soruldu. E-fatura sistemi, tamamen kayıt içine geçiş hususuyla
alakalı. 5 bin lira ve üzeri noktasındaki tüm meslek gruplarını kapsayacak
şekilde, sürecin başlangıcından itibaren buna göre planlanmıştır. Lakin, eğer
farklı sektörlerde sıkıntı olursa bunun için yasa çıkarmaya gerek yok, tebliğle
gelen talebe göre biz bununla ilgili düzenleme yaparak bunu da aşabiliriz,
burada da bir sıkıntımız yok. 
Bir
vekilimiz -göremedim hangisi olduğunu- “Bor karbür yapıldı, yapılmadı…” Ben o
gün de ifade ettim, birincisini Balıkesir’e -dönemimde- ikincisini de inşallah
Kütahya’ya yapacağız. Balıkesir’deki inşaatımızın temeli atıldı ve inşallah,
Bakanımızdan aldığım bilgiyle, Türkiye tarihinde ilk defa bor karbür,
nitelikli, katma değeri yüksek ve kilo ve ton bazında en yüksek katma değerli
maden geliri üretecek fabrikamızın inşaatı başladı; inşallah, en kısa sürede
bitecek. Biter bitmez, teknolojinin yerelleşmesiyle ikincisini Kütahya’ya
yapacağız; Allah’ın izniyle birçok noktada yapacağız. (AK PARTİ sıralarından alkışlar)
“Devamlı
özel uçakla uçuyor.” Demek ki bazı vekillerimiz İstanbul’a gitmediği için
görmüyorlar, devamlı THY’yle ve Anadolu Jetle uçtuğum için, ağırlıklı bir
şekilde, ezici bir şekilde uçtuğum için ben muhalefet vekillerimizle
karşılaşıyorum. Çok nadir, acil bir durum olursa devletin uçağıyla -ki
Bakanlığıma bağlı bir uçak yok- uçtuğum zamanlar olmuştur ama ağırlıklı bir
şekilde THY veya Anadolu Jetle uçuyorum. Uçtuğum saatleri size atayım,
inşallah, birlikte, sizinle THY ve Anadolu Jetle uçarız.
Merkez
Bankasının taşınması konusu gündeme geldi. Merkez Bankasının taşınması konusu
çok hassas bir konu. Mevzu son üç beş yıldır süregelen Merkez Bankasının bazı
bölümlerinin İstanbul’a taşınması. Nedir? İstanbul, sadece bir finans merkezi
olarak değil, Türkiye ekonomisinin üçte 1’inin merkezi olması hasebiyle de
küresel bir ekonomi merkezi olması itibarıyla sadece 9/5 değil, 7/24 bazı
piyasalarla, kurumlarla, finansal kurumlarla, uluslararası sektör ve firmalarla
hemhâl olmayı gerektiren bir şehirdir. Bu şehir kapsamında, nasıl İstanbul
Finans Merkezini küresel finansal rekabet noktasında bölgenin bir merkezi yapma
projesi olarak –sadece bir inşaat projesi değil- bu manada yasal
düzenlemesiyle, finans mahkemeleriyle, FINTECH kurumlarıyla, tüm bu altyapı
kurumlarıyla kamu kurumlarının özelinde düzenleyici ve denetleyici -kamu
bankalarının dışındaki- kurumlarıyla bir merkez olmasının dışında, Merkez
Bankamızın da ilişkili kurumları –birçok kurumu yine Ankara’da kalacaktır- bu
manadaki ilişkili kurumlarının da geçmesi ülkemizin ali menfaatine hem de o
kadar büyük ali menfaatine hizmet etmektedir ki biz bundan gurur duyarız.
İnşallah, 2022 yılında bunu tamamlayacağız.
Bunun
dışında, değerleme hesabından Türkiye Cumhuriyeti Hazinesi olarak biz henüz
hiçbir şekilde, hiçbir para kullanmamıştık, kullanmadık, kullanmayız da.
Dünyanın en şeffaf merkez bankası bilançolarından biri olarak 2001, 2002’den
sonra haftalık olarak Merkez Bankası bilançosu en ince detayına kadar, ne kadar
doları var, ne kadar altını var, ne şekilde değerlendiriliyor, hepsi
bilançosunda yer alır; siz benden daha iyi bilirsiniz. Yeniden değerleme
hesabının ötesinde, yıllık Merkez Bankası faaliyetlerinden kâr elde ederse bu
elde ettiği kârların hazineye dağıtımı söz konusu olduğunda hazinemize alır, bunu
da kullanır, ekonomimizin bütçesinde en iyi şekilde kullanırız.
BAŞKAN
– Sayın Albayrak, teşekkür ediyorum.
Daha,
Sayın Millî Savunma Bakanımız sorulara cevap verecek.
Sayın
Akar, buyurun.
MİLLÎ
SAVUNMA BAKANI HULUSİ AKAR – Ben, süratle ve kısaca… “Zaman yok.” diyorsunuz.
Daha sonra, gerekirse soru soran arkadaşlarla görüşmeye hazır olduğumu da
bilmenizi istiyorum, yazılı cevap vermeye hazır olduğumu bilmenizi istiyorum.
Birincisi:
Suriye’nin mevcut Hükûmetinin dışarıda, sürgünde bir Hükûmeti var ve bu Hükûmet
Birleşmiş Milletler tarafından tanınıyor. Abdurrahman Mustafa Bey’in
Başkanlığında bir Hükûmet var ve bu Hükûmet kendince gerekli faaliyetleri
yürütüyorlar. Bunların altında bir Millî Savunma Bakanlığı ve Genelkurmay
Başkanlığı ihdas edildi, Salim İdris’in emir ve komutasında faaliyetleri
yürütüyor. Bizim beraber çalıştığımız “Suriye Millî Ordusu unsurları”
dediklerimiz de bu hiyerarşi içinde görevlerini yapmaktadırlar, birincisi. 
İkincisi:
İncirlik’te Amerika Birleşik Devletleri’yle, hepinizin malumu olan, Savunma ve
Ekonomik İşbirliği Anlaşması çerçevesinde faaliyetlerimiz devam ediyor. 
Diğer,
Mehmet Ali Bey’in sorduğu soruda da… Birincisi, bütün patentler bize ait.
İkincisi, “millî sır” tanımı yok. Bakanlık bünyesinde bütün patentler
korunacak. Bununla alakalı Millî Savunma Bakanlığı her türlü denetim –efendim-
yetkisine sahip.
Ayrıca,
biraz önce bahsettiğim, gözden kaçmış olabilir, 119 kişilik çok kuvvetli bir
ekiple oradaki, fabrikadaki bütün faaliyetlerin -fiyat dâhil, kalite dâhil,
yapılan işler dâhil, planlama dâhil- bunların denetlemesi ve takibi yapılacak.
Diğer
taraftan da ifade etmemiz gereken diğer bir husus, önemli bir husus: Bildiğiniz
gibi, bu aralık ve mayıstaki Cumhurbaşkanlığı kararlarıyla bu hadise, bu
faaliyet gerçekleşti. Bunun üzerine bir grubun, bir partinin diyelim, Halkın
Kurtuluş Partisinin yaptığı müracaat üzerine bu husus, -biraz
önce yine bahsettim, gözden kaçabilir- Danıştayda incelendi, daha sonra Dava
Daireleri Kuruluna çıkarıldı ve her ikisinde de bu faaliyetin normal olduğu
konusunda, efendim, uygun bulundu ve böyle bir karar verildi. Dolayısıyla
faaliyetler, hukuk devletinin gereklerine uygun şekilde yürütülüyor. Burada
eğer eksik, fazla bir şey varsa yazılı olarak cevaplamaya da hazırım. 
Teşekkür
ediyorum. 
BAŞKAN
– Teşekkür ediyorum. 
Evet,
soru-cevap işlemi tamamlanmıştır. 
Şimdi,
sırasıyla İkinci Turda yer alan kamu idarelerinin bütçeleriyle kesin
hesaplarına geçilmesi hususunu ve bütçeleriyle kesin hesaplarını ayrı ayrı
okutup oylarınıza sunacağım. 
Değerli
milletvekilleri, rica ediyorum, oylama sırasında sessizlik çünkü rakamları da
takip etmemiz gerekiyor. 18 tane kurum oylaması yapacağız, biraz uzun sürecek.
Sessizce oylamalara katılmanızı rica ediyorum. 
Adalet
Bakanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel
toplamı okutuyorum: 
08) ADALET BAKANLIĞI
1) Adalet Bakanlığı 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 19.751.360.000
BAŞKAN – Kabul
edenler... Etmeyenler... Kabul edilmiştir.
Adalet
Bakanlığının 2020 yılı merkezî yönetim bütçesi kabul edilmiştir.
Adalet
Bakanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Adalet Bakanlığı 2018 Yılı Merkezî Yönetim Kesin
Hesabı
(A) CETVELİ










Toplam Ödenek 16.768.982.702,00
Bütçe Gideri 17.084.024.946,86
Ödenek Üstü Gider 886.843.430,55
İptal Edilen Ödenek 571.801.185,69
BAŞKAN – Kabul
edenler... Etmeyenler... Kabul edilmiştir.
Adalet
Bakanlığının 2018 yılı merkezî yönetim kesin hesabının bölümleri kabul
edilmiştir.
Yargıtay
Başkanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
04) YARGITAY BAŞKANLIĞI 
1) Yargıtay Başkanlığı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 505.290.000
BAŞKAN – Kabul
edenler... Etmeyenler... Kabul edilmiştir.
Yargıtay Başkanlığının
2020 yılı merkezî yönetim bütçesi kabul edilmiştir.
Yargıtay
Başkanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Yargıtay Başkanlığı 2018 Yılı Merkezî Yönetim Kesin
Hesabı
(A)
CETVELİ










Toplam Ödenek 465.597.000,00
Bütçe Gideri 223.083.328,80
İptal Edilen Ödenek 242.513.671,20
BAŞKAN –Kabul
edenler... Etmeyenler... Kabul edilmiştir.
Yargıtay
Başkanlığının 2018 yılı merkezî yönetim kesin hesabının bölümleri kabul
edilmiştir.
Danıştay
Başkanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
05) DANIŞTAY BAŞKANLIĞI 
1) Danıştay Başkanlığı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 210.775.000
BAŞKAN – Kabul
edenler... Etmeyenler... Kabul edilmiştir.
Danıştay
Başkanlığının 2020 yılı merkezî yönetim bütçesi kabul edilmiştir.
Danıştay
Başkanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Danıştay Başkanlığı 2018 Yılı Merkezî Yönetim Kesin
Hesabı
(A) CETVELİ










Toplam Ödenek 162.412.585,08
Bütçe Gideri 160.312.044,85
İptal Edilen Ödenek 2.100.540,23
BAŞKAN –Kabul
edenler... Etmeyenler... Kabul edilmiştir.
Danıştay
Başkanlığının 2018 yılı merkezî yönetim kesin hesabının bölümleri kabul
edilmiştir.
Ceza İnfaz
Kurumları ile Tutukevleri İşyurtları Kurumunun 2020 yılı merkezî yönetim
bütçesine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamı
okutuyorum:
40.41) CEZA İNFAZ KURUMLARI İLE
TUTUKEVLERİ İŞYURTLARI KURUMU 
1) Ceza
İnfaz Kurumları ile Tutukevleri İşyurtları Kurumu 2020 Yılı Merkezî Yönetim Bütçesi













 GENEL
TOPLAM 994.196.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 989.196.000
BAŞKAN – Kabul
edenler... Etmeyenler... Kabul edilmiştir.
Ceza İnfaz
Kurumları ile Tutukevleri İşyurtları Kurumunun 2020 yılı merkezî yönetim
bütçesi kabul edilmiştir.
Ceza İnfaz
Kurumları ile Tutukevleri İşyurtları Kurumunun 2018 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Genel
toplamları okutuyorum:
2) Ceza İnfaz Kurumları ile Tutukevleri İşyurtları
Kurumu 2018 Yılı Merkezî Yönetim Kesin Hesabı
(A) CETVELİ










Toplam Ödenek 5.253.099.000,00
Bütçe Gideri 4.589.490.027,00
İptal Edilen Ödenek 663.608.973,00
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 1.093.526.000,00
Tahsilat 4.849.014.471,43
Ret ve İadeler 2.784.413,09
Net Tahsilat 4.846.230.058,34
BAŞKAN – Kabul
edenler… Etmeyenler… Kabul edilmiştir.
Ceza İnfaz
Kurumları ile Tutukevleri İşyurtları Kurumunun 2018 yılı merkezî yönetim kesin
hesabının bölümleri kabul edilmiştir.
Türkiye Adalet
Akademisinin 2020 yılı merkezî yönetim bütçesine geçilmesini oylarınıza sunuyorum:
Kabul edenler... Etmeyenler... Kabul edilmiştir.
Genel toplamı
okutuyorum:
40.10) TÜRKİYE ADALET AKADEMİSİ
1) Türkiye Adalet Akademisi 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 25.194.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 25.094.000
BAŞKAN – Kabul
edenler... Etmeyenler... Kabul edilmiştir.
Türkiye Adalet
Akademisinin 2020 yılı merkezî yönetim bütçesi kabul edilmiştir.
Türkiye Adalet
Akademisinin 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
2) Türkiye Adalet Akademisi 2018 Yılı Merkezî Yönetim
Kesin Hesabı
(A) CETVELİ










Toplam Ödenek 25.402.000,00
Bütçe Gideri 18.327.776,68
İptal Edilen Ödenek 7.074.223,32
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ









(TL)



Bütçe
Geliri Tahmini  22.585.000,00
Tahsilat 16.265.850,23
Ret ve İadeler 761,00
Net Tahsilat 16.265.089,23
BAŞKAN – Kabul
edenler… Etmeyenler… Kabul edilmiştir.
Türkiye Adalet
Akademisinin 2018 yılı merkezî yönetim kesin hesabı kabul edilmiştir.
Hâkimler ve
Savcılar Kurulunun 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
23) HÂKİMLER VE SAVCILAR KURULU
1) Hâkimler ve Savcılar Kurulu 2020 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 93.163.000
BAŞKAN – Kabul
edenler... Etmeyenler... Kabul edilmiştir.
Hâkimler ve
Savcılar Kurulunun 2020 yılı merkezî yönetim bütçesi kabul edilmiştir.
Hâkimler ve
Savcılar Kurulunun 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Hâkimler ve Savcılar Kurulu 2018 Yılı Merkezî
Yönetim Kesin Hesabı
(A) CETVELİ










Toplam Ödenek 64.966.000,00
Bütçe Gideri 60.799.092,72
İptal Edilen Ödenek 4.166.907,28
BAŞKAN
–Kabul edenler... Etmeyenler... Kabul edilmiştir.
Hâkimler ve
Savcılar Kurulunun 2018 yılı merkezî yönetim kesin
hesabının bölümleri kabul edilmiştir.
Türkiye İnsan
Hakları ve Eşitlik Kurumunun 2020 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:

40.61) TÜRKİYE İNSAN HAKLARI VE
EŞİTLİK KURUMU
1) Türkiye İnsan Hakları ve Eşitlik Kurumu 2020 Yılı
Merkezî Yönetim Bütçesi
ÖDENEK CETVELİ













 GENEL
TOPLAM 17.122.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 17.022.000
BAŞKAN – Kabul
edenler… Etmeyenler… Kabul edilmiştir.
Türkiye İnsan
Hakları ve Eşitlik Kurumunun 2020 yılı merkezî yönetim bütçesi kabul edilmiştir.
Türkiye İnsan
Hakları ve Eşitlik Kurumunun 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Türkiye
İnsan Hakları ve Eşitlik Kurumu 2018 Yılı Merkezî Yönetim Kesin Hesabı
(A) CETVELİ










Toplam Ödenek 9.561.013,10
Bütçe Gideri 8.174.677,13
İptal Edilen Ödenek 1.386.335,97
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 8.054.000,00
Tahsilat 8.526.124,71
BAŞKAN – Kabul
edenler… Etmeyenler… Kabul edilmiştir.
Türkiye İnsan
Hakları ve Eşitlik Kurumunun 2018 yılı merkezî yönetim kesin hesabının
bölümleri kabul edilmiştir.
Kişisel Verileri
Koruma Kurumunun 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.

Genel toplamı
okutuyorum:
42.11) KİŞİSEL VERİLERİ KORUMA
KURUMU
1) Kişisel Verileri Koruma Kurumu 2020 Yılı Merkezî
Yönetim Bütçesi













 GENEL
TOPLAM 46.383.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum:
GELİR CETVELİ













 TOPLAM 46.383.000
BAŞKAN – Kabul
edenler... Etmeyenler... Kabul edilmiştir.
Kişisel Verileri
Koruma Kurumunun 2020 yılı merkezî yönetim bütçesi kabul edilmiştir.
Kişisel Verileri
Koruma Kurumunun 2018
yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Genel toplamları
okutuyorum:
2) Kişisel
Verileri Koruma Kurumu 2018 Yılı
Merkezî Yönetim Kesin Hesabı
(A)CETVELİ










Toplam Ödenek 30.503.000,00
Bütçe Gideri 20.906.089,42
İptal Edilen Ödenek 9.596.910,58
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamı okutuyorum: 
(B)CETVELİ










Bütçe Geliri Tahmini 30.503.000,00
Tahsilat 31.038.196,97
BAŞKAN – Kabul
edenler… Etmeyenler… Kabul edilmiştir.
Kişisel Verileri
Koruma Kurumunun 2018 yılı merkezî yönetim kesin hesabının bölümleri kabul
edilmiştir.
Hazine ve Maliye
Bakanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum: 
12) HAZİNE VE MALİYE BAKANLIĞI
1) Hazine ve Maliye Bakanlığı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 468.270.853.000
BAŞKAN – Kabul
edenler... Etmeyenler... Kabul edilmiştir.
Hazine ve Maliye
Bakanlığının 2020 yılı merkezî yönetim bütçesi kabul edilmiştir.
Hazine ve Maliye
Bakanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Hazine ve Maliye Bakanlığı 2018 Yılı Merkezî Yönetim
Kesin Hesabı
(A) CETVELİ










Toplam Ödenek 237.223.303.133,00
Bütçe Gideri 236.660.328.815,92
İptal Edilen Ödenek 562.974.317,08
BAŞKAN – Kabul
edenler... Etmeyenler... Kabul edilmiştir.
Hazine ve Maliye
Bakanlığının 2018 yılı merkezî yönetim kesin hesabının bölümleri kabul
edilmiştir.
Gelir İdaresi
Başkanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum: 
12.76) GELİR İDARESİ BAŞKANLIĞI
1) Gelir İdaresi Başkanlığı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 4.074.536.000
BAŞKAN – Kabul
edenler... Etmeyenler... Kabul edilmiştir.
Gelir İdaresi
Başkanlığının 2020 yılı merkezî yönetim bütçesi kabul edilmiştir.
Gelir İdaresi
Başkanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Gelir İdaresi Başkanlığı 2018 Yılı Merkezî Yönetim
Kesin Hesabı
(A)
CETVELİ










Toplam Ödenek 3.473.847.217,00
Bütçe Gideri 3.378.939.622,34
İptal Edilen Ödenek 94.907.594,66
BAŞKAN – Kabul
edenler... Etmeyenler... Kabul edilmiştir.
Gelir İdaresi
Başkanlığının 2018 yılı merkezî yönetim kesin hesabının bölümleri kabul
edilmiştir.
Kamu İhale
Kurumunun 2020 yılı merkezî yönetim bütçesine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Genel toplamı
okutuyorum: 

42.06) KAMU İHALE KURUMU
1) Kamu İhale Kurumu 2020 Yılı Merkezî Yönetim Bütçesi













 GENEL
TOPLAM 100.000.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 100.000.000
BAŞKAN – Kabul
edenler... Etmeyenler... Kabul edilmiştir.
Kamu İhale
Kurumunun 2020 yılı merkezî yönetim bütçesi kabul edilmiştir.
Kamu İhale
Kurumunun 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
2) Kamu İhale Kurumu 2018 Yılı Merkezî Yönetim Kesin
Hesabı
(A)
CETVELİ










Toplam Ödenek 163.170.000,00
Bütçe Gideri 161.274.452,25
İptal Edilen Ödenek 1.895.547,75
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Geliri Tahmini 144.000.000,00
Tahsilat 150.192.959,19
Ret ve İadeler 151.141,38
Net Tahsilat 150.041.817,81
BAŞKAN – Kabul
edenler… Etmeyenler… Kabul edilmiştir.
Kamu İhale
Kurumunun 2018 yılı merkezî yönetim kesin hesabının bölümleri kabul edilmiştir.
Özelleştirme
İdaresi Başkanlığının 2020 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum: 
40.35) ÖZELLEŞTİRME İDARESİ
BAŞKANLIĞI
1) Özelleştirme İdaresi Başkanlığı 2020 Yılı Merkezî
Yönetim Bütçesi













 GENEL
TOPLAM 40.015.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 39.015.000
BAŞKAN – Kabul
edenler... Etmeyenler... Kabul edilmiştir.
Özelleştirme
İdaresi Başkanlığının 2020 yılı merkezî yönetim bütçesi kabul edilmiştir.
Özelleştirme
İdaresi Başkanlığının 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
2) Özelleştirme İdaresi Başkanlığı 2018 Yılı Merkezî
Yönetim Kesin Hesabı
(A)
CETVELİ










Toplam Ödenek 38.187.000,00
Bütçe Gideri 31.885.669,79
Ödenek Üstü Gider 10.883,23
İptal Edilen Ödenek 6.312.213,44
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Geliri Tahmini 32.999.000,00
Tahsilat 34.370.567,28
BAŞKAN – Kabul
edenler… Etmeyenler… Kabul edilmiştir.
Özelleştirme
İdaresi Başkanlığının 2018 yılı merkezî yönetim kesin hesabının bölümleri kabul
edilmiştir.
Kamu Gözetimi,
Muhasebe ve Denetim Standartları Kurumunun 2020 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum: 
42.10) KAMU GÖZETİMİ, MUHASEBE VE
DENETİM STANDARTLARI KURUMU










 GENEL
TOPLAM 49.709.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 49.709.000
BAŞKAN – Kabul
edenler... Etmeyenler... Kabul edilmiştir.
Kamu Gözetimi,
Muhasebe ve Denetim Standartları Kurumunun 2020 yılı merkezî yönetim bütçesi
kabul edilmiştir.
Kamu Gözetimi,
Muhasebe ve Denetim Standartları Kurumunun 2018 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Genel toplamları
okutuyorum:
2) Kamu Gözetimi, Muhasebe ve Denetim Standartları
Kurumu 2018 Yılı Merkezî Yönetim Kesin Hesabı
(A) CETVELİ










Toplam Ödenek 43.430.000,00
Bütçe Gideri 26.897.199,25
İptal Edilen Ödenek 16.532.800,75
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Geliri Tahmini 43.430.000,00
Tahsilat 25.300.910,48
Ret ve İadeler 13.627,62
Net Tahsilat 25.287.282,86
BAŞKAN – Kabul
edenler… Etmeyenler… Kabul edilmiştir.
Kamu Gözetimi,
Muhasebe ve Denetim Standartları Kurumunun 2018 yılı merkezî yönetim kesin
hesabının bölümleri kabul edilmiştir.
Türkiye
İstatistik Kurumunun 2020 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı
okutuyorum: 
32.75) TÜRKİYE İSTATİSTİK KURUMU
1) Türkiye İstatistik Kurumu 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 427.532.000
BAŞKAN – Kabul
edenler... Etmeyenler... Kabul edilmiştir.
Türkiye
İstatistik Kurumunun 2020 yılı merkezî yönetim bütçesi kabul edilmiştir.
Türkiye
İstatistik Kurumunun 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Türkiye İstatistik Kurumu 2018 Yılı Merkezî Yönetim
Kesin Hesabı
(A)
CETVELİ










Toplam Ödenek 381.151.765,68
Bütçe Gideri 326.646.027,72
İptal Edilen Ödenek 54.505.737,96
BAŞKAN – Kabul
edenler... Etmeyenler... Kabul edilmiştir.
Türkiye İstatistik
Kurumunun 2018 yılı merkezî yönetim kesin hesabının bölümleri kabul edilmiştir.
Bankacılık
Düzenleme ve Denetleme Kurumunun 2020 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamı
okutuyorum: 
42.04) BANKACILIK DÜZENLEME VE
DENETLEME KURUMU
1) Bankacılık Düzenleme ve Denetleme Kurumu 2020 Yılı
Merkezî Yönetim Bütçesi













 GENEL
TOPLAM 801.500.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 801.500.000
BAŞKAN – Kabul
edenler... Etmeyenler... Kabul edilmiştir.
Bankacılık
Düzenleme ve Denetleme Kurumunun 2020 yılı merkezî yönetim bütçesi kabul
edilmiştir.
Bankacılık
Düzenleme ve Denetleme Kurumunun 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları
okutuyorum:
2) Bankacılık Düzenleme ve Denetleme Kurumu 2018 Yılı
Merkezî Yönetim Kesin Hesabı
(A) CETVELİ










Toplam Ödenek 450.000.000,00
Bütçe Gideri 140.153.005,62
Ödenek Üstü Gider 163.648,89
İptal Edilen Ödenek 310.010.643,27
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Geliri Tahmini 450.000.000,00
Tahsilat 469.163.958,14
BAŞKAN – Kabul
edenler… Etmeyenler… Kabul edilmiştir.
Bankacılık
Düzenleme ve Denetleme Kurumunun 2018 yılı merkezî yönetim kesin hesabının
bölümleri kabul edilmiştir.
Hazine
Müsteşarlığının 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
07.82) HAZİNE MÜSTEŞARLIĞI
1) Hazine Müsteşarlığı 2018 Yılı Merkezî Yönetim Kesin
Hesabı
(A) CETVELİ 










Toplam Ödenek 99.456.930.241,82
Bütçe Gideri 96.445.984.093,20
İptal Edilen Ödenek 3.010.946.148,62
Ertesi Yıla Devredilen Ödenek 705.594.140,57
BAŞKAN – Kabul
edenler... Etmeyenler... Kabul edilmiştir.
Hazine
Müsteşarlığının 2018 yılı merkezî yönetim kesin hesabı kabul edilmiştir.
Sermaye Piyasası
Kurulunun 2020 yılı merkezî yönetim bütçesine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Genel toplamı
okutuyorum: 
42.03) SERMAYE PİYASASI KURULU
1) Sermaye Piyasası Kurulu 2020 Yılı Merkezî Yönetim
Bütçesi













 GENEL
TOPLAM 321.000.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 321.000.000
BAŞKAN – Kabul
edenler... Etmeyenler... Kabul edilmiştir.
Sermaye Piyasası
Kurulunun 2020 yılı merkezî yönetim bütçesi kabul edilmiştir.
Sermaye Piyasası
Kurulunun 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
2) Sermaye Piyasası Kurulu 2018 Yılı Merkezî Yönetim
Kesin Hesabı
(A) CETVELİ










Toplam Ödenek 281.663.000,00
Bütçe Gideri 270.800.547,93
İptal Edilen Ödenek 10.862.452,07
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okutuyorum: 
(B) CETVELİ










Bütçe Geliri Tahmini 273.627.000,00
Tahsilat 290.370.289,25
Ret ve İadeler 1.061.364,50
Net Tahsilat 289.308.924,75
BAŞKAN – Kabul
edenler… Etmeyenler… Kabul edilmiştir.
Sermaye Piyasası
Kurulunun 2018 yılı merkezî yönetim kesin hesabının bölümleri kabul edilmiştir.
Millî Savunma
Bakanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum: 
09) MİLLÎ SAVUNMA BAKANLIĞI
1) Millî Savunma Bakanlığı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 53.859.342.000
BAŞKAN – Kabul
edenler... Etmeyenler... Kabul edilmiştir.

Millî Savunma
Bakanlığının 2020 yılı merkezî yönetim bütçesi kabul edilmiştir.
Millî Savunma
Bakanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Millî Savunma Bakanlığı 2018 Yılı Merkezî Yönetim
Kesin Hesabı
(A)
CETVELİ










Toplam Ödenek 52.235.002.468,74
Bütçe Gideri 39.643.691.076,44
Ödenek Üstü Gider 2.994.430.692,48
İptal Edilen Ödenek 15.353.777.005,77
Ertesi Yıla Devredilen Ödenek 15.428.052.984,79
BAŞKAN – Kabul
edenler... Etmeyenler... Kabul edilmiştir.
Millî Savunma
Bakanlığının 2018 yılı merkezî yönetim kesin hesabının bölümleri kabul
edilmiştir.
Böylece ikinci
turda yer alan kamu idarelerinin bütçeleri ve kesin hesapları kabul edilmiştir.
Ülkemiz ve milletimiz için hayırlı olmalarını temenni ediyorum. 
Sayın milletvekilleri,
ikinci tur görüşmeleri tamamlanmıştır. 
Programa göre,
kamu idarelerinin bütçeleri ve kesin hesaplarını sırasıyla görüşmek için 12
Aralık 2019 Perşembe günü saat 11.00’de toplanmak üzere birleşimi kapatıyorum. 
 Kapanma
Saati: 22.44




(x) 129, 130 S. Sayılı Basmayazılar ve
Ödenek Cetvelleri 09/12/2019 tarihli 28’inci Birleşim Tutanağı’na eklidir.
.





