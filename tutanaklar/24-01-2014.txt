















DÖNEM: 24 CİLT:
69 YASAMA
YILI: 4




TÜRKİYE BÜYÜK MİLLET MECLİSİ
TUTANAK DERGİSİ



52’nci
Birleşim
24 Ocak 2014 Cuma 




(TBMM Tutanak
Hizmetleri Başkanlığı tarafından hazırlanan bu Tutanak Dergisi’nde yer alan ve
kâtip üyeler tarafından okunmuş bulunan her tür belge ile konuşmacılar
tarafından ifade edilmiş ve tırnak içinde belirtilmiş alıntı sözler aslına
uygun olarak yazılmıştır.)



İ Ç İ N D E K İ L
E R

I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- BAŞKANLIĞIN
GENEL KURULA SUNUŞLARI
A) Meclis Araştırması Önergeleri
1.- Iğdır
Milletvekili Sinan Oğan ve 19 milletvekilinin, geçici köy korucularının
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/833)
2.- Iğdır
Milletvekili Sinan Oğan ve 19 milletvekilinin, gümrük muayene memurlarının
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/834)
3.- Iğdır
Milletvekili Sinan Oğan ve 20 milletvekilinin, öğretmenlerin sorunlarının ve
öğretmen Narife Çekçek’in
bıçaklanması olayının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/835)

V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER

A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri İstanbul
Milletvekili Ayşe Nur Bahçekapılı, Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
2.- Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu Raporları
(1/484) (S. Sayısı: 287)
3.- Bartın
Milletvekili Yılmaz Tunç ve 77 Milletvekilinin; Bazı Kanunlarda Değişiklik
Yapılmasına Dair Kanun Teklifi ve Adalet Komisyonu Raporu (2/1929) (S. Sayısı:
523) 
4.- Türkiye
Cumhuriyeti Hükümeti ile İtalya Cumhuriyeti Hükümeti Arasında Çevre Koruma ve
Sürdürülebilir Kalkınma Alanlarında İşbirliği Anlaşmasının Onaylanmasının Uygun
Bulunduğuna Dair Kanun Tasarısı ile Çevre Komisyonu ve Dışişleri Komisyonu
Raporları (1/682) (S. Sayısı: 385)
5.- Türkiye
Cumhuriyeti Hükümeti ile İran İslam Cumhuriyeti Hükümeti Arasında Doğal
Kaynaklar ve Su Havzası Amenajmanı Üzerine Mutabakat Zaptının Onaylanmasının
Uygun Bulunduğuna Dair Kanun Tasarısı ile Çevre Komisyonu, Tarım, Orman ve Köyişleri Komisyonu ile Dışişleri Komisyonu Raporları
(1/441) (S. Sayısı: 266)

VI.- SATAŞMALARA İLİŞKİN KONUŞMALAR
1.- İstanbul
Milletvekili Mihrimah Belma Satır’ın,
Iğdır Milletvekili Sinan Oğan’ın 523 sıra sayılı Kanun Teklifi’nin
10’uncu maddesiyle ilgili önerge üzerinde yaptığı konuşması sırasında AK PARTİ
Grup Başkanına sataşması nedeniyle konuşması
2.- Yalova Milletvekili
Muharrem İnce’nin, İstanbul Milletvekili Mihrimah
Belma Satır’ın sataşma nedeniyle yaptığı konuşması
sırasında CHP Grubuna sataşması nedeniyle konuşması
3.- Konya
Milletvekili Faruk Bal’ın, İstanbul Milletvekili Mihrimah
Belma Satır’ın sataşma nedeniyle yaptığı konuşması
sırasında MHP Grubuna sataşması nedeniyle konuşması
4.- Giresun
Milletvekili Nurettin Canikli’nin, Yalova Milletvekili Muharrem İnce’nin
sataşma nedeniyle yaptığı konuşması sırasında AK PARTİ Grubuna sataşması
nedeniyle konuşması
5.- Sakarya
Milletvekili Ayhan Sefer Üstün’ün, Iğdır Milletvekili Sinan Oğan’ın 523 sıra
sayılı Kanun Teklifi’nin 10’uncu maddesiyle ilgili
önerge üzerinde yaptığı konuşması sırasında şahsına sataşması nedeniyle
konuşması
6.- Yalova
Milletvekili Muharrem İnce’nin, Giresun Milletvekili Nurettin Canikli’nin
sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
7.- Giresun
Milletvekili Nurettin Canikli’nin, Yalova Milletvekili Muharrem İnce’nin
sataşma nedeniyle yaptığı konuşması sırasında şahsına ve Adalet ve Kalkınma
Partisine sataşması nedeniyle konuşması
8.- Muş
Milletvekili Faruk Işık’ın, Muş Milletvekili Sırrı Sakık’ın
523 sıra sayılı Kanun Teklifi’nin 12’nci ve 13’üncü
maddeleriyle ilgili önergeler üzerinde yaptığı konuşmaları sırasında Adalet ve
Kalkınma Partisine sataşması nedeniyle konuşması
9.- Bingöl
Milletvekili İdris Baluken’in, Muş Milletvekili Faruk
Işık’ın sataşma nedeniyle yaptığı konuşması sırasında BDP Grubuna sataşması
nedeniyle konuşması

VII.- AÇIKLAMALAR
1.- Iğdır
Milletvekili Sinan Oğan’ın, Sakarya Milletvekili Ayhan Sefer Üstün’ün sataşma
nedeniyle yaptığı konuşmasındaki bazı ifadelerine ilişkin açıklaması
2.- Sakarya
Milletvekili Ayhan Sefer Üstün’ün, Iğdır Milletvekili Sinan Oğan’ın yaptığı
açıklamasındaki bazı ifadelerine ilişkin açıklaması
3.- Muş
Milletvekili Faruk Işık’ın, Muş Milletvekili Sırrı Sakık’ın
523 sıra sayılı Kanun Teklifi’nin 12’nci ve 13’üncü
maddeleriyle ilgili önergeler üzerinde yaptığı konuşmalarındaki bazı
ifadelerine ilişkin açıklaması
4.- Adalet Bakanı
Bekir Bozdağ’ın, 23/1/2014 tarihinde Kayseri-Malatya
karayolunda meydana gelen trafik kazasına ilişkin açıklaması
5.- Kayseri
Milletvekili Yusuf Halaçoğlu’nun, 23/1/2014 tarihinde
Kayseri-Malatya karayolunda meydana gelen trafik kazasına ilişkin açıklaması
6.- Muş
Milletvekili Sırrı Sakık’ın, Konya Milletvekili
Mustafa Akış’ın yerinden sarf ettiği bazı ifadelerine
ilişkin açıklaması
VIII.- ÖNERİLER
A) Danışma Kurulu Önerileri
1.- Danışma
Kurulunun, Genel Kurulun daha önceden toplanması kararlaştırılan 25 Ocak 2014
Cumartesi ve 26 Ocak 2014 Pazar günleri toplanmamasına ilişkin önerisi 

IX.- YAZILI SORULAR VE CEVAPLARI
1.- Ankara
Milletvekili Özcan Yeniçeri’nin, hac vazifesini
yerine getirirken hayatını kaybeden vatandaşlara ilişkin sorusu ve Başbakan
Yardımcısı Emrullah İşler'in cevabı (7/33822)
2.- Ankara
Milletvekili Özcan Yeniçeri’nin, 2002-2013 yılları
arasında sporcu sağlığı merkezlerinin sayısına ilişkin sorusu ve Gençlik ve
Spor Bakanı Akif Çağatay Kılıç'ın cevabı
(7/33922)
3.- Ankara
Milletvekili Özcan Yeniçeri’nin, 2002-2013 yılları
arasında spora teşvik için yürütülen projelere ilişkin sorusu ve Gençlik ve Spor
Bakanı Akif Çağatay Kılıç'ın cevabı (7/33923)
4.- Ankara
Milletvekili Özcan Yeniçeri’nin, 2002-2013 yılları
arasında ödül verilen spor kulüplerine ilişkin sorusu ve Gençlik ve Spor Bakanı
Akif Çağatay Kılıç'ın cevabı (7/33924)
5.- Ankara
Milletvekili Özcan Yeniçeri’nin, 2002-2013 yılları
arasında yapılan sportif denetimlere ilişkin sorusu ve Gençlik ve Spor Bakanı
Akif Çağatay Kılıç'ın cevabı (7/33925)
6.- Ankara
Milletvekili Özcan Yeniçeri’nin, 2002-2013 yılları
arasında Bakanlık ve bağlı kurum, kuruluşlarına BİMER’den
yönlendirilen ve elektronik ortamdan yapılan başvuruların sayısına ilişkin
sorusu ve Gençlik ve Spor Bakanı Akif Çağatay Kılıç'ın cevabı (7/33926)
7.- Ankara
Milletvekili Özcan Yeniçeri’nin, 2002-2013 yılları
arasında spor turizminin geliştirilmesi adına yapılan çalışmalara ilişkin
sorusu ve Gençlik ve Spor Bakanı Akif Çağatay Kılıç'ın cevabı (7/33927)
8.- Ankara
Milletvekili Özcan Yeniçeri’nin, 2002-2013 yılları
arasında personel sisteminin geliştirilmesi için yürütülen çalışmalara ilişkin sorusu
ve Gençlik ve Spor Bakanı Akif Çağatay Kılıç'ın cevabı (7/33928)
9.- Ankara
Milletvekili Özcan Yeniçeri’nin, 2002-2013 yılları
arasında askerlikleri tecil edilmiş sporcuların sayısına ilişkin sorusu ve
Gençlik ve Spor Bakanı Akif Çağatay Kılıç'ın cevabı (7/33929)
10.- Ankara
Milletvekili Özcan Yeniçeri’nin, 2002-2013 yılları
arasında ismi değiştirilen spor tesislerine ilişkin sorusu ve Gençlik ve Spor
Bakanı Akif Çağatay Kılıç'ın cevabı (7/33930)
11.- Ankara
Milletvekili Özcan Yeniçeri’nin, 2002-2013 yılları
arasında farklı branşlardaki antrenör sayısına ilişkin
sorusu ve Gençlik ve Spor Bakanı Akif Çağatay Kılıç'ın cevabı (7/33931)
12.- Ankara
Milletvekili Özcan Yeniçeri’nin, 2002-2013 yılları
arasında sağlık taramasından geçirilen sporcuların sayısına ilişkin sorusu ve
Gençlik ve Spor Bakanı Akif Çağatay Kılıç'ın cevabı (7/33932)
13.- Ankara
Milletvekili Özcan Yeniçeri’nin, 2002-2013 yılları
arasında modernizasyonu yapılan spor tesislerine ilişkin sorusu ve Gençlik ve
Spor Bakanı Akif Çağatay Kılıç'ın cevabı (7/33933)
14.- Ankara
Milletvekili Özcan Yeniçeri’nin, 2002-2013 yılları
arasında düzenlenen seminer, toplantı ve konferanslara ilişkin sorusu ve
Gençlik ve Spor Bakanı Akif Çağatay Kılıç'ın cevabı (7/33934)
15.- Ankara
Milletvekili Özcan Yeniçeri’nin, 2002-2013 yılları
arasında “Millî Sporcu Belgesi” verilen sporcu sayısına ilişkin sorusu ve
Gençlik ve Spor Bakanı Akif Çağatay Kılıç'ın cevabı (7/33935)
16.- Ankara
Milletvekili Özcan Yeniçeri’nin, 2002-2013 yılları
arasında satın alınan sporla ilgili eğitim amaçlı yayınların sayısına ilişkin
sorusu ve Gençlik ve Spor Bakanı Akif Çağatay Kılıç'ın cevabı (7/33936)
17.- Ankara
Milletvekili Özcan Yeniçeri’nin, 2002-2013 yılları
arasında spor tesislerinin ihtiyacını gidermek için alınan makine ve teçhizat
için yapılan ödemelere ilişkin sorusu ve Gençlik ve Spor Bakanı Akif Çağatay
Kılıç'ın cevabı (7/33937)
18.- İstanbul
Milletvekili Celal Adan’ın, 2013 yılında Bakanlık
tarafından gerçekleştirilen yatırımlara ilişkin sorusu ve Gençlik ve Spor
Bakanı Akif Çağatay Kılıç'ın cevabı (7/33938)
19.- Ankara
Milletvekili Özcan Yeniçeri’nin, 2002-2013 yılları
arasında spor tesislerinde bulunan ve kiraya verilen müştemilatın sayısına
ilişkin sorusu ve Gençlik ve Spor Bakanı Akif Çağatay Kılıç'ın cevabı (7/33939)
20.- Ankara
Milletvekili Özcan Yeniçeri’nin, 2002-2013 yılları
arasında tescilli spor kulüplerinin sayısına ilişkin sorusu ve Gençlik ve Spor
Bakanı Akif Çağatay Kılıç'ın cevabı
(7/33940)
21.- Ankara
Milletvekili Özcan Yeniçeri’nin, Sporcu Ek Bilgileri
Modülü için satın alınan mal ve hizmetlere ve Bakanlıkça verilen dilekçelere
ilişkin sorusu ve Gençlik ve Spor Bakanı Akif Çağatay Kılıç'ın cevabı (7/33941)
22.- Ankara
Milletvekili Özcan Yeniçeri’nin, bazı kapalı yüzme
havuzlarının yapımı için satın alınan mal ve hizmetlere ilişkin sorusu ve
Gençlik ve Spor Bakanı Akif Çağatay Kılıç'ın cevabı (7/33942)
23.- Ankara
Milletvekili Özcan Yeniçeri’nin, Spor Bilgi Sistemi
için satın alınan mal ve hizmetlere ilişkin sorusu ve Gençlik ve Spor Bakanı
Akif Çağatay Kılıç'ın cevabı (7/33943)
24.- Ankara
Milletvekili Özcan Yeniçeri’nin, SGM bünyesindeki
ceza modülü için satın alınan mal ve hizmetlere
ilişkin sorusu ve Gençlik ve Spor Bakanı Akif Çağatay Kılıç'ın cevabı (7/33944)
25.- Ankara
Milletvekili Özcan Yeniçeri’nin, 2002-2013 yılları
arasında Bakanlık personeli için açılmış olan kreş ve gündüz bakımevlerinin
sayısına ilişkin sorusu ve Gençlik ve Spor Bakanı Akif Çağatay Kılıç'ın cevabı
(7/33945)
26.- Ankara
Milletvekili Özcan Yeniçeri’nin, stadyum ve
tesislerin kiralama kriterlerine ilişkin sorusu ve
Gençlik ve Spor Bakanı Akif Çağatay Kılıç'ın cevabı (7/33946)
27.- Ankara
Milletvekili Özcan Yeniçeri’nin, Tesis Takip
Uygulaması için satın alınan mal ve hizmetlere ilişkin sorusu ve Gençlik ve
Spor Bakanı Akif Çağatay Kılıç'ın cevabı (7/33947)
28.- Ankara
Milletvekili Özcan Yeniçeri’nin, 2002-2013 yılları
arasında yapılan denetimler sonucu saptanan usulsüzlüklerin sayısına ilişkin
sorusu ve Gençlik ve Spor Bakanı Akif Çağatay Kılıç'ın cevabı (7/33948)
29.- Ankara
Milletvekili Özcan Yeniçeri’nin, 2002-2013 yılları
arasında okul spor kulüpleri ve spor okullarına dağıtılan spor malzemeleri için
yapılan harcamaların miktarına ilişkin sorusu ve Gençlik ve Spor Bakanı Akif
Çağatay Kılıç'ın cevabı (7/33949)
30.- Ankara
Milletvekili Özcan Yeniçeri’nin, Altıncı Doğu ve
Güneydoğu Anadolu Kış Spor Oyunları için satın alınan mal ve hizmetlerin
bedeline ilişkin sorusu ve Gençlik ve Spor Bakanı Akif Çağatay Kılıç'ın cevabı
(7/33950)
31.- Ankara
Milletvekili Özcan Yeniçeri’nin, 2002-2013 yılları
arasında yapılan saha ve tesislerin sayısına ilişkin sorusu ve Gençlik ve Spor
Bakanı Akif Çağatay Kılıç'ın cevabı (7/33951)
32.- Ankara
Milletvekili Özcan Yeniçeri’nin, 2002-2013 yılları
arasında başarılı sporculara ve antrenörlere yapılan
ayni ve nakdî yardıma ilişkin sorusu ve Gençlik ve Spor Bakanı Akif Çağatay
Kılıç'ın cevabı (7/33952)
33.- Mersin
Milletvekili Ali Öz’ün, Bakanlık tarafından satın alınan ve kiralanan taşıtlara
ilişkin sorusu ve Gençlik ve Spor Bakanı Akif Çağatay Kılıç'ın cevabı (7/33953)
34.- Mersin
Milletvekili Ali Öz’ün, Bakanlığa ait lojman ve sosyal tesislere ilişkin sorusu
ve Gençlik ve Spor Bakanı Akif Çağatay Kılıç'ın cevabı (7/33954)
35.- Mersin
Milletvekili Ali Öz’ün, öğrenci yurtlarına ilişkin sorusu ve Gençlik ve Spor Bakanı
Akif Çağatay Kılıç'ın cevabı (7/34255)
36.- Aydın
Milletvekili Bülent Tezcan’ın, Gezi Parkı protestolarına katıldıkları
gerekçesiyle yurtlardan atılan öğrencilere ilişkin sorusu ve Gençlik ve Spor
Bakanı Akif Çağatay Kılıç'ın cevabı
(7/34402)
37.- Ordu
Milletvekili İdris Yıldız’ın, 2013 yılında normal ve yüksek ücretli yurtlara
yerleştirilen öğrenci sayısına ilişkin sorusu ve Gençlik ve Spor Bakanı Akif
Çağatay Kılıç'ın cevabı (7/34403)
38.- Bursa
Milletvekili Necati Özensoy’ın, antrenörlük
kurslarında usulsüzlükler olduğu iddiasına ilişkin sorusu ve Gençlik ve Spor
Bakanı Akif Çağatay Kılıç'ın cevabı
(7/34404)
39.- İstanbul
Milletvekili Abdullah Levent Tüzel’in, Anadoluhisarı Kız Öğrenci Yurdu ile
ilgili basında yer alan bir habere ilişkin sorusu ve Gençlik ve Spor Bakanı
Akif Çağatay Kılıç'ın cevabı (7/34405)
40.- İstanbul
Milletvekili Abdullah Levent Tüzel’in, Zonguldak’taki Karaelmas Kız Öğrenci
Yurdunda kalan öğrencilerin şikâyetlerine ilişkin sorusu ve Gençlik ve Spor
Bakanı Akif Çağatay Kılıç'ın cevabı (7/34406)
41.- Kayseri
Milletvekili Mehmet Şevki Kulkuloğlu’nun, ülkedeki
lisanslı sporcu sayısına ilişkin sorusu ve Gençlik ve Spor Bakanı Akif Çağatay
Kılıç'ın cevabı (7/34407)
42.- İstanbul
Milletvekili Celal Dinçer’in, Cemevlerinin giderlerine
ilişkin Başbakandan sorusu ve Başbakan Yardımcısı Emrullah İşler'in
cevabı (7/35495)
43.- İstanbul
Milletvekili Mustafa Sezgin Tanrıkulu’nun, asaleten ve vekâleten görev yapan
bürokratlara ilişkin sorusu ve Gümrük ve Ticaret Bakanı Hayati Yazıcı’nın cevabı
(7/35861)
44.- Diyarbakır
Milletvekili Nursel Aydoğan’ın, Türkiye üzerinden Suriye’ye silah sevkiyatı
yapıldığı iddiasına ilişkin sorusu ve Gümrük ve Ticaret Bakanı Hayati
Yazıcı’nın cevabı (7/35862)

I.- GEÇEN TUTANAK ÖZETİ

TBMM Genel Kurulu saat 14.00’te açılarak üç oturum yaptı.
İstanbul Milletvekili D. Ali Torlak, ziraat mühendislerinin
sorunlarına, 
Kocaeli Milletvekili Mehmet Hilal Kaplan, Uğur Mumcu’yu Anma
Günü’ne, 
Diyarbakır Milletvekili Cuma İçten, Ali Emîrî
Efendi’nin ölüm yıl dönümüne, 
İlişkin gündem dışı birer konuşma yaptılar. 
İstanbul Milletvekili Mahmut Tanal, 
Tunceli Milletvekili Kamer Genç, 
22/1/2014 tarihli 50’nci
Birleşimdeki bazı ifadelerini düzelttiklerine ilişkin birer konuşma yaptılar.
Bingöl Milletvekili İdris Baluken, 
İstanbul Milletvekili Mehmet Akif Hamzaçebi, CHP Grubu olarak,
Kahramanmaraş Milletvekili Mahir Ünal, AK PARTİ Grubu olarak 
Kayseri Milletvekili Yusuf Halaçoğlu, MHP Grubu olarak, 
Kayseri yolunda meydana gelen trafik kazasında hayatını
kaybedenlere Allah’tan rahmet, yaralılara acil şifalar dilediklerine ve trafik
kazalarını önleme konusunda daha ciddi ve titiz çalışmalar yapılması
gerektiğine ilişkin birer açıklamada bulundular.
Oturum Başkanı TBMM Başkan Vekili Sadık Yakut, Kayseri yolunda
meydana gelen trafik kazasında hayatını kaybedenlere Allah’tan rahmet,
yaralılara acil şifalar dilediğine ilişkin bir açıklamada bulundu. 
Türkiye Büyük Millet Meclisi Başkanlığının, Avrupa Konseyi
Parlamenter Meclisi, Asya Parlamenter Asamblesi, Güneydoğu Avrupa İş Birliği
Süreci Parlamenter Asamblesi, İslam İş Birliği Teşkilatı Parlamento Birliği,
Karadeniz Ekonomik İş Birliği Parlamenter Asamblesi, Parlamentolar Arası Birlik
ve Türkiye-Avrupa Birliği Karma Parlamento Komisyonunda boşalan üyeliklere
Başkanlık Divanınca uygun bulunan üyelerin isimlerine ilişkin tezkeresi Genel
Kurulun bilgisine sunuldu.
Bingöl Milletvekili İdris Baluken ve 22
milletvekilinin, ilköğretim öğrencilerine ücretsiz süt dağıtımıyla ilgili
projenin hazırlanış ve ihale süreci ile öğrencilerin dağıtılan sütten
zehirlenmelerinde sorumlu olanların (10/830),
Mardin Milletvekili Erol Dora ve 22 milletvekilinin, Mardin’de
yaşanan elektrik kesintilerinin ve bu kesintiler nedeniyle meydana gelen can ve
mal kayıplarının (10/831),
Manisa Milletvekili Erkan Akçay ve 19 milletvekilinin, trafik
kazalarının nedenlerinin (10/832),
Araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergeleri Genel Kurulun bilgisine
sunuldu; önergelerin gündemdeki yerlerini alacağı ve görüşmelerinin sırası
geldiğinde yapılacağı açıklandı.
BDP Grubunun, Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler”
kısmında yer alan, seçim ve partiler rejiminin yol açtığı sorunların tüm
boyutlarıyla araştırılarak alınması gereken önlemlerin belirlenmesi amacıyla
verilmiş olan Meclis araştırması önergesinin (10/104) görüşmelerinin Genel
Kurulun 23 Ocak 2014 Perşembe günkü (bugün) birleşiminde yapılmasına ilişkin
önerisi yapılan görüşmelerden sonra kabul edilmedi.
Şırnak Milletvekili Hasip Kaplan, Sivas
Milletvekili Hilmi Bilgin’in BDP grup önerisi üzerinde yaptığı konuşması
sırasında Barış ve Demokrasi Partisine,
Konya Milletvekili Faruk Bal, Sivas Milletvekili Hilmi Bilgin’in
BDP grup önerisi üzerinde yaptığı konuşması sırasında Milliyetçi Hareket
Partisine,
Yalova Milletvekili Muharrem İnce, Sivas Milletvekili Hilmi
Bilgin’in BDP grup önerisi üzerinde yaptığı konuşması sırasında Cumhuriyet Halk
Partisine, 
Adıyaman Milletvekili Ahmet Aydın, Yalova Milletvekili Muharrem
İnce’nin sataşma nedeniyle yaptığı konuşması sırasında AK PARTİ Grubuna,
Adıyaman Milletvekili Mehmet Metiner, Bolu Milletvekili Tanju
Özcan’ın BDP grup önerisi üzerinde yaptığı konuşması sırasında şahsına,
Adıyaman Milletvekili Ahmet Aydın, Bolu Milletvekili Tanju
Özcan’ın BDP grup önerisi üzerinde yaptığı konuşması sırasında AK PARTİ Grup
Başkanına,
Bolu Milletvekili Tanju Özcan, Adıyaman Milletvekili Mehmet
Metiner ile Adıyaman Milletvekili Ahmet Aydın’ın sataşma nedeniyle yaptıkları
konuşmaları sırasında şahsına, 
Manisa Milletvekili Hasan Ören, Adıyaman Milletvekili Ahmet
Aydın’ın sataşma nedeniyle yaptığı konuşması sırasında CHP Grubuna, sataşmaları
nedeniyle birer konuşma yaptılar. 
Bingöl Milletvekili İdris Baluken, 
Kayseri Milletvekili Yusuf Halaçoğlu,
İstanbul Milletvekili Mehmet Akif Hamzaçebi, 
Kahramanmaraş Milletvekili Mahir Ünal, 
Genel Kurul çalışmalarında kullanılan dil ve üsluba dikkat
edilmesi gerektiğine ve fiziki şiddeti hiçbir şekilde tasvip etmediklerine
ilişkin birer açıklamada bulundular. 
İstanbul Milletvekili Oktay Saral’a, Aydın Milletvekili Bülent
Tezcan’a saldırıda bulunması nedeniyle kınama cezası verilmesi kabul edildi. 
Gündemin “Kanun Tasarı ve Teklifleri ile Komisyonlardan Gelen
Diğer İşler” kısmının:
1’inci sırasında yer alan ve görüşmeleri yarım kalan, İç Tüzük’ün 91’inci maddesine göre temel kanun olarak
görüşülmesi kabul edilen, Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu’nun (2/242, 2/80) (S. Sayısı: 156), 
2’nci sırasında yer alan ve görüşmeleri yarım kalan, İç Tüzük’ün 91’inci maddesine göre temel kanun olarak
görüşülmesi kabul edilen, Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporlarının (1/484) (S. Sayısı: 287), 
3’üncü sırasında yer alan ve görüşmeleri yarım kalan, İç Tüzük’ün 91’inci maddesine göre temel kanun olarak
görüşülmesi kabul edilen, Bartın Milletvekili Yılmaz Tunç ve 77
Milletvekilinin; Bazı Kanunlarda Değişiklik Yapılmasına Dair Kanun Teklifi ve
Adalet Komisyonu Raporu’nun (2/1929) (S. Sayısı: 523), 
4’üncü sırasında yer alan, Türkiye Cumhuriyeti Hükümeti ile İtalya
Cumhuriyeti Hükümeti Arasında Çevre Koruma ve Sürdürülebilir Kalkınma
Alanlarında İşbirliği Anlaşmasının Onaylanmasının Uygun Bulunduğuna Dair Kanun
Tasarısı ile Çevre Komisyonu ve Dışişleri Komisyonu Raporlarının (1/682) (S.
Sayısı: 385),
Görüşmeleri, komisyon yetkilileri Genel Kurulda hazır
bulunmadığından ertelendi.
Komisyonların bulunmayacağı anlaşıldığından, alınan karar
gereğince, 24 Ocak 2014 Cuma günü saat 14.00’te toplanmak üzere 17.16’da
birleşime son verildi.

 Sadık YAKUT
 Başkan
Vekili

 Muharrem
IŞIK İsmail
KAŞDEMİR
 Erzincan Çanakkale
 Kâtip Üye Kâtip
Üye 


II.- GELEN KÂĞITLAR
  No: 73
24 Ocak 2014 Cuma
Tasarı
1.- Rekabetin
Korunması Hakkında Kanunda Değişiklik Yapılmasına Dair Kanun Tasarısı (1/882)
(Anayasa; Adalet; Avrupa Birliği Uyum; Plan ve Bütçe ile Sanayi, Ticaret,
Enerji, Tabii Kaynaklar, Bilgi ve Teknoloji Komisyonlarına) (Başkanlığa geliş
tarihi: 24.01.2014)
Meclis Araştırması Önergeleri
1.- Iğdır
Milletvekili Sinan Oğan ve 19 Milletvekilinin, geçici köy korucularının
sorunlarının araştırılarak alınması gereken önlemlerin belirlenmesi amacıyla
bir Meclis araştırması açılmasına ilişkin önergesi (10/833) (Başkanlığa geliş
tarihi: 04.05.2012)
2.- Iğdır
Milletvekili Sinan Oğan ve 19 Milletvekilinin, gümrük kapılarının ve gümrük
muayene memurlarının sorunlarının araştırılarak alınması gereken önlemlerin
belirlenmesi amacıyla bir Meclis araştırması açılmasına ilişkin önergesi
(10/834) (Başkanlığa geliş tarihi: 04.05.2012)
3.- Iğdır
Milletvekili Sinan Oğan ve 20 Milletvekilinin, öğretmenlerin yaşadığı şiddet
olaylarının araştırılarak alınması gereken önlemlerin belirlenmesi amacıyla bir
Meclis araştırması açılmasına ilişkin önergesi (10/835) (Başkanlığa geliş
tarihi: 04.05.2012)


24 Ocak 2014 Cuma
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İsmail KAŞDEMİR (Çanakkale), Muharrem IŞIK (Erzincan)
BAŞKAN – Sayın
milletvekilleri, Türkiye Büyük Millet Meclisinin 52’nci Birleşimini açıyorum.
Toplantı yeter sayısı vardır,
gündeme geçiyoruz. 
Başkanlığın Genel Kurula
sunuşları bulunmaktadır. 
Meclis araştırması açılmasına
ilişkin üç önerge vardır, okutuyorum: 
IV.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Iğdır Milletvekili Sinan Oğan ve 19 milletvekilinin, geçici köy
korucularının sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/833)
Türkiye Büyük Millet Meclisi
Başkanlığına
Terörle mücadele kapsamında
geçici köy korucuları önemli görevler üstlenen vatandaş-larımızdandır.
Korucularımızın maddi ve sosyal haklarının kısıtlı olması, bu görevi ifa
etmekte olan vatandaşlarımızın hayatlarında dezavantajlar doğurmaktadır.
Ülkemizdeki geçici köy korucularının durumlarını araştırmak için Anayasa’mızın
98’inci ve Meclis İçtüzüğü’nün 104’üncü ve 105’inci
maddeleri gereğince Meclis araştırma komisyonu kurulması hususunda gereğini arz
ederiz.
1) Sinan
Oğan (Iğdır)
2) Oktay
Vural (İzmir)
3) Yusuf
Halaçoğlu (Kayseri)
4) Hasan
Hüseyin Türkoğlu (Osmaniye)
5) Ruhsar
Demirel (Eskişehir)
6) Adnan
Şefik Çirkin  (Hatay)
7) Mehmet
Şandır (Mersin)
8)
Kemalettin Yılmaz (Afyonkarahisar)
9) Alim Işık (Kütahya)
10)
Mustafa Kalaycı (Konya)
11)
Muharrem Varlı (Adana)
12) Ali Uzunırmak (Aydın)
13) D.Ali Torlak (İstanbul)
14) Ali Halaman (Adana)
15)
Seyfettin Yılmaz (Adana)
16)
Necati Özensoy (Bursa)
17)
Mehmet Günal (Antalya)
18)
Cemalettin Şimşek (Samsun)
19) Murat
Başesgioğlu (İstanbul)
20) Celal
Adan (İstanbul)
Gerekçe: 
Geçici köy korucuları,
Türkiye'nin terörle mücadele sürecinde önemli roller oynayan vatandaş-larındandır. Terörün daha büyük boyutlara ulaşmasının
engellenmesinde önemli roller oynayan geçici köy korucuları maddi anlamda büyük
zorluklarla mücadele etmektedir. Uzunca zamandır, yetkili ağızlardan gerekli
çalışmaların yapılacağına ilişkin çeşitli açıklamalar yapılırken maalesef hâlâ
tatmin edici bir çözüm bulunmamıştır.
Terörle mücadelede ve vatan
savunmasında görev alan geçici köy korucularının maaşlarının düşük olması
sorunlarının başında gelmektedir. Buna ek olarak, 442 sayılı Köy Kanunu’na
dayanılarak hazırlanan Köy Korucuları Yönetmeliği’nin 8’inci maddesindeki
"Köy korucularının görev alanı, görevli oldukları köyün sınırları içinde
kalan alandır. Gerektiğinde mülki amir tarafından, korucuların görevli
oldukları köy sınırları dışında da, görev alanları genişletilebilir."
ifadeleri uyarınca korucular görev alanları dışarısında da
görevlendirilebilmektedirler. Görevlendirilen koruculara harcırah verilmemesi ise
geçici köy korucularını mağdur eden başka bir sorun olarak karşımıza
çıkmaktadır. Bunun yanı sıra, geçici köy korucularının emeklilikte maaşları
daha da düşmektedir. Bunlardan başka, korucuların zaten az miktarda olan
maaşları görevlendirmeleri nedeniyle yaptıkları harcamalarla iyice
kısıtlanmaktadır.
Maddi imkânlardan başka,
sosyal haklarının da kısıtlı olması geçici köy korucularının bir diğer
problemidir. Giyim kuşamlarının bile çağın gereklerine uygun olmadığını
belirten köy korucularının sorunlarını araştırmak üzere kurulacak olan bir
komisyonun çalışmaları vasıtasıyla geçici köy korucularının sorunları daha
yakından görülebilecek ve bu bağlamda köy korucularının hayat standardının
yükseltilmesi için çalışmalar kayda değer bir seviyeye yükselecektir.
2.- Iğdır Milletvekili Sinan Oğan ve 19 milletvekilinin, gümrük muayene
memurlarının sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/834)
Türkiye Büyük Millet Meclisi
Başkanlığına
Türkiye'deki gümrük
kapılarının ve bu kapılarda görev yapan gümrük muayene memurlarının durumlarını
araştırmak için Anayasa’mızın 98’inci ve Meclis İçtüzüğü’nün
104 ve 105’inci maddeleri gereğince Meclis araştırma komisyonu kurulması
hususunda gereğini arz ederiz.
1) Sinan
Oğan  (Iğdır)
2) Oktay
Vural (İzmir)
3) Yusuf
Halaçoğlu  (Kayseri)
4) Hasan
Hüseyin Türkoğlu  (Osmaniye)
5) Mehmet
Şandır  (Mersin)
6) Ali Uzunırmak  (Aydın)
7) Adnan
Şefik Çirkin  (Hatay)
8) Ruhsar
Demirel  (Eskişehir)
9)
Mustafa Kalaycı  (Konya)
10) Alim Işık  (Kütahya)
11)
Muharrem Varlı  (Adana)
12) Ali Halaman  (Adana)
13) D.
Ali Torlak  (İstanbul)
14) Murat
Başesgioğlu  (İstanbul)
15)
Necati Özensoy  (Bursa)
16) Celal
Adan  (İstanbul)
17)
Seyfettin Yılmaz  (Adana)
18)
Mehmet Günal  (Antalya)
19)
Kemalettin Yılmaz  (Afyonkarahisar)
20)
Cemalettin Şimşek  (Samsun)
Gerekçe:
Türkiye'nin ithalat ve
ihracatının kayda değer bir kısmı gümrük kapılarımızdan yapılmaktadır. Bu
bağlamda, hem gümrük kapılarının fiziksel durumları ve potansiyelleri hem de
gümrük kapılarında çalışan memurların özlük hakları ve çalışma şartlarının
iyileştirilmesi büyük öneme haizdir. Bunların dışında, yurt dışından gelen
kişiler ülkemiz topraklarına girerken ilk başta sınır kapılarımızla
karşılaşmakta ve kendileri için ilk izlenimi bu noktalardan edinmektedirler. Bu
doğrultuda düşünüldüğünde gümrük kapılarının önemi daha da artmakta, gümrük
kapılarının eksiklerinin giderilmesinin zarureti açık şekilde görülmektedir.
Türkiye'de Dilucu Sınır
Kapısı da dâhil olmak üzere gümrük muayene memurları devlet tarafından
kendilerine verilen görevleri layıkıyla yerine getirmek isterken bazen
istenmeyen durumlar oluşmakta, devlet memurları bazen tehdit, bazen de darp ve
şiddete maruz kalarak görevlerini yerine getirememektedirler.
Bunların dışında gümrük
muayene memurlarının şikâyetçi olduğu bir diğer nokta da özlük haklarıyla
ilişkilidir. Gümrük muayene memurları 4458 sayılı Gümrük Kanunu’nda belirtilmiş
olan görevleri ifa etmekte olup, problemlerini oluşturan en önemli noktalarından
biri unvanlarının "kariyer meslek" kategorisine alınmamasıdır. Gümrük
muayene memurları bu bağlamda çeşitli çalışmalar yapmakta ve imza kampanyaları
düzenlemektedirler. 6223 sayılı Yetki Kanunu bünyesinde Gümrük ve Ticaret
Bakanlığı hazırlanmış, Başbakanlığa sunulan kanun hükmünde kararname taslağında
muayene memurları için "Gümrük Denetmenliği" sıfatı öngörülmüştür. Ne
var ki, 661 sayılı Kanun Hükmünde Kararname ile "Gümrük ve Ticaret
Denetmenliği" kadrosu oluşturulmuş; fakat hâlihazırda görevi devam etmekte
olan gümrük muayene memurları söz konusu düzenleme kapsamına alınmadığından
mağdur duruma düştüklerini ifade etmektedirler.
Meclisimiz tarafından
kurulacak bir araştırma komisyonu bünyesinde gümrük muayene memurlarının
sorunlarının araştırılması, gümrük kapılarının problemlerinin saptanması ve
bunların çözüm yöntemleri ışığında gerekli aşamaların kaydedilmesi için bir
önayak olacaktır. 
3.- Iğdır Milletvekili Sinan Oğan ve 20 milletvekilinin, öğretmenlerin
sorunlarının ve öğretmen Narife Çekçek’in
bıçaklanması olayının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/835)
 4/5/2012
Türkiye Büyük Millet Meclisi
Başkanlığına
Gaziantep'te
bıçaklı saldırıya uğrayan ve görevi başında trajik şekilde hayatını kaybeden
Dr. Ersin Arslan'dan sonra, 26 Nisan 2012 tarihinde İstanbul'un Esenyurt ilçesinde bulunan Kıraç Lisesinde Narife Çekçek'in sınıfta bir
öğrenci tarafından bıçaklanması toplumda şiddetin son derece tehlikeli
boyutlara ulaştığının son göstergesi olmuştur. Bu bağlamda, öğretmenlerin
meslek yaşamlarındaki sorunları ve Narife Çekçek'in bıçaklanması olayını araştırmak üzere, Anayasamızın
98’inci ve Meclis İçtüzüğü’nün 104’üncü ve 105’inci
maddeleri gereğince Meclis araştırma komisyonu kurulması hususunda gereğini arz
ederiz.
1) Sinan
Oğan (Iğdır)
2) Oktay
Vural (İzmir)
3) Yusuf
Halaçoğlu (Kayseri)
4) Adnan
Şefik Çirkin (Hatay)
5) Mehmet
Şandır (Mersin)
6) Hasan
Hüseyin Türkoğlu (Osmaniye)
7) Ruhsar
Demirel (Eskişehir)
8) Erkan
Akçay (Manisa)
9)
Mustafa Kalaycı (Konya)
10) Alim Işık (Kütahya)
11)
Muharrem Varlı (Adana)
12) Ali Halaman (Adana)
13) Ali Uzunırmak (Aydın)
14) D.
Ali Torlak (İstanbul)
15) Celal
Adan (İstanbul)
16)
Seyfettin Yılmaz (Adana)
17)
Necati Özensoy (Bursa)
18)
Kemalettin Yılmaz (Afyonkarahisar)
19)
Mehmet Günal (Antalya)
20) Murat
Başesgioğlu (İstanbul)
21)
Cemalettin Şimşek (Samsun)
Gerekçe: 
Türkiye'de son dönemde
toplumsal şiddetin artması gözle görülür hâle gelmekle birlikte, son bir ay
içerisinde çeşitli alanlarda görev yapan kamu görevlilerine yönelik saldırılar,
sosyal anlamda büyük bir tehlikenin olduğunu göstermiştir.
Gaziantep'te
Dr. Ersin Arslan'ın görevi başında bir hasta yakını tarafından şehit
edilmesinin ardından, bu milletin oyuyla seçilmiş bir milletvekilinin Van Bölge
Eğitim ve Araştırma Hastanesinde tartıştığı Dr. Oğuz Eroğlu’na saldırıda
bulunması ve İstanbul Haseki Eğitim Araştırma Hastanesinde Gökçe Akgül Karadana'nın yumruklanmasına ilişkin iddialar tıp alanında
doktorlara karşı artan şiddeti göstermektedir. Tıp
alanında faaliyet gösteren kamu çalışanlarının yanında öğretmenlere karşı da
şiddetin sıkıntı arz eden boyutlara ulaşması, İstanbul Esenyurt'ta
bulunan bir lisede sınıfta görevini ifa etmekteyken Narife
Çekçek'in öğrencisi tarafından bıçaklanmasıyla net
şekilde açığa çıkmıştır.
Eğitim alanında atanamayan
öğretmenlerin sorunlarının devam etmesi yanında, Yüksek Öğrenim Kurumu
tarafından alınan fen edebiyat fakültelerine yönelik aldığı pedagojik formasyonu kaldırma kararının yarattığı olumsuz atmosfere
bir de eğitim görevlilerinin can güvenliğini hedef alan saldırılar eklenmiş,
gelinen nokta daha da vahim bir durumun işaretlerini vermiştir.
Kısa süre önce TBMM'de sağlık
sektöründe çalışan vatandaşlarımıza yapılan saldırıların incelenmesi amacıyla
kurulan araştırma komisyonunun yanı sıra öğretmenlerimizin sorunlarını
incelemek ve son dönemde eğitim camiamızın çalışanlarına ilişkin yaşanan şiddet
olaylarının araştırılması amacıyla kurulacak Meclis araştırma komisyonu
sorunların belirlenmesi ve çözülmesinde büyük bir rol oynayacaktır.
BAŞKAN – Bilginize
sunulmuştur.
Önergeler gündemdeki
yerlerini alacak ve Meclis araştırması açılıp açılmaması konusundaki görüşmeler
sırası geldiğinde yapılacaktır. 
Alınan karar gereğince
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci sırada yer alan,
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ve Anayasa Komisyonu Raporu'nun görüşmelerine kaldığımız yerden devam
edeceğiz.
V.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup
Başkanvekilleri İstanbul Milletvekili Ayşe Nur Bahçekapılı, Kayseri
Milletvekili Mustafa Elitaş, Giresun Milletvekili
Nurettin Canikli, Kahramanmaraş Milletvekili Mahir Ünal ve Adıyaman
Milletvekili Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç’in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu (2/242, 2/80) (S. Sayısı:
156)
BAŞKAN - Komisyon? Yok.
Ertelenmiştir.
2'nci sırada yer alan, Devlet
Sırrı Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet Sırrı Kanunu Tasarısı ve Avrupa Birliği Uyum Komisyonu ile
Adalet Komisyonu Raporları (1/484) (S. Sayısı: 287)
BAŞKAN - Komisyon? Yok.
Ertelenmiştir.
3'üncü sırada yer alan,
Bartın Milletvekili Yılmaz Tunç ve 77 Milletvekilinin; Bazı Kanunlarda
Değişiklik Yapılmasına Dair Kanun Teklifi ve Adalet Komisyonu Raporu'nun
görüşmelerine kaldığımız yerden devam edeceğiz.
3.- Bartın Milletvekili Yılmaz Tunç ve 77 Milletvekilinin; Bazı
Kanunlarda Değişiklik Yapılmasına Dair Kanun Teklifi ve Adalet Komisyonu Raporu
(2/1929) (S. Sayısı: 523) (x)
BAŞKAN – Komisyon? Yerinde.
Hükûmet? Yerinde.
22/1/2014 tarihli
50’nci Birleşimde İç Tüzük’ün 91’inci maddesine göre
temel kanun olarak görüşülen tasarının birinci bölümünde yer alan 8’inci
maddesi kabul edilmişti. Şimdi 9’uncu maddenin görüşmelerine başlayacağız.
Madde üzerinde maddenin
çıkarılmasına ilişkin dört önerge vardır. Bu önergelerden Cumhuriyet Halk
Partisi ve Milliyetçi Hareket Partisi gruplarına mensup milletvekillerince
verilen iki önerge maddenin Anayasa’ya aykırılık sebebiyle çıkarılmasını
isteyen önergelerdir.
Bildiğiniz gibi İç Tüzük’ün 84’üncü maddesine göre bir kanun tasarı veya
teklifinin Genel Kuruldaki görüşülmesi sırasında tasarı ve teklifin belli bir
maddesinin Anayasa’ya aykırı olduğu gerekçesiyle reddini isteyen önergeler
diğer önergelerden önce oylanır.
Bu nedenle önergeleri
sırasıyla okutacağım. Önce bahsettiğim iki Anayasa’ya aykırılık önergesini
birlikte işleme alacağım ve oylayacağım. Önergelerin kabul edilmesi hâlinde
1’inci madde tekliften çıkacak olup diğer önergeyi işlemden kaldıracağım.
Önergelerin kabul edilmemesi hâlinde ise 1’inci maddeyi metinden çıkarmayı
öngören diğer önergenin işlemine devam edeceğim. 
Önergeleri okutuyorum: 
Türkiye Büyük Millet Meclisi
Başkanlığına
Görüşülmekte olan 523 sıra sayılı Kanun
Teklifinin Çerçeve 9 uncu maddesiyle değiştirilmesi öngörülen 4954 sayılı
Türkiye Adalet Akademisi Kanununun 11 inci maddesinin dördüncü fıkrasının
aşağıdaki şekilde değiştirilmesini arz ve teklif ederiz. 
 İdris Şahin Salih Koca Mehmet Şükrü Erdinç
 Çankırı Eskişehir Adana
 Oya Eronat Süreyya Sadi Bilgiç Türkan Dağoğlu
 Diyarbakır Isparta İstanbul
 Ayhan
Sefer Üstün
 Sakarya
"Daire başkanlıklarına
birinci sınıfa ayrılmış adli ve idari yargı hakim ve
savcıları arasından muvafakatleri alınarak Bakan tarafından atama yapılır.
Strateji Geliştirme Daire Başkanlığına ise dört yıllık yüksek öğretim
mezunlarından, 14/7/1965 tarihli ve 657 sayılı Devlet
Memurları Kanununa tâbi görevlerde oniki yıl hizmeti
bulunan ve aynı Kanunun 48 inci maddesinde aranan şartlara sahip olanlar
arasından da atama ya da görevlendirme yapılabilir.”
 
(x) 523 S. Sayılı Basmayazı
21/01/2014 tarihli 49’uncu Birleşim Tutanağı’na eklidir.
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 9 uncu maddesinin teklif metninden çıkarılmasını arz ve
teklif ederiz.
 İdris Baluken Erol Dora Pervin Buldan
 Bingöl Mardin Iğdır
 Bengi Yıldız Nazmi Gür 
 Batman Van
BAŞKAN –
Şimdi, aynı mahiyetteki iki Anayasa’ya aykırılık önergesini okutup işleme
alacağım: 
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı kanunlarda değişiklik yapılmasına dair kanun
teklifinin çerçeve (9.) maddesinin Anayasa’ya aykırı olması nedeniyle teklif
metninden çıkarılmasını arz ve teklif ederiz.
 Ali Rıza Öztürk Dilek Akagün
Yılmaz Ömer Suha Aldan
 Mersin Uşak Muğla
 Celal Dinçer Müslim Sarı  İlhan Demiröz
 Bursa İstanbul Bursa
 Birgül
Ayman Güler
 İzmir
Aynı
mahiyetteki diğer önergenin imza sahipleri:
 Faruk Bal Oktay Vural Yusuf Halaçıoğlu
 Konya İzmir Kayseri
 Celal Adan S. Nevzat Korkmaz Murat Başesgioğlu
 İstanbul Isparta İstanbul
BAŞKAN –
Komisyon önergelere katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Anayasa’ya aykırılık
önergelerine Sayın Başkan.
BAŞKAN –
Hükûmet?
SAĞLIK
BAKANI MEHMET MÜEZZİNOĞLU (Edirne) – Katılmıyoruz Sayın Başkan.
BAŞKAN –
Önerge üzerinde İzmir Milletvekili Sayın Birgül Ayman Güler konuşacak.
Buyurun
efendim. (CHP sıralarından alkışlar)
BİRGÜL
AYMAN GÜLER (İzmir) – Sayın Başkan, değerli milletvekilleri; dünya tarihinde
bizim bugün karşılaştığımız gibi meselelerle karşılaşanların önerdikleri bir
çözüm yolu var. 
Ders
kitaplarının pek çoğunda görürsünüz, Roma’da bir zamanlar yargıçlık görevi
yalnızca senatörlerindi. “Senatörler bozuldular, şövalyelere verelim.” dediler;
sonra “Şövalyeler de yanlış kararlar aldılar.” deyip bu kararları defterdarlara
vermeye başladılar; sonra karma gruplardan yargıç heyetleri oluşturdular ve
çöküş bir türlü engellenemedi. 
Buna
ilişkin olarak dünyanın akıllı insanlarından birinin bize söylediği şey “Eğer
bu kadar bozulmuşsa işler bir cumhuriyette, ilkelere dönün.” önerisidir.
“İlkelere dönün. Eğer yalnızca içkide değilse bozukluk, bozukluk içkinin içinde
olduğu kaptan geliyorsa yapılacak tek şey vardır: İlkelere dönün.” 
Şimdi,
Türkiye’de ne yazık ki tarafsız ve bağımsız yargı bozulmuştur. Yapılması
gereken şey, tarafsız ve bağımsız yargı sistemini kurmaktır. Bunun yolu
bellidir; bunun yolu şimdi bizim önümüze gelen HSYK kanun teklifi değildir. 
Biz son
altı yedi yıldan bu yana, haksız yere suçlandıkları, sahte delillerle
tutuklandıkları, gizli tanık uygulamasıyla insanoğlunun kabul edemeyeceği
muamelelere maruz bırakıldıkları ve ne yazık ki hapishanede daha yargının
sonucunu görmeden can verdikleri için -Ergenekon, Balyoz davaları gibi-
tutukluların haksız yere yargılandıklarını söyledik. Burada, kulakları duymayan
hâkimler, söyleyecekleri kendilerine başkaları tarafından sufle edilmiş
savcılar var dedik. O mahkemeleri gittik gördük, dinledik, vicdanlarımız
kanadı. Orada can verenleri, orada haksız yere tutukluyken evlatlarını
kaybedenleri, Fatih Hilmioğlu gibi aynı zamanda kanserle baş etmeye çalışanları
ne yazık ki ne o mahkemeler duydu ne yargıçlar duydu ne Hükûmetiniz ne
Cumhurbaşkanınız ne de yazık ki sizler duydunuz. 
Ve şimdi,
ne iyi ki Başbakanlık Başdanışmanı “Millî orduya kumpastır bu Balyoz.” dedi.
Onu söylüyorduk, ortada kumpas var diyorduk. Sayın Baykal’a, Erbakan’a ve Sayın
Demirel’e benzer kaset komploları kuruldu. Sayın Başbakandan duyduk, biz bunu
diyorduk. Türkiye'nin siyasetine komplolarla ve kasetlerle yön vermeye çalışan
ele geçirilmiş bir yargı var diye son altı yıldan bu yana bas bas bağırıyorduk.
Dinlemeler ve izlemelerle her türlü ahlaki değeri yitirmiş bir çetenin
Hükûmetiniz tarafından korunup kollandığını ve biz de gözlemimize göre âdeta o
çetenin Hükümetiniz olduğu izlenimini dile getiriyorduk. 
Şimdi
diyorsunuz ki: “Bir çete var, bir paralel devlet var.” Elbette var ve buna
karşı elbette mücadele edilmeli ama o mücadele susmuş vicdanlarla nasıl yapılacak?
Hâlâ evladının acısı üzerine canıyla boğuşan, Malatya’da İnönü Üniversitesi
Rektörlüğü yapmış değerli bilim adamı Fatih Hilmioğlu’nun sesini siz hâlâ
duymuyorken bu hesaplaşma nasıl yapılacak? Bir an önce bu haksız yargılamaların
sonuçlarıyla beraber ortadan kaldırılması gerekir. Bir an önce, yolsuzluk ve
rüşvet suçlamalarını dile getirmiş olanlar bu kumpasçı ve komplocular olsa
bile, yargı organlarının içinden konuştukları için tarafsız ve bağımsız bir
HSYK yaratılarak soruşturulması gerekir. Türkiye’nin bu ağır yükten kurtulması
ilkeyi hatırlamaktan geçiyor. Bozulma, bozulan içki değil, bozulan içkinin
kabı. Kap bozulmuşsa çözüm bellidir, ilkeleri hatırlamak. İlke, tarafsız ve
bağımsız yargıdır.
Saygılar
sunuyorum. (CHP sıralarından alkışlar)
BAŞKAN –
Teşekkür ederim.
Aynı
mahiyetteki diğer önerge hakkında Isparta Milletvekili Sayın Süleyman Nevzat Korkmaz konuşacak.
Buyurun.
(MHP sıralarından alkışlar)
S. NEVZAT
KORKMAZ (Isparta) – Sayın Başkan, değerli milletvekilleri; yüce Meclisi
saygıyla selamlıyorum.
Hem
Adalet Komisyonunda, hem Anayasa Komisyonunda hem de Genel Kurulda defalarca bu
kanun teklifinin Anayasa’nın bağımsızlığı ve tarafsızlığı ve hâkimlik
teminatına, hatta başlangıçtaki hukuk devleti ilkesine aykırı olduğunu baştan
beri söyleyip geliyoruz. Dolayısıyla, artık, sağır sultanın bile duyduğu bu
hususta çok daha fazla şey söylemek istemiyorum bu aldığım sözde.
Buradan
Sayın Erdoğan’a ve Sayın Davutoğlu’na seslenmek istiyorum. Sadece bir
milletvekili olarak değil ama hepiniz gibi elhamdülillah Müslüman bir Türk
vatandaşı olarak da seslenmek istiyorum.
Kafanızı
Orta Doğu coğrafyasına gömdünüz, dünyadaki hele hele Türk dünyasındaki olan
biteni görmezlikten gelmeye devam ediyorsunuz. Oralarda emperyalist güçler kelimeişehadete iman etmiş, yüzünü kıbleye dönmüş, secde
etmiş birçok Müslüman Türk üzerinde zulümler yapıyorlar, katliamlar yapıyorlar.
Aslında anladınız nereden bahsettiğimi, Doğu Türkistan ve Uygur Türklerinden
bahsediyorum. Defalarca bu kürsüden dile getirdim, ben de konuşmalar yaptım.
Orada yaşanan çok ciddi bir insanlık dramı vardır, gözlerinizi buna kapamayın
değerli AKP milletvekilleri. Yüce
dinimiz bile öncelikli olarak yakınlarımıza bakmamızı emrediyor. 
Geçen
sene Müslüman Uygur Türkleri açısından son derece zor geçmiştir. Dinine,
diyanetine, inancına, ibadetine karışılmış, yasaklar getirilmiş, hapisler,
zindanlar ve katliamlarla hesaba tutulmuştur. Kimlikleri inkâr edilmiştir,
İslami ve geleneksel hayattan kopartılmaya çalışılmıştır. Buna karşı koyan
kardeşlerimiz de tank paletleri altında ezilmiş, tertemiz vücutları işkencelere
tabi tutulmuş, derileri soyulmuştur değerli arkadaşlar. 
Geçen
sene yaşanan hadiselerden bizlere ulaşanlardan kısaca bahsetmek istiyorum. Sadece geçen yıl yaşanan hadiselerdir bunlar: 7 Martta Saybağ Caddesi olaylarında 4, 23 Nisanda Kaşgar Maralbeşi ilçesi Serikbuya’da 6, 26 Haziranda Piçan
ilçesi Lukçün olaylarında 46, 26 Haziranda Hoten Hanerik olayında 15, 20
Ağustosta Kağılık Yılkıcı
kasabasında 22, 28 Ekimde Tiananmen’de 3, 16 Kasımda
yine Maralbeşi Serikbuya
kasabasında 9, 15 Aralıkta Kaşgar Saybağ’da
14 kişi bu olaylarda maalesef hayatlarını yitirmişlerdir.
Çin,
tanımış olduğu Doğu Türkistan Anayasası’ndaki hakları bir türlü bu
kardeşlerimize vermeye yanaşmamakta, özgürlük taleplerini de tanklar ve ağır
silahlarla ezmeye çalışmaktadır. Uygur Türklerinin lideri Sayın Rabia Kadir
ülkesinden çıkarılmış, evlatlarından ve Doğu Türkistanlı kardeşlerinden ayrı
bırakılmıştır. Kadere bakın ki Sayın Kadir’e ülkemiz de giriş yasağı
uygulamaktadır. Çin Çinliğini yapacak ama Türkiye'nin
bu yaptığını anlamakta gerçekten zorlanıyoruz. On gün önce de Doğu Türkistanlı
akademisyen İlham Tohti tutuklanmıştır. Akademik
saygınlığı yanında Uygur Türklerinin anayasal haklarını talep eden Sayın Tohti’den tutuklandığı andan itibaren haber
alınamamaktadır. Net bir suçlama yoktur, bütün diktatoryal
sistemlerde olduğu gibi, kanunları çiğnediği şüphesiyle gözaltına alınmıştır.
Tüm uygar dünya ile birlikte Uygur Türklüğü de ayaktadır; gözleri olup
görmeyen, kulakları olup duymayan Türkiye’den başka, Erdoğan’dan başka,
Davutoğlu’ndan başka.
Bu
Mecliste İnsan Hakları Komisyonu var. Gerçekten bu İnsan Hakları Komisyonu bu
zulüm karşısında susacaksa bu Komisyon ne iş yapar anlamakta zorlanıyorum. Bir
heyet ile Çin’e gidip bu zulmü yerinde araştırmak çok mu zor değerli
arkadaşlar? Bir taraftan Çin’e milyar dolarlık füze ihaleleri vermeye çalışacaksınız…
Hiç olmazsa bunun pazarlıkları esnasında, başta Sayın Rabia Kadir olmak üzere,
Uygur Türklerinin ve orada yaşanan dramın pazarlığını yapsanız.
Milliyetçi
Hareket Partisi olarak Doğu Türkistan Türklüğünün yanındayız, dün olduğu gibi
bugün de sesi, nefesi olmaya devam edeceğiz. Suriye ve Mısır’a göstermiş olduğu
ilginin hiç olmazsa bir kısmını Türk dünyasına da göstermesini ve bu gözü yaşlı
coğrafyaya el uzatmasını talep ediyoruz Hükûmetin ve Doğu Türkistan’ın Türkiye…
(Mikrofon
otomatik cihaz tarafından kapatıldı)
S. NEVZAT
KORKMAZ (Devamla) - …Türkiye’nin de Doğu Türkistan olduğunu bütün uygar dünyaya
gösterelim. Sanal Rabia işaretleri yerine, gerçekte eziyet altında, zulüm
altında olan Rabiaların sorunlarını taşıyalım diyor, hepinizi saygıyla selamlıyorum.
(MHP sıralarından alkışlar) 
BAŞKAN –
Teşekkür ederim. 
Şimdi,
aynı mahiyetteki önergeleri oylarınıza sunacağım: Kabul edenler… Kabul
etmeyenler… Kabul edilmemiştir.
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 9 uncu maddesinin teklif metninden çıkarılmasını arz ve
teklif ederiz.
 İdris
Baluken (Bingöl) ve arkadaşları 
BAŞKAN –
Komisyon önergeye katılıyor mu? 
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkanım.
BAŞKAN –
Hükûmet?
SAĞLIK
BAKANI MEHMET MÜEZZİNOĞLU (Edirne) – Katılmıyoruz Sayın Başkanım. 
BAŞKAN –
Sayın İdris Baluken, Bingöl Milletvekili.
Buyurun. 
İDRİS
BALUKEN (Bingöl) – Evet, teşekkür ediyorum Sayın Başkan.
Hem sizi
hem Genel Kurulu saygıyla selamlıyorum.
Biz,
başından beri bu HSYK düzenlemesiyle ilgili görüşlerimizi bu kürsüden ifade
etmeye çalışıyoruz. Tabii, bu düzenlemeyi de niçin buraya getirdiğinizi çok iyi
biliyoruz. Asıl sebebin 17 Aralık operasyonu olduğunu, 17 Aralıkla ilgili
sürecin de bu Mecliste kapsamlı bir şekilde tartışılması gerektiğini defalarca
ifade ettik, bu konuşmamda da yine onu ifade edeceğim.
17 Aralık
operasyonu iki boyutuyla ülke gündemine oturmuştur: Birincisi, bu yolsuzluk ve
rüşvetle ilgili olan boyutu, ikincisi de paralel devlet yapılanmasıyla ilgili
olan boyutu. Şimdi Mecliste Barış ve Demokrasi Partisi dışındaki siyasi
gruplara baktığımızda gerek bu kürsüde yaptıkları konuşmalarda gerekse de bu
konuyu gündemleştirme şekillerinde bu iki boyuttan
bir kaçma şeklini görüyoruz. AK PARTİ Grubu yolsuzluk ve rüşvetle ilgili olan
kısımdan kaçıyor, diğer muhalefet partileri de bugüne kadar paralel devlet
örgütlenmesinin üzerine gitmeyi gündemleştirmiyorlar.
Oysaki bu iki boyutu tartışmadan…
KADİR
GÖKMEN ÖĞÜT (İstanbul) – Biz bunu söylerken “Yok.” diyordunuz. Yıllardır biz
mücadele ediyoruz o paralel devletle.
İDRİS
BALUKEN (Devamla) - …bu iki boyutla ilgili ciddi bir mekanizma ortaya koymadan
bir sonuç almamız mümkün değil.
KADİR
GÖKMEN ÖĞÜT (İstanbul) – Paralel devletle mücadeleyi biz yapıyoruz.
İDRİS
BALUKEN (Devamla) - Şimdi, yolsuzluk ve rüşvetle ilgili olan kısmının bir temiz
eller operasyonu olduğuna inanıyor muyuz?
KADİR GÖKMEN
ÖĞÜT (İstanbul) – İçeride olanlar bizim arkadaşlarımız.
İDRİS
BALUKEN (Devamla) - İki yıldır, üç yıldır yolsuzluklara göz yuman bir savcı
ekibi, bir yargıç ekibi var, iki yıl, üç yıl boyunca göz yummuşlar, yolsuzluk
yapan yapmış, rüşveti alan almış götürmüş, birdenbire düğmeye basılıyor. Burada
amacın temiz eller operasyonu olmadığı aşikâr, ortada. Hükûmete yönelik, halkın
iradesine yönelik bir darbe girişiminin olduğuyla ilgili dile getirilen
iddiaları araştırıp bunların gerçeklik payı nedir, bunu ortaya koymak gerekir. 
Diğer boyut, yolsuzlukla ilgili, rüşvetle ilgili boyut. Bunun
üzerine en çok AK PARTİ Grubunun gitmesi gerekiyor. Çünkü neredeyse bu kürsüye
gelen her muhalefet milletvekili hırsızlıktan bahsediyor, işte genelleştiriyor,
bütün bir grubu zan altında bırakacak şekilde konuşmalar yapıyor ama AK PARTİ
Grubu bu konuda, deyim yerindeyse, kılını kıpırdatmıyor. 
Şimdi, bu
çarpık tabloyu ortadan kaldırmamız gerekiyor. Bir yönüyle bir temiz eller
operasyonuna ihtiyaç var, bir yönüyle de paralel devleti tamamen tasfiye etmiş
bir demokratik devlete ihtiyaç var. Açıkçası, muhalefetin buradaki çabalarının,
BDP dışındaki muhalefetin çabalarının biz, çok fazla bu paralel devletle
yüzleşme amacına hizmet etmediğini görüyoruz. Yine, AK PARTİ Grubunun çabalarını
da yolsuzlukların üstüne giden, temiz eller operasyonu başlatan bir dinamikle
özdeşleştiremiyoruz. Dolayısıyla, 17 Aralık operasyonundan sonraki süreçle
ilgili, Meclisin ciddi düzeyde inisiyatif alması ve
bir süreç yürütmesi gerekir. 
Biraz
sonra konuşmalarımda, yargıyla ilgili daha önce de Sayın Başbakanın hangi
konuşmaları yaptığını da gelip buradan aktaracağım. Daha çok geçmeden, bir yıl
önce yargıyla ilgili konuşmaları Başbakanın ortadayken, bugün 180 derece dönüş
yaparak farklı şeyler ifade etmesi de hiçbirimize inandırıcı gelmiyor.
Dolayısıyla, biz Barış ve Demokrasi Partisi olarak gerek güçlü bir temiz eller
operasyonuna gerekse de devleti demokratikleştiren hızlı bir reform sürecine
ihtiyaç olduğunu düşünüyoruz.
HSYK’yla ilgili tartışmaların da
bugün basına yansıyan kısmında nasıl ele alındığını da artık bilmiyoruz. Önce
“Komisyona getirmeden Anayasa uzlaşmasını arayacağız.” demiştiniz, onu
yapmadınız; şimdi, Genel Kurula getirdiğiniz ilk günden beri, muhalefet
partileri olarak “Bunu Genel Kuruldan çekin, uzlaşma arayalım.” diyoruz, kulak
tıkadınız. Bugün de basından çıkan haberlerde görüyoruz ki 22’nci maddeye kadar
getirip ondan sonrasını dondurma gibi bugüne kadar bizim hiç karşılaşmadığımız
bir tarzı işleteceksiniz. Açıkçası, ne yaptığınızı siz de bilmiyorsunuz. Ne
yaptığınızı bilmeniz için de bu 17 Aralık operasyonuyla ciddi bir yüzleşmeye
geçmeniz gerektiğini hatırlatıyor, Genel Kurulu saygıyla selamlıyorum.
BAŞKAN –
Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 523 sıra sayılı Kanun Teklifinin Çerçeve 9 uncu maddesiyle değiştirilmesi
öngörülen 4954 sayılı Türkiye Adalet Akademisi Kanununun 11 inci maddesinin
dördüncü fıkrasının aşağıdaki şekilde değiştirilmesini arz ve teklif ederiz.
  Ayhan Sefer Üstün (Sakarya) ve arkadaşları
"Daire
başkanlıklarına birinci sınıfa ayrılmış adli ve idari yargı hakim
ve savcıları arasından muvafakatleri alınarak Bakan tarafından atama yapılır.
Strateji Geliştirme Daire Başkanlığına ise dört yıllık yüksek öğretim
mezunlarından, 14/7/1965 tarihli ve 657 sayılı Devlet
Memurları Kanununa tâbi görevlerde oniki yıl hizmeti
bulunan ve aynı Kanunun 48 inci maddesinde aranan şartlara sahip olanlar
arasından da atama ya da görevlendirme yapılabilir."
BAŞKAN –
Komisyon önergeye katılıyor mu? 
ADALET
KOMİSYONU BAŞKANI AHMET İYİMAYA (Ankara) – Komisyon takdire bırakmaktadır Sayın
Başkanım. 
BAŞKAN –
Hükûmet? 
SAĞLIK
BAKANI MEHMET MÜEZZİNOĞLU (Edirne) – Katılıyoruz Sayın Başkan. 
BAŞKAN -
Önerge üzerinde Sakarya Milletvekili Ayhan Sefer Üstün konuşacak.
Buyurun
Sayın Üstün…
MİHRİMAH
BELMA SATIR (İstanbul) – Başkanım, gerekçeyi okutacağız.
BAŞKAN –
Gerekçeyi mi okutacaksınız? Peki.
Gerekçe:
Kanun
Teklifiyle Türkiye Adalet Akademisinin hizmet birimi olarak öngörülen
"İdari ve Mali İşler Daire Başkanlığı" Adalet Komisyonunda kabul
edilen önergeyle değiştirildiği halde maddenin dördüncü fıkrasında "İdari
ve Mali İşler Daire Başkanlığı" ibaresine yer verilmiş olması sebebiyle
önergeyle bu ibare diğer fıkralardaki ibareler dikkate alınarak "Strateji
Geliştirme Daire Başkanlığı" şeklinde değiştirilmekte ve bu birime hem
genel idare hizmetleri sınıfından hem de hakim
sınıfından daire başkanı atama ya da görevlendirmesi yapılmasına imkân
tanınmaktadır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Önerge
doğrultusunda değiştirilen 9’uncu maddeyi oylarınıza sunuyorum…
ALİ RIZA
ÖZTÜRK (Mersin) – Başkanım, karar yeter sayısı…
BAŞKAN –
Karar yeter sayısı arayacağım.
Kabul
edenler… Kabul etmeyenler…
Kâtip
üyeler arasında anlaşmazlık olduğundan elektronik oylamaya başvuracağız.
Süreniz
üç dakikadır.
(Elektronik
cihazla oylama yapıldı) 
BAŞKAN –
Karar yeter sayısı vardır.
9’uncu
madde kabul edilmiştir.
10’uncu
madde üzerinde üç adet önerge vardır, önergeleri sırasıyla okutacağım ve
Anayasa’ya aykırılık önergelerini önce işleme alacağım.
Önergeleri
okutuyorum:
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 10 uncu maddesinin teklif metninden çıkarılmasını arz ve
teklif ederiz.
 İdris Baluken
 Erol Dora  Pervin Buldan
 Bingöl  Mardin  Iğdır
 Bengi Yıldız  Nazmi Gür
 Batman  Van
BAŞKAN –
Şimdi, aynı mahiyetteki iki Anayasa’ya aykırılık önergesini okutup işleme
alacağım.
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı kanunlarda değişiklik yapılmasına dair kanun
teklifinin çerçeve (10) maddesinin Anayasaya aykırı olması nedeniyle teklif
metninden çıkarılmasını arz ve teklif ederiz. 
 Ali Rıza Öztürk  Dilek Akagün
Yılmaz  Ömer Süha Aldan
 Mersin  Uşak  Muğla
 Celal Dinçer  Müslim Sarı  İlhan Demiröz
 İstanbul  İstanbul  Bursa
 Ali
İhsan Köktürk 
 Zonguldak
Aynı
mahiyetteki diğer önergenin imza sahipleri:
 Faruk Bal  Oktay Vural  Yusuf Halaçoğlu
 Konya  İzmir  Kayseri
 Celal Adan  S. Nevzat Korkmaz  Murat Başesgioğlu
 İstanbul  Isparta  İstanbul
BAŞKAN –
Aynı mahiyetteki önergelere Komisyon katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN –
Hükûmet?
SAĞLIK
BAKANI MEHMET MÜEZZİNOĞLU (Edirne) – Katılmıyoruz Sayın Başkan.
BAŞKAN –
Cumhuriyet Halk Partisi adına Ali İhsan Köktürk, Zonguldak Milletvekili, buyurun.
(CHP sıralarından alkışlar)
Süreniz
beş dakikadır.
ALİ İHSAN
KÖKTÜRK (Zonguldak) – Teşekkür ediyorum Sayın Başkan.
Sayın
Başkan, değerli milletvekilleri; teklif gibi görünen 523 sıra sayılı tasarının
10’uncu maddesindeki değişiklik önergesi üzerine söz almış bulunuyorum. Yüce
Meclisi öncelikle saygıyla selamlıyorum.
Değerli
milletvekilleri, hepimizin bildiği gibi, yargı ve yargıç bağımsızlığı hukuk
devletimizin temelidir. Ancak, yargı ve yargıç bağımsızlığından söz edebilmek
için sadece mahkemelerin şeklî olarak bağımsızlığı yeterli olmayıp yargı ve
yargıçlar üzerinde yetki kullanan temel kurumların da bağımsız olması, yürütme
erki karşısında bağımsızlıklarının sağlanması gerekir.
Ülkemiz
açısından bakıldığında, yargı ve yargıçlar üzerinde yetki kullanan iki temel
kurumdan birisi HSYK, diğeri ise Adalet Akademisidir. Bu nedenle, HSYK’nın hâkimlik teminatı ve yargı bağımsızlığı ilkelerine
göre kurulup görev yaptığı Anayasa’mızın 159’uncu maddesinde güvence altına
alınmış, aynı zamanda, hâkimlerin ve savcıların eğitiminden sorumlu Adalet
Akademisinin de özerk olduğu Akademi Kanunu’nun 4’üncü maddesinde açıkça
vurgulanmıştır. Ayrıca, tüm uluslararası hukuk belgelerinde, geride
bıraktığımız süreçteki Avrupa Birliği ilerleme ve istişari
ziyaret raporlarında, hâkim ve savcıların gerek meslek öncesi gerekse meslek
içi eğitimlerinde yürütme karşısındaki bağımsızlıklarının sağlanması gerektiği
ağır eleştiri konusu olmuştur. Yine, Avrupa Birliği ilerleme raporlarında, istişari ziyaret raporlarında, Adalet Akademisi Genel
Kurulundaki Adalet Bakanlığının hiyerarşisi içerisindeki bürokratların
sayısının azaltılması gerektiği önemle vurgulanmıştır. 
Ancak,
değerli milletvekilleri, uluslararası evrensel hukuk belgelerine ve Avrupa
Birliğinden gelen tüm eleştirilere rağmen tasarının bu maddesi bu eleştirilere
aykırı düzenlemeler içermektedir. Bakın, Avrupa Birliğinde Adalet
Akademisindeki bürokratların sayısının azaltılması istenirken, bu kanun
tasarısıyla, bu kanun teklifiyle, Bakanlığın hiyerarşisi altındaki bürokratların
sayısı artırılmakta, Adalet Bakanı ve Müsteşarla birlikte bu sayı 11’e
ulaşmaktadır. Yine, 1’inci derece hâkimler arasından, savcılar arasından
seçilecek 6 hâkim ve savcının atama yetkisi Adalet Bakanına verilmektedir.
Bununla da kalınmayarak Adalet Akademisi Başkanı ve 3 başkan yardımcısıyla
birlikte Akademinin toplam 31 üyesinden 21 tanesini belirleme yetkisi doğrudan
Adalet Bakanının eline geçmektedir. 
Değerli
milletvekilleri, hâkim ve savcıların eğitimlerinin Adalet Bakanlığından
bağımsız olması gerekirken bu maddeyle Adalet Akademisinin Genel Kurulunun
yapısı değiştirilmek suretiyle Adalet Akademisi tamamen Adalet Bakanının
gündemine ve tasarrufuna sokulmaktadır. Sadece Adalet Akademisi Adalet
Bakanının tasarrufu altına geçmekle kalmayıp aynı zamanda Adalet Akademisinden
Hâkim ve Savcılar Yüksek Kuruluna gönderilecek 1 asil, 1 yedek üyeyi de
belirleme yetkisi Adalet Bakanının eline geçmektedir. Bu düzenleme bununla da
kalmayıp Adalet Akademisi içerisinden hâkim ve savcıların mülakat kuruluna
gönderilecek 2 üyeyi de belirleme yetkisi Adalet Bakanına verilmektedir. 
Değerli
milletvekilleri, dolayısıyla bu tasarıyla bir taşla üç kuruş vurulmaktadır. Bu
tasarıyla hem Adalet Akademisi hem HSYK hem de hâkim ve savcı adaylarını
belirleyen mülakat kurulu tamamen yürütmenin tahakkümüne girmekte, yürütmenin
hâkimiyetine girmektedir. 
Değerli
arkadaşlar, böyle bir düzenleme hukuk devletinde meşru olarak görülemez, böyle
bir düzenleme Anayasa’mıza açıkça aykırıdır. Bu düzenleme sadece Anayasa’mıza
açıkça aykırı olmakla kalmayıp yargı bağımsızlığını ve kuvvetler ayrılığını
ortadan kaldırdığı için cumhuriyetin temel niteliklerini de değiştirmektedir.
Açıkça bu yasayla öngörülen, bir rejim değişikliğidir. Ancak, daha acı olanı,
bu rejim değişikliğinin 17 Aralıkta meydana gelen yolsuzluk operasyonundan
sonra bakanların, Başbakanın çocuklarına yargı muafiyeti, yargı bağışıklığı
sağlanmak amacıyla gerçekleştirilmiş olmasıdır. Türk yargısı, bakanların,
Başbakanın çocuklarının gelecekleri için, önlerindeki soruşturmaların kesilmesi
için açıkça tepelenmekte, ayaklar altına alınmaktadır.
Ancak,
burada şunu söylemek istiyoruz: Bu kadar ağır bir düzenlemeyi Türkiye Büyük
Millet Meclisi gündemine getirenler… 
(Mikrofon
otomatik cihaz tarafından kapatıldı) 
ALİ İHSAN
KÖKTÜRK (Devamla) - Sırf yolsuzlukları örtmek için Türkiye Büyük Millet
Meclisine götürenler tarih önünde de, Türk halkı önünde de, yargı önünde de er
geç hesap verecektir. 
Bu duygu
ve düşüncelerimle yüce Meclisi saygıyla selamlıyorum. (CHP sıralarından
alkışlar)
BAŞKAN –
Teşekkür ederim.
Diğer
önerge adına Iğdır Milletvekili Sayın Sinan Oğan, buyurun. (MHP sıralarından
alkışlar)
SİNAN
OĞAN (Iğdır) – Sayın Başkan, değerli milletvekilleri; öncelikle şunu ifade etmem lazım: Müsaade
ederseniz, açıkça, İnsan Hakları Komisyonu Başkanı Ayhan Sefer Üstün’e
sataşıyorum ve kendisine Sayın Başkan, lütfen, sataşmadan burada söz verin.
Neden? Çünkü dünyanın her yerinde bir olay olur ama bir tek Türk’e karşı
yaşanan işkencelerden, yapılan hakaretlerden İnsan Hakları Komisyonu Başkanı
Ayhan Sefer Üstün’ün bir alakası olmaz. Sayın Ayhan Sefer Üstün, size sataşıyorum,
lütfen gelin, burada cevap verin. Doğu Türkistan’da, 70 yaşındaki annesiyle,
Müslüman Türk olmaktan başka hiçbir suçu olmayan insanlarımız tutuklanıyor,
İlham Tohti tutuklanıyor, işkencelerden geçiriliyor
ama Türkiye Büyük Millet Meclisi İnsan Hakları Komisyonu… Sayın Ayhan Sefer
Üstün’ün kılı kıpırdamıyor. Siz acaba İnsan Hakları Komisyonu olarak Türkleri
bu çerçevenin dışında mı tutuyorsunuz Sayın Sefer Üstün? Size açıkça
sataşıyorum; gelin, buradan Türk milletine cevap verin. 
Değerli
arkadaşlar, bugün Sayın Başbakanı dinledim. Dün burada üzücü bir hadise yaşandı
ama Sayın Başbakanın konuşmasından, buradaki üzücü hadiselerin daha da devam
etmesi yönündeki mesajlarından doğrusu utanç duydum. Burası Türkiye Büyük
Millet Meclisi, burada üzücü hadiseler yaşanıyor ve hepimize düşen, buradaki
seviyeyi yükseltmektir. “Konuşan cevabını alır.” şeklinde daha da ortamı
gerecek açıklamalardan, Sayın Başbakan başta olmak üzere hepimizin bundan
çekinmesi lazım.
Değerli
arkadaşlar, ortada açıkça Anayasa’ya aykırı bir durum var iken, ortada açıkça
Anayasa’ya aykırı bir durum var iken siz getirdiniz, 2010 tarihinde, bugün
elinize ayağınıza dolanan HSYK Yasası’nı geçirdiniz referandumda. Biz o tarihte
çok uğraştık, Sayın Genel Başkanımızın kitapçıklarını bütün Türkiye’ye
anlattık. Milliyetçi Hareket Partisi bu yasaya neden “hayır” dememiz
gerektiğini ifade etti ve biz bugünleri gördük, Sayın Genel Başkanımız
bugünleri gördü ve bu yasanın Anayasa’ya aykırı olduğu gibi, yandaşlaşmaya da sebep olacağını açıkça ifade ettiği hâlde,
siz bugün “Haşhaşi” dediklerinizle o gün kol kola
girmiş olduğunuz için buna kulak asmadınız. Bugün bakıyoruz ki maalesef, bir
tarafta haramiler, öte tarafta Haşhaşiler bu bizim
reddettiğimiz yasa yüzünden kavga ediyorsunuz. Bugün gelmiş, yine aynı hatayı
yapmakta da ısrar ediyorsunuz. 
Arkadaşlar,
siz bu yolda devam ettiğiniz sürece, yarın da bugün kabul ettiğiniz yasadan
dolayı yine sıkıntı yaşayacaksınız. Bugün kabul etmeye çalıştığınız yasa da
yarın elinize ayağınıza dolaşacak. Onun için, yol yakınken gelin, bu meseleyi
partilerin uzlaşmasıyla çıkarmaya çalışalım. Zaten, siz, birtakım
düzenlemelerle yeterince savcıyı sürdünüz, yeterince polisi sürdünüz, bari
Anayasa’yı çocuk oyuncağı hâline getirmeyin; bari burada el kaldırarak, sayısal
çoğunluğunuza dayanarak Anayasa’yı bir kez daha yanlış yerlere sürüklemeyin.
2010 tarihinde Anayasa’yı yanlış bir noktaya çektiniz. Bugün,
Türkiye, tarihinde olmadığı kadar bir çıkmazın içerisinde. Türkiye
hiçbir dönemde bu kadar çıkmazın içine girmemişti. Dolar, euro
almış başını gidiyor ve siz hâlâ bunları umursamaz bir tavırla “Dediğim dedik,
çaldığım düdük.” diye burada ısrarla yanlışa devam ediyorsunuz. Gelin, yol
yakınken bu yanlıştan dönün, bu yasayı çekin ve ilk defa Türkiye Büyük Millet
Meclisinde partilerin uzlaşması yolunu arayın. Aksi takdirde, nasıl 2010’da
hata yaptıysanız aynı hatayı bugün yapıyorsunuz, nasıl 2010’daki hata bugün
ayağınıza dolandıysa bugün yaptığınız hata da yarın ayağınıza dolanacaktır
diyor, hepinizi saygıyla selamlıyorum. (MHP sıralarından alkışlar) 
BAŞKAN –
Teşekkür ederim.
ALİ RIZA
ÖZTÜRK (Mersin) – Karar yeter sayısı…
MİHRİMAH
BELMA SATIR (İstanbul) – Sayın Başkan…
BAŞKAN –
Karar yeter sayısı arayacağım.
Buyurun
Sayın Satır.
MİHRİMAH
BELMA SATIR (İstanbul) – Sayın milletvekili konuşmasında Sayın Başbakanımızın
dünkü olay…
BAŞKAN –
Sayın Satır, duymuyorum.
MİHRİMAH
BELMA SATIR (İstanbul) – Sesim kısık, özür dilerim.
Dünkü
olayla ilgili Sayın Başbakanımızın konuşmalarını tahrif ederek ifade etti.
Kendisine cevap vermek istiyorum. 
BAŞKAN –
Buyurun, iki dakika. Lütfen yeni sataşmalara neden olmayın.
MİHRİMAH
BELMA SATIR (İstanbul) – Teşekkür ederim. 
SİNAN
OĞAN (Iğdır) – Sayın Başkan, Ayhan Sefer Üstün’e sataştım, grup başkan
vekiliyle ilgili herhangi bir şey demedim. Lütfen, sataştığım kişi gelsin cevap
versin.
BAŞKAN –
Grup başkanıyla ilgili…
SİNAN
OĞAN (Iğdır) – Açıkça sataştığım…
BAŞKAN –
Sayın Oğan, teşekkür ederim.
Buyurun
Sayın Satır. (AK PARTİ sıralarından alkışlar)
VI.- SATAŞMALARA İLİŞKİN KONUŞMALAR
1.- İstanbul Milletvekili Mihrimah
Belma Satır’ın, Iğdır Milletvekili Sinan Oğan’ın 523
sıra sayılı Kanun Teklifi’nin 10’uncu maddesiyle
ilgili önerge üzerinde yaptığı konuşması sırasında AK PARTİ Grup Başkanına
sataşması nedeniyle konuşması
MİHRİMAH
BELMA SATIR (İstanbul) – Sayın Vekilim, herhâlde takdir edersiniz, grup başkan
vekilleri burada Sayın Başbakanın temsilcileridir.
AYTUĞ
ATICI (Mersin) – Sayın Başbakanın değil! Siz Başbakanın temsilcisi değilsiniz,
Genel Başkanın temsilcisisiniz!
MİHRİMAH
BELMA SATIR (Devamla) – Sayın Başkan, değerli arkadaşlar; hepinizi saygıyla
selamlıyorum.
Dün
yaşanan olayla ilgili hepimiz, Sayın Başbakanımız ve her birimiz üzüntülerimizi
belirttik. Bildiğiniz gibi, dün arkadaşımıza burada kınama cezası verildi.
Şunu
bildirmek isterim ki, hepinizin bildiği gibi masumiyet karinesi vardır ve suçun
şahsiliği prensibi vardır. Bütün bunlara rağmen son bir haftadır sürekli
bizlere, değerli milletvekili arkadaşlarımıza fon hâlinde, birlikte “hırsız
var”, “hırsız geliyor”, “hırsızlar” gibi birtakım tabirler ve eylemlerde
bulundunuz (CHP ve MHP sıralarından “Yok mu” sesleri, gürültüler)
Müsaade
ederseniz konuşmamı bitireyim.
BAŞKAN –
Sayın milletvekilleri, lütfen.
MİHRİMAH
BELMA SATIR (Devamla) – Hiçbirimiz şiddeti desteklemiyoruz ama şunu bilmenizi
isteriz ki, gerek bireysel olarak açacağımız davalarda gerek grup olarak ortak
hareketle, bu tip ifadelerde bulunan değerli milletvekillerine, bu tip
ifadelerde bulunan grup başkan vekilleriyle gerek hukuki zeminde gerek siyasi
alanda halkımıza şikâyet ederek sizlerle mücadele edeceğiz. 
AYTUĞ
ATICI (Mersin) – Çok korktuk, inanın öyle korktuk ki?
MİHRİMAH
BELMA SATIR (Devamla) – Bizler buraya sırça köşklerden gelen milletvekilleri
değiliz. 
AYTUĞ
ATICI (Mersin) – Hırsız yok mu? “Hırsız yok.” diyebiliyor musunuz?
MİHRİMAH
BELMA SATIR (Devamla) – Hepimiz dişimizle tırnağımızla, çalışarak emeğimizle
buraya geldik.
ALİ
HAYDAR ÖNER (Isparta) – Hırsızı da var, küfürbazı da var, kabadayısı da var.
MİHRİMAH
BELMA SATIR (Devamla) – Ne onurumuzu size yediririz ne ezdiririz ne grubumuzu
size ezdiririz.
ALİ
HAYDAR ÖNER (Isparta) – Hem kabadayılık yapıyorsunuz hem küfür ediyorsunuz hem
de üste çıkıyorsunuz.
MİHRİMAH
BELMA SATIR (Devamla) – Bunu özellikle bilmenizi isteriz. (AK PARTİ
sıralarından alkışlar) Biz sizinle hukuki zeminde bireysel olarak hepimiz
mücadele edeceğiz. Ayrıca, alanda halkımıza şikâyet edeceğiz, bunu da bilmenizi
isteriz. (CHP sıralarından sıra kapaklarına vurmalar, gürültüler) Bugünden
sonra, şiddete karşı olmakla beraber, bize yönelecek her türlü kötü söz ve
eyleme cevap vereceğimizi de bilmenizi isteriz.
Hepinizi
saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederim.
MUHARREM
İNCE (Yalova) – Sayın Başkan…
BAŞKAN –
Buyurun Sayın İnce.
MUHARREM
İNCE (Yalova) – Grubumuzun üyelerine sataştığı için grup adına cevap vermek
istiyorum.
BAŞKAN –
Buyurun.
İki
dakika…
Siz de
lütfen yeni sataşmalara neden olmayın Sayın İnce.
2.- Yalova Milletvekili Muharrem İnce’nin,
İstanbul Milletvekili Mihrimah Belma Satır’ın sataşma nedeniyle yaptığı konuşması sırasında CHP
Grubuna sataşması nedeniyle konuşması
MUHARREM
İNCE (Yalova) – Teşekkür ederim Sayın Başkan.
Yatak
odasında kasalar çıkmış, ayakkabı kutusunda dolarlar çıkmış. Bir telaş
içerisinde 2 bin polisin yerini değiştirmişsiniz, savcıların yerini
değiştirmişsiniz. Alelacele kanun değiştirmek istiyorsunuz. Bir telaş
içindesiniz, bunu görüyoruz. Bu telaşınızı mahkemede çözmek istiyorsunuz,
hâkimleri, savcıları ayarlamak istiyorsunuz. Burada insanlar, milletvekilleri,
muhalefet milletvekilleri, CHP milletvekilleri size bunu hatırlatınca da kaba
kuvvetle bunu kapatmak istiyorsunuz. (CHP sıralarından alkışlar) Bakın, yapmak
istediğiniz bu. 
Bir
düşünceyi, yolsuzluğu, rüşveti, hukuksuzluğu yumrukla kapatamazsınız. Bakın, o
yetmez. Biber gazıyla gelin, TOMA’larınızla gelin,
yine susturamazsınız, bu susmaz. İnsanlar bunu anlatacak, bunu söyleyecek.
Bakın, sokakta insanları susturuyorsunuz; maliyeciyi de susturuyorsunuz, polisi
de susturuyorsunuz, vergiciyi de susturuyorsunuz; bir şekilde susturuyorsunuz.
Biz susmayacağız, bunu anlatacağız, bunu millet görecek. Bu telaşınızdan
vazgeçin; hâkimleri, savcıları değiştirmekten, polisleri değiştirmekten.
Kanunlar yaparak kendinizi sağlama alacağınızı düşünmeyin. Biz hepinize, size
“hırsız” demedik, biz hırsıza “hırsız” dedik, biz hırsıza “hırsız” dedik. (CHP
sıralarından alkışlar) 
MİHRİMAH
BELMA SATIR (İstanbul) – “Hırsız var, hırsız var.” deyip duruyorlar.
MUHARREM
İNCE (Devamla) – Neden hepinize diyelim, neden hepinize diyelim?
Başbakanın
açıklamasını da kınıyorum. Teşvik ediyor, teşvik ediyor. Ortada villa pazarlığı
var mı, yok mu?
S. NEVZAT
KORKMAZ (Isparta) – Var. 
MUHARREM
İNCE (Devamla) – Bunlar yalan mı doğru mu? Hayırlı cumalar, nerede villalar?
Var mı, yok mu, bunu açıklayacaksın! (CHP sıralarından alkışlar) Geleceksin,
söz söyleyeceksin. Yumruk atmak bizim görevimiz değil, söz söylemek bizim
görevimiz. 
(Mikrofon
otomatik cihaz tarafından kapatıldı) 
OSMAN
AŞKIN BAK (İstanbul) – Sen de söz söyle, hakaret etme.
MUHARREM
İNCE (Devamla) – Kötü bir söz söylersek mahkemeye gidersiniz. Bu kadar basit.
BAŞKAN –
Teşekkür ederim Sayın İnce.
ALİ AŞLIK
(İzmir) – Mahkeme kararı olmadan hiç kimseye söz söyleyemezsiniz. 
HASAN
ÖREN (Manisa) – Konuşma lan! Otur yerine! (AK PARTİ ve
CHP sıraları arasında karşılıklı laf atmalar)
BAŞKAN –
Sayın milletvekilleri… 
HASAN
ÖREN (Manisa) – Yeter artık be! (AK PARTİ ve CHP sıralarından gürültüler)
BAŞKAN –
Sayın milletvekilleri… Lütfen, rica ediyorum, sakin başladığımız bir çalışma
gününü sakin olarak bitirelim, lütfen. 
HASAN
ÖREN (Manisa) – Hep konuşuyorsun ya! 
BAŞKAN –
Sayın Ören, lütfen… Sakin bir çalışma gününe başladık, sakin bir şekilde
bitirelim. Lütfen, rica ediyorum.
Buyurun
Sayın Bal.
FARUK BAL
(Konya) – Sayın Başkan, biraz önce… (AK PARTİ ve CHP sıralarından gürültüler)
BAŞKAN –
Yalnız, duymuyorum arkadaşların hızlı konuşmalarından dolayı.
FARUK BAL
(Konya) – …milletvekilimiz Sinan Oğan’ın sataşması nedeniyle söz alan AKP Grup
Başkan Vekili milletvekillerimizi de tehdit… (AK PARTİ ve CHP sıralarından
gürültüler)
BAŞKAN – Hiçbir
şey duymuyorum Sayın Bal.
Sayın
milletvekilleri, bakın, bir milletvekilimiz konuşuyor. Ben onu dinleyeceğim ve
ona göre işlem yapacağım. Lütfen…
FARUK BAL
(Konya) – Sayın Başkan, biraz önce söz alan AKP Grup Başkan Vekili, söz almanın
nedenini Sinan Oğan’la ilgili …
BAŞKAN –
Bu kadar yakından duyuyorum Sayın Bal. Arkadaşlar da duysun.
FARUK BAL
(Konya) - …bizim milletvekillerimizi de mahkemeye vermekle -bize “hırsız”
diyorsunuz demekle- tehdit etti. Grup adına söz istiyorum.
BAŞKAN –
Ama tehdit yok galiba Sayın Bal yani.
FARUK BAL
(Konya) – “Milletvekillerini mahkemeye vereceğiz.” diye ifade etti.
BAŞKAN –
O kendi şahsi tasarrufunu söyledi. O bir hakaret değil ki, tehdit de değil
Sayın Bal.
SEYFETTİN
YILMAZ (Adana) – Efendim, daha nasıl hakaret edecek Sayın Başkan? Allah Allah! Ölçüye bak!
FARUK BAL
(Konya) – CHP’ye veriyorsunuz, bize niye vermiyorsunuz?
BAŞKAN –
Peki hadi, size verelim, ona da verelim.
Sayın
Bal, buyurun, iki dakika…
Grup
temsilcisi olarak Sayın Bal’a söz verdim.
3.- Konya Milletvekili Faruk Bal’ın, İstanbul
Milletvekili Mihrimah Belma Satır’ın
sataşma nedeniyle yaptığı konuşması sırasında MHP Grubuna sataşması nedeniyle
konuşması
FARUK BAL
(Konya) – Sayın Başkan, değerli milletvekilleri; demokratik hayatımızda çok
ciddi bir kanunu görüşüyoruz. Bu kanun görüşmelerinde, bir toplum olarak, bir
devlet olarak en temel olan değerlerimiz tartışılmaktadır, adalet, hukukun
üstünlüğü gibi. 
Elbette
ki ortaya çıkmış olan -17 Aralıkta- sonuçlar, fotoğraflar, paralar, kasalar
Adalet ve Kalkınma Partisinin Grubunda bulunan çok saygın, hukuksuzluğa,
rüşvete, yolsuzluğa karşı milletvekillerini rahatsız etmektedir. Bu
rahatsızlığın elbette ki parti içerisinde gereğini yerine getirmek yerine,
özellikle AKP’nin bazı milletvekilleri ve grup yöneticileri bir tartışma
çıkararak, bir kavga çıkararak, sataşarak grup mensubiyetinden hareketle bu
kanunu geçirme gibi bir strateji izliyorlar. Bunun için CHP’yle tahterevalli
siyaseti güdüyorlar. CHP de kavgaya hazır. İşin özünü biz burada
tartışamıyoruz. İşin özü, hukuksuzlukla, adaletsizlikle mücadelede hukukun
üstüne AKP şapkasını geçirme davasıdır bu. Buna biz karşı olacağız;
vakarımızla, sağduyumuzla, aklıselimimizle sizi belirli bir noktada tutabilme
gayreti içerisindeyiz. 
Dolayısıyla,
Sayın Grup Başkan Vekilinin burada telaffuz edilen laflar nedeniyle grubumuzu
da tehdit eder şekilde “Mahkemeye vereceğiz.” demesini bir tehdit olarak
algılıyoruz. Bunu da tehdit etmekteki niyetinin… Yasallaştırılmış yargıya
güvenerek böyle bir tehdit aracı kullandığına inanıyoruz. Buna rağmen
Türkiye’de hâkimlerin var olduğunu kendisine ifade etmek istiyorum. 
Teşekkür
ederim. 
YILMAZ
TUNÇ (Bartın) – Sayın Bal, tutanaklara bakarsan hakaretler açık. 
BAŞKAN –
Teşekkür ederim. 
NURETTİN
CANİKLİ (Giresun) – Sayın Başkan…
BAŞKAN –
Sayın Canikli, buyurun. 
NURETTİN
CANİKLİ (Giresun) – Sayın Başkan, Sayın İnce grubumuza hakaretlerde bulundu.
Sataşmadan söz istiyorum.
BAŞKAN –
Buyurun Sayın Canikli, iki dakika. (AK PARTİ sıralarından alkışlar) 
Lütfen
yeni bir sataşmaya neden olmayın Sayın Canikli. 
4.- Giresun Milletvekili Nurettin Canikli’nin,
Yalova Milletvekili Muharrem İnce’nin sataşma nedeniyle yaptığı konuşması
sırasında AK PARTİ Grubuna sataşması nedeniyle konuşması
NURETTİN
CANİKLİ (Giresun) – Sayın Başkan, değerli milletvekili arkadaşlarım; hepinizi
saygıyla selamlıyoruz. 
Değerli
arkadaşlar, biz hâkim değiliz, biz savcı değiliz; sizler de, hiç kimse burada
hâkim ve savcı değil. Şu anda yargıya intikal etmiş olaylar ve hadiseler var.
Bunlar genel hükümler çerçevesinde yargılanacak, sonuçta ne olacak hep birlikte
göreceğiz.
Burada
hepimizin görevi, bizlerin görevi, kamunun, kamu elemanlarının görevi, herhangi
bir yolsuzluk iddiasının veya suç teşkil eden bir fiilin yargıya intikal
ettirilmesidir. (CHP sıralarından gürültüler) Yargıya intikal ettirilmesidir.
Yargıya intikal ettirildikten sonra gereğini yargı yapar. 
MÜSLİM
SARI (İstanbul) – Bırak görevini yapsınlar. 
AYTUĞ
ATICI (Mersin) – Niye savcıları değiştirdiniz o zaman? 
NURETTİN
CANİKLİ (Devamla) – Ama herkes kendisini
hâkim ve savcı yerine koyarak hüküm verirse biraz önce burada yaptığı gibi…
(CHP sıralarından gürültüler)
AYTUĞ
ATICI (Mersin) – Niye savcıları değiştirdiniz? Niye yargıçları değiştirdiniz?
ORHAN
DÜZGÜN (Tokat) – Herkes görevini yapsın. 
BAŞKAN –
Sayın milletvekilleri, rica ediyorum, lütfen…
NURETTİN
CANİKLİ (Devamla) – Bakın, dinlemeye
bile tahammül edemiyorsunuz; o zaman olmaz. 
AYTUĞ
ATICI (Mersin) – Hem yargıya güveniyorsun hem de değiştiriyorsun; böyle saçma
şey olur mu? Babanızın çiftliği mi orası? 
BAŞKAN
– Sayın İnce, lütfen arkadaşlarınıza bir
rica edin, lütfen… 
NURETTİN
CANİKLİ (Devamla) – Değerli arkadaşlar, önce başkasını
suçlayacağınız yerde eski Sayın Genel Başkanınızın, bakın bu olay… Biraz önce
konuştuğumuz olaylar yargıya intikal etti, yargılanacak ama Sayın Genel
Başkanınızın yani Sayın Deniz Baykal’ın, daha önceki, büyük kongrede yaptığı
bir konuşma var; hepiniz biliyorsunuz.
KEMAL
DEĞİRMENDERELİ (Edirne) – İzmir Cumhuriyet Savcısını niye görevden alıyorsunuz?
NURETTİN
CANİKLİ (Devamla) – Ayrıca, Cumhuriyet Halk Partisinin MYK’sı tarafından
onaylanmış, kabul edilmiş, tespit edilmiş ve rapor hâline getirilmiş birtakım
iddialar var, çok ciddi iddialar, hatta içinde çok kuvvetli ispat araçları olan
iddialar var; bunlara baktınız mı? Bakın, bunlar Cumhuriyet Halk Partisi MYK’sı
tarafından onaylanan… (CHP sıralarından gürültüler) 
ORHAN
DÜZGÜN (Tokat) – Bakana da söyle fezlekeleri göndersin!
TUFAN
KÖSE (Çorum) – Boş konuşuyorsunuz, boş konuşuyorsunuz! Vallahi, boş konuşuyorsunuz!
NURETTİN
CANİKLİ (Devamla) – Bak, bir şey söylüyorum: Siz kendi MYK’nızın
kararına inanmıyor musunuz değerli arkadaşlar? Önce bunlara bakın. Suçlamadan önce bunlara bakın. (AK PARTİ sıralarından alkışlar) Bunları konuşacağız, hepsini konuşacağız.
Eleştirebilirsiniz, her şeyi söyleyebilirsiniz ancak küfür edemezsiniz, hakaret
edemezsiniz; buna müsaade edemeyiz. 
Hepinizi
saygıyla selamlıyorum. (AK PARTİ sıralarından alkışlar, CHP sıralarından
gürültüler) 
MUHARREM
İNCE (Yalova) – Sayın Başkan…
BAŞKAN –
Sayın İnce, sizden önce Sayın Üstün’ün sataşmadan dolayı söz talebi vardı,
müsaade ederseniz…
Buyurun
Ayhan Sefer Üstün. (AK PARTİ sıralarından alkışlar) 
5.- Sakarya Milletvekili Ayhan Sefer Üstün’ün,
Iğdır Milletvekili Sinan Oğan’ın 523 sıra sayılı Kanun Teklifi’nin
10’uncu maddesiyle ilgili önerge üzerinde yaptığı konuşması sırasında şahsına
sataşması nedeniyle konuşması
AYHAN
SEFER ÜSTÜN (Sakarya) – Sayın Başkanım, saygıdeğer milletvekilleri; Milliyetçi
Hareket Partisi sözcülerinin şahsıma direkt olarak sataşmasından dolayı söz
istedim; bana bu fırsatı verdikleri için de teşekkür ediyorum. 
İnsan
hakları meselesi bizden önce şöyle yürüyordu: Yabancılar gelir Türkiye'nin her
tarafını teftiş ederler, raporlar yayınlarlar, şunları şunları
yapacaksınız derler ve biz de boynumuzu eğer, bu şekilde bunları kabul ederdik
ancak bizden sonra durum değişti, bu, karşılıklı bir saygı çerçevesinde
yürümeye başladı. Evet, bizim kapılarımız açık ama dedik ki: “Sadece siz gelip
teftiş edemezsiniz, bizler de sizlere gidip yerinizde, başta vatandaşlarımıza,
soydaşlarımıza, mazlum milletlere neler yapıyorsunuz, bunları teftiş ederiz.” 
Bakın, Almanya’da,
Alman Parlamentosunda…
SİNAN
OĞAN (Iğdır) – Almanya’yı değil, Doğu Türkistan’ı anlat, onun için sataştık.
Masal anlatma burada!
ALİM IŞIK (Kütahya) – Doğu Türkistan için sataştı.

AYHAN
SEFER ÜSTÜN (Devamla) - Geleceğim sabret, geleceğim. 
Alman
Parlamentosunda muhatabımla yarım saat konuştum, yarım saat sonra, muhatabım
ellerini kaldırdı, dedi ki, sizin temsilciniz de vardı orada: “Sayın Üstün, bir
dakika nefes alayım. Ben yirmi beş yıldan beri sorguluyordum, ilk kez biri
geldi, beni sorguluyor; ne kadar zor bir işmiş.” Biz vatandaşlarımızın hakkını
sorgulamak için Almanya’da, Belçika’da, Fransa’da her gün her yerde geziyoruz
arkadaşlar. 
Gelelim
Doğu Türkistan’a. Doğu Türkistan meselesi de gündeme geldikten sonra, başta
Sayın Ülker Güzel önerge verdi ve yine Sayın Atila Kaya önerge verdi. Bakın,
şurada hangi günü almışız? 10 Ekim 2013 günü bunu gündemimize almışız ve şu
anda bir izleme dosyamız var, Doğu Türkistan’da yapılan her şeyi izliyoruz.
İnsan Hakları Komisyonunun yaptığı çalışmalar sizin hükûmetler döneminde
yapılamamıştır arkadaşlar, bunu bilesiniz. 
SİNAN
OĞAN (Iğdır) – İlham Tohti içeride işkence görüyor,
onu söyle, masal anlatma!
AYHAN
SEFER ÜSTÜN (Devamla) - Bizler dünyanın neresinde bir mazlum varsa, neresinde
bir soydaşımız varsa onun hakkını aramaya devam edeceğiz diyorum, saygılar
sunuyorum. (AK PARTİ sıralarından alkışlar) 
BAŞKAN –
Teşekkür ederim. 
MUHARREM
İNCE (Yalova) – Sayın Başkan…
BAŞKAN -
Sayın İnce…
MUHARREM
İNCE (Yalova) – Eski Genel Başkanımız Sayın Deniz Baykal’la ilgili sert
eleştirileri oldu...
RECEP
ÖZEL (Isparta) – Deniz Baykal’la ilgili değil ki. 
OSMAN
AŞKIN BAK (İstanbul) – Baykal’la ilgili değil canım. 
NURETTİN
CANİKLİ (Giresun) – Ben konuşmasından bahsettim sadece. 
BAŞKAN –
Sayın Deniz Baykal’la ilgili bir eleştiride bulunmadı. 
Sayın
İnce, bir dakika…
MUHARREM
İNCE (Yalova) - …ve belediye başkan adayımızla ilgili bir şey söyledi. 
BAŞKAN –
Hah, o zaman oldu. 
Peki,
buyurun iki dakika…
AHMET
YENİ (Samsun) – Deniz Baykal cevaplasın, Deniz Baykal orada. 
BAŞKAN –
Yalnız, sizden de özellikle rica ediyorum sayın milletvekilleri, parti
gözetmeksizin söylüyorum: Bu Meclisin geleneğinde laf atmak elbette ki vardır
ama laf atmalar öyle bir boyutta ki…
ADNAN
KESKİN (Denizli) – Dövmek de var mı Başkan, dövmek!
BAŞKAN –
…konuşmacının burada düşüncelerini ifade etme özgürlüğünü engelleyecek niteliğe
ulaşıyor. Lütfen bu hassasiyeti sizden rica ediyorum. 
Teşekkür
ederim. 
Sayın
İnce, buyurun. 
6.- Yalova Milletvekili Muharrem İnce’nin,
Giresun Milletvekili Nurettin Canikli’nin sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
MUHARREM
İNCE (Yalova) – Teşekkürler Sayın Başkan. 
Sayın
Canikli, benim partimin eski genel başkanıyla, İstanbul belediye başkan
adayımızın yedi sekiz sene önce olmuş konuşmasını dilinize dolayacağınıza…
NURETTİN
CANİKLİ (Giresun) – Yargıya intikal etmemiş ama o… 
MUHARREM
İNCE (Devamla) – …bak, arka sırada oturan arkadaşlarınız var, neden orada
oturuyorlar, sizin yanınızda oturmuyorlar bilmiyor musunuz? Hırsızlığa,
yolsuzluğa, rüşvete karşı çıktılar, karşı çıktılar. (CHP sıralarından alkışlar,
AK PARTİ sıralarından gürültüler) 
HALİDE
İNCEKARA (İstanbul) – Hadi oradan! 
MUHARREM
İNCE (Devamla) – Dediler ki: “Din ile iman ile hırsızlık bir arada olmaz.” Siz
onları tehdit ettiniz, onları tehdit ettiniz, onları disipline vereceğinizi
söylediniz, hırsızlıkla ilgili o konuda konuşmamalarını istediniz. Onlar
konuştu, ihraç edileceklerini anlayınca da kimi istifa etti, kimi ayrıldı, bir
şekilde ayrıldılar. 
Bakın,
partinizde…
HALİDE
İNCEKARA (İstanbul) – Sen niye etmedin? 
YILMAZ
TUNÇ (Bartın) – Sarıgül’ün dosyasından bahset. Ne için söz aldın?
MUHARREM
İNCE (Devamla) – “Dinime küfreden bari Müslüman olsa.” diye bir laf vardır.
Teşbihte hata olmaz. Yani siz, yarın partinizden yeni istifaların gelip
gelmeyeceği belli değilken, içinizde kazan kaynarken, hepiniz… (AK PARTİ
sıralarından gürültüler) 
RECEP
ÖZEL (Isparta) – Nerede kazan kaynıyor, nerede kaynıyor? Sen kaynadığını
nereden biliyorsun? 
MUHARREM
İNCE (Devamla) – Tabii ki… 
Hepiniz
bu hırsızlıklara, yolsuzluklara tabii ki sahip çıkmıyorsunuz. 
Bak,
konuşmamız gereken konu şu: Otuz sekiz gün oldu fezlekeler hâlâ gelmedi.
Fezlekeler nerede, Akay yokuşunu geçti mi, yazılamıyor mu, bilgisayar mı bozuk?

RECEP
ÖZEL (Isparta) – Fezlekelerin bekçisi sen misin ya?
MUHARREM
İNCE (Devamla) – Ayrıca bir şey daha söylemek istiyorum size: Fezlekenin anlamı
nedir?
YILMAZ
TUNÇ (Bartın) – Sarıgül dosyası için söz aldın… Sarıgül dosyası için söz
aldın… 
RECEP
ÖZEL (Isparta) – Ya, Sarıgül’le ilgili bir şey söylesene! 
MUHARREM
İNCE (Devamla) – O fezleke gelince bunun anlamı ne?
RECEP
ÖZEL (Isparta) – Sarıgül’le ilgili bir şey söylesene, Sarıgül’le!
MUHARREM
İNCE (Devamla) – Mesela, bir şey daha var, Adalet Bakanıyla ilgili fezleke ne
oldu, geldi mi, geliyor mu? 4’tü 5 oldu, yarın bu fezleke sayısının 15, 20
olmayacağını kimse garanti edemiyor.
RECEP ÖZEL
(Isparta) – Ya, sen fezleke bekçisi oldun, fezlekenin bekçisi! 
MUHARREM
İNCE (Devamla) – Zor durumdasınız Sayın Canikli. Sen boşver
benim partimi de sen kendi partinde bu yolsuzluklara, rüşvete, buna isyan eden
milletvekillerini niye partinizden ayırdınız, niye atmak istediniz, bana bunu
anlat. 
Teşekkür
ederim. 
GÜLAY
DALYAN (İstanbul) – Sonuç, sonuç… Hırsızı belediye başkanı yaptınız! 
NURETTİN
CANİKLİ (Giresun) – Sayın Başkan… 
SİNAN
OĞAN (Iğdır) – Sayın Başkan… 
BAŞKAN –
Görüşmelerimizin bu bölümünü de “sataşma” adı altında geçiyoruz arkadaşlar. 
Bakayım
noktayı kim koyacak, çok merak ediyorum. 
GÜLAY
DALYAN (İstanbul) – Hırsızı, tasdikli hırsızı genel başkanınız belediye başkan
adayı yaptı! 
BAŞKAN -
Sayın milletvekilleri… 
Sayın
Canikli, buyurun. 
NURETTİN
CANİKLİ (Giresun) - Sayın Başkan, Sayın İnce ismimi de zikrederek…
MUHARREM
İNCE (Yalova) - Sataşmadım ki Sayın Başkan.
NURETTİN
CANİKLİ (Giresun) - …cevaplandırmamı talep etti. Biz de Sayın İnce’yi
kırmayalım efendim. İzninizle…
BAŞKAN -
Ne dedi mesela öğrenebilir miyim?
NURETTİN
CANİKLİ (Giresun) - Aslında hakaret bir ton, çok şey söyledi Sayın Başkan.
Yani, yolsuzluktan tutun da inanılmaz şekilde hem hakaret var hem sataşma var.
(AK PARTİ ve CHP sıralarından gürültüler)
BAŞKAN –
Buyurun. (AK PARTİ sıralarından alkışlar)
İki
dakika. 
Çok merak
ediyorum noktayı kim koyacak bu sataşma sürecinde.
7.- Giresun Milletvekili Nurettin Canikli’nin,
Yalova Milletvekili Muharrem İnce’nin sataşma nedeniyle yaptığı konuşması
sırasında şahsına ve Adalet ve Kalkınma Partisine sataşması nedeniyle konuşması
NURETTİN
CANİKLİ (Giresun) – Sayın Başkan, değerli milletvekili arkadaşlarım; bakın, çok
net bir şey söylüyorum: Bizim arkadaşlarımızla ilgili iddialar şu anda yargıda,
yargıya intikal etmiş durumda.
FARUK BAL
(Konya) – Yargı nerede, savcı nerede, polis nerede, delil nerede?
NURETTİN
CANİKLİ (Devamla) – Yargılanacaklar, gereği yapılacak, neyse sonuçta ortaya
çıkacak. Bu aşamadan sonra elbette yargının kararını bekleyeceğiz ama bakın,
ben başka bir şey söylüyorum: Sayın Baykal’ın Genel Kurulda, bütün dünyanın
gözü önünde…
YILMAZ
TUNÇ (Bartın) - Baykal’a sataşma var!
NURETTİN
CANİKLİ (Devamla) – …çok ağır ithamlarda bulunduğu hususla ilgili hiçbir iddia
yargıya intikal etmedi, yargıya intikal etmedi.
MUHARREM
İNCE (Yalova) – Sen iktidarsın, yap.
NURETTİN
CANİKLİ (Devamla) – Siz bunu incelediniz mi, baktınız mı bu rapora? Ben de var.
Bunları önümüzdeki günlerde konuşacağız, bol bol konuşacağız bunları tek tek.
MUHARREM
İNCE (Yalova) - Sen götür.
NURETTİN
CANİKLİ (Devamla) – O iddialara baktınız mı? Lütfen bakın arkadaşlar, lütfen
inceleyin.
YILMAZ
TUNÇ (Bartın) – Rafta duruyor rafta!
MUHARREM
İNCE (Yalova) – Ya, sen iktidar partisi değil misin?
NURETTİN
CANİKLİ (Devamla) – Çünkü bu kararı alan Cumhuriyet Halk Partisi MYK’sı.
AYTUĞ
ATICI (Mersin) – Sen ne işe yarıyorsun? Sen götür yargıya.
NURETTİN
CANİKLİ (Devamla) – Biz Cumhuriyet Halk Partisi MYK’sının aldığı, tasdik ettiği
o raporun içeriğine inanıyoruz. Cumhuriyet Halk Partisi MYK’sının doğru
söylediğine inanıyoruz, doğru karar verdiğine inanıyoruz. 
MUHARREM
İNCE (Yalova) - Yap gereğini, yap gereğini.
AYTUĞ
ATICI (Mersin) – Yap gereğini.
NURETTİN
CANİKLİ (Devamla) – Siz yoksa inanmıyor musunuz değerli arkadaşlar? Siz Sayın
Baykal’ın dediklerine inanmıyor musunuz? Siz kendi MYK’nızın aldığı karara
inanmıyor musunuz? Koskoca Cumhuriyet Halk Partisinin MYK’sının aldığı karara
“Doğru karar değil.” mi diyorsunuz? Yani, “Burada belirli amaçlı siyasi bir manipülasyon var.” mı diyorsunuz? “Cumhuriyet Halk
Partisinin MYK’sı yalan söyledi.” mi diyorsunuz? Şu anda daha içeriğini
paylaşmadım sizlerle. (CHP sıralarından gürültüler)
MUHARREM
İNCE (Yalova) - Yavuz hırsız ev sahibini bastırırmış.
NURETTİN
CANİKLİ (Devamla) – O raporda neler olduğunu paylaşmadım. Bizim partimiz sapasağlam
ayakta. Buna benzer iddialar 2003 yılından beri söyleniyor. 
GÜRKUT
ACAR (Antalya) – Hırsız var, hırsız var!
NURETTİN
CANİKLİ (Devamla) – Her seçimde bu iddiaların boş olduğu ortaya çıktı ama ben,
tabii, Cumhuriyet Halk Partisinin iç işlerine karışamayız, karışmak istemeyiz,
doğru değil kesinlikle…
MUHARREM
İNCE (Yalova) – Sen kendi iç işlerine bak.
NURETTİN
CANİKLİ (Devamla) – …ama yolsuzlukla ilgili böyle bir iddianın üzerini
örtemezsiniz değerli arkadaşlar. Hele bu kişinin Cumhuriyet Halk Partisinin
Genel Başkanı olacağı
iddiaları ortadayken hiçbir şey yapamazsınız.
Hepinizi
saygıyla selamlıyorum. (AK PARTİ
sıralarından alkışlar)
MUHARREM
İNCE (Yalova) – Söz istiyorum Sayın Başkan.
SİNAN
OĞAN (Iğdır) – Sayın Başkan…
YILMAZ
TUNÇ (Bartın) - Sayın Baykal, sataşmadan söz istiyor!
BAŞKAN –
Sayın milletvekilleri, yine aynı sıralardan, belli sıralardan “Hırsız var.”
söylemlerini duyuyorum. Lütfen, bu sözü tekrar etmeyin.
Birleşime
on dakika ara veriyorum.
Kapanma Saati: 15.11

İKİNCİ OTURUM
Açılma Saati: 15.32
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İsmail KAŞDEMİR (Çanakkale),
Muharrem IŞIK (Erzincan)
BAŞKAN –
Sayın milletvekilleri, Türkiye Büyük Millet Meclisinin 52’nci Birleşiminin
İkinci Oturumunu açıyorum. 
523 sıra
sayılı Kanun Teklifi’nin görüşmelerine devam
edeceğiz.
V.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Bartın Milletvekili Yılmaz Tunç ve 77
Milletvekilinin; Bazı Kanunlarda Değişiklik Yapılmasına Dair Kanun Teklifi ve
Adalet Komisyonu Raporu (2/1929) (S. Sayısı: 523) (Devam)
BAŞKAN –
Komisyon? Burada.
Hükûmet?
Burada.
ALİ RIZA
ÖZTÜRK (Mersin) – Karar yeter sayısı…
BAŞKAN –
10’uncu madde üzerinde verilen aynı mahiyetteki Anayasa’ya aykırılık
önergelerini oylarınıza sunacağım ve karar yeter sayısı arayacağım. 
Kabul
edenler… Kabul etmeyenler… 
Kâtip
üyeler arasında anlaşmazlık olduğundan…
ALİ RIZA
ÖZTÜRK (Mersin) – Ne anlaşmazlığı Sayın Başkan ya, gözünü seveyim!
BAŞKAN –
…elektronik oylamaya ihtiyaç duyuyoruz.
İki
dakika süre veriyorum.
(Elektronik
cihazla oylama yapıldı)
BAŞKAN –
Karar yeter sayısı vardır, önergeler kabul edilmemiştir.
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 10 uncu maddesinin teklif metninden çıkarılmasını arz ve
teklif ederiz.
 İdris
Baluken (Bingöl) ve arkadaşları
BAŞKAN – Komisyon önergeye
katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılamıyoruz Sayın Başkan.
BAŞKAN –
Hükûmet?
ADALET
BAKANI BEKİR BOZDAĞ (Yozgat) – Katılmıyoruz Sayın Başkanım.
BAŞKAN –
Önerge üzerine Bingöl Milletvekili İdris Baluken.
Süreniz
beş dakikadır.
Buyurun.
(BDP sıralarından alkışlar)
İDRİS
BALUKEN (Bingöl) – Teşekkür ediyorum Sayın Başkan.
Genel
Kurulu tekrar saygıyla selamlıyorum. 
Şimdi,
başından beri bu yargıyla ilgili yapılan düzenlemenin geri çekilmesinin uygun
olacağını ve bir Anayasal uzlaşma zemini aranması gerektiğini söylüyoruz.
Bakın, bunu niçin söylüyoruz? Çünkü sizin de son iki yıldır yapmış olduğunuz
açıklamalarda çok büyük tutarsızlıklar var, çok büyük çelişkiler var. O
nedenle, yaptığınız bu düzenleme inandırıcı değil. Bakın, şu anda düzeltmeye
çalıştığınız yargıyla ilgili Sayın Başbakan hangi tarihlerde ne söylemiş,
onları size okumak istiyorum.
5 Eylül
2012’de Sayın Başbakan diyor ki: “Biz yargıya zaten gerekenleri söyledik, yargı
da gerekeni yapıyor. Biz de Parlamentoda gereği neyse onu yapacağız.” Yani şu
anda şikâyet ettiğiniz yargıya o zaman talimat verdiğinizi açıklayan Sayın
Başbakanın açıklaması var. Yine o dönem, biliyorsunuz, partimize yönelik çok
yoğun operasyonlar vardı, siyasi soykırım operasyonları. Sayın Başbakan 10 Ocak
2012 tarihinde şöyle diyor: “KCK, KCK, KCK… Nasıl olur da belediye başkanlarını
tutuklarsınız vesaire... Teröre kim zemin hazırlıyorsa biz onların peşinde
olacağız. Markası ne olursa olsun asla geri adım atmak yok.” Yani yine direkt
olarak yargıya “İyi yapıyorsunuz. Aynı şekilde bu soykırım operasyonlarına
devam.” talimatı veriyor. 24 Ocak 2012’de Sayın Başbakan: “Türkiye'de artık
yargı bağımsız.” diyor. Bugün şikâyet ediyorsunuz, bir vesayetten
bahsediyorsunuz ama 24 Ocak 2012’de Sayın Başbakan: “Türkiye'de artık yargı
bağımsız.” diyor. Bir hafta sonra, 1 Şubatta “Militan yargı dönemi bitti.”
diyor, “12 Eylül 2010’da militan yargı dönemi sona ermiştir.” diyor yani
referandumdan sonra, şu anda şikâyet konusu olan militan yargı dönemi sona
ermiştir diyor. “Yüksek yargıyı baskı altında tutup tüm hükûmetlerin elini
kolunu bağlayan anlayış 12 Eylül 2010’da millet tarafından tedavülden
kaldırılmıştır.” Bakın, şu anda, siz tam tersini söylüyorsunuz. “Bugün yasama,
yürütme ve yargı bağımsız şekilde, gerçek bir demokraside gerektiği şekilde
görevlerini yerine getirmektedir.” Şimdi, buna mı inanalım bugün sizin
söylediklerinize mi inanalım? Eğer bugün söyledikleriniz doğruysa o gün Sayın
Başbakanın tüm bu söylediklerinin doğru olmadığı sonucu ortaya çıkıyor ki bu
konuşmaları yaptığı sırada da bizler bu Meclis kürsüsünde bu konuşmaları tekzip
edecek defalarca açıklamalarda bulunduk.
SELAHATTİN
KARAAHMETOĞLU (Giresun) – Dün dündür, bugün bugündür.
İDRİS
BALUKEN (Devamla) – Yine, bakın, üç gün sonra, 4 Şubat 2012, Sayın Başbakan
diyor ki: “12 Eylül 2010’da millet yargıya el koymuştur.” Ee,
bugün de tersini söylüyorsunuz, “Yargı vesayet altındadır.” diyorsunuz.
Getirdiğiniz düzenlemeyle aslında bir vesayetten alıp kendi vesayetinize
geçirmek istiyorsunuz. Bunun biz yine doğru yol olmadığını, yanlış tutum
olduğunu, bununla ilgili bütün partilerin uzlaşması gerektiğini söylüyoruz.
Bakın, bu yaptığınız düzenlemelerin hiçbir tanesinin inandırıcılığı yoktur. 
Şimdi,
hâkimlerin, savcıların yerlerini değiştiriyorsunuz. Ee,
bir taraftan da Sayın Başbakanın açıklamalarında bir örgütten bahsediliyor;
ajanlık, casusluk faaliyetinden, paralel devlet yapılanmasından bahsediliyor
ama ne hikmetse bu ajanlık, casusluk yapan kişilerin birimlerini
değiştiriyorsunuz. Şimdi, eğer doğruysa, bir örgüt, bir paralel devlet, bir
ajanlık, casusluk faaliyeti varsa bununla ilgili herhâlde farklı bir süreç
yürütmelisiniz. Dolayısıyla burada söylediğiniz söylemlerinizin tamamı çok büyük
bir çelişki içerisinde.
Bakın, bu
yer değiştirmelerle ilgili de biz defalarca söyledik. Ne zaman yer
değiştirmeleri gündeme geldi? Sayın bakanların çocuklarına yönelik operasyonlar
olduktan sonra. Şimdi, ondan birkaç hafta önce, bakın, Gever’de,
Yüksekova’da 3 gencimiz sokak ortasında infaz edildi. Önce PKK’li
dediler, sonra bu 3 gencin Yüksekova’da ticaretle uğraşan halktan insanlar
olduğu ortaya çıktı. Veysi İşbilir, Reşit İşbilir ve Bemal Tokçu’nun annesinin babasının hangi duyguda olduğunu… Siz
hiç empati kurmuyor musunuz? Onların çocuklarını
aldınız. Onların çocuklarını yetim bıraktınız. Tek bir polis memurunun, tek bir
emniyet müdürünün, emniyet yetkilisinin ya da savcının görev yeri değişmedi.
Böyle çifte standart olur mu? Böyle çifte standart olursa, o zaman yaptığınız
şeyin yeni bir vesayet kurma anlayışı olduğunu söyleriz. 
O
nedenle, çağrımızı yineliyoruz: Teklifi geri çekip anayasal uzlaşma zemini
arayın. 
Genel
Kurulu saygıyla selamlıyorum. (BDP sıralarından alkışlar) 
BAŞKAN –
Teşekkür ederim.
Önergeyi
oylarınıza sunuyorum…
ALİ RIZA
ÖZTÜRK (Mersin) – Karar yeter sayısı…
BAŞKAN –
Karar yeter sayısı arayacağım.
Kabul
edenler… Kabul etmeyenler… Kâtip üyeler arasında bir anlaşmazlık var,
elektronik oylamayla düşüncelerinizi öğreneceğim.
ALİ RIZA
ÖZTÜRK (Mersin) – Başkanım, bir dahaki sefer toplantı yeter sayısı isteyeceğim.
BAŞKAN –
İki dakika süre veriyorum ve süreyi başlatıyorum.
Pusula
veren arkadaşlar lütfen salondan ayrılmasınlar.
(Elektronik
cihazla oylama yapıldı)
BAŞKAN –
Karar yeter sayısı vardır, önerge reddedilmiştir.
10’uncu
maddeyi oylarınıza sunuyorum: Kabul edenler… Kabul etmeyenler… 10’uncu madde
kabul edilmiştir.
SİNAN
OĞAN (Iğdır) – Sayın Başkan…
BAŞKAN –
Buyurun Sayın Oğan.
SİNAN
OĞAN (Iğdır) – Biraz önce sataşma vardı. Yerimden bir dakika söz istiyorum.
Sayın Ayhan Sefer Üstün insan hakları konusunda yanıltıcı bilgi vermiştir,
grubumuzun bu konuda hiçbir şey yapmadığını söylemiştir. Müsaade ederseniz
düzeltmek istiyorum.
BAŞKAN –
Bir dakika yerinizden veriyorum.
Buyurun.
VII.- AÇIKLAMALAR
1.- Iğdır Milletvekili Sinan Oğan’ın, Sakarya
Milletvekili Ayhan Sefer Üstün’ün sataşma nedeniyle yaptığı konuşmasındaki bazı
ifadelerine ilişkin açıklaması
SİNAN
OĞAN (Iğdır) – Teşekkür ediyorum Sayın Başkanım.
Sayın
İnsan Hakları Komisyonu Başkanı “Biz şunları yaptık, bunları yaptık.”
diyeceğine bir sorunun cevabını versin. Şu an işkenceden geçirilen, 70
yaşındaki annesiyle beraber işkenceden geçirilen İlham Tohti
için ne yaptınız? Her türlü teröristi kırmızı halıyla Türkiye’de karşılarken
Rabia Kadir Türkiye’ye giremiyor. İnsan Hakları Komisyonu Başkanı olarak en
temel insan hakkı olan seyahat özgürlüğünün engellenmesine söyleyecek bir tek
lafınız var mı, yok mu? Sayın Sefer Üstün, bunu söyleyin. Burada “Geçmişte onu
yaptık, bunu yaptık.”ı boş verin. Müslüman Türk
vatandaşı, Müslüman Türk olan insanlar için kılınızı kıpırdatmıyorsunuz.
Lütfen, burada, gelin, insan haklarının sadece ve sadece sizin belirlediğiniz
kesime ait değil, tüm insanlığa ait olduğunu ifade edin.
Teşekkür
ediyorum.
BAŞKAN –
Ben teşekkür ederim.
AYHAN
SEFER ÜSTÜN (Sakarya) – Sayın Başkan, benim sözlerimi çarpıtarak naklettiği
için söz istiyorum.
BAŞKAN –
Yerinizden bir dakika vereceğim size. Sataşmadan değil, açıklamadan söz hakkı
veriyorum. Sataşmalara başlamayalım şimdi yine.
2.- Sakarya Milletvekili Ayhan Sefer Üstün’ün,
Iğdır Milletvekili Sinan Oğan’ın yaptığı açıklamasındaki bazı ifadelerine
ilişkin açıklaması
AYHAN SEFER ÜSTÜN (Sakarya) – Sayın Başkanım, Sayın Oğan’ın bana
sataşmasından dolayı ben söz almış idim. Orada Doğu Türkistan’la ilgili, bizim
parti grubumuza mensup Sayın Ülker Güzel ve yine, Milliyetçi Hareket Partisi
Grubuna mensup Sayın Atila Kaya’nın bir önerge verdiğini ve bu önergenin de
2013’ün Ekim ayında görüşüldüğünü ve bir izleme dosyası olduğunu söylemiş idim.
Benim ifadelerim böyle olmasına rağmen, sanki Milliyetçi Hareket Partisi
Grubunun hiçbir şey yapmadığını beyan ettiğimi ifade etti; bu sözleri yanlış. Bunları
kastederek tekrar söz almış olması bir defa centilmenliğe aykırı bir şey. 
İnsan
Hakları Komisyonu başta Doğu Türkistan olmak üzere, dünyanın neresinde bir
mazlum varsa -Myanmar’da, Mısır’da, Suriye’de, her yerde- bunlarla ilgilenmektedir,
ilgilenmeye devam edecektir. Doğu Türkistan’la ilgili de şu anda projemiz devam
ediyor. Sanırım Sayın Oğan bunu duydu ve bunun önünü kesmeye çalışıyor gibi bir
kanaatim var. Bunu ayrıca izah edebilirim kendisine şahsi olarak. 
BAŞKAN –
Teşekkür ederim.
V.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Bartın Milletvekili Yılmaz Tunç ve 77
Milletvekilinin; Bazı Kanunlarda Değişiklik Yapılmasına Dair Kanun Teklifi ve
Adalet Komisyonu Raporu (2/1929) (S. Sayısı: 523) (Devam)
BAŞKAN –
11’inci madde üzerinde üç adet önerge vardır. 
Önergeleri
sırasıyla okutacağım, Anayasa’ya aykırılık önergelerini önce işleme alacağım. 
Buyurun.
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 11 inci maddesinin teklif metninden çıkarılmasını arz ve
teklif ederiz.
 İdris Baluken Erol Dora Pervin Buldan
 Bingöl Mardin Iğdır
 Bengi Yıldız Nazmi Gür
 Batman Van
BAŞKAN –
Şimdi aynı mahiyetteki iki Anayasa’ya aykırılık önergesini okutup işleme
alacağım.
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı kanunlarda değişiklik yapılmasına dair kanun
teklifinin çerçeve (11.) maddesinin Anayasaya aykırı olması nedeniyle teklif
metninden çıkarılmasını arz ve teklif ederiz.
 Ali Rıza Öztürk Dilek Akagün
Yılmaz Ömer Süha Aldan
 Mersin Uşak Muğla
 Celal Dinçer Müslim Sarı İlhan Demiröz
 İstanbul İstanbul Bursa
 Mahmut
Tanal
 İstanbul
Aynı
mahiyetteki diğer önergenin imza sahipleri:
 Faruk Bal Yusuf Halaçoğlu Muharrem Varlı
 Konya Kayseri Adana
 Celal Adan Lütfü Türkkan Alim Işık
 İstanbul Kocaeli Kütahya
BAŞKAN –
Komisyon önergelere katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılamıyoruz Sayın Başkan.
BAŞKAN –
Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN –
Şimdi önergeler üzerine Kütahya Milletvekili Sayın Alim
Işık konuşacak.
Buyurun.
(MHP sıralarından alkışlar)
Süreniz
beş dakikadır Sayın Işık.
ALİM IŞIK (Kütahya) - Sayın Başkan, değerli
milletvekilleri; 523 sıra sayılı Kanun Teklifi’nin
11’inci maddesi üzerinde vermiş olduğumuz önerge hakkında söz aldım. Bu
vesileyle yüce Meclisi saygıyla selamlıyorum.
Söz
konusu madde 4954 sayılı Türkiye Adalet Akademisi Kanunu’nun 14’üncü maddesinin
birinci fıkrasındaki (f) bendinin yürürlükten kaldırılmasını önermektedir. Söz
konusu yürürlükte olan kanunun 14’üncü maddesinin ilgili bendindeki “Türkiye
Adalet Akademisinde verilen hizmetler karşılığında alınacak ücretler için
Yönetim Kurulunca hazırlanan tarifeyi onaylamak.” olarak ifade edilen metnin
Genel Kurul görevleri arasından çıkartılması öngörülmektedir yani şu andaki
mevcut metin budur. Dolayısıyla, Türkiye Adalet Akademisi Genel Kurulunun
onaylayacağı ve onun onayından sonra yürürlüğe konacak bir bendin, maddenin
buradan çıkartılması uygun değildir, söz konusu Genel Kurulun görevlerine
müdahaledir. Dolayısıyla, Anayasa’ya aykırılık teşkil edecek bu hükmün bu
şekilde yerinde korunması daha doğru olacaktır, önergemiz de zaten bunu
amaçlamaktadır.
Değerli milletvekilleri, bu vesileyle kamuoyunda Hâkimler ve Savcılar
Yüksek Kuruluna yönelik düzenleme olarak belirtilen bu kanun teklifi aslında
bir torba kanun teklifi ve maalesef zamanlama olarak 17 Aralık 2013 tarihinde
meydana gelen yolsuzluk ve rüşvet operasyonlarının arkasından Türkiye Büyük
Millet Meclisinin gündemine hızla getirilmesi nedeniyle, bugün vatandaşın
gözünde Türk yargısına, dolayısıyla bu yargıda hizmet veren hâkimler ve
savcılara yönelik bir düzenleme olarak algılanmaktadır. Ne kadar
haklı olursanız olun, ne kadar güzel düzenlemeler getirirseniz getirin, söz
konusu operasyonların ardından Hükûmet tarafından hızla, tüm itirazlara ve
tartışmalara rağmen komisyondan geçirilip Genel Kurulun gündemine getirilen bu
düzenlemeler, siz ne kadar rıza gösterirseniz gösteriniz Türk milleti
tarafından asla kabul edilmemektedir. Bu nedenle, bu teklif, Anayasa’ya
aykırılık içermektedir, mutlaka geri çekilip yeniden bir uzlaşmadan sonra
Türkiye Büyük Millet Meclisinin gündemine getirilirse daha doğru olacak bir
tekliftir. Bunu baştan ifade etmek istiyorum.
Diğer bir konu, milletimiz 12 Eylül 2010 tarihli referandumda,
itirazlara rağmen, tartışmalara rağmen böyle bir düzenlemeyi Anayasa’da
değişiklik olarak kabul etmişse, o zaman millet iradesinden bahseden Adalet ve
Kalkınma Partisi Hükûmeti, millet iradesini hiçe sayarak bir taraftan kendine
dokunan yargı uygulamalarının ardından bu düzenlemeyi buraya getiriyorsa o
zaman “millet iradesi” sözü lafta kalacak ve asla inanılmamış bir söz olarak
milletin kafasında yine soru işaretleri yaratmaktadır. O zaman
“Türk milletinin iradesi nerede kaldı, bu nasıl bir irade?” sorusunun cevabını
da mutlaka sizlerin vermesi gerektiğini düşünüyorum.
Değerli
milletvekilleri, bu düzenlemelerle ilgili tartışmaların gündeme gelmesinden bu
yana Türkiye’de gizli yaşanan bir devalüasyonu hepimiz görmekteyiz ve son
dönemde yüzde 30’lara varan bu devalüasyon nedeniyle
bugün iş adamları feryat etmektedir, iş dünyası sarsılmıştır. Devletine
güvenmiş, Hükûmetine güvenmiş, Türkiye Büyük Millet Meclisine güvenmiş insanlar
dövizle alışveriş yapmalarından dolayı bugün iflasın eşiğine gelmiştir, bunu
görmemiz lazım. O nedenle, toplumu gerecek, ekonomide ciddi sıkıntılara yol
açacak. Zaman zaman Sayın Başbakan övünse de, “Şu kadar rezervimiz var.” dese
de bugün Türkiye ekonomisi çökme noktasına gelmiştir. O nedenle, bunun geri
çekilmesi milletimizin de yararına olacaktır. 
Diğer bir
konu, maalesef, Türkiye Cumhuriyeti devleti, uluslararası arenada, bugün,
demokratik hukuk devleti olma özelliğinden uzaklaşmış, neredeyse bir çadır
devleti konumuna doğru sürüklenen bir devlet olarak algılanmaktadır. Bu
nedenle, bu önergemizin yerinde önerge olduğunu düşünüyor, tekrar hepinize
saygılar sunuyorum. 
Önergemize
destek bekliyoruz. (MHP sıralarından alkışlar)
BAŞKAN –
Teşekkür ederim.
Diğer
önerge hakkında İstanbul Milletvekili Sayın Mahmut Tanal konuşacak. 
Buyurun.
(CHP sıralarından alkışlar)
Süreniz
beş dakikadır.
MAHMUT
TANAL (İstanbul) – Sayın Başkan, değerli milletvekilleri; bizi televizyonları
başında izleyen tüm vatandaşlarımızı saygıyla, hürmetle selamlıyorum. 
FARUK BAL
(Konya) – Televizyon yayını yok.
MAHMUT
TANAL (Devamla) – Değerli milletvekilleri, tabii, konumuz Hâkim ve Savcılar
Yüksek Kurulu Kanunu’yla ilgili. Konu adalet. Adalet demek
düzen demek. Eğer düzeni bozarsanız kaos çıkar,
devlet çıkar. 
Bir
devlet veya bir hükûmet ne zaman meşrudur, ne zaman gayrimeşrudur? Mevcut olan
şu Anayasa'mız, uluslararası sözleşmeler, tüm Hükûmeti bağladığı gibi yasamayı
da bağlar, yürütmeyi de bağlar, yargıyı da bağlar. Eğer bir iktidar, bu mevcut
olan pozitif düzenlemelerin dışına çıkıyorsa, kendini bunlarla bağlı saymıyorsa
bu iktidar gayrimeşru iktidar olur yani hukuksal meşruluğunu yitirir.
Bu
çerçeveden yola çıkarsak, mevcut olan bu düzenleme… Sayın Meclis Başkan Vekili,
52’nci madde der ki: “Bu tasarı gündeme -son fıkrası- kırk sekiz saat geçmeden
gelmemesi lazım.” İstisnası var, İç Tüzük’ün 49’uncu
maddesiyle Divanın karar alması lazım. Divanın da karar alabilmesi için ancak
kırk sekiz saat geçmiş olması gerekir. Aksi takdirde, geçmişte iki tane Anayasa
Mahkemesi kararı var; 1991, 1997 ve 1977 yılında “Bu, Anayasa’ya aykırıdır.”
der. Sizden istirham ediyorum, hukukçu kimliğinizle tüm yetkilerinizi
kullanarak bunları geri çekmenizi istirham ediyorum. 
İki,
Sayın Adalet Bakanımız hakkında, bilemiyorum, herhâlde kendilerine şahıslarıyla
ilgili ulaşan bir fezleke vardır. Fezlekenin konusu nedir? Görevi yapanı
etkilemek, etkilemeye teşebbüs etmek. Tabii, bu konuya gelmeden önce, Sayın
Meclis Başkan Vekilimiz “Efendim, Mecliste ben ‘Hırsız var.’ kavramını duydum,
ara verdim.” dedi. Benim bildiğim kadarıyla, hırsızlık, rüşvet, yolsuzluk Türk
toplumunun millî değerlerine aykırı gelen bir husustur. Türk toplumu ve tüm
dünya, her dinde insanlar hırsızlığı, yolsuzluğu, rüşveti lanetler. “Hırsız
var.” kavramını hiç kimse -namuslu, dürüst insanlar- kendi üstüne almaz. Onun
için, benim şahsi düşüncem ve millî değerlerimize göre, “Hırsız var.”
kavramıyla hepimizin bunun peşine düşmesi lazım. Sayın Başkanımız “Hırsız var.”
kavramını duyunca ara verdi. Peki, Sayın Başkan, siz gittiniz, hırsızı mı
yakaladınız veya hırsızı mı bulabildiniz? Yani, bununla ilgili Sayın Genel
Kurula bilgi verirseniz çok mutlu olurum. 
Efendim,
dün bir hatip arkadaşımız dedi ki: “Yolsuzluk ve rüşvetle ve aynı zamanda
şüphelinin vekili, Sayın Başbakanın oğlu Bilal Bey’le ilgili bir çağrı kâğıdı
yok.” Buyurun, çağrı kâğıdı değerli arkadaşlar. Çağrı kâğıdında ne yazar?
Efendim, bu çağrı kâğıdında belirtilen gün neresi? 
YILMAZ
TUNÇ (Bartın) – İmza nerede orada? İmza var mı Sayın Tanal? 
MAHMUT
TANAL (Devamla) – Belirtilen gün, 2 Ocak 2014 tarihinde Çağlayan Adliyesi’ndeki
yeri belirtir, “Buyurun, ifadeniz istenilir.” der. Adres neresi yazar?
YILMAZ
TUNÇ (Bartın) – İmza nerede?
MAHMUT
TANAL (Devamla) – Değerli Vekilim, bakın, ben size anlatayım, izin verin.
YILMAZ
TUNÇ (Bartın) – İmza yok, bak, imza. 
MAHMUT
TANAL (Devamla) – Adres neresi yazar? Adresi okuyorum, adres: Sayın Başbakanın
belediye başkanı olduğu dönemdeki Emniyet Mahallesi’ni yazar, MERNİS adresi
Emniyet Mahallesi. Fiilen oturduğu yeri söylüyorum: Küçükçamlıca
Mahallesi, Avcı Kazım Sokak, Numara 6; dış kapı numarası 6. 6 tane villa var, 1
tanesinde Bilal Bey oturur. 
Ben
buradan cumhuriyet savcılarına sesleniyorum, buradaki tebligatınız yanlış adres
ise, milletvekili olarak doğru adresi söylüyorum: Küçük Çamlıca Mahallesi, Avcı
Kazım Sokak, dış kapı numarası 6 yani Başbakanın Kısıklı Meydanı’nda yapmış
olduğu mitingin, polislerin bulunduğu nokta kardeşim.
BEDRETTİN
YILDIRIM (Bursa) – Sen mübaşir misin?
MAHMUT
TANAL (Devamla) – Size bunun adresini veriyorum. Lütfen doğru adrese, oraya
gönderin. 
RECEP
ÖZEL (Isparta) – Sen PTT’de memur musun? Ya, posta memuru musun?
MAHMUT
TANAL (Devamla) – Sayın Bakan, sizinle ilgili acaba gelen fezleke… Siz
başsavcıyı aramışsınız. Anayasa’nın 138’ine aykırı bu kanun
düzenlemesi. Bu kadar telaşa kapılmışsınız, sizin de burada şeyiniz var
yani yargıyı etkilemeyle ilgili suç olduğu söyleniyor, iddia ediliyor. Bu
sebepten dolayı sizin o koltukta oturmamanız lazım. Adaletin yara almaması
için, Hükûmetin gayrimeşru duruma düşmemesi için istifanız gerekiyor. 
Ben
teşekkür ediyorum, saygılarımı sunuyorum. (CHP sıralarından alkışlar) 
BAŞKAN –
Teşekkür ederim. 
Aynı
mahiyetteki önergeleri oylamadan önce ben de kendime bir dakikalık bir açıklama
hakkı tanıdım, Sayın Tanal’ın da isteğini yerine getirmiş olalım bu arada. 
Gündemde
olan bir kanunu benim geri çekmek gibi bir yetkim yok. Ne benim ne de Meclis
Başkanının böyle bir yetkisi yok, bu bir. 
İkincisi,
evet, ara verdim. Arada, içeride grup başkan vekilleriyle neler konuştuğumuzu,
ne karar verdiğimizi kendi grup başkan vekillerinizden öğrenirsiniz. 
Teşekkür
ederim. 
MAHMUT
TANAL (İstanbul) – Sayın Başkan…
BAŞKAN -
Şimdi, aynı mahiyetteki… 
MEHMET
AKİF HAMZAÇEBİ (İstanbul) – Toplantı yeter sayısı Sayın Başkan. 
BAŞKAN –
Aynı mahiyetteki önergeleri oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Toplantı yeter sayısı… 
BAŞKAN –
İsim isim tespit yapalım: Sayın Hamzaçebi, Sayın Öztürk, Sayın Öner, Sayın
Atıcı, Sayın Karaahmetoğlu, Sayın Çelebi, Sayın Tanal, Sayın Özkan, Sayın
Kesimoğlu, Sayın Güler, Sayın Dinçer, Sayın Serter, Sayın Danışoğlu,
Sayın Öğüt, Sayın Batum, Sayın Özkoç, Sayın Ediboğlu,
Sayın Gümüş, Sayın Köktürk, Sayın Öz.
Üç dakika
süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır.
V.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Bartın Milletvekili Yılmaz Tunç ve 77
Milletvekilinin; Bazı Kanunlarda Değişiklik Yapılmasına Dair Kanun Teklifi ve
Adalet Komisyonu Raporu (2/1929) (S. Sayısı: 523) (Devam)
BAŞKAN -
Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 11 inci maddesinin teklif metninden çıkarılmasını arz ve teklif
ederiz.
 İdris
Baluken (Bingöl) ve arkadaşları
BAŞKAN –
Komisyon önergeye katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN –
Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN -
Sayın Bengi Yıldız, Batman Milletvekili, önerge üzerinde konuşacak, süreniz beş
dakikadır. (BDP sıralarından alkışlar)
Buyurun
Sayın Yıldız.
BENGİ
YILDIZ (Batman) – Teşekkürler Sayın Başkan.
Değerli
arkadaşlar, bugün, Türkiye’nin en önemli aydınlarından rahmetli Uğur Mumcu’nun
ölüm yıl dönümü. Gençliğimizde onun kitaplarıyla büyüdük. Bu sisteme muhalif
olan, Türkiye’nin en önemli aydınlarından birisiydi. “Suçlular ve Güçlüler”,
“Sakıncalı Piyade” gibi kitaplarıyla gerçekten o dönem gençliğinin zihninde yer
alan değerli bir aydındı. Onu saygıyla anıyorum. Onun gibi, o dönemde birçok
aydınımızın faili meçhul cinayetlerde öldürüldüğünü ve ne yazık ki, hâlen,
üzerinden bunca yıl geçmesine rağmen bu cinayetleri kimler işledi, derin devlet
mi işledi, İran mı işledi -o zamanın belirlemelerine göre- henüz netleşmediği
için derin devletle boğuşmaya devam ediyoruz.
Değerli
arkadaşlar, bu kanun tasarısının görüşmelerinde, özellikle Adalet Komisyonunda,
çok değerli arkadaşlarımız önemli belirlemelerde bulunmuşlardı. Özellikle,
yargıdan gelen arkadaşlarımız, savunma mesleğinden gelen arkadaşlarımız çok
önemli belirlemelerde bulundular. Özellikle, Mersin Milletvekili Sayın İsa
Gök’ün yargının sorunlarına ilişkin tespitlerini de önemsediğimi belirtmek
isterim.
Bugün de,
sesleri pek duyulmasa da, görüşlerine başvurulmamış olsa da Türkiye Barolar
Birliği Başkanının basına yansıyan demeçlerini önemsediğimizi belirtmek
isterim. Sayın Başkan diyor ki: “Ne dünkü HSYK ne bugünkü HSYK ne de teklifle
getirilecek Bakana bağlı HSYK’yı doğru bulmuyoruz. 12
Eylül 2010 öncesi HSYK’yı da kapalı devre olduğu için
eleştiriyorduk. Demokratik, hesap verebilirliği de yoktu. Referandumda
değişiklik gündeme geldiğinde ‘Sorunu çözmüyor, daha kötü yapıyor.’ dedik. Çünkü, Adalet Bakanı, hükûmet üyesi; müsteşar, bakanın
emrindeki yardımcısı, yine, Cumhurbaşkanının bu üyelerden 4 tanesini seçmiş
olmasının bu kurulun yapısını ciddi şekilde zedelediğini belirttik ama o zaman
da bizi dinleyen kimse olmadı.” 
Şimdi, ne
yapılması gerekir bu dönemde? “Devletin içerisinde paralel devlet iddiası,
yargının ve emniyetin içinde devlet dışı bir yapı iddiası en yetkili ağızlardan
dile getiriliyor. O zaman, bunların delilleriyle ortaya konulması gerekir.”
diyor. 
“Yolsuzluk
soruşturması başlayınca ortaya çıkan çok ciddi delillerin tarafsız bir şekilde
değerlendirilmesi ve yargının, hiçbir kaygı güdülmeksizin bu soruşturmayı
yürütmesi gerekir.” diyor. 
Yine,
“Siyasi iktidarın iki kanadı, iki ortağı birbiriyle çarpışmaya girmeseydi, ne
paralel devlet iddiaları ortaya atılırdı ne de o yolsuzluk soruşturmasında
düğmeye basılırdı.” tespitinde bulunuyor. 
Kanun
önünde eşitlik meselesine vurgu yapıyor ve dönüyor, muhalefetin de bu konuda
sorumluluk üstlenmesi gerektiğine vurgu yapıyor. 
Yine,
Meclis içerisindeki, çözüm üretme yerine, kanlı bıçaklı bir üslubun doğru
olmadığı, toplumun bundan ciddi şekilde bir umutsuzluğa kapıldığı şeklindeki
tespitlerde bulunuyor. 
Bu tespitlerin hepsini çok önemsiyoruz ve Hükûmet de bugün gelmiş
olduğu aşama itibarıyla, sivil toplumu, muhalefeti, basını, üniversitedeki
aydınları dinlememesinden kaynaklı sıkıntıların, bugün Sayın Başbakanın ağzından,
artık, bu tasarının yürüyemez bir noktaya geldiğini, toplum tarafından ciddi
bir muhalefet sergilendiğini, dolayısıyla da bu gürültü içerisinde bu tasarının
geçmesi hâlinde ülkeye hiçbir katkısının olmayacağı gerçeğine vardığı için,
belirli bir noktaya kadar bu tasarıyı yürütmek, ondan sonra da Parlamentonun
gündeminden geçici de olsa düşürmek istiyor. 
Muhalefete
ve iktidara düşen, çok kısa bir zamanda bunu anayasal düzeyde ele almak ve
demokratik hukuk devletine yaraşır… 
(Mikrofon
otomatik cihaz tarafından kapatıldı) 
BENGİ
YILDIZ (Devamla) - …kuvvetler ayrılığına yaraşır bir şekilde bir düzenlemeyle
bu gerginliği ortadan kaldırmaktır diyoruz. 
Teşekkür
ederim. (BDP sıralarından alkışlar)
BAŞKAN –
Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
11’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
12’nci
maddede üç adet önerge vardır, önergeleri sırasıyla okutacağım, Anayasa’ya
aykırılık önergelerini önce işleme alacağım. 
Önergeleri
okutuyorum: 
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 12 nci maddesinin teklif metninden
çıkarılmasını arz ve teklif ederiz. 
 İdris Baluken Erol Dora Pervin Buldan 
 Bingöl  Mardin Iğdır
 Bengi Yıldız Nazmi Gür
 Batman Van 
BAŞKAN –
Şimdi, aynı mahiyette iki Anayasa’ya aykırılık önergesini okutup işleme
alacağım. 
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve (12) maddesinin Anayasa’ya aykırı olması nedeniyle teklif
metninden çıkarılmasını arz ve teklif ederiz. 
 Ali Rıza Öztürk Ali İhsan Köktürk Malik Ecder
Özdemir 
 Mersin Zonguldak Sivas
 Ramazan Kerim Özkan Ramis
Topal 
 Burdur Amasya 
Aynı
mahiyetteki diğer önergenin imza sahipleri: 
 Faruk Bal Yusuf Halaçoğlu Muharrem Varlı
 Konya Kayseri Adana
 Celal Adan Lütfü Türkkan 
 İstanbul Kocaeli
BAŞKAN –
Komisyon önergelere katılıyor mu? 
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan. 
BAŞKAN –
Hükûmet? 
ADALET
BAKANI BEKİR BOZDAĞ (Yozgat) – Katılmıyoruz. 
BAŞKAN –
Önerge üzerinde Artvin Milletvekili Sayın Uğur Bayraktutan
konuşacak. 
Buyurun.
(CHP sıralarından alkışlar) 
UĞUR
BAYRAKTUTAN (Artvin) – Sayın Başkan, değerli milletvekilleri; 523 sıra sayılı
Kanun Teklifi’nin 12’nci maddesi üzerinde verilen
önerge üzerinde konuşma yapıyorum. Yüce heyeti saygıyla selamlıyorum. 
Değerli
milletvekilleri, Adalet Komisyonunda da yapmış olduğum konuşmada bir öyküyü
anlatmıştım, burada, yüce Genel Kurulda da bir kere daha anlatmak istiyorum.
Orada anlatmış olduğum olay şuydu, bütün hukuk fakültelerinde anlatılmış olan
bir öyküdür bu: 18’inci yüzyılda geçer. 18’inci yüzyılda, Prusya Kralı Frederick, Potsdam ormanlarında
geziyorken muhteşem bir arazi beğenir. Araziyi geziyorken “Burada ben bir saray
yaptırayım.” der ama -sarayın olmuş olduğu- beğenmiş olduğu arazinin içerisinde
bir tane de yel değirmenli fırın vardır. Fırıncıya der ki: “Ben burayı
alacağım, bedelini vereceğim.” Fırıncı o araziyi terk etsin diye. Fırıncıyı
kalkar çağırır, fırıncı gelir. Adamlarını gönderir der ki: “Sana bu arazinin
bedelini vereceğim, bu araziyi terk et.” Fırıncı der ki: “Hayır.” Bu sefer,
fırıncıya der ki: “Benim kim olduğumu biliyor musun? Ben, kudretli Prusya
Kralıyım.” Fırıncı da ona der ki: “Sen benim kim olduğumu biliyor musun? Ben de
bu fırının sahibiyim. Bu fırın bana büyükbabamdan, büyükbabamdan babama, ondan
da bana kaldı, benden de çocuklarıma kalacaktır.” Bu sefer Kral “Öyle mi? O
zaman ben burayı zorla alacağım.” der. “Gel, zorla al.” der. O ihtişamıyla
Kralın lafına karşı direnir, zorla alamaz, o zaman da fırıncı buna şöyle der:
“Ey haşmetli Kral, Berlin’de hâkimler vardır.” O, önemli bir sözdür. Bu söz
hukuk tarihine yerleşmiştir değerli arkadaşlarım.
Bakın, o
“Berlin’de hâkimler vardır.” sözünde geçen o Kralın yaptırmış olduğu saray
buradadır, hemen arkasında da adaleti simgeleyen yel değirmeni vardır değerli
arkadaşlarım.
Aradan
iki yüzyıl geçer, Osmanlı İmparatorluğu, subaylarını bir diplomatik ilişki için
Berlin’e, Almanya’ya gönderirler. Bu hikâye o subaylara da anlatılır değerli
arkadaşlarım. O subaylar derler ki bu olay anlatılınca “Akşamüzeri gidip o
Kralın yaptırmış olduğu sarayı ve sarayın yanındaki yel değirmenini görelim.”
Bir gece vakti, bu subaylar kalmış oldukları yerlerden aşağı inerler, üç dört
tanesi der ki: “Hayır, biz orayı görmek istemiyoruz.” Ama bir tanesi, o
dolunayın olduğu gecede kalkar, bu sarayın ve yel değirmeninin olduğu o yere, o
adaletin simgesi olan yere gider. O, kimdir biliyor musunuz değerli
arkadaşlarım? O, cumhuriyetin banisi Mustafa Kemal Atatürk’tür değerli
arkadaşlarım. (CHP sıralarından alkışlar)
Gider, o
sarayı görür ve o dolunay vakti adaletin ne olduğunu hisseder, ülkesine döner.
5 Kasım 1925’te Ankara Hukuk Mektebi’nin açılışında der ki: “Cumhuriyetin
müeyyidesi olacak bu müessesenin küşadında duyduğum saadeti hiçbir teşebbüste
duymadım.” Onun Adalet Bakanı, Gazi Mustafa Kemal Atatürk’ün Adalet Bakanı,
sizin beğenmediğiniz Mahmut Esat Bozkurt, cumhuriyet savcılarına aynen şöyle
der: “Cumhuriyet savcıları, Meriç kıyılarında çalışan Türk köylüsünün kaybolan
sabanından tutunuz da, bu vatanda yaşayanların uğrayacağı en ufak haksızlıktan,
hatta Bingöl dağlarının ıssız kuytularında nafaka bekleyen öksüzlerin
gözyaşlarından siz sorumlusunuz.” Şimdi, ben Sayın Bakana soruyorum… Atatürk’ün
Adalet Bakanı böyle diyor, şimdiki Adalet Bakanı da diyor ki: “Suçluyu ve
suçluları korumaktan siz sorumlusunuz.” Değerli arkadaşlarım, iki adalet bakanı
arasındaki fark budur. 
Bakın,
gelinen noktada, iktidar partisi sözcüleri buraya çıkıyorlar, ifade ediyorlar,
diyorlar ki: “Masumiyet karinesi.” Sizler açısından sevindirici bir olay
vardır, Adalet Komisyonunda da söyledim, değerli arkadaşlarım: Para sayma
makineleri ele geçirilmiştir, dolarlar ele geçirilmiştir, eurolar
ele geçirilmiştir ama para nakil araçları ele geçirilmemiştir! Bu anlamda,
masumiyet karinesini doğrulayan bir maddi delildir, bunu bir kere daha ifade
etmek istiyorum.
Yine,
Adalet Komisyonunda söyledim, değerli arkadaşlarım, bakın, Bolu’da yargı
kararına rağmen, idare kararına rağmen, ne yazık ki, AKP’nin il özel idaresine
asmış olduğu pankart indirilememiştir. Orada da söyledim, burada da söylüyorum,
bez parçasını indiremeyenlerin, cam parçalarını yargıya teslim etmek gibi bir
sorumlulukları olamaz. Bunu bir kere daha ifade etmek istiyorum.
Değerli
Bakan, Sayın Bakan, bakın, biz size Adalet Komisyonunda yaptığımız görüşmelerde
diyorduk ki: “Adalet Bakanı, ilgili bakanların müzekkeresini Türkiye Büyük
Millet Meclisine gönder.” Bugün bir şey daha öğrendik, meğerse yanılmışız, asıl
fezleke sizinmiş, biz yanlış adresleri gösteriyormuşuz meğerse,
siz kendi fezlekenizi göndermemişsiniz, başkalarının fezlekesini göndermek gibi
bir iyi niyet içerisinde olmanızı beklemek safdillik olur. 
Değerli
arkadaşlarım, deminki o adalet öyküsünü niye anlattım? Bakın, içinizden bir
değerli milletvekili arkadaşınız ayrılıyorken istifa dilekçesinde dedi ki:
“Kalkınma Partisinden istifa ediyorum.” Kendisini saygıyla selamlıyorum.
“Adalet” kavramını yok ettiğinizin, adaleti bir anlamda keenlemyekûn
saydığınızın en önemli gerçeklerinden birisinin de bu olduğunu ileri sürmek
istiyorum. Şunu asla unutmayalım: Hukuk herkese bir gün lazım olabilir. Gelinen
noktada, bir kere daha ifade ediyorum, et kokarsa tuz var, tuz kokarsa ne var?
Gelinen noktada, ne yazık ki, tuz kokmuştur, bugünler geçecektir, Türkiye’de
umudun ve özgürlüğün ülkesini mutlaka kuracağız.
Hepinizi
saygıyla selamlıyorum. (CHP sıralarından alkışlar)
BAŞKAN –
Teşekkür ederim.
Önergeler
üzerinde diğer konuşmacı, Isparta Milletvekili Süleyman Nevzat Korkmaz.
Buyurun.
(MHP sıralarından alkışlar).
S. NEVZAT
KORKMAZ (Isparta) – Sayın Başkan, değerli milletvekilleri; yüce Meclisi
saygıyla selamlıyorum.
Görüşmekte
olduğumuz teklifin 21’inci maddesinden sonra görüşmelerinin erteleneceği gibi
bir kanaat iletildi bize, bunu da bizzat Sayın Başbakan açıkladı. Biz bugüne
kadar “Bunun ismi her ne kadar teklif de olsa bu, hükûmet tasarısıdır.”
diyorduk, bunun hükûmet tasarısı olduğu da bir kez daha, böylece Başbakan
tarafından dillendirilmekle anlaşıldı.
Değerli
arkadaşlar, siyaset bilimcileri, devlet teorisyenleri, efendim, milletin
aklıselimi her zaman siyasetçi ve devlet adamı arasında bir ayrım yaparlar.
Gerçekten herkes bir şekilde siyasi kimliğe kavuşabilir, siyaset yapabilir,
siyaset kurumunun içinde bulabilir kendisini, ama devlet adamları, gerçekten
sadece bizim coğrafyamızda değil, bütün dünya coğrafyasında eşine az rastlanan
nadide insanlar olarak zuhur ederler. 
Devlet
adamının nitelikleri vardır. Siyasetçi, bugünü ama devlet adamı, bugünle
birlikte yarını da planlar, bunları da hesap ederek siyaset yapar. Siyasetçi,
kendi seçim bölgesini, mahallini hesap eder; devlet adamı, memleketinin en ücra
köşesindeki herkesi, yani bütün yurt sathını dikkate alarak siyaset yapar ve
devlet adamı, hep hukukun yanında yer alır arkadaşlar. Yani kendi ayağına da
basılsa, sonuçları kendi aleyhine de olsa, hep hukukun yanında yer alır, kısa
günün kârı gibi görmez, kendi konumundan ziyade, sistemin güçlü olmasını ister.

AKP ve
Başbakan, bugüne kadar hep günlük siyasetler ve sandığa tahvil olacak hâl ve
eylemler içerisinde olmayı tercih etti. Hemen aklıma geliveren şeyleri, bu
sözümü ispatlayacak, aklıma gelen şeyleri söyleyivereyim. Mesela, terörle bir
mücadele veriliyor ülkede otuz senedir, otuz beş senedir; bu mücadelede devlet
adına, millet adına mücadeleyi yapan devletin resmî güçleri ile terör örgütü
mensuplarını neredeyse aynı kefede tartma gibi bir densizlik içerisinde olundu.
Şehit anaları ile terörist analarının aynı kefeye konulması gibi bir sonuçla
zaman zaman karşılaşıldı. MİT Müsteşarı ile yargı yahut yargı ile emniyet bir
araya geldiği zaman hep ortada bir hakem olmak yerine, kendisine yakın kurumla
doğruları söyleyen diğer kurumu hep çatıştırma gibi bir yol seçildi. Savcılar
ile hırsızlık ve yolsuzluk yapanlar karşı karşıya geldiğinde de “Söz hukukun.”
denmedi, hırsızların ve yolsuzların maalesef yanında durmak tercih edildi.
Devletin resmî dış politikasında geleneksel politikası bir tarafa bırakıldı,
özellikle Orta Doğu bölgesinde uluslararası terör örgütleriyle gizli görüşmeler
yapıldı, onların da dâhil olduğu bir dış politika tercih edildi. 
Karma
komisyonda dosyalar var. Hangi hukuk devletinde olsa, özellikle sorumluluk
taşıyan bakanlar, başbakanlar kendileri bizzat isterler dokunulmazlıklarının
kaldırılmasını ama hep dokunulmazlıklarının kaldırılmaması yönünde bir tavır
sergilendi. 
Tabii,
değerli arkadaşlar, ortada bu tür yanlış duruşlar olduğu sürece, elbette, bazen
biraz da had de aşılarak belki partiyi de içine alabilecek, Adalet ve Kalkınma
Partisini de içine alabilecek bazı değerlendirmeler yapılıyor. Bunun önüne
geçmenin yolu hukukun önünü açmaktır. Yoksa, kimseye
kızmaya, küsmeye gerek yok. Elbette biz muhalefet yapmak ve Hükûmeti denetlemek
üzere siyaset yapıyoruz. Yani, mesela, bizi sokakta çevirip soruyorlar,
arkadaşlar, bakın, diyorlar ki: “Halk Bankası Genel Müdürü, Hükûmetin bir
memuru değil mi?” Evet. “Yani, bu Genel Müdürü de atayanlar yok mu kardeşim?”
Doğru, onların da üstü, atama amiri, sicil amiri var yani siyasi sorumluluğunu
taşıyan insanlar var. “Şunu açık açık sorun lütfen: Bir memurun 4,5 milyon
dolar istif ettiği bir yerde bunları atayanlar, bunların sicil
değerlendirmesini yapanlar acaba kaç para istif ediyorlar?” diyorlar. Yani,
şimdi, bunu sormayacak mıyız arkadaşlar? Siz, o 4,5 milyon doların nasıl ortaya
çıktığını ispatlamazsanız, hukukun önünü açmazsanız, elbette muhalefet bu
soruları sormaya devam edecek. 
Arkadaşlar,
bu kadar kısa zamanda ifade edeceklerim bunlar.
Hepinize
saygılar sunuyorum. (MHP sıralarından alkışlar) 
BAŞKAN –
Teşekkür ederim.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir.
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 12 nci maddesinin teklif metninden
çıkarılmasını arz ve teklif ederiz.
 İdris
Baluken (Bingöl) ve arkadaşları
BAŞKAN –
Önergeye komisyon katılıyor mu?
ADALET
KOMİSYONU SÖZCÜSÜ MURAT GÖKTÜRK (Nevşehir) – Katılmıyoruz Sayın Başkanım.
BAŞKAN –
Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN –
Önerge üzerinde Muş Milletvekili Sayın Sırrı Sakık
konuşacak.
Buyurun.
Süreniz
beş dakikadır.
SIRRI
SAKIK (Muş) – Sayın Başkan, değerli arkadaşlar; ben de hepinizi saygıyla
selamlıyorum.
Uğur
Mumcu, evet, bu ülkede bir aydın ve katledildi, faili meçhullerden biri. Ben de
onu saygıyla, sevgiyle anıyorum. Bütün faili meçhulde hayatını yitirenlere
buradan sevgiler ve saygılar, onları rahmetle anıyoruz. Hepimizin görevi,
bunların faillerini bulmaktır. Onların failleri bellidir ve devlettir. Hiç o
tarafa, bu tarafa atmaya gerek yok. Bu ülkede işlenen bütün cinayetlerin
failleri bellidir, biz biliyoruz, halkımız da biliyor. Ne yazık ki bu konuda
bizim verdiğimiz Meclis araştırması önergeleri bir bütün olarak reddediliyor
ama biz bunların takipçisi olacağız. 
Sevgili
arkadaşlar, dün, Kayseri’de bir trafik kazasında 21 vatandaşımız yaşamını
yitirdi, 29 insan da ağır yaralıydı. AKP Muş Milletvekili Faruk Işık’la
birlikte Kayseri’ye gittik. Gittik, olay yerinde yaralıları ziyaret ettik. Daha
sonra Sağlık Bakanımız da geldi. Devlet bir brifing
verdi, olayla ilgilendiklerine, yani olay yerine yarım saat içerisinde, kırk
dakika içerisinde ulaştıklarına dair bize bilgi sundular ama daha sonra, Sayın
Sağlık Bakanı gittiğinde -beni de davet ettiler, gittik, o brifingi birlikte
izledik- hayatını kaybedenlerin yakınlarının iddiası ve hasta yakınlarının
iddiası ve otobüs firmasının sahiplerinin iddiasıdır ki devletin bu konuda
sınıfta kaldığını, kazadan beş saat sonra vincin gittiğini, ambulansların daha
erken gittiğini ama cenazelerin otobüsün altında beş saat sonra… Hatta iddia o
kadar vahim ki, Muş-Kayseri arası yedi saat, altı buçuk saatlik bir süre.
Muş’tan gelenler oradaki devlet yetkililerinden önce gelip oradaki cenazeleri
görüyorlar ve ambulanslar geliyor ama vincin oradan beş saat sonra geldiğine
dair ciddi iddialar var. Gittik, bunları gördük. Bu iddiaların araştırılması
gerektiğini söylüyoruz. Buradan Sayın Bakanı, Sağlık Bakanını, İçişleri
Bakanını, Sayın Başbakanı göreve davet ediyoruz, Parlamentoyu göreve davet
ediyoruz.
Gerçekten
dün orada benim karşılaştığım tablo içler acısı bir tabloydu. Orada
seçilmişlerden bir tek insan yok, şehrin belediye başkanı olan o insan yok,
insanlıktan pay almamış belediye başkanı acıları paylaşmak adına ne morgun
önünde ne hastanede yok, yetkililer yok, diğer belediye başkanları yok. 
İDRİS
BALUKEN (Bingöl) – Yazıklar olsun onlara!
SIRRI
SAKIK (Devamla) – Sorun, bu ülkenin vatandaşları olduğunu iddia ettiğiniz
Kürtler olduğunda bir “Geçmiş olsun.”u bile
paylaşmıyorsunuz. İnsanlık orada donmuştu, insanlık orada yok olmuştu.
Düşünün,
büyük bir kentin belediye başkanı eğer gelip orada acıları paylaşmıyorsa… Orada
-bakın, bir savaştan bahsetmiyoruz ama bir savaşta bir günde ne kadar insan
yaşamını yitiriyorsa- 21 insan yaşamını yitirmiş, 9’u ağır olmak üzere 29 insan
da yaralı. Adaletten, hukuktan, insanlıktan bahsediyoruz ama ne yazık ki ben
dün orada bu tabloyla karşılaştım. 
Evet,
orada sağlıktan doktorlara, başhekimlere, emekçi arkadaşlarıma bin kez teşekkür
ediyorum; onları gördüm. Bu…
MAHİR ÜNAL
(Kahramanmaraş) – Otuz dokuz dakika sonra ambulans oradaydı.
SIRRI
SAKIK (Devamla) – Mahir Bey, bakın, ben bir iddiayı iddia ediyorum. Ben
ambulans orada diyorum ama…
İDRİS
BALUKEN (Bingöl) – Mahir Bey, olay yerine gitti arkadaşımız.
MAHİR
ÜNAL (Kahramanmaraş) – Hepimiz olayı çok yakından takip ettik. 
SIRRI
SAKIK (Devamla) – Sevgili kardeşim, bakın, ben bunu Sayın Bakanla da paylaştım.
MAHİR
ÜNAL (Kahramanmaraş) – Ama onun üzerinden bir Kürt meselesi nasıl çıkar?
SIRRI
SAKIK (Devamla) – Nasıl… Bakın, ben bunu söylüyorum: Eğer bir şehrin belediye
başkanı… Bunu siz nasıl savunursunuz ben de onu izah edemiyorum. 
İDRİS
BALUKEN (Bingöl) – 21 insan yaşamını yitirmiş ya!
SIRRI
SAKIK (Devamla) – Bir kentte, sizin kentinizde siz belediye başkanı olsanız, 21
insan yaşamını yitirse ve 29 insan da orada ağır bir şekilde hastanede yaralı
olursa, o kentin seçilmişleri gelip sizinle acınızı paylaşmazsa siz o şehrin
belediye başkanı olarak bunu içinize sindirebilir misiniz? 
YILMAZ
TUNÇ (Bartın) – Paylaşmıştır ya, adam gitmiştir. 
SIRRI
SAKIK (Devamla) – Ben bunu gördüm dün… 
MAHİR
ÜNAL (Kahramanmaraş) – Belediye başkanı şahsında bunu konuşmanı anlarım ama
buradan bir Kürt meselesi çıkarmanı anlamam. 
SIRRI
SAKIK (Devamla) – Efendim, işte, ben de diyorum ki: Acaba bu insanlar Kürt
olduğu için siz niye müdahil…
MAHİR ÜNAL (Kahramanmaraş) – Yok, bu, insan olmakla ilgili bir şey. 
BAŞKAN –
Sayın milletvekilleri, karşılıklı konuşmayalım lütfen. 
SIRRI
SAKIK (Devamla) – Peki, ben de bu insanların bir günahını araştırıyorum. 
MAHİR ÜNAL (Kahramanmaraş) – Bu, insan olmakla ilgili bir şey. 
SIRRI
SAKIK (Devamla) – Bu insanların günahını araştırıyorum, nedir günahları, nedir?

(Mikrofon
otomatik cihaz tarafından kapatıldı) 
SIRRI
SAKIK (Devamla) – Bir kent eğer sessizse, sivil toplum örgütleri, belediye
başkanları ve orada bir bütün olarak, halk olarak sessiz kalıyorlarsa bu şeye
ben ne diyebilirim, nasıl izah edebilirim? 
MAHİR
ÜNAL (Kahramanmaraş) – Hangimiz sessiz kaldık? Belediye başkanının tavrını
araştıralım, niye gelmemiş…
İDRİS
BALUKEN (Bingöl) – Donarak insanlar ölmüş Mahir Bey. 
SIRRI
SAKIK (Devamla) – Ben, halk da sessiz diyorum, sivil toplum örgütleri de
sessiz, bir bütün olarak sessizlik diyorum.
İDRİS
BALUKEN (Bingöl) – İnsanların donarak öldüğüne dair iddialar var. Sayın Bakan,
bu bir suç duyurusudur aynı zamanda. Böyle şey olur mu?
BAŞKAN –
Teşekkür ederim Sayın Sakık.
Biz de
Divan olarak dünkü trafik kazasında hayatını kaybeden vatandaşlarımıza
Allah’tan rahmet diliyoruz, ailelerin acılarını paylaşıyoruz, başsağlığı
dileklerimizi sunuyoruz ve yaralılara da acil şifalar diliyoruz. 
SIRRI
SAKIK (Devamla) – Sevgili Başkanım, çok teşekkür ediyorum. 
İddialar
var, orada insanların donarak öldüğüne dair ciddi iddialar var. 
İDRİS
BALUKEN (Bingöl) – Kabul edilebilir bir şey değil bu ya!
BAŞKAN –
Sayın Sakık, teşekkür ederim. 
SIRRI
SAKIK (Devamla) – Eğer sorun -çok özür diliyorum- otobüs firmasındaysa bu
otobüs İstanbul garından çıktığında kontrolden çıkmıyor mu, 30 kez 30 yerde
durdurulmuyor mu bu?
BAŞKAN –
Sayın Sakık…
SIRRI
SAKIK (Devamla) – Sayın Başkan, çok önemli bir konu bu. 
İDRİS
BALUKEN (Bingöl) –Bir dakika ek süre verin, bu, çok önemli bir konu Sayın
Başkanım. 
SIRRI
SAKIK (Devamla) – Allah aşkına, 21 insan yaşamını yitirmiş, 29 insan ağır
yaralı diyorum ve bir otobüs firmasına bu işi havale ederek kurtulamayız
diyorum. Eğer bu işte sorumlu, otobüs firmasıysa araştırın ama trafik polisleri
20 yerde durduruyorsa, Muş’tan İstanbul’a, İstanbul’dan da tekrar dönüp Kayseri
Pınarbaşı’na kadar gelebiliyorsa, burada ciddi bir kusur ve eksiklik var,
bunları söylüyorum. 
BAŞKAN –
Teşekkür ederim Sayın Sakık. Bir sonraki önergede
konuşabilirsiniz. Sayın Sakık…
MAHİR
ÜNAL (Kahramanmaraş) – E, tamam, bunu araştıralım. 
SIRRI
SAKIK (Devamla) – Mahir Bey, bakın, benim söylemek istediğim, insanlar diyor
ki: “Bizim yakınlarımız orada donarak öldü.” Onlar donarak yaşamlarını
yitirdiler ve bir kentin seçilmişleri ve bir kentte…
MAHİR
ÜNAL (Kahramanmaraş) – Vali oradaydı, milletvekilleri gittiler. 
BAŞKAN –
Sayın milletvekilleri, Sayın Ünal; lütfen laf atmayın. 
SIRRI
SAKIK (Devamla) - …o kentin üzerine ölü toprağı serpiliyorsa ve orada bir
dayanışma yoksa… 
BAŞKAN –
Sayın Sakık, size de teşekkür ederim.
SIRRI
SAKIK (Devamla) – …ben de -derim ki- sadece bir kimlikten dolayı olduğunu düşünürüm.
(BDP sıralarından alkışlar)
BAŞKAN –
Teşekkürler.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
12’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
13’üncü
madde üzerinde üç adet önerge vardır, önergeleri sırasıyla okutacağım,
Anayasa’ya aykırılık önergelerini önce işleme alacağım. 
Önergeleri
okutuyorum:
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 13 üncü maddesinin teklif metninden çıkarılmasını arz ve
teklif ederiz.
 İdris Baluken Erol Dora  Pervin Buldan
 Bingöl Mardin Iğdır
 Bengi Yıldız Nazmi Gür 
 Batman Van
BAŞKAN –
Şimdi Anayasa’ya aykırılık önergelerini okutup işleme alacağım.
Türkiye
Büyük Millet Meclisi Başkanlığına
Görüşülmekte
olan 523 sıra sayılı Kanun Teklifinin 13. Maddesinin Anayasaya aykırı olması
sebebiyle Teklif metninden çıkarılmasını arz ve teklif ederiz.
 Faruk Bal Yusuf Halaçoğlu Muharrem Varlı
 Konya Kayseri Adana
 Celal Adan Lütfü Türkkan 
 İstanbul Kocaeli
Aynı
mahiyetteki diğer önergenin imza sahipleri:
 Ali Rıza Öztürk Ali İhsan Köktürk Malik Ecder
Özdemir
 Mersin Zonguldak Sivas
 Ramazan Kerim Özkan Ramis Topal Selahattin Karaahmetoğlu
 Burdur Amasya Giresun
BAŞKAN –
Komisyon önergelere katılıyor mu?
ADALET
KOMİSYONU SÖZCÜSÜ MURAT GÖKTÜRK (Nevşehir) – Katılmıyoruz Sayın Başkanım.
BAŞKAN –
Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN – Önergeleri adına Faruk Bal, Konya Milletvekili.
Buyurun
Sayın Bal. (MHP sıralarından alkışlar)
FARUK BAL (Konya) – Sayın Başkan, değerli milletvekilleri; 17 Aralıkla
başlayan, 25 Aralıkla devam eden ve bıçak gibi kesilen yolsuzluk, rüşvet, kara
para soruşturmasıyla ilgili olmak üzere Adalet ve Kalkınma Partisinin getirmiş
olduğu HSYK, Türkiye Adalet Akademisi olarak bilinen kurumlarda değişiklik
yapılarak yargının başına AKP şapkası geçirilmesine ilişkin kanun tasarısı
üzerinde Milliyetçi Hareket Partisinin görüşlerini açıklamak üzere
huzurunuzdayım. Hepinizi saygıyla
selamlıyorum.
17
Aralıkta operasyonlar başladığı anda, Sayın Başbakan “İninize gireceğiz,
ininize!” şeklinde bir tehditkâr parlamayla, konuşmayla bu kanunun geleceğini
ortaya koymuştu. İnden murat, iki tane önemli yargı kurumuydu. Bunlardan bir tanesi
HSYK, diğeri Adalet Akademisi. Adalet Akademisi, bu kanun teklifiyle, olduğu
gibi, bütün kurum, kuruluş ve organlarıyla ortadan kaldırılıyor; onun yerine,
Adalet ve Kalkınma Partisinin siyasi mümessili olan Adalet Bakanı, en etkin
kişi olarak ve bazı maddelerde de doğrudan kendi iradesiyle bu kurumun
organlarını, üyelerini, idari personelini yeniden oluşturabilecek bir yetkiye
sahip oluyor. Bu derecede güçlü bir yetkinin anlamı, bu kurumun
siyasallaştırılması için kendisine verilen yetkiden ibarettir.
Şimdi, bu
görüşmeler sırasında, Adalet Akademisiyle ilgili maddeler önemli bir mesafe
kaydettikten sonra, kavgalar, tartışmalar ve Genel Kurulun mehabetine uymayan
davranışlar ortaya çıktı. Bu defa, Adalet ve Kalkınma Partisinden gelen bir ses
diyor ki: “22’nci maddeden sonrasını donduracağız.” Ne yapacağınızı
anlamıyoruz, ne yapacağınızı anlayamıyoruz. Dondurmakla murat nedir? Yani, bunu
Komisyona mı iade edeceksiniz? Dondurmaktan murat nedir? Yani, 22’nci maddeden
sonraki maddeleri, HSYK’yla ilgili maddeleri teklif
metninden çıkarıp bunu kanunlaştıracak mısınız? Dondurmadan murat nedir?
Görüşmeleri bırakıp müsait bir zaman, müsait bir ortam ortaya çıktığında
alelacele, belirli bir fırsattan yararlanarak bu teklifi yasalaştıracak
mısınız? Değerli arkadaşlarım, bunun netliğe kavuşturulması gerekmektedir.
Bunun netliğe kavuşturulması gerekir ki…
Önceki
gün bu Mecliste bir konuşma yapan Naci Bostancı’nın sözünden hareketle, belirli
bir noktaya doğru, Milliyetçi Hareket Partisinin düşüncelerini paylaşmak
istiyorum. Naci Bey dedi ki: “Bu toz duman olmuş ortamda belirli usuller,
belirli esaslarda bu Meclisin birleşmesi lazım.” Doğrudur, bu toz duman olmuş
ortamda kavgayla, gürültüyle, şamatayla, tekmeyle, tokatla, iPad’le
bunlar yürümez. Doğrusu şudur: Uzlaşacağımız temel doğru hukukun üstünlüğüdür,
yargıya müdahalenin engellenmesidir, adli görevi ifa eden zabıtanın serbest
bırakılmasıdır; onlar üzerinde iktidar yandaşlarını yerine getirmek suretiyle
oynamalar yapılıp görevlerinden alınarak delillerin karartılması, delillerin
yok edilmesi işleminden vazgeçilmelidir. Doğrusu, Peygamber postunda oturan hâkime
müdahale edilmemesidir. Doğrusu, hukukun üstünlüğü anlamında insanlığın
geliştirmiş olduğu en yüce değerde hepimizin buluşmasıdır.
Hepimiz
bu noktada buluşabildiğimiz takdirde yapılacak iş gayet basittir. Bu iş
yargının meselesidir, yargıya etkiyi AKP olarak yapmaktan vazgeçmek ve bu işe
bulaşmış arkadaşların Anayasa’da, İç Tüzük’te ve
yasalarda görülen pozisyonlarına çekilmesidir yani soruşturmalarda ismi geçen
bakanların istifasıdır. Sekiz gün beklediler. Niye sekiz gün beklediler?
Deliller ona göre uydurulmak için beklediler. Şimdi, o bakanlarla ilgili olmak
üzere, fezlekelerin bu Meclise gelmesi gerekir. O bakanların uygulamış olduğu,
yapmış olduğu atamalarla ilgili bütün iş ve işlemlerin keenlemyekün
addedilmesi gerekmektedir.
(Mikrofon
otomatik cihaz tarafından kapatıldı) 
BAŞKAN –
Teşekkür ederim Sayın Bal.
FARUK BAL
(Devamla) - Dolayısıyla, hepimizin uzlaşacağı yer, hepimizin buluşacağı yer,
insanlığın, Anayasa’nın ve Ceza Muhakemesi Kanunu’nun ortaya koymuş olduğu
kurallardır. 
Ben
teşekkür ediyorum. (MHP sıralarından alkışlar) 
BAŞKAN –
Teşekkür ederim. 
Önergeler
üzerindeki diğer konuşmacı, Mersin Milletvekili Sayın Aytuğ Atıcı. (CHP
sıralarından alkışlar)
Buyurun.
AYTUĞ
ATICI (Mersin) – Teşekkürler Sayın Başkan.
Değerli
milletvekili arkadaşlarım, Hâkimler ve Savcılar Yüksek Kurulunu Adalet
Bakanına, dolayısıyla Başbakana bağlayarak faşizme ve diktatörlüğe giden yolun
son taşlarını döşeyen teklif görünümlü tasarının 13’üncü maddesi için
verdiğimiz önerge üzerine söz almış bulunuyorum. Faşizmin ne olduğunu, nasıl
sinsice kullanılabildiğini kavrayan ve faşizme karşı olan tüm milletvekillerini
saygıyla selamlıyorum.
Değerli
arkadaşlar, bugün sevgili Uğur Mumcu’nun katledildiği gün. Bugün Uğur Mumcu’nun
anısı önünde Muammer Aksoy’a, Bahriye Üçok’a, Gezi’de katledilen yiğitlere,
Sivas’ta, Çorum’da, Uludere’de katledilen canlara, faili meçhul bırakılmış
olaylarda katledilenlerin tamamına bir kez daha söz verdik, bir kez daha namus
ve şeref sözü verdik. Onlara dedik ki: “Hırsızlardan, rüşvetçilerden, yolsuzluk
yapanlardan hesap soracağız.” 
Bugün,
ayrıca, Yatağan işçilerinin özelleştirmeye karşı yaptıkları yürüyüşe katıldık
ve onlara destek verdik. On binler Ankara sokaklarında “Hırsız var.” diye
bağırıyordu. Onlara da hırsızlardan hesap soracağımıza söz verdik.
Hırsızlardan, rüşvetçilerden hesap sormak, parti ayrımı yapmaksızın tüm onurlu
milletvekillerinin görevidir. Hırsızlardan, rüşvetçilerden, onlara yardım ve yataklık yapanlardan
nasıl hesap soracağız? Elbette ki yargı yoluyla. Peki,
eğer yargıyı siyasallaştırırsanız ve şayet hırsızlar siyasi kimliğe sahip
olurlarsa hesap sorulur mu? Belki sorulabilir. Peki, işin ucu büyük patrona
giderse ne yapılır? Panik olunur, mümkün olan en kısa zamanda yasalar
değiştirilmeye çalışılır, hatta Anayasa bile değiştirilmeye çalışılır. Bunlar
yetmezse ne olur? Bunlar yetmezse şiddete ve tehdide başvurulur. Hırsızları
yakalayacak ve yargılayacak olanlar da bir sonraki aşamada görevden alınırlar. 
Bu
anlattıklarım size bir yerden tanıdık geliyor mu arkadaşlar? Bana çok tanıdık
geliyor ve utanıyorum. (AK PARTİ sıralarından gürültüler)
Bakın
arkadaşlar, rüşvet, yolsuzluk ve hırsızlık olaylarının ucu nereye giderse
gitsin, buradaki bütün milletvekilleri, bana laf atmaya çalışan milletvekilleri
dâhil olmak üzere, bu işin peşine düşmezlerse biz bu kürsüden veya sokağın her
noktasından bunları konuşmaya devam edeceğiz. Öyle kaba kuvvetle bizi
korkutacağınızı zannediyorsanız gerçekten size acırım. 
AHMET
YENİ (Samsun) – Sarıgül’ün dosyası da dâhil mi?
AYTUĞ
ATICI (Devamla) – Şiddet uygulayan tüm AKP’li milletvekillerini o mübarek
ellerinizle akladınız. 
AHMET
YENİ (Samsun) – Sarıgül dâhil mi? 
AYTUĞ
ATICI (Devamla) – Başbakanınız intikam peşinde. 
AHMET
YENİ (Samsun) – Sarıgül dâhil mi buna?
AYTUĞ
ATICI (Devamla) – Başbakan “men dakka dukka” diyerek her zaman için intikam peşinde. Daha bugün
yaptığı açıklamada diyor ki: “Evet, bana bulaşırsanız sonunuz böyle olur.” E,
imam böyle yaparsa cemaatin ne yaptığını hepimiz gördük.
AHMET
YENİ (Samsun) – Sarıgül ne yaptı, Sarıgül?
AYTUĞ
ATICI (Devamla) – Şimdi, bugün yine vahim bir olay yaşattınız, bizi
güldürdünüz, Allah sizden razı olsun; öyle, bizim hakkımızda konuşanlara dava
açarız, bilmem ne yaparız diyerek bizi caydıracağınızı zannediyorsanız
gerçekten halinize gülerim. Ne yaparsanız yapın, bu ülkede bir tek Cumhuriyet
Halk Partili kalsa bile yolsuzluk ve rüşvetin peşini bırakmayacaktır, bir tek
kişi kalsa bile. 
AHMET
YENİ (Samsun) – Sarıgül dâhil mi buna, Sarıgül? Söylesene Sarıgül’ü.
AYTUĞ
ATICI (Devamla) – Türkiye'yi gülünç duruma düşürdünüz. Gün geçmiyor ki Zaytung’da Başbakanla dalga geçilmesin. 
AHMET
YENİ (Samsun) – Yamyamlar dâhil mi, yamyamlar? 
AYTUĞ
ATICI (Devamla) – Bakın, bu getirdiğiniz 13’üncü maddeyi derhâl yürürlükten
kaldırmanız lazım, geri çekmeniz lazım. Niye biliyor musunuz? Bu 13’üncü
maddede ne getirdiğinizin siz bile farkında değilsiniz. Diyorsunuz ki Yönetim
Kuruluna: “Artık, Adalet Akademisinin başkan ve başkan yardımcısını sen belirleyemezsin.”
Kim belirler? Aha, burada oturan muhterem zat belirler, Adalet Bakanı. Adalet
Bakanının acaba özgür iradeyle bir iş yaptığına içinizde, Allah için, inanan
var mı? (AK PARTİ sıralarından “Evet.” sesi) Bir kişi çıktı, güzel; gerisi
demek ki inanmıyor, bir kişi çıktı. Sayın Bakan, şanslısınız, bir kişi sizin
özgür iradenizle davrandığınıza yani Başbakanın iradesini değerlendirdiğinize
inanıyor, gerisi inanmıyormuş.
Saygılar
sunuyorum. (CHP sıralarından alkışlar) 
BAŞKAN –
Teşekkür ederim.
Aynı mahiyetteki
önergeleri oylarınıza sunuyorum…
ALİ RIZA
ÖZTÜRK (Mersin) – Başkanım, karar yeter sayısı…
BAŞKAN –
Karar yeter sayısı arayacağım.
Kabul
edenler… Kabul etmeyenler…
Kâtip
üyelerde bir anlaşmazlık var, elektronik cihazla oylama yapalım.
İki
dakika süre veriyorum ve süreyi başlatıyorum.
(Elektronik
cihazla oylama yapıldı) 
BAŞKAN – Karar yeter sayısı
vardır, önerge kabul edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 13 üncü maddesinin teklif metninden çıkarılmasını arz ve
teklif ederiz. 
 İdris
Baluken (Bingöl) ve arkadaşları 
BAŞKAN –
Komisyon önergeye katılıyor mu? 
ADALET
KOMİSYONU SÖZCÜSÜ MURAT GÖKTÜRK (Nevşehir) - Katılmıyoruz Sayın Başkan.
BAŞKAN –
Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN –
Önerge üzerinde Muş Milletvekili Sırrı Sakık
konuşacak.
Buyurun
Sayın Sakık. (BDP sıralarından alkışlar)
SIRRI
SAKIK (Muş) – Sevgili arkadaşlar, tekrar hepinizi saygıyla selamlıyorum. 
Ben
burada bir sitemimi dile getirdim. Yani buradan böyle saldırıya maruz kalmak...
Biz sizi hiç eleştirmeyecek miyiz? Yani insani yönlerinizi size hatırlatmayacak
mıyız? Dün karşılaştığımız tabloyu sizinle paylaşıyorum ve aklıma başka bir şey
de gelmiyor. Yani orada 21 insan yaşamını yitiriyorsa...
HAMZA DAĞ
(İzmir) – Senden daha çok üzülüyoruz Sırrı Bey, merak etme. 
SIRRI
SAKIK (Devamla) – Nasıl?
HAMZA DAĞ
(İzmir) – Biz sizden daha çok üzülüyoruz. Ama bundan Kürt meselesi çıkmaz. Biz
sizden daha çok üzülüyoruz. 
SIRRI
SAKIK (Devamla) – Bakın, üzüntünüz, benim için, bu konuda, buralarda, hamasi
nutuklar atıp, “Biz üzülüyoruz.” demek değil, pratikte gereğini yapacak
mısınız, yaptınız mı, ben bunu hatırlatıyorum size.
İDRİS
BALUKEN (Bingöl) – Ya, insanlar donarak ölmüş, gereğini yapın, böyle konuşmayın. Yedi saatte
Muş’tan Kayseri’ye gidiliyor.
SIRRI
SAKIK (Devamla) – Bir kentte iktidarsanız, bir kentin yerel yönetiminden
sorumluysanız, bir kentte atanmışlar varsa, o kentin seçilmişleri buna seyirci
kalamaz, sevgili kardeşim. Eğer ortak vatandan bahsediyorsak, ortak acılardan
bahsediyorsak ders almalısınız. Sizin orada onlarca belediye başkanınız, buna
seyirci kalamaz. Orada insanlar otobüsün altında… İddialar vardır. Bunun
araştırılması gerektiğini söylüyoruz. Onlarca insan otobüsün altındaysa eğer,
burada, oradaki sorunları sorgulamak gibi bir görevimiz var. Parlamento olarak
sizi göreve davet ediyoruz. Sadece bu işi “Trafik kazası oldu.”, buna havale
ederek geçiştiremezsiniz diyorum. 
Bakın,
Muş’tan çıkıyor, ta İstanbul’a gidiyor bu otobüs. Bu “otobüs” dediğimiz, birkaç
aylık yeni bir otobüs. Bu otobüsün -İstanbul’a kadar gidiyor, onlarca kez
kontrolden geçiyor- seyahat etmesi için bir engel yok.
Gülmeyin!
Neye gülüyorsunuz, neye gülüyorsunuz? Hâlinize güleceksiniz. Eğer bizim
acılarımıza gülüyorsanız… (AK PARTİ sıralarından “Yuh!” sesleri, gürültüler)
HAMZA DAĞ
(İzmir) – Yuh ya, yuh!
SIRRI
SAKIK (Devamla) – Başka ne tür…
MUHAMMET
BİLAL MACİT (İstanbul) – Yuh sana!
SIRRI
SAKIK (Devamla) – Sana yuh olsun, sana yuh olsun! 
BAŞKAN –
Sayın Sakık… 
SIRRI
SAKIK (Devamla) – Bin kez sana yuh olsun!
BAŞKAN –
Sayın Sakık, lütfen Genel Kurula hitap ediniz.
HAMZA DAĞ
(İzmir) – Seni samimi bulmuyoruz! 
İDRİS
BALUKEN (Bingöl) – Parmağını sallama öyle!
BAŞKAN –
Sayın milletvekilleri, lütfen konuşmacıya müdahale etmeyiniz.
HAMZA DAĞ
(İzmir) – Samimi değilsin! Husumet yapıyorsunuz burada! 
SIRRI
SAKIK (Devamla) – Bak, sana bir şey…
HAMZA DAĞ
(İzmir) – Sesin çok çıkıyor, sözün değil!
SIRRI
SAKIK (Devamla) – Bakın, edepli olacaksın edepli, burada edepli olacaksın!
BAŞKAN –
Sayın Sakık, lütfen Genel Kurula hitap edin, lütfen!
HAMZA DAĞ
(İzmir) – Sen edepli ol!
EBU BEKİR
GİZLİGİDER (Nevşehir) – Azrail Türk-Kürt sormaz!
SIRRI
SAKIK (Devamla) – Sayın Başkan…
BAŞKAN –
Sayın Sakık, siz lütfen Genel Kurula hitap edin.
SIRRI
SAKIK (Devamla) – Ama ben kime laf yetiştireceğimi bilmiyorum ki, kime laf
yetiştireceğimi…
EBU BEKİR
GİZLİGİDER (Nevşehir) – Azrail sormaz!
BAŞKAN –
Sayın milletvekilleri, siz de müdahale etmeyin lütfen Sayın Sakık’a,
lütfen…
SIRRI
SAKIK (Devamla) – Siz anlamıyor musunuz, yoksa ben mi Türkçeyi iyi ifade
etmiyorum? 
HAMZA DAĞ
(İzmir) – Senden daha çok üzüldüğümüzü söylüyoruz!
SIRRI
SAKIK (Devamla) – Ya, ben size orada olan tabloyu söylüyorum.
İDRİS
BALUKEN (Bingöl) – Ya, bunun nesine itiraz ediyorsunuz, nesine itiraz
ediyorsunuz? Bu ne ya!
SIRRI
SAKIK (Devamla) – Oradaki insanların yedi saatlik yolu gelip ama oradaki
güvenlik birimlerinin gidemediğini, edemediğini söylüyorum.
HAMZA DAĞ
(İzmir) – Niye bağırıyorsun?
SIRRI
SAKIK (Devamla) – Ne konuşuyorsun sen ya, ne konuşuyorsun!
BAŞKAN –
Sayın Sakık, lütfen…
SIRRI
SAKIK (Devamla) – Bakın…
İDRİS
ŞAHİN (Çankırı) – Bizzat oraya hitap etmenin bir anlamı yok!
İDRİS
BALUKEN (Bingöl) – Laf atmayı bir kesseniz ne dediğini öğreneceksiniz.
BAŞKAN –
Sayın milletvekilleri, karşılıklı konuşmayın, lütfen! Kürsüde konuşmacı var. 
Buyurun
Sayın Sakık.
HAMZA DAĞ
(İzmir) – Genel Kurula konuşsun! Bize niye konuşuyor?
SIRRI
SAKIK (Devamla) – Şimdi, Sayın Başkan, biraz önce burada bir arkadaşımız
“Berlin’de hâkimler var.” dedi. Sizde de, işte bu ülkede de zalimler var,
zalimler. 50 insan, 21’i ölmüş; bunlardan birçoğu üniversite öğrencisi, birçoğu
genç, birçoğu askerden yeni dönmüş ve bu insanların ölümünü bu kadar
geçiştiremezsiniz diyorum. Kardeşim, siz anlamıyor musunuz, acılarımıza niye
saygı duymuyorsunuz? Oradan niye bu insanlara… 
MUSTAFA
AKIŞ (Konya) – Bırak artık ölüm üzerinden siyaset yapmayı!
SIRRI
SAKIK (Devamla) – Başka, aklınıza ne geliyor ya, ne geliyor? Düşünebiliyor
musunuz, Muş gibi bir yerde böyle bir şey olursa…
MUSTAFA
AKIŞ (Konya) – Ölüler üzerinden siyaset yapmayı bırak artık ya!
SIRRI
SAKIK (Devamla) – Neyi siyaset… Senden mi öğreneceğim! Senden mi öğreneceğim!
İDRİS
BALUKEN (Bingöl) – Ya neyin siyaseti yapılacak?
MUSTAFA
AKIŞ (Konya) – Diriler üzerinden siyaset yapmıyorsun, ölüler üzerinden siyaset
yapıyorsun! Ölüler üzerinden siyaset yapma!
BAŞKAN –
Sayın Akış…
SIRRI
SAKIK (Devamla) – Ölüler üzerinden siyaset yapmıyorum, ben ölülerin hukukunu
arıyorum, ölülerin hukukunu arıyorum ben.
MUSTAFA
AKIŞ (Konya) – Samimi bulmuyoruz seni, sen samimi değilsin!
HAMZA DAĞ
(İzmir) – Sen oğlun üzerinden siyaset yaptın.
İDRİS
BALUKEN (Bingöl) – Sayın Başkan, şunlara müdahale edin ya!
MUSTAFA AKIŞ
(Konya) – Sen samimi değilsin.
BAŞKAN
–Sayın Akış, lütfen… 
HAMZA DAĞ
(İzmir) – Oğlun üzerinden siyaset yaptın sen. Bırak bunları artık!
BAŞKAN –
Sayın Dağ…
İDRİS
BALUKEN (Bingöl) – Sayın Başkan…
BAŞKAN –
Daha ne yapabilirim? Kürsüden mi ineyim Sayın Baluken?
SIRRI
SAKIK (Devamla) – Bize böyle diklenmeyin. Bize diklenemezsiniz, biz hepimiz
birbirimizi tanırız. (AK PARTİ sıralarından gürültüler)
MUSTAFA
AKIŞ (Konya) – Kimseye diklenmiyoruz. Doğruyu söylüyoruz, kimseye
diklenmiyoruz.
SIRRI
SAKIK (Devamla) – Böyle el kol hareketi yapma, edepli olacaksın, bize diklen-meyeceksiniz! Ben ölen insanların hukukunu arıyorum, sizi
hukuka davet ediyorum. Sayın Başbakanı hukuka davet ediyorum. Sayın Başbakan,
vicdan sahibiyseniz… 
MUHAMMET
BİLAL MACİT (İstanbul) – Yahu, sen benim vicdanımı niye sorguluyorsun ya! Hangi
hakla, hangimizin vicdanını sorguluyorsun sen ya!
SIRRI
SAKIK (Devamla) – …Kayseri Belediye Başkanını arayacaksın, diyeceksin ki: “Sen
nasıl bu acıya seyirci kaldın? Sen neden gelmedin, o binlerce insanla acıyı
niye paylaşmadın?” Ben sizi insanlığa davet ediyorum.
HAMZA DAĞ
(İzmir) – Yahu, yuh! Beni insanlığa davet ediyorsun sen, senin gibi bir adam!
Senin hakkın da değil, haddin de değil beni insanlığa davet etmek!
MUHAMMET
BİLAL MACİT (İstanbul) – Sırrı Bey, senin hangi ahlaki üstünlüğün var da benim
vicdanımı sorgulayabiliyorsun sen ya!
SIRRI
SAKIK (Devamla) – Acılarımızı paylaşmaya davet ediyorum.
Sayın
Başkan, ben beş dakika ne dediğimi bilmiyorum.
BAŞKAN –
Biz anladık.
SIRRI
SAKIK (Devamla) – Emin olun, bu haksızlığı kabul edemem. 
BAŞKAN –
Siz lütfen Genel Kurula hitap edin.
SIRRI
SAKIK (Devamla) – Ben dün gece saat on ikide Muş Milletvekili arkadaşımızla
morgda saatlerce, on saati aşkın morgun önünde beklemişim. 
(Mikrofon
otomatik cihaz tarafından kapatıldı)
BAŞKAN –
Sayın Sakık, lütfen, Genel Kurula hitap edin, ben
sizi dinliyorum.
SIRRI
SAKIK (Devamla) – Acılarımız var ama sizi anlamakta gerçekten zorlanıyorum,
gerçekten zorlanıyorum.
Birazdan
yine konuşacağız. (BDP sıralarından alkışlar)
BAŞKAN –
Teşekkür ederim Sayın Sakık.
FARUK
IŞIK (Muş) – Sayın Başkan…
BAŞKAN –
Muş Milletvekili Sayın Işık söz istiyor.
Neden
istiyorsunuz?
FARUK
IŞIK (Muş) – Bu konuyla ilgili olayın şahidiyim ben.
BAŞKAN –
Açıklama yapmak durumundasınız. Size bir sataşma yok, yerinizden bir dakika
süre vereceğim.
FARUK
IŞIK (Muş) – Bir dakikada izah edemem. 
BAŞKAN –
Şahsınıza bir sataşma yok Sayın Işık.
FARUK
IŞIK (Muş) – Olayı açıklığa kavuşturmamız lazım.
BAŞKAN –
Açıklamak için sizin… 
FARUK
IŞIK (Muş) – Sayın Başkan, bir dakikada…
BAŞKAN –
Sayın Işık, bana usulü öğretmeyin. Eğer sataşma varsa size kürsüden söz vermek
durumundayım. Şahsınıza sataşma yok. Lütfen… Yerinizden bir dakikalık süre
vereceğim. Lütfen…
FARUK
IŞIK (Muş) – Sayın Sakık tarafından ismim
geçiriliyor.
FATİH
ŞAHİN (Ankara) – Şahsından daha önemli Sayın Başkan, lütfen kürsüden verin.
BAŞKAN –
Sizin şahsınıza yönelik hiçbir eleştiri sunmadı Sayın Işık.
FARUK
IŞIK (Muş) – Yahu, şahsımla ilgili değil, olayın taraflarından birisi de benim
ve hemen…
BAŞKAN –
Tamam, açıklama için size bir dakika süre verebilirim Sayın Işık. Lütfen…
FARUK
IŞIK (Muş) – Söz istiyorum efendim.
BAŞKAN -
Mikrofon açık, lütfen…
VII.- AÇIKLAMALAR (Devam)
3.- Muş Milletvekili Faruk Işık’ın, Muş
Milletvekili Sırrı Sakık’ın 523 sıra sayılı Kanun Teklifi’nin 12’nci ve 13’üncü maddeleriyle ilgili önergeler
üzerinde yaptığı konuşmalarındaki bazı ifadelerine ilişkin açıklaması
FARUK
IŞIK (Muş) – Efendim, Sayın Başkan, dün maalesef çok acı bir tablo yaşadık biz,
elim bir kaza yaşandı. Kazanın siyasi boyuta taşınmasının pek tarafı değilim
ama biz ikimiz, yani sayın milletvekili arkadaşımızla beraber biz orada
yaralılarla ve vefat edenlerle ilgilenmek üzere buradan hareket ettik, gittik.
Tabii, bu süre içerisinde Vali, ilin Valisi her yarım saatte bir bize olayın
mahiyetiyle ilgili bilgi verdi. Şehrin girişinde emniyet yetkilileri bizi
aldılar, ilk önce hastane hastane dolaştık, yaralılara
ziyaretlerimizi yaptık. 
Sayın Sakık’ın bahsettiği, vinçle olan kısımdan ne ben ne Sayın Sakık başta haberdar değildik yani bize verilen bilgiler…
Başta Vali Yardımcısı olmak üzere, gün boyunca, gece saat bire kadar bizi terk
etmedi; emniyet şube müdürleri, İstihbarat Şube Müdürü, Koruma Şube Müdürü,
Güvenlik Şube Müdürü, Emniyet müdür yardımcıları ve ilin Valisi dâhil olmak
üzere hep bizimle beraberdi yani gün boyunca bizimle beraberdi. Beraber
gezdiler…
(Mikrofon
otomatik cihaz tarafından kapatıldı) 
İDRİS
BALUKEN (Bingöl) – Sayın Başkan…
FARUK
IŞIK (Muş) – İzah edeyim, kapandı çünkü.
BAŞKAN –
Teşekkür ederim Sayın Işık.
FARUK
IŞIK (Muş) – Kapandı… 
BAŞKAN –
Sayın Işık, bir dakikadan fazla veremem, lütfen beni anlayışla karşılayın, ben
bir usul uyguluyorum.
FARUK
IŞIK (Muş) – Ama yarıda kaldı.
FATİH
ŞAHİN (Ankara) – Sayın Başkanım, niye vermiyorsunuz? Allah aşkına, ülke
meselesi!
BAŞKAN –
Ben bir usul uyguluyorum, lütfen!
FATİH
ŞAHİN (Ankara) – Burada bizi zalim yaptılar, hain yaptılar. Söz verin lütfen.
FARUK
IŞIK (Muş) – Olay noktasına geleceğim ben.
BAŞKAN –
O zaman sataşmadan söz isteyin canım, Allah Allah!
FARUK
IŞIK (Muş) – Sataşmadan söz isteyeyim o zaman.
İDRİS
BALUKEN (Bingöl) – Sayın Başkan…
BAŞKAN –
Buyurun Sayın Baluken.
İDRİS
BALUKEN (Bingöl) - Şimdi, bu konuyu…
FATİH
ŞAHİN (Ankara) – On dakika boyunca bize burada hakaret ediyorlar.
SIRRI
SAKIK (Muş) – Biz kime hakaret ettik? Allah’tan korkun! Hakaret mi, yoksa sitem
miydi? Allah’tan korkun be!
FATİH
ŞAHİN (Ankara) – “Zalim” dedin, “zalim” diyorsun; hakaret ediyorsunuz,
vicdanımızı sorguluyorsunuz!
BAŞKAN –
Birleşime beş dakika ara veriyorum.
Kapanma Saati: 16.51


ÜÇÜNCÜ OTURUM
Açılma Saati: 17.05
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İsmail KAŞDEMİR (Çanakkale),
Muharrem IŞIK (Erzincan)
BAŞKAN –
Sayın milletvekilleri, Türkiye Büyük Millet Meclisinin 52’nci Birleşiminin
Üçüncü Oturumunu açıyorum. 
523 sıra
sayılı Kanun Teklifi’nin görüşmelerine devam
edeceğiz.
V.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Bartın Milletvekili Yılmaz Tunç ve 77
Milletvekilinin; Bazı Kanunlarda Değişiklik Yapılmasına Dair Kanun Teklifi ve
Adalet Komisyonu Raporu (2/1929) (S. Sayısı: 523) (Devam)
BAŞKAN –
Komisyon ve Hükûmet burada.
İDRİS
BALUKEN (Bingöl) – Sayın Başkan…
MİHRİMAH
BELMA SATIR (İstanbul) – Sayın Başkan…
BAŞKAN –
Buyurun.
MİHRİMAH
BELMA SATIR (İstanbul) – Biraz evvelki oturumda geçen konuyla ilgili,
Kayseri’de meydana gelen kazada vefat eden vatandaşlarımızın ailelerine ben de
başsağlığı diliyorum, Allah rahmet eylesin.
Sataşmadan
dolayı söz istiyorum. Müsaade ederseniz, Faruk Bey cevap verecek.
BAŞKAN –
Şimdi, şu oylamayı bir yapalım...
MİHRİMAH
BELMA SATIR (İstanbul) – Tamam, teşekkür ederim. 
BAŞKAN –
Oturum değişti ama söz vereceğim, Sayın Bakan, size de söz vereceğim. Yalnız,
konunun önemine binaen, grup başkan vekili arkadaşlarımla da konuştum,
sataşmadan size söz vereceğim, şu oylamayı yapalım.
13’üncü
madde üzerinde verilen ve gerekçesi bir önceki oturumda açıklanan Muş
Milletvekili Sayın Sırrı Sakık ve arkadaşlarının
önergesini oylarınıza sunacağım. 
Kabul
edenler… Kabul etmeyenler… Kabul edilmemiştir.
13’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Sayın
Satır, buyurun.
MİHRİMAH
BELMA SATIR (İstanbul) – Efendim, Kayseri’de meydana gelen kazadan dolayı
başsağlığı dileklerimi iletiyorum. 
BAŞKAN –
Gerekçenizi duydum.
MİHRİMAH
BELMA SATIR (İstanbul) – Sataşmadan dolayı söz talep ediyorum konuyla ilgili.
Muş Milletvekilimiz tarafından…
BAŞKAN –
Biraz önce açıklamasını yaptım, oturum değiştiği için sataşmadan söz veremem
ama diğer grup başkan vekili arkadaşlarım da bu konuda aynı, ortak görüşte
olduğu için…
MİHRİMAH
BELMA SATIR (İstanbul) – Önemli bir konu olduğu için.
BAŞKAN -
…ve konunun da önemine binaen, size iki dakika söz vereceğim.
MİHRİMAH
BELMA SATIR (İstanbul) – Teşekkür ederim.
Faruk Bey
arkadaşımız konuşacak.
BAŞKAN –
Buyurun Sayın Işık. (AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR (Devam)
8.- Muş Milletvekili Faruk Işık’ın, Muş
Milletvekili Sırrı Sakık’ın 523 sıra sayılı Kanun Teklifi’nin 12’nci ve 13’üncü maddeleriyle ilgili önergeler
üzerinde yaptığı konuşmaları sırasında Adalet ve Kalkınma Partisine sataşması
nedeniyle konuşması
FARUK
IŞIK (Muş) – Sayın Başkan, değerli milletvekili arkadaşlarım; maalesef, dün acı
bir olay yaşadık. Sayın Sırrı Sakık Bey’le biz, olayı
duyar duymaz olay mahalline gittik yani ben tekrar baştan almayayım ama olaya
vâkıf olabilmek adına Vali Bey her aşamada bize bilgi verdi biz yolda iken.
Kendisi, Vali Yardımcısı Davut Haner Bey, söyledim,
emniyet yetkilileri gece saat 01.00’e kadar bizi yalnız bırakmadılar. Artı,
yolda gene Sayın Valiyle yaptığımız görüşme neticesinde, hepsi Valilik
tarafından belediyelerden temin edilmek suretiyle, cenaze nakil araçları hazır
bulundurulmuştu. 
Fakat biz
orada bir duyum almıştık. Savcılarla kendim görüştüm. Bu insanlar donarak mı
öldü yoksa travmadan mı dolayı ölüp ölmedekilerini
tespit edebilmek adına nitelikli otopsi yapılmasını arzu ettik. Ondan dolayı,
normalde, belki yedide, sekizde bitmesi gereken otopsiler gece saat on ikiye
kadar devam etti. Bu bizim talebimiz üzerine, gerçek anlamda ölüm sebebinin
ortaya çıkarılması adına. 
Fakat bu,
vinçle ilgili olan olaydan ne Sırrı Bey’in ne benim haberimiz yoktu. Biz tam,
son cenaze nakil aracını göndereceğimiz sırada firma sahibi tarafından dile
getirildi. Sabahleyin benim ilk işim Vali Beyle görüşmek çünkü onlar benim
canlarım, kardeşlerim, hemşehrilerim, insandır her
şeyden önce. Gerçekten böyle bir ihmal varsa sonuna kadar takip edilmesi
gerekir. Vali Beyle görüştüm konuyla ilgili. Vincin geç gidip gitmemesiyle
ilgili işlemin başlatılmasını ve doğrunun ortaya çıkarılması lazım. Muşlu hemşehrilerim şunu bilsinler ki bizler, insan olarak, kendi
vekilleri olarak eğer varsa bir ihmal, sonuna kadar onların hakkını
savunacağız.
Saygılar
sunuyorum efendim.
Teşekkür
ediyorum söz verdiğiniz için. (AK PARTİ sıralarından alkışlar)
BAŞKAN -
Teşekkür ederim.
Biz de
Divan olarak Sayın Işık’a ve Sayın Sakık’a dünkü elim
olaydan dolayı gösterdikleri emekten dolayı teşekkür ediyoruz.
İDRİS
BALUKEN (Bingöl) – Sayın Başkan…
BAŞKAN –
Buyurun Sayın Baluken.
İDRİS
BALUKEN (Bingöl) – Şimdi bu konuyla ilgili bizim de grup adına bir açıklama
yapmaya ihtiyacımız var çünkü hem Faruk Bey’in açıklamasında hem de oturan
arkadaşların Genel Kurula yönelik söylemlerinde konuyu siyasete malzeme
yaptığımıza dair bir suçlama oldu.
BAŞKAN –
Açıklama mı istiyorsunuz, sataşmadan mı?
İDRİS
BALUKEN (Bingöl) – Sataşmadan dolayı söz istiyorum.
BAŞKAN –
Ne gibi bir söz sarf edildi Sayın Baluken?
İDRİS
BALUKEN (Bingöl) – Yani bu ölümleri siyaset konusu yaptığımıza dair grubumuz
zan altında bırakılmıştır.
BAŞKAN –
Buyurun.
İki
dakika…
Arkadaşlar,
yalnız, usulü bir defaya mahsus olmak üzere, anlaşma üzerine başka bir oturumda
bu konuyu görüşüyoruz. Lütfen, başka arkadaşımız sataşmadan söz almasın.
Teşekkür ederim.
Buyurun
Sayın Baluken.
9.- Bingöl Milletvekili İdris Baluken’in, Muş Milletvekili Faruk Işık’ın sataşma
nedeniyle yaptığı konuşması sırasında BDP Grubuna sataşması nedeniyle konuşması
İDRİS
BALUKEN (Bingöl) – Evet, arkadaşlar, Genel Kurulu saygıyla selamlıyorum. 
Şimdi,
böyle bir konuda bu şekilde bir tartışma çıkmasının da son derece anlamsız
olduğunu ifade etmek istiyorum. Çok elim bir olay olmuş, 21 cenaze var, o
cenazeler bugün defnediliyor. Milletvekili arkadaşımız oraya gidip bir durum
tespitiyle ilgili Genel Kurulu bilgilendiriyor, ciddi ihmallerle ilgili bizzat
ölenlerin yakınlarının ve hasta yakınlarının iddialarını buraya getiriyor, siz
daha kendisi konuşmaya başlar başlamaz bir savunma refleksi içerisine
giriyorsunuz. Şimdi, Sayın Sırrı Bey “Burada ben pek çok sebep düşünüyorum da
bir ilin sınırı içerisinde 21 cenaze yerdeyken o ilin büyükşehir belediye
başkanının orada olmamasının bir gerekçesini bulamıyorum.” diyor. “Bunu
düşündüğümde Muş’la ilgili, Kürtlükle ilgili bir şey aklıma geliyor.” diyor.
Mahir Bey de -Grup Başkan Vekiliniz- diyor ki: “Bunun Kürtlükle de bir alakası
yok, insanlıkla bir alakası var.” Doğru da söylüyor. Bunu sizin de dikkate
almanız lazım. Burada normal olmayan bir durum var. Kendi kentinde 21 cenaze
yerdeyken, eğer seçilmiş belediye başkanlarınız oraya gidip halka o sıcaklığı
göstermemişlerse, o sahiplenmeyi göstermemişlerse ilk önce, sizin yerel
yönetimler komisyonunuzun bu belediye başkanlarını acil toplantıya çağırıp bu
durumun hesabını sorması lazım. Sayın milletvekilimiz burada, AK PARTİ milletvekiliyle
birlikte oraya gittiğini de ifade etti; orada emek gösteren hekimlere, sağlık
emekçilerine teşekkür de etti ama ortada bir ihmal varsa Meclis kürsüsünden
yapılan bu konuşma aynı zamanda bir suç duyurusudur, bunu savunmak yerine bir
suç duyurusu olarak kabul edip gereğini yerine getirin. Çünkü,
Muş’tan bazı aileler diyorlar ki “Biz beş saat sonra oraya vardığımızda
yaralılar hâlâ yerdeydi, cenazeler hâlâ yerdeydi.”
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Bunun geçiştirilecek bir yanı yok. Dolayısıyla, bu tarz
ihmallerin kimden dile getirildiğine bakılmaksızın bütün Parlamento tarafından
dikkate alınması doğru olan yaklaşım olacaktır. 
Genel
Kurulu saygıyla selamlıyorum. 
ADALET
BAKANI BEKİR BOZDAĞ (Yozgat) – Sayın Başkan…
İSMAİL
TAMER (Kayseri) – Sayın Başkan…
YUSUF
HALAÇOĞLU (Kayseri) – Sayın Başkan…
BAŞKAN –
Sayın Bakan, bir açıklamanız olacaktı...
YUSUF
HALAÇOĞLU (Kayseri) – Sayın Başkan…
İSMAİL
TAMER (Kayseri) – Başkanım… Sayın Başkan, söz istiyorum.
BAŞKAN –
Sayın Bakan açıklama yapacak, lütfen.
Buyurun.
VII.- AÇIKLAMALAR (Devam)
4.- Adalet Bakanı Bekir Bozdağ’ın, 23/1/2014 tarihinde Kayseri-Malatya karayolunda meydana
gelen trafik kazasına ilişkin açıklaması
ADALET
BAKANI BEKİR BOZDAĞ (Yozgat) – Sayın Başkan, değerli milletvekili arkadaşlarım;
23/1/2014’te Kayseri-Malatya karayolunun 117’nci
kilometresinde gece 02.00 sularında meydana gelen kazada 21 vatandaşımız
hayatını kaybetmiş, 29 vatandaşımız da yaralanmıştır. Ben öncelikle, hayatını
kaybeden vatandaşlarımıza Allah’tan rahmet, yakınlarına başsağlığı ve sabır
diliyorum, yaralı vatandaşlarımıza da acil şifalar diliyorum.
Tabii,
Kayseri-Malatya karayolunun 117’nci kilometresinde olay oluyor. Olayın
olmasından sonra 112 Acil aranıyor. 112 Acile gelen ilk duyuru da 02.01 gibi,
Validen aldığım bilgi. Bu haber üzerine olaydan haberdar olunuyor. 22 ambulans
Kayseri’den, 3 ambulans da Sivas’ın Gürün ilçesinden olay yerine intikal için
hareket ediyor. Bunlardan ilk ambulans 02.40 sularında olay yerine intikal
ediyor, ikincisi 02.47 sularında. Daha sonra da diğer ambulansların tamamı olay
yerine intikal ediyor. Kaza sonucu hayatını kaybeden vatandaşlarımızdan 20’si
olay yerinde hayatını kaybetmişler, tekrar Allah’tan rahmet diliyorum. Yapılan
otopsi ve inceleme ile sabit bu ve bu noktada gereken incelemeler yapılmış,
rapora bağlanmıştır. 1 vatandaşımız yaralı sevk edildiği yerde hayatını
kaybediyor. Donma sonucu hayatını kaybeden vatandaşımız olmamıştır. 
Tabii,
bunlarla alakalı ilgililerin olay yerine gitmesi elbette hepimizin arzu ettiği
bir şeydir. Keşke Kayseri Valisi, Kayseri Büyükşehir Belediye Başkanı,
Pınarbaşı Belediye Başkanı olay yerinde hemen hazır olsalardı. Ancak, onlardan
benim aldığım bilgi, olayın duyulduğu anda hemen gerekli hareketler yapıldı ama
olayın vahameti ambulansların ve ilgililerin olay yerine intikalinden sonra
anlaşıldığı için, bunun anlaşılması üzerine Vali, Pınarbaşı Kaymakamı ve bütün
oradaki idareciler olay yerine intikal etmişlerdir; gecikme de biraz olayın
muhtevasının anlaşılmamasından kaynaklanıyor. Tabii, gece de, havanın hem sisli
hem de kar yağışlı olduğunu arkadaşlar bana ifade ettiler. Tabii, hem Pınarbaşı
Belediye Başkanının –hangi partiden bilmiyorum ama- hem de Kayseri Büyükşehir
Belediye Başkanının olayın akabinde olay yerine gitmiş olmasını ben de bütün
gönülden arzu ederdim. Gitmemiş olmaları bir eksikliktir. Tekrar teşekkür
ediyorum. 
Olayla
ilgili İçişleri Bakanımızla da görüştüm. İçişleri Bakanımız olayla ilgili
gerekli idari tahkikatın başlatıldığını da söyledi, ayrıca adli tahkikat da
başlamıştır. 
Tekrar,
yaralılara acil şifalar diliyorum. Allah bir daha böylesi kaza göstermesin
diyor, saygılar sunuyorum.
BAŞKAN –
Teşekkür ederim Sayın Bakan.
İSMAİL
TAMER (Kayseri) – Sayın Başkan…
YUSUF
HALAÇOĞLU (Kayseri) – Sayın Başkan…
BAŞKAN –
Sayın Grup Başkan Vekilim, bir dakika…
Buyurun
Sayın Tamer.
İSMAİL
TAMER (Kayseri) – Sayın Başkanım, bir kere… Söz istiyorum. 
BAŞKAN –
Neden?
İSMAİL
TAMER (Kayseri) – Olayda Belediye Başkanımızın, Valimizin, Sağlık Müdürümüzün,
Kayseri’deki tüm yetkililerin büyük bir özveriyle çalışmaları var. Bu
çalışmalar burada yok sayılamaz. Onun için söz istiyorum efendim.
BAŞKAN –
Tamam ama Sayın Bakan gerekli açıklamayı yaptı, siz de şimdi beyan ettiniz,
sözleriniz kayda geçti.
İSMAİL
TAMER (Kayseri) – Otopsi sonucunda hiçbirisinde donarak ölüm yok, hepsi travmaya bağlı; genel vücut travmasına bağlı olan ölümler
var. Tüm getirilen yaralıların, 30 yaralının sadece 1’i yolda “arrest” geçirmiştir yani kalbi durmuştur. 
BAŞKAN –
Teşekkür ederim.
İDRİS
BALUKEN (Bingöl) – İsmail Bey, hekimsiniz siz, o kazada travma
geçirmeyen olur mu? 
İSMAİL
TAMER (Kayseri) – Cenazeyle ilgili araçların hepsini Büyükşehir Belediyesi
karşılamıştır. 
BAŞKAN –
Teşekkür ederim Sayın Tamer. Söyledikleriniz kayda geçmiştir. 
İDRİS
BALUKEN (Bingöl) – Sorun, travma geçiren yaralı kişi
donarak ölmüşse sorundur. Ya, hekimsiniz, ayıptır!
İSMAİL
TAMER (Kayseri) – Cenaze aracını, tabutunu ve cenazeyle olan…
İDRİS
BALUKEN (Bingöl) – O kazada yara almadan hastaneye giden kimse olmaz zaten. 
BAŞKAN –
Teşekkür ederim Sayın Tamer, kayda geçmiştir söyledikleriniz.
Buyurun
Sayın Halaçoğlu…
İSMAİL
TAMER (Kayseri) – Burada bir yanlışlık, yanlış anlaşılma olmasın efendim. 
BAŞKAN –
Teşekkür ederim, kayda geçti söyledikleriniz. 
İDRİS
BALUKEN (Bingöl) – Ayıp ya! Yani böyle bir şey olabilir mi ya? Sıyrıksız
donarak öldüğünü kimse iddia etmiyor ki ya!
BAŞKAN –
Buyurun yerinizden.
YUSUF
HALAÇOĞLU (Kayseri) – Sayın Bakana intikal eden birtakım şeylerde, bilgilerde
eksik bir şeyler var, onlar Pınarbaşı’yla alakalı. Bununla ilgili bir açıklama
yapmam gerekiyor. 
BAŞKAN –
Buyurun, yerinizden. 
Sayın
Bakan bu konuda gerekli açıklamayı yaptı, bir anlamda öz eleştiride de bulundu.
Onu bir kez daha vurgulayalım ve kendilerine teşekkür ediyorum bu açık
yürekliliklerinden dolayı. 
5.- Kayseri Milletvekili Yusuf Halaçoğlu’nun, 23/1/2014 tarihinde Kayseri-Malatya karayolunda meydana
gelen trafik kazasına ilişkin açıklaması
YUSUF
HALAÇOĞLU (Kayseri) – Teşekkür ederim Sayın Başkan.
Şimdi,
şöyle, olayın meydana geldiği… Öncelikle şunu söyleyeyim: Bütün, hayatını
kaybeden vatandaşlarımıza Allah’tan rahmet diliyorum, yakınlarına başsağlığı
diliyorum. Böyle bir kazanın tekrar yaşanmamasını da, ülkemizin herhangi bir
yerinde yaşanmamasını da yüce Allah’tan diliyorum.
Şimdi,
olayın olduğu saat Sayın Bakanın söylediği saat. Hemen, haber alınır alınmaz
ilk ambulanslar Pınarbaşı’dan gitmiştir ve ayrıca,
saat üçü beş geçe itfaiyeler orada olmuştur. Ama,
itfaiyelerin oraya varmasından sonra, otobüsün devrildiği ve altında insanların
kaldığı haber verilince vinç gönderilmiştir, yine Pınarbaşı’dan
gönderilmiştir. Oradan gelen ilk yaralılar otobüslerle getirilmiştir ilk
Pınarbaşı Devlet Hastanesine. Ama, Pınarbaşı Belediye
Başkanımız oraya hemen gitmiştir, onu da belirteyim, Milliyetçi Hareket
Partilidir. Yani “Hangi partiden olduğunu bilmiyorum.” dedi. Kabul ediyorum,
burada parti de önemli değil.
ADALET
BAKANI BEKİR BOZDAĞ (Yozgat) – Kaza yerine giden yok, kaza yerine giden
belediye başkanı yok. Ben Belediye Başkanını bildiğim hâlde söylemedim. Neden
gitmemiştir?
YUSUF
HALAÇOĞLU (Kayseri) – Tekrar ediyorum, parti de önemli değil. Başkan hemen
gitmiştir, ilgilenmiştir, hatta hastaneye getirilen yaralılara ilk
müdahalelerde bizzat başında bulunmuştur ve Kayseri’ye nakledilecekler gelen
ambulanslarla Kayseri’ye nakledilmiştir. 
Kaymakam
Bey, yine, aynı şekilde direkt ilgilenmiştir. Burada, yani “Hiç gitmedi.” gibi
bir düşünce yanlış, hemen, anında müdahale edilmiştir ama kar bir taraftan, sis
bir taraftan ve 35 kilometre uzaklıkta Pınarbaşı’na mesafe. Karlı bir ortamda
bir vincin gitmesi kolay değil, biliyorsunuz. Ama,
ambulanslar hemen, anında -Bakan Bey’in söylediği gibi- ikiyi kırk geçe orada
olmuştur, 35 kilometre mesafeye karlı alanda, normal bir zamanda varmıştır. Ama, hemen arkasından gönderilen itfaiyeler aracın altında
insan kaldığı tespiti yapınca vinç gönderilmiştir ve vinç gerekli işlemi
yapmıştır. Yani, dolayısıyla, orada “Şu şudur, bu budur.” değil, hepsi bizim
insanımız, insandır sonuç olarak. Bu insanlarımızın hepsine Allah’tan rahmet
diliyorum, tekrar böyle bir kaza yaşanmamasını dilerim canıyürekten,
Allah bütün yakınlarına sabır ihsan eylesin.

Teşekkür
ediyorum. 
BAŞKAN –
Biz de tekrar, Divan olarak, hayatını kaybeden vatandaşlarımızın ailelerine
başsağlığı dileklerimizi iletiyoruz, Allah rahmet eylesin diyoruz. Yaralanan
arkadaşlara da acil şifalar diliyoruz.
Bu olayla ilgili olarak, o gece soğukta emek veren bütün kişilere, bütün
arkadaşlarımıza da sonsuz teşekkürlerimizi sunuyoruz. 
Şimdi,
14’üncü…
SIRRI
SAKIK (Muş) – Sayın Başkan söz talebim
var. Çok özür diliyorum…
BAŞKAN
– Sayın Sakık,
lütfen…
SIRRI
SAKIK (Muş) – Hayır hayır, küçük bir bilgi vereceğim. Ben bir şey
söylemeyeceğim, bir bilgi vereceğim yani herhangi bir cevaba neden olmayacağım,
küçük bir açıklama yapacağım. 
BAŞKAN –
Peki, bir dakika…
SIRRI
SAKIK (Muş) – Sayın Başkan, lütfen, müsaade edin yani bir dakikayla bağlamayın.
Ben, bakın, emin olun…
BAŞKAN –
Sayın Sakık, yeteri kadar konuştu arkadaşlar…
SIRRI SAKIK
(Muş) – Bakın, ben bir şey söyleyeyim…
BAŞKAN –
Buyurun, buyurun.
Bir
dakika…
6.- Muş Milletvekili Sırrı Sakık’ın,
Konya Milletvekili Mustafa Akış’ın yerinden sarf
ettiği bazı ifadelerine ilişkin açıklaması
SIRRI
SAKIK (Muş) – Yani, arkadaşlarımızın haksız bir iddiası var. 
Bize
büyük bir haksızlık ettiniz. Biz acılar üzerinden nasıl siyaset yaparız sevgili
kardeşim. Böyle bir talebim olsa, böyle bir şeyi düşünsem ben AKP’li arkadaşımı
yanıma alarak oraya gider miyim? Saat dört-beş sıralarında Sayın Bakanla aynı
karede bulunuyoruz. Bakın, açıklamalar… Ama, geceleyin
bu açıklamalar, bu iddialar geliyor, diyorlar ki “Evet, biz burada saatlerce
kaldık ve on beş saate yakın biz orada morgun önünde bekledik.” Çok insani bir
taleptir oradaki siyasi partilerden destek beklemek, oradaki sivil toplum
örgütlerinden bir destek görmek. Gelip acıyı paylaşmak çok insani bir şeydir.
Bunu söylüyoruz ama siz, olayı bilmeden... 
(Mikrofon
otomatik cihaz tarafından kapatıldı) 
SIRRI
SAKIK (Muş) – Bizim getirdiğimiz her şeye karşılık bir tepki gösteriyorsunuz;
doğru değil.
BAŞKAN –
Teşekkür ederim Sayın Sakık.
V.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Bartın Milletvekili Yılmaz Tunç ve 77
Milletvekilinin; Bazı Kanunlarda Değişiklik Yapılmasına Dair Kanun Teklifi ve
Adalet Komisyonu Raporu (2/1929) (S. Sayısı: 523) (Devam)
BAŞKAN -
Şimdi, 14’üncü madde üzerinde üç önerge vardır. Önergeleri sırasıyla okutacağım.
Anayasa’ya aykırılık önergesini önce işleme alacağım.
Önergeleri
okutuyorum: 
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 14 üncü maddesinin teklif metninden çıkarılmasını arz ve
teklif ederiz.
 İdris Baluken Erol Dora Pervin Buldan
 Bingöl Mardin Iğdır
 Bengi Yıldız Nazmi Gür 
 Batman Van
Türkiye
Büyük Millet Meclisi Başkanlığına
Görüşülmekte
olan 523 Sıra Sayılı Kanun Teklifinin 14. Maddesinin Teklif metninden
çıkarılmasını arz ve teklif ederiz. 
 Faruk Bal Yusuf Halaçoğlu Muharrem Varlı
 Konya Kayseri Adana
 Celal Adan Lütfü Türkkan
 İstanbul Kocaeli
BAŞKAN –
Şimdi, Anayasa’ya aykırılık önergesini okutup işleme alacağım.
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı kanunlarda değişiklik yapılmasına dair kanun
teklifinin çerçeve (14) maddesinin Anayasaya aykırı olması nedeniyle teklif
metninden çıkarılmasını arz ve teklif ederiz.
 Ali Rıza Öztürk Ali
İhsan Köktürk
 Mersin Zonguldak
 Ramazan Kerim Özkan Ramis Topal
 Burdur Amasya

 Selahattin Karaahmetoğlu Malik
Ecder Özdemir
 Giresun  Sivas
BAŞKAN –
Komisyon önergeye katılıyor mu? 
ADALET
KOMİSYONU SÖZCÜSÜ MURAT GÖKTÜRK (Nevşehir) – Katılmıyoruz Sayın Başkan. 
BAŞKAN –
Hükûmet? 
ADALET
BAKANI BEKİR BOZDAĞ (Yozgat) – Katılmıyoruz. 
BAŞKAN –
Önerge üzerine Eskişehir Milletvekili Sayın Bedii Süheyl Batum konuşma yapacak.

Buyurunuz
Sayın Batum. (CHP sıralarından alkışlar) 
BEDİİ
SÜHEYL BATUM (Eskişehir) – Teşekkür ederim Sayın Başkan. 
Değerli
milletvekilleri, ilk önce şunu ifade ederek başlamak istiyorum: Dün yaşadığımız
olay, Türkiye Büyük Millet Meclisi açısından utanç verici bir olaydır. Evet,
bunu kınadınız ama açıkça şunu söylemek istiyorum: “Sinirlendik, ‘Hırsız var.’
dediniz, ‘Hırsızlar.’ dediniz.”
Değerli
arkadaşlar, yirmi yıldır hiç durmadan, usanmadan politikanızın temeli olarak
Cumhuriyet Halk Partisine “Dinsiz.” dediniz, “İnançsız.” dediniz, “Camileri
yıktınız.” dediniz, “Darbeci.” dediniz, “Ergenekoncu.”
dediniz, “İki ayyaş yasa yapmış, biz mi değiştiremeyeceğiz?” dediniz. (AK PARTİ
sıralarından gürültüler) Ama, bunları anlattınız sizler,
bizler ise “Aman dikkat edin -hepinize değil- içinizde hırsızlar var, yolsuzluk
yapanlar var, bunları kollamayın, bunların üzerini örtmeyin. Bakın, fezlekeler
var, bunların üzerini örtmeyin.” dediğimizde kaba kuvvet! 
Değerli
arkadaşlar, biz bu hırsızlıkları, yolsuzlukları -üzerini örtme, ne yaparsanız
yapın- mutlaka, dile getirmekten vazgeçmeyeceğiz. (CHP sıralarından alkışlar) 
Sevgili
arkadaşlar, Gezi parkı olaylarında, dünyanın hiçbir demokratik ülkesinde olmaz,
6 genci bir ayda öldürttünüz; gençlerin gözleri kör oldu, binlerce gaz sıkıldı,
onları susturamadınız. Aynı, o yolları hep dinledik: “Efendim, ama onlar da
kaldırımlara zarar vermişti.” “Ama arabalara zarar vermişti.” Başbakanınız
söyledi “7 tane genç nasıl öldürüldü?” diye. Şimdi de “Yumruk atana çok
sinirlenmiştim. Ben bunun farkında değildim...” 
Arkadaşlar,
o gençleri susturamadınız, korkutamadınız, bizleri hiç susturamayacaksınız,
yolsuzlukların üzerini örttürmeyeceğiz. (CHP sıralarından alkışlar) 
Şimdi,
HSYK için de söyleyeyim… 
KADİR GÖKMEN
ÖĞÜT (İstanbul) – Tahrik olmuşlar Hocam, tahrik! 
BEDİİ
SÜHEYL BATUM (Devamla) – Evet. 
Sevgili
arkadaşlar, HSYK için de Başbakanınız açıkça söyledi, dedi ki: “Biz yargı
bağımsız olsun dedik, fırsat bildiler.” 
Değerli
arkadaşlar, fırsat bildiğini ne zaman öğrendiniz, hangi vesileyle öğrendiniz?
Mehmet Haberal, şurada oturuyor, dört yıl dört ay tutuklu kaldı, “Nerede benim
hakkımdaki deliller?” dedi, hâkimler için, o tutukluluk kararlarını gerekçesiz
veren hâkimler için dava açtı, tazminat kazandı. Ne yaptınız? O vesileyle
anlamadınız siz hiç, hatta tam tersine, onları kurtaracak yasayı, bir gecede,
yasanın içine getirdiniz, 2802 sayılı Yasa’da. O sırada hiçbir şey
anlamamıştınız. O sırada, Sayın Başbakan Patagonya’nın
Başbakanı mıydı! O sırada, sizler Papua Yeni Gine’nin milletvekilleri
miydiniz? Hayır, anlamadınız, anlamadınız bunları. (CHP sıralarından alkışlar) 
Şimdi,
sevgili arkadaşlar, 17 Aralık 2013’e geldik: Aaa,
meğer bir şeyler varmış! Şimdi, burada, her şeyi bırakın siyasi şeyleri, ayıp
var. Vicdan meselesi bu. Bunları görmezden nasıl
geleceksiniz? 
Sevgili
arkadaşlar, getirdiğiniz bu teklife herkes karşı, hukukçular karşı, kurumlar
karşı, Avrupa Birliği karşı, Barolar Birliği karşı, hepsi karşı. Sizlere
bakıyorum, aynı şey, hep.
ALİ
SARIBAŞ (Çanakkale) – TÜSİAD karşı.
BEDİİ
SÜHEYL BATUM (Devamla) – TÜSİAD şimdi karşı oldu. 
“Kumpas
var, çete var, paralel devlet var.” Sevgili arkadaşlar, bu kadar gayriciddi bir
anlayış, bu kadar gayriciddi bir devlet yapılanması, bu kadar gayriciddi bir
devlet anlayışı olur mu? Dünyanın hangi ülkesinde olur? Papua Yeni Gine filan
diyorum ya, orada bile olmaz. Arkadaşlar, nerede bu adamlar? Bu paralel devlet,
kim bunlar? Neden bu Haberal’ı dört yıl dört ay tuttular? Neden bizim Tuncay
Özkanları yedi yıldır tutuyorlar? Neden Ergün Poyraz’ı, neden Fatih
Hilmioğlu’nu? Hangisini soruşturdunuz? Hepsini terfi ettirdiniz. 
Son
söyleyeceğim şu arkadaşlar: Bakın, bu kanun Anayasa’ya aykırı, biz söylüyoruz,
biliyoruz, 20 yaşındaki çocuklar bile biliyor, iş adamları biliyor ama bir tek
Sayın Bekir Bozdağ’a anlatamazsın bunu. Neden anlatamazsın? Çok doğal. Başbakan
“Anlamadım.” deyince Bekir Bozdağ da anlamamış oluyor. (CHP sıralarından
alkışlar) 
(Mikrofon
otomatik cihaz tarafından kapatıldı)
BAŞKAN –
Teşekkür ederim Sayın Batum.
BEDİİ
SÜHEYL BATUM (Devamla) - Ama bir şey var; ben hep söyledim, söylüyorum: Bekir
Bozdağ hakkında fezleke düzenlenen bir Bakandır, mutlaka bunun hesabını da
onunla beraber verecektir. (CHP sıralarından alkışlar)
BAŞKAN –
Sayın Batum, teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, şimdi okutacağım iki önerge aynı mahiyette olduğundan birlikte
işleme alacağım. Talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi
aynı mahiyetteki önergeleri okutuyorum:
Türkiye
Büyük Millet Meclisi Başkanlığına
Görüşülmekte
olan 523 Sıra Sayılı Kanun Teklifinin 14. Maddesinin Teklif metninden
çıkarılmasını arz ve teklif ederiz.
 Faruk
Bal (Konya) ve Arkadaşları
Aynı
mahiyetteki diğer önergenin imza sahipleri:
 İdris
Baluken (Bingöl) ve Arkadaşları
BAŞKAN –
Komisyon önergelere katılıyor musunuz?
ADALET
KOMİSYONU SÖZCÜSÜ MURAT GÖKTÜRK (Nevşehir) – Katılmıyoruz efendim.
BAŞKAN –
Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN –
Önergeler adına Kayseri Milletvekili Sayın Yusuf Halaçoğlu konuşacak.
Buyurun
Sayın Halaçoğlu. (MHP sıralarından alkışlar)
YUSUF
HALAÇOĞLU (Kayseri) – Teşekkür ederim Sayın Başkanım.
Değerli
milletvekilleri, sizleri saygıyla selamlıyorum. 
2010
yılında “yargıda büyük reform” adı altında bir referandum gerçekleştirildi.
Referandumla ilgili yapılan propaganda konuşmalarında şunlar dile getirildi; bu
referandum, bu Anayasa değişikliği meydana geldiği zaman şunlar değişecek
denildi: 
Bunlardan
birisi “Darbecileri koruma zırhı kalkıyor, darbecileri koruma altına alan
Anayasa’nın 15’inci maddesi kaldırılacak.” dendi. Ama,
bu madde… 17 Aralıktan sonra, birdenbire, Sayın Bakan da dâhil olmak üzere
“Bunu gerçekleştirenler aslında millî orduya kumpas düzenleyenlerdir.” dedi.
Yani, aslında, 2010 Anayasa değişikliğinde darbecilerle ilgili çıkarıldığı
söylenen Anayasa maddesiyle bu hukuk sistemi, demek ki darbecileri yargılamak
yerine millî orduya kumpas kurmuştu. 
İkincisi:
“YAŞ’ta ordudan atılan asker, yargıya gidebilecek.”
dendi. 
Üçüncüsü:
“Fişleme tarihe karışacak, kişisel veriler korunacak, isim, resim, köy bilgisi,
kimlik bilgisi, hatta telefon numarası gibi özel bilgiler gizli olacak.” dendi.
Ama ne kadar gizli kaldığını veya kalmadığını hepimiz biliyoruz. Kimlerin
fişleme altına alındığını ve… O fişleme, en sonunda, birdenbire, bir günde 2
bin kişinin yerinin değiştirilmesiyle de ortaya çıkmıştı. Demek ki o fişleme
çoktan yapılmış.
Dördüncüsü:
“Vergi borcu olan iş adamı yurt dışına çıkabilecek.” dendi. Bırakın vergi borcu
olan iş adamının dışarıya çıkmasını, aslında kara para dediğimiz, kayıt dışı
ekonomi dediğimiz birçok para, altın üzerinden ülke içerisinde gidip gelmişti
ve bundan nemalanan çok kişi oldu. Bunlardan birkaçı ortaya çıktı; işte,
ayakkabı kutusundaki 4,5 milyon dolar. Ama, ilginçti,
bunu saklayan, evinde ayakkabı kutusunda saklayan kişi bir bankanın genel
müdürüydü yani bir genel müdür kendi bankasına güvenmeyip kendi evinin daha
mahfuz olduğunu düşünüyordu ki 4,5 milyon doları orada saklıyordu.
Beşincisi,
dendi ki: “Memurlara toplu sözleşme hakkı getirilirken söz konusu hak,
memurların temsilcilerinin içinde bulunduğu Kamu Görevlileri Hakem Kuruluna
verilecek.” Aslında hiçbir zaman memurlar sendikalaşamadı. Doğrudan doğruya
Hükûmetin dikte ettirdiği zamlar verildi. En sonunda resmî enflasyon yüzde
8’lerde, görünürde memurlara verilen yüzde 6 ama birinci dönem ve ikinci dönem
olduğu için, aslında, yüzde 4,5 zam verildi. 
Diğer bir
konu, şöyle dendi: “İşçi ve işveren sendikalarına anayasal güvence gelecek.”
Allah aşkına, bugün hangi sendika kendi arzu ettiği bir konuyu dile
getirebiliyor? Hemen birisi dile getirdiğinde tepesine, Demokles’in kılıcı
gibi, bir yumruk iniyor; kimseyi konuşturmuyorlar veya konuşacak olursa bunları
basına yansıtmıyorlar, yansıtılması engelleniyor.
Diğer bir
konu vardı: “Anayasa Mahkemesine bireysel başvuru hakkı verilecek.” Evet,
bireysel başvuru hakkı verildi. 2010 yılında kabul edilen Anayasa değişikliğine
rağmen, daha 2013 yılında bu sağlandı yani üç yıl sonra. Hangi sebeple onu üç
yıl sonra sağladınız? 
Sekizinci
olarak “Şehit ve gazi yakınlarına, kadın ve özürlülere güvence getirilip
ayrıcalık tanınacak.” Birkaç yakınını işe almakla meseleyi çözdüğünüzü
zannediyorsunuz bu maddeyle de. Gerçekte tam aksini yaptınız, bunlara karşı
olan PKK veya teröristlerle iş birliği yaptınız ve onlara tam bir güvence
verdiniz. Bunu inkâr edemezsiniz. 
Evet,
bundan sonraki konuşmamda buna devam edeceğim. Hepinize saygılar sunuyorum.
(MHP sıralarından alkışlar)
BAŞKAN –
Teşekkür ederim. 
Diğer
önerge üzerinde Batman Milletvekili Sayın Bengi Yıldız konuşacak.
Buyurun.
(BDP sıralarından alkışlar) 
BENGİ
YILDIZ (Batman) - Teşekkürler Sayın Başkan. 
On günü
aşkın bir zamandır Hâkimler ve Savcılar Yüksek Kurulunu konuşuyoruz,
değerlendiriyoruz, bunun üzerine kavga ediyoruz. 
Değerli
arkadaşlar, Avrupa’nın herhangi bir ülkesinde Hâkimler ve Savcılar Yüksek
Kurulu benzeri kurumlar tartışılırken acaba ülkemizdeki gibi iktidarıyla,
muhalefetiyle, basınıyla, sivil toplum örgütleriyle, sanayicisiyle bu konuya bu
kadar odaklanılır mı? Söz konusu bile değildir. Herhangi bir Avrupa ülkesinde
Hâkimler ve Savcılar Yüksek Kurulu benzeri bir kurulun tartışıldığına bugüne
kadar ben şahit olmadım bu şekliyle. Bunun nedeni nedir? Ülkemizde yargı
siyasallaşmış ve her gelen iktidar onun sahibi olmak istiyor. Dünyanın herhangi
bir demokratik ülkesinde başbakanın, sayın adalet bakanının hatta iktidar
partisi milletvekillerinin hâkimlere, savcılara telkinde bulunduğuna, hatta
tehdit ettiğine rastlar mısınız? Rastlayamazsınız. Onun için on gündür bu
meseleyi bu kadar hararetli bir şekilde tartışıyoruz. Dünyanın herhangi bir
ülkesinde iktidarın da kabul ettiği, 2010 değişikliğinden sonra, zaten siyasal
olan bir HSYK’ya, Sayın Adalet Bakanı Müsteşarının
hazırladığı listenin tulum bir şekilde, hiç fire vermeden seçildiği bir örnek
gösterebilir misiniz? Gösteremezsiniz. Onun için on gündür bu tartışmayı
yaşıyoruz ve bu huyumuzdan, bu siyasal kültürümüzden de vazgeçmek istemiyoruz. 
Ülkemizde
çok önemli olaylar oluyor. Türkiye Avrupa Birliği ülkelerine benzemiyor. Niye benzemiyor?
Birkaç örnekle hemen burada belirteyim orada siyasiler ne yapıyor, bizim
ülkemizde siyasiler ne yapıyor:
Almanya
Cumhurbaşkanı, hatırlıyorsunuz, yakın tarihte yolsuzluk suçlamasıyla suçlandı,
iddialar buydu. Ha, 700 euroyu -bugünlerde euro artmış, herhâlde 2,5-3 bin TL arasında eder- usulsüz
bir şekilde harcadığı iddiasıyla Almanya Cumhurbaşkanı geçen sene istifa etti
ve daha sonraki soruşturmalar neticesinde böyle bir olayın da gerçekleşmediği
ortaya çıktı. 700 euro… 
Romanya
eski Başbakanı seçim kampanyası sırasında 2 milyar doları harcadığı
gerekçesiyle görevinden istifa ediyor. 
Çek eski
Başbakanı Petr Necas, özel
kalem müdürünün -bakın değerli arkadaşlar, kendisi değil, bir bakanı değil,
özel kalem müdürü- rüşvete bulaştığı iddiası nedeniyle kendi görevinden istifa
ediyor. 
İtalya’nın
hiç gündemden düşmeyen bildiğimiz Başbakanı mahkeme tarafından vergi
kaçırdığına hükmedildiğinde Senato tarafından senatörlükten dışlanıyor,
Meclisten dışarı atılıp azlediliyor.
Danimarka’da
herkesin alkışladığı bir istifa gerçekleşiyor. Danimarka devletinin bağış
yaptığı bir kuruluş lüks harcamalar yapıyor ve Danimarka’da bundan sorumlu
Kalkınma Bakanı, Parlamentoya ve basına yeterli bilgiyi veremediği için, yanlış
bilgi verdiği için istifa ediyor ve bu, Danimarka’da takdirle karşılanıyor
değerli arkadaşlar. Yani, onun sorumluluğunun en asgari düzeyde olduğu bir
kurumun harcamalarından dolayı dahi bakanlar Avrupa Birliği ülkelerinde istifa
ediyorlar. 
Bugünkü
tartışmaya benzer bir tartışma: Letonya Başbakanı başkent Riga’da bir
süpermarketin çatısının çökmesi sonucunda 54 vatandaşı hayatını kaybettiği için
istifa ediyor. Bizde Roboski’de 35, Afyon’da 25
asker, dün 21 kişi yaşamını yitiriyor; biz Parlamentoda bunu dillendirdiğimiz
için iktidar partisi milletvekilleri, bunu çok yadırgamış olacaklar ki, çok
yüksek bir sesle bizi eleştirip bize karşı koyuyorlar. 
Değerli
arkadaşlar, işte biz ve işte Avrupa Birliği ülkeleri; işte demokrasi, işte
insana verilen kıymet ve işte bizim ülkemizde…
(Mikrofon
otomatik cihaz tarafından kapatıldı)
BAŞKAN –
Teşekkür ederim Sayın Yıldız.
BENGİ
YILDIZ (Devamla) - …her yıl onlarca,
yüzlerce insan ölmesine rağmen iktidarın gıkının çıkmadığı bir düzen; aradaki
fark bu. Biz daha çok bekleriz, Avrupa Birliğine girmek için.
Teşekkür
ederim. (BDP sıralarından alkışlar) 
BAŞKAN –
Teşekkür ederim.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmemiştir.
14’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
15’inci
madde üzerinde üç adet önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 15 inci maddesinin teklif metninden çıkarılmasını arz ve
teklif ederiz.
 İdris Baluken
 Erol Dora Pervin Buldan
 Bingöl Mardin Iğdır
 Bengi Yıldız Nazmi Gür
 Batman  Van
BAŞKAN –
Şimdi aynı mahiyetteki iki adet Anayasa’ya aykırılık önergesini okutup işleme
alacağım.
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı kanunlarda değişiklik yapılmasına dair kanun
teklifinin çerçeve 15. maddesinin Anayasaya aykırı olması nedeniyle teklif
metninden çıkarılmasını arz ve teklif ederiz.
 Ali Rıza Öztürk  Ali İhsan Köktürk Malik Ecder
Özdemir
 Mersin  Zonguldak Sivas
 Ramazan Kerim Özkan Ramis
Topal
 Burdur Amasya
Ayni
mahiyetteki diğer önergenin imza sahipleri:
 Faruk Bal  Yusuf Halaçoğlu Muharrem Varlı 
 Konya Kayseri  Adana
 Celal Adan Lütfü Türkkan
 İstanbul  Kocaeli 
BAŞKAN –
Komisyon önergelere katılıyor mu?
ADALET
KOMİSYONU SÖZCÜSÜ MURAT GÖKTÜRK (Nevşehir) - Katılmıyoruz Sayın Başkanım.
BAŞKAN –
Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN –
Önerge üzerinde Kayseri Milletvekili Sayın Yusuf Halaçoğlu.
Buyurun.
(MHP sıralarından alkışlar)
YUSUF
HALAÇOĞLU (Kayseri) – Teşekkür ederim Sayın Başkanım.
Değerli
milletvekili arkadaşlarım, demin yarım kaldığı yerden devam etmek istiyorum. 
Şimdi,
“Partiler kapatılmayacak, milletvekilliği düşmeyecek.” diye neler olacağı
konusu ifade edildi. Partilerin kapatılmasını zaten kimse istemez.
Milletvekilliğin düşmesi için, herhâlde milletvekili kendi milletvekilliğinden
istifa etmiş olsa bile neredeyse düşürülemeyecek derecede birtakım şartlar getirilmiştir
ve bugün, bir kişi istifa etmek istediği takdirde edemiyor. Söz gelimi, bununla
ilgili birtakım başvurular olmasına rağmen, bir sayın bakan başvurmuş olmasına
rağmen bir türlü gündeme de gelmiyor. 
Diğer bir
konu: “Meclis millet adına Anayasa Mahkemesine üye seçecek, üye sayısı 11’den
17’ye çıkacak; 3’ünü Türkiye Büyük Millet Meclisi, 14’ünü de Cumhurbaşkanı
seçecek.” Değerli arkadaşlar, şimdi, Anayasa Mahkemesine
seçilecek üyelerde özellikle hem tek bir kişinin şahsına üyelerin atamasını
bırakmak hem de siyasi bir organ olarak Türkiye Büyük Millet Meclisinden
birtakım üyelerin seçilmesini ortaya koymak, bunu kabul etmek, zaten Anayasa
Mahkemesinde de bugün herkesin aşağı yukarı kafasında bir istifham olduğu gibi,
ona güven duyulmamayı ortaya çıkarıyor. Dolayısıyla böyle bir ortamda,
bir bakıyorsunuz ki Anayasa Mahkemesi bir karar veriyor, iktidar partisi
Anayasa Mahkemesinin verdiği karardan hoşnut olmuyor veya aksi de söz konusu
olabiliyor.
Diğer taraftan
“Yargı üzerindeki HSYK’nın baskısı ortadan kalkacak.
Üye sayısı 7’den 22’ye çıkacak. Üyeler sadece Yargıtay ve Danıştaydan
seçilmeyip kürsü hâkimlerinin temsilcileri, 13 bin kişi arasından olmak üzere,
11 hâkim seçecek.” deniyor, böyle ortaya konmuştu. Evet, bu 13 bin hâkime
sunuldu ama ne gariptir ki iktidarın o tarihlerde kol kola olduğu, birlikte
hareket ettiği bir grup tarafından ortaya konulan blok listeler bu hâkimler
tarafından seçildi. Nitekim, bunun gerçek olduğu da
zaten bugün, iktidarın bunları değiştirme yönünde karar almasıyla ortaya açık
seçik olarak konmuş oluyor. Yani, bugün, savcıların, hâkimlerin atamasında
birinci derecede görev üstlenmiş olan 1. Dairenin hâkimlerindeki, üyelerindeki
değişiklik, zaten, HSYK’ya rağmen, HSYK’nın içerisinde istenilen hâkim ve savcının,
istenildiği şekilde, istenilen yere atanmasının gerçekleştirileceği bir ortamı
doğurmuştur ama HSYK Kanunu’nda bu maddenin değiştirilmek istenmesi de zaten,
doğrudan doğruya, iktidarın bu maddeden hoşnut kalmamasındandır. 
Diğer
taraftan, meslekten atılan hâkim ve savcılara yargı yolunun açılması söz konusu
edilmiştir. Evet, ama o zaman bu madde sadece bir kişi için çıkarılmıştı. Ondan
sonra zaten böyle bir problem söz konusu olmadı. 
Diğer
yandan “Bakan, yargı atamalarına karışmayacak.” denmişti ama ne gariptir ki
fiilen onun içerisinde yer almasa da herkes çok iyi biliyordu ki bu atamaların,
yargıdaki atamaların doğrudan doğruya Bakanın bilgisi olmadan -ki müsteşarıyla
zaten bunlar yapılıyordu- herhangi bir şekilde yapılması söz konusu bile
değildi.
Sonuç olarak şunu özellikle ifade etmek istiyorum: Dün, büyük bir
gururla ortaya konulan Anayasa değişikliklerinin, aslında, üç sene geçtikten
sonra, bugün “Nasıl oldu da biz böyle bir hataya düştük.” gibi bir anlayışla
tümüyle değiştirilme yoluna gidilmesi; şu an 21’inci maddeden sonra, doğrudan
doğruya HSYK’yla ilgili konuların anayasal bir zemine
oturtulmak üzere Anayasa değişikliğine gidilmeye kalkışılması, demek ki üç sene
önce uzağı görmemek ve doğrudan doğruya atamaların yanlışlığını da ortaya
koymaktadır, değişikliklerin de yanlışlığını ortaya koymaktadır. Böylece,
yüzde 58 “Evet.” diyen insanlar da yanıltılmıştır Hükûmet tarafından. Ve bu
bağlamda, ne gariptir ki millî orduya kumpas kurulduğundan söz ederlerken Engin
Alan bugün hapishanededir. Mademki kumpas kuruldu, öyle ise Engin Alan neden
hapishanededir? 
Bunların
hepsinin göz önüne alınması gerekir. 
Hepinizi
saygıyla selamlıyorum. (MHP sıralarından alkışlar) 
BAŞKAN –
Teşekkür ederim.
Şimdi söz
sırası Antalya Milletvekili Sayın Gürkut Acar’da. 
Buyurun.
(CHP sıralarından alkışlar) 
GÜRKUT
ACAR (Antalya) – Sayın Başkan, değerli milletvekilleri; Türkiye’yi hukuk
devleti olmaktan çıkaracak, Türkiye'nin temelini sarsacak 523 sıra sayılı Kanun
Teklifi’nin 15’inci maddesiyle ilgili önergemiz
üzerine söz aldım. Sizleri saygıyla selamlıyorum. 
Tüm
uyarılara rağmen, Anayasa’ya aykırı bir şekilde, Türkiye’yi bir kaosa sürükleyecek şekilde, dayatma ve dayak ile bu teklifin
görüşmeleri sürdürülüyor. Genel Başkan Yardımcımız Bülent Tezcan’a dün yapılan
saldırıyı buradan şiddetle kınıyorum öncelikle. 
15’inci
maddede ne var, oraya gelelim. Genel Sekreterlik kaldırıldığı için yaptığı
işler de kaldırılıyor. Paralel devlet ortaya çıkınca, çeteler ortaya çıkınca,
Adalet Akademisinde Genel Sekreterliğin fazlalık olduğu anlaşılmış. Şimdi
anlaşıldı demek ki kaldırılıyor bunca zaman sonra. Bunu anlamak mümkün değildir
değerli arkadaşlarım. 
Düne
kadar kol kola olduğunuz, “Gökten ne yağar da yer kabul etmez.” diye
güzellemeler düzdüğünüz insanlara, şimdi “çete” diyorsunuz, “kumpasçı”
diyorsunuz. Peki, bu paralel devlet oluşurken, devlet içinde çeteler oluşurken
siz ne yapıyordunuz? Herhâlde ayakkabı kutularıyla meşguldünüz, vakıf işleriyle
meşguldünüz. Sizin, bugün, şikâyet etmeye hakkınız yoktur. Hukuk devletini
hukuk devleti olmaktan çıkarıp kumpas devleti, çete devleti, ayakkabı kutusu
devleti hâline getiren AKP iktidarıdır. 
Tüm
bunları örtmek için şimdi yargıyı hedef yaptınız. Yargıyı Adalet Bakanının,
Başbakanın emrine sokarak, adaleti dinamitleyerek bunları örteceğinizi
sanıyorsunuz. Bütün Türkiye’yi ateşe atıyorsunuz. HSYK şimdi bile hallaç pamuğu
gibi atılıyor, bütün yargıya gözdağı veriliyor. Bundan sonra savcılar ancak
garibanlara dava açar konuma gelecektir. Artık sadece garibanlar ve Hükûmet
muhaliflerinin yargılanacağı bir Türkiye göreceğiz, öyle bir Türkiye olacaktır.
Bir aya
yakındır yolsuzluk fezlekeleri Meclise gelmedi. Bakan olarak, İzmir
Başsavcısına “Yolsuzluğu örtbas et, kapat.” diyerek telefon ediyorsunuz,
yolsuzluk soruşturmasını kapatmayınca Samsun’a gönderiyorsunuz. 
Sayın
Bakan, hem Müsteşarınız hakkında hem de sizin hakkınızda 2 tane fezleke var. Şu
anda istifa edip gitmeniz lazım. 
Sayın
Başbakanın oğlu dokunulmaz olacak ama “Hükûmet istifa.” diyen mahkemeye
gönderilecek. Böyle bir vicdan olmaz değerli arkadaşlarım. Böyle bir ülkede de
hukuk olmaz, adalet olmaz. Yarattığınız bu hukuksuzluk canavarı bir gün sizi de
yutacaktır, bunu unutmayın. 
Değerli
arkadaşlar, geçen gün
burada kamu zararlarıyla, yolsuzluklarla ilgili konuşurken
yaklaşık 2 milyar dolarlık Oymapınar Barajı’nın bedava verilmesini kamu
zararına örnek olarak göstermiştim. AKP’li arkadaş “Danıştay iptal etti ama
yapılacak bir şey yok, kamunun zararı da yok.” anlamına gelen bazı şeyler
söyledi. Bunlar doğru değildir, yapılacak şeyler vardır. Eğer kararları
uygulanmayacaksa bu mahkemeler neden var değerli arkadaşlarım? Mahkeme
kararlarının arkasına dolanmak, mahkeme kararlarını eğip bükmek için kanun
çıkarılan ülkeye hukuk devleti denmez. 
Şimdi,
bakın, özelleştirmeyi alan şirket, fabrika için 305 milyon dolar ödedi ama
bunun yanında 2 milyar dolarlık barajı bedava aldı. Bedava barajdan elektrik
satarak yıllardır haksız kazanç elde ediyor. Yedi yılda Oymapınar Barajı
üzerinden satılan elektrikten şirketin kazandığı para yaklaşık 800 milyon
liradır. Yalnızca 2012 yılında, resmî rakamlara göre, şirketin kasasına giren
para 196 milyon 905 bin liradır. Bunlar Enerji Bakanlığının resmî rakamlarıdır.
Yani, bedava verilen baraj için şirket özelleştirme bedelini ödemeyecek, üstüne
kırk yıl da para kazanacak, siz de buna “özelleştirme” diyeceksiniz; bunu iptal eden mahkemeyi de,
mahkemenin kararını da yok sayacaksınız. Mahkeme “Yurttaşın parasını
yandaşlarınıza aktaramazsınız.” diyecek, siz “Bu paralar alınmasın, şirketin
cebinde kalsın.” diye kanun çıkaracaksınız, sonra buna da “millî irade” veya
“hukuk” diyeceksiniz. Bugün “Kardeşler, 800 milyon lira kazandın; gel, sende
kalsın, bugün fabrikayı, barajı da geri alıyorum.” deseniz bu millet gene en az
4-5 milyar kârda olacaktır.
Değerli
arkadaşlarım, fakat siz ne yapıyorsunuz? Bu şirketin sahibi aleyhindeki 17
Aralıktan sonraki ikinci yolsuzluk soruşturmasını örtbas ediyorsunuz ve ettiniz
bile. Bunların mallarının üzerine konan tedbiri de kaldırdınız. Bir yandan,
şirket sahipleri, Başbakanın çocukları hayır işi yapsın diye hanedan vakfına bağış
yarışına girecek, vatandaşın cebinden hortumlanan kaynaklarla bağış yapacak,
hayır yapacak… 
BÜLENT
TURAN (İstanbul) – İftira atma, iftira atma! 
GÜRKUT ACAR (Devamla) – Böyle mi, buna mı… Buna
inanıyorsunuz siz ama halkımız buna inanmaz.
Değerli
arkadaşlarım, bu mahkeme kararlarını uygulamamak suçtur.
Hepinizi
saygıyla selamlıyorum. (CHP sıralarından alkışlar) 
BAŞKAN –
Teşekkür ederim.
Aynı
mahiyetteki…
MAHMUT
TANAL (İstanbul) – Karar yeter sayısı istiyorum efendim. 
BAŞKAN –
Aynı mahiyetteki önergeleri oylarınıza sunacağım ve karar yeter sayısı
arayacağım.
Kabul
edenler… Kabul etmeyenler… Karar yeter sayısı yoktur. 
Birleşime
on dakika ara veriyorum.

Kapanma Saati: 17.53


DÖRDÜNCÜ OTURUM
Açılma Saati: 18.06
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İsmail KAŞDEMİR (Çanakkale),
Muharrem IŞIK (Erzincan)
BAŞKAN –
Sayın milletvekilleri, Türkiye Büyük Millet Meclisinin 52’nci Birleşiminin
Dördüncü Oturumunu açıyorum. 
15’inci
madde üzerinde verilen Anayasa’ya aykırılık önergelerinin oylamasında karar
yeter sayısı bulunamamıştı. Şimdi önergeleri tekrar oylarınıza sunacağım ve
karar yeter sayısı arayacağım.
Kabul
edenler… Kabul etmeyenler… Kabul edilmemiştir.
523 sıra
sayılı Kanun Teklifi’nin görüşmelerine devam
edeceğiz.
Komisyon
burada.
Hükûmet
burada.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 15 inci maddesinin teklif metninden çıkarılmasını arz ve
teklif ederiz.
 İdris
Baluken (Bingöl) ve arkadaşları
BAŞKAN -
Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz efendim.
BAŞKAN –
Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN –
Mardin Milletvekili Sayın Erol Dora’da konuşma, buyurun. (BDP sıralarından
alkışlar)
EROL DORA
(Mardin) – Sayın Başkan, değerli milletvekilleri; vermiş olduğumuz önerge
üzerine söz almış bulunmaktayım. Hepinizi saygıyla selamlıyorum.
Öncelikle,
Kayseri’de hayatını kaybetmiş olan bütün vatandaşlarımıza Allah’tan rahmet
diliyorum, yakınlarına başsağlığı diliyorum. 
Hâkimler
ve Savcılar Yüksek Kurulu Kanunu’na dair görüşmelerin yapıldığı şu günlerde
yaptığımız sunumlarla -sanki iktidar partisi, hukukun üstünlüğü, yargının
bağımsızlığı, kuvvetler ayrılığı gibi ilkelerin ne anlama geldiğini bilmiyormuş
gibi- büyük uğraşlar vererek bu ilkelerin önemini ispat etmeye çabalıyoruz.
HSYK
tartışmalarının özeti şudur: Siyaset kurumu, adalet sistemini kendi denetimine
almak istemektedir. Tabii ki burada, şu anda Hâkimler ve Savcılar Yüksek
Kurulunun -yapısına da baktığımızda- evrensel ilkelere göre karar verdiğini
söyleyemeyiz, objektif davrandığını söyleyemeyiz. Bu da Türkiye’de gerçek
anlamda evrensel hukukun geçerli olmadığının da bir göstergesidir. Ancak,
Hâkimler ve Savcılar Yüksek Kurulunun yapısını değiştirmeye çalıştığımızda,
öncelikle kuvvetler ayrılığının zedelenmemesi noktasında çok dikkatli olmamız
gerektiğine inanıyorum. Bakın, ta 1653 tarihini taşıyan “Instrument
of Government” adlı ve hükûmet cihazının resmî bir
müdafaası olan kitapta yani ta 1653’te, kuvvetler ayrılığı, özgürlüğün ve iyi
hükûmetin büyük sırrı olarak takdim edilmektedir. 
Yürütme
organı yani Hükûmet, zaten çürümeye yüz tutmuş kuvvetler ayrılığı ilkesini daha
da zedelemeye çalışmaktadır. Bu manevraların gerisinde yatan neden, elbette,
siyaseten yaşanan krizi aşmaktır. Ancak, yaşanan krizi aşmaya çalışırken,
öncelikle, evrensel bir ilke olan, demokratik hukuk devletinin olmazsa olmazı
kuvvetler ayrılığından vazgeçmememiz gerektiğine inanıyorum. 
Anayasacılık
akımının ilk günlerinden bu yana, devlet iktidarının etkin biçimde sınırlan-dırılmasının en etkin yolunun kuvvetler ayrılığı yani
devlet iktidarının çeşitli devlet organları arasında bölüşülüp paylaşılması
olduğu kabul edilmektedir. Her biri devlet iktidarının bir parçasını kullanan
bu organların sahip oldukları karşılıklı yetkiler yoluyla birbirlerini
denetlemesi, dengelemesi ve frenlemesi sınırlı veya anayasal devlet yönetimini
ortaya çıkaracak, böylece, kişi özgürlüklerinin devlet iktidarı karşısında
korunması ve güvence altına alınması mümkün olabilecektir. Nitekim,
Amerika Birleşik Devletleri’nde kuvvetler ayrılığına dayanan hükûmet sisteminin
bir frenler ve dengeler sistemi olduğu da bütün dünyada övülmektedir.
Biliyorsunuz,
2010 tarihinde yapılan referandumda HSYK’nın
yapısında yapılmış olan değişiklik, bu, Türkiye'ye büyük bir reform olarak
sunulmuştu; aynı zamanda, kuvvetler ayrılığını daha da güçlendirecek, daha
demokratikleştirecek bir yapı olarak düşünülmüştü. Ancak günümüze baktığımızda
bunun objektif işlemediği, taraflı kararlar verildiği… Daha yakın bir
tarihimizde gördüğünüz gibi, tutuklu vekillerimizle ilgili olarak Anayasa
Mahkemesinin vermiş olduğu makul süreyi aşma ve temsil hakkının zedelenmiş
olduğuna dair kararda vekillerin tahliye edilmeleri noktasında karar verilmiş
olmasına karşın Diyarbakır’daki yerel mahkemeler bu karara uymamışlardır. Ne
yazık ki, Hâkimler ve Savcılar Yüksek Kurulu, bu anlamda herhangi bir
değerlendirme de yapmamıştır ama kolluk kuvvetlerinin yönetmeliğinde herhangi
bir değişiklik yapılması noktasında bazı adımlar atıldığında hemen bir deklarasyon yayınlamıştır. Bu da şunu göstermektedir: Yani
-yanlı- objektif olmadığını görmekteyiz. Ancak, bunu gidermeye çalışırken de
bütün yetkilerin Adalet Bakanlığında toplandığı değil… O zaman tamamen
kuvvetler ayrılığı zedelenmiş olacaktır. O açıdan -bütün partilerin bir araya
gelerek, anayasal değişiklikler yaparak- gerçek anlamda, evrensel anlamda
kuvvetler ayrılığının Türkiye’de pratikte realize
olması için bütün partilere tekrar buradan bir çağrı yapıyorum. 
Hepinizi
saygıyla selamlıyorum. 
BAŞKAN –
Teşekkür ederim Sayın Dora. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
15’inci
maddeyi oylarınıza sunuyorum: Kabul edenler… Kabul etmeyenler… 15’inci madde
kabul edilmiştir. 
16’ncı
madde üzerinde üç önerge vardır. Önergeleri sırasıyla okutacağım. Anayasa’ya
aykırılık önergesini önce işleme alacağım. 
Önergeleri
okutuyorum:
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 16 ncı maddesinin teklif metninden
çıkarılmasını arz ve teklif ederiz.
 İdris Baluken
 Erol Dora Pervin Buldan
 Bingöl  Mardin Iğdır
 Bengi Yıldız Nazmi Gür
 Batman Van
BAŞKAN –
Şimdi aynı mahiyetteki iki adet Anayasa’ya aykırılık önergesini okutup işleme
alacağım.
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı kanunlarda değişiklik yapılmasına dair kanun
teklifinin çerçeve (16) maddesinin Anayasaya aykırı olması nedeniyle teklif
metninden çıkarılmasını arz ve teklif ederiz. 
 Ali Rıza Öztürk Malik Ecder
Özdemir Ali İhsan Köktürk
 Mersin Sivas Zonguldak
 Ramazan Kerim Özkan Ramis Topal Hurşit Güneş 
 Burdur Amasya Kocaeli
 Selahattin
Karaahmetoğlu
 Giresun
Aynı
mahiyetteki diğer önergenin imza sahipleri:
 Faruk Bal  Yusuf Halaçoğlu Muharrem Varlı
 Konya Kayseri Adana
 Celal Adan  Lütfü Türkkan
 İstanbul Kocaeli
BAŞKAN –
Önergelere Komisyon katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz efendim. 
BAŞKAN –
Hükûmet?
ADALET
BAKANI BEKİR BOZDAĞ (Yozgat) – Katılmıyoruz. 
BAŞKAN –
Önerge üzerinde Konya Milletvekili Sayın Faruk Bal konuşacak. 
Buyurun
Sayın Bal. (MHP sıralarından alkışlar)
FARUK BAL
(Konya) – Sayın Başkan, değerli milletvekilleri; ülkemiz ve demokrasi açısından
çok önemli olan bu kanun teklifi olmaması gereken iki hadise nedeniyle sandviç
gibi eziliyor ve gereği gibi tartışılamıyor. Sandviçin bir tarafında “Bu kanun
tasarısını 22’nci maddeden sonra donduracağız.” deniliyor. Dondurma mı,
Komisyona iade mi, geri çekme mi bu belli değil yani Millet Meclisinin
ensesinde boza olarak bu kanun tutulacak, aynı zamanda demokrasinin ensesinde
boza pişirmek üzere. 
İkincisi
ise, görüşmeler bilinerek ve istenerek sert bir alana taşınıyor, kavga, tekme,
tokat ile meselenin özü görüşülemiyor. Meselenin özü şu: On bir yıllık Adalet
ve Kalkınma Partisi iktidarında yandaş bir zengin grubu yaratıldı, bir sermaye
yaratıldı. O sermayeye uygun olarak basın yandaş hâle getirildi. O sermayenin
yaratmış olduğu güç aynı zamanda devlet organlarında siyasallaşmaya neden oldu
ve böylece, devlet organında yer alan partizanlara, yandaş sermayeye, yandaş
basına bir hukuk gerekiyordu, AKP bu hukukun peşindeydi. Bu hukukun peşinde
olan AKP, 2010 yılına gelene kadar epeyce teşebbüste bulundu. 2007 yılında Yargıtayın işi başından aşmış bir vaziyetteyken üye
sayısının 150’ye düşürülmesi ve daire sayısının azaltılması için teşebbüste
bulundu. Ancak, mesele tersine döndü, 2011 yılında üye sayısı fazladır, daire
sayısı fazladır diye kanun tasarısı getiren AKP, bu defa Yargıtayın
üye sayısının az, daire sayısının az olduğunu ifade ederek 160 tane yeni
Yargıtay üyesinin seçilmesiyle ilgili düzenleme yaptı. Bu ikisi arasında
gelişen bir olay vardı, o olay da bugün burada tartıştığımız HSYK’yla ilgili Anayasa değişikliği. Anayasa değişikliğini
o derecede mühimsediniz ki o dönemde Grup Başkan Vekiliniz olan ve daha sonra
Adalet Bakanı olan Sadullah Bey “Bu, on seçime bedel bir Anayasa değişikliğidir
ve referandumdur.” dedi. Evet, on seçime bedeldi çünkü kaldırdığınız vesayetin
yerine yeni bir vesayet getirecektiniz, getirdiniz. Nasıl getirdiniz? O zaman beraber
yürüdüğünüz, beraber hareket ettiğiniz, müttefikiniz olan cemaat ile el ele bu
meselede halkın yüzde 58’ini aldattınız, kandırdınız. Şimdi, beraber
yürüdüklerinize “Haşhaşi” diyorsunuz, şimdi, beraber
yürüdüklerinize “çete” diyorsunuz ve hainlikle suçluyorsunuz. Öbür taraftan da
“Biz 2010 yılında aldatıldık, kandırıldık.” diyorsunuz. Peki, siz 2010 yılı
referandumunda kadın seçmenleri aldatmak ve kandırmak için “Kadına pozitif
ayrımcılık yapılacaktır.” diye milletimizin kadına olan sevgisini, saygısını,
hürmetini suistimal etmediniz mi, onları
kandırmadınız mı? Siz, 2010 referandumunda milletimizin çocuğa olan sevgisini,
aldatma ve kandırma uğruna suistimal etmediniz mi?
Engelliye olan merhameti, aldatma ve kandırma uğruna suistimal
etmediniz mi? Milletimizin şehide olan şefkatini, saygısını, hürmetini, yüzde
58’lik referandumda oy verenleri aldatmak ve kandırmak için kullanmadınız mı?
Şimdi, siz, aldatmanın, kandırmanın bedelini bu yasayla bertaraf etmek
istiyorsunuz. Ya yüzde 58’in aldatılmasıyla ilgili ne yapacaksınız? Çıkıp
millete açıkça söyleyin: “Ey millet, biz söyledik, siz oy verdiniz ama sizi biz
aldattık, sizi biz kandırdık, sizi biz yanılttık. Şimdi de ucu bize dokunduğu
için, kasalar, paralar, ayakkabı kutularıyla peşimize düştükleri için ikinci
bir iş yapıyoruz.
(Mikrofon
otomatik cihaz tarafından kapatıldı) 
FARUK BAL
(Devamla) – “Bununla da insanlığın…”
BAŞKAN –
Teşekkür ederim Sayın Bal. 
FARUK BAL
(Devamla) – Cümlemi tamamlayayım Sayın Başkan. 
“Bununla
da insanlığın çatışarak, yarışarak, savaşarak elde etmiş olduğu hukukun
üstünlüğünü bertaraf etmek istiyoruz.” deyin ki en azından aldatmamış,
kandırmamış olursunuz. (MHP sıralarından alkışlar)
BAŞKAN –
Teşekkür ederim.
Şimdi,
söz sırası Antalya Milletvekili Sayın Osman Kaptan’da.
Buyurun. (CHP
sıralarından alkışlar)
OSMAN
KAPTAN (Antalya) – Sayın Başkan, değerli milletvekili arkadaşlarım; Sayın
Başbakan, dün “Militan yargı sona ermiştir.” diyordu, biz de hakikaten
inanıyorduk. Yani “Millet yargıya el koymuştur.” diyordu, “İyi.” diyorduk. E,
şimdi ne oldu da “HSYK konusunda yanlış yaptık.” diyorsunuz? Dün “Yargı yetkisi
Türk milleti adına bağımsız mahkemelerce kullanılsın.” derken şimdi ne oldu da
“Yürütme olarak yargının karşısına dikiliriz.” diyorsunuz? Dün “HSYK’nın yapısında olan değişiklerin ne kadar isabetli
olduğunu bir kez daha öğrendik.” derken, şimdi ne oldu da “Yetkim olsa HSYK’yı yargılarım.” diyorsunuz? 
Sayın
arkadaşlarım, şimdi ne olduğunu hepimiz gördük. 17 Aralık 2013’te, Türkiye
Cumhuriyeti tarihinde görülmemiş büyüklükte bir rüşvet ve yolsuzluk ortaya
çıkmıştır. Bakanlar istifa ettirilmiş, bakan çocukları tutuklanmış, ayakkabı
kutularında milyon dolarlar çıkmış, bir bakan çocuğunun evinde sanki banka
şubesi gibi para sayma makineleri, para kasaları bulunmuştur.
Sayın
arkadaşlar, Ergenekon, Balyoz, Oda TV davalarında yargıya müdahale edilmemesini
isteyen Sayın Başbakan, Gezi eylemlerinde polise sahip çıkan, “Talimatı ben
verdim.” diyen, emniyet personeline ödül verdirten Sayın Başbakan, şimdi ne
oldu da yargıya müdahale ediyor? Dün “İyi.” dediği emniyet görevlilerini bugün
neden görevden alıyorsunuz? 2 tane mi Başbakan var, 2 tane mi bakan var? Biri
dünün Başbakanı, biri bugünün Başbakanı mı? 
Sayın
arkadaşlar, diyeceksiniz ki: “Paralel yapı.” Evet, paralel devlet yapılanması
olurken siz neredeydiniz? Hani “Beraber yürüdük biz yollarda.” diyordunuz!
Devlette paralel yapı yanlış da yargıyı kendinize bağlamak yanlış değil mi? İki
yanlıştan bir doğru çıkmayacağını siz bilmiyor musunuz? Rüşvet ve yolsuzluk
varsa niye üzerine gitmiyoruz, üstünü niye örtmeye çalışıyoruz? Hükûmet
yolsuzluk yapanın mı yanında, yoksa yolsuzluk yapanı yakalayanın mı yanında?
Toplumda “Bu Hükûmet yolsuzluk yapanın ceza almasını önlüyor, yakalayanları,
tutuklayanları cezalandırıyor.” algısı yerleşirse, benden söylemesi sayın
arkadaşlar, iflah olmazsınız. 
Bu
Hükûmet sayesinde Türkiye’de adalet ayaklar altına alınmıştır. Değerli
arkadaşlar, “yolsuzluk” kelimesinin anlamı nedir? Yolsuzluk yapana “hırsız”
demeyeceğiz de ne diyeceğiz? O zaman, “sayın hırsız” mı diyeceğiz? Ona bir
saygınlık mı kazandıracağız? “Yolsuzluğu, yoksulluğu, yasakları, kısaca üç
‘Y’yi kaldıracağız.” diyen siz değil misiniz? Şimdi, bunun karesine çıkarken
niye sessiz kalıyoruz? 
Sayın Başbakan, hani “Nereden nereye geldik.” diyordu ya, ben size
söyleyeyim nereden nereye geldiğimizi: Sayın arkadaşlar, 1924-30 yılları
arasında görev yapan, “Türk savcıları, Türk hâkimleri, Meriç kıyılarında
çalışan Türk köylüsünün kaybolan sabanından tutunuz da Bingöl dağlarında koyunu
kaybolan çobanın mahrumiyetinden siz sorumlusunuz.” diyen rahmetli Adalet
Bakanı Mahmut Esat Bozkurt’tan, şimdi, İzmir Cumhuriyet Savcısına “Savcıyı
değiştir, kararları iptal et, yoksa kötü olursun.” diyen bir Adalet Bakanı
Müsteşarı anlayışına gelinmiştir. Atatürk’ün, İnönü’nün Adalet
Bakanının, Mahmut Esat Bozkurt’un anlayışından, şimdi, Adalet Bakanı Bekir Bozdağ’ın ve
Müsteşarının anlayışına gelinmiştir. 
Sayın
arkadaşlarım, kuvvetler ayrılığını kuvvetler birliğine çevirdiniz. Bu kanunla
yargıyı da kendinize bağlıyorsunuz. Bu gidiş, yanlış gidiştir. 
Adalet
Bakanını ve Müsteşarını istifaya davet ediyor, hepinize saygılar sunuyorum.
(CHP sıralarından alkışlar) 
BAŞKAN –
Teşekkür ederim. 
Aynı
mahiyette olan önergeleri oylarınıza sunacağım.
Kabul
edenler… Kabul etmeyenler… Kabul edilmemiştir. 
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 16 ncı maddesinin teklif metninden
çıkarılmasını arz ve teklif ederiz. 
 İdris
Baluken (Bingöl) ve arkadaşları
BAŞKAN –
Önergeye Komisyon katılıyor mu? 
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan. 
BAŞKAN –
Hükûmet? 
ADALET
BAKANI BEKİR BOZDAĞ (Yozgat) – Katılmıyoruz. 
BAŞKAN –
Sayın Pervin Buldan, Iğdır Milletvekili. 
Buyurun.
(BDP sıralarından alkışlar) 
PERVİN
BULDAN (Iğdır) – Teşekkür ederim.
Sayın
Başkan, değerli milletvekilleri; ben de konuşmama başlamadan önce, Kayseri
Pınarbaşı’nda yaşanan kazada yaşamını yitiren 21 vatandaşımıza Allah’tan
rahmet, yakınlarına başsağlığı ve yaralı olan vatandaşlarımıza da acil şifalar
diliyorum. 
Yine,
bugün ölüm yıl dönümü olan Türkiye'nin önemli aydın ve yazarlarından birisi
olan Uğur Mumcu’ya bir kez daha Allah’tan rahmet, Güldal Mumcu şahsında tüm
ailesine, yakınlarına ve sevenlerine bir kez daha başsağlığı dileklerimi ifade
etmek istiyorum. 
Değerli
arkadaşlar, bugün, burada, Hâkimler ve Savcılar Yüksek Kurulunun
değiştirilmesine yönelik bir kanun teklifini görüşüyoruz. Yaşanan sıkıntılar,
yaşanan kavgalar şunu bir kez daha göstermiştir ki ortak ve demokratik bir
alanda, demokratik bir mevzide buluşmadığımız sürece bu ülkede çıkarılan her
kanun, her yasa tartışmalı bir yasa, tartışmalı bir kanun olacaktır.
Dolayısıyla, bugün, Sayın Başbakanın ifade ettiği Anayasa değişikliğini aslında
biz başından beri hem AK PARTİ’ye hem de diğer
muhalefet partilerine önerdik. Sayın Bekir Bozdağ’ın geçenlerde grubumuzu
ziyareti esnasında da Anayasa değişikliğine sıcak baktığımızı ve bunun mutlaka
bir anayasa değişikliğiyle gündemleşmesi gerektiğini
ifade etmiştik. Ama bugün, Sayın Başbakan ne yazık ki hiçbir grubun bu konuya
sıcak bakmadığını söyledi ve Anayasa değişikliğini tekrar gündeme getirdiğini
görüyoruz.
Bizim
Sayın Adalet Bakanına geçenlerde verdiğimiz Anayasa değişikliğine ilişkin
önerimizi buradan sizlerle paylaşmak istiyorum: Barış ve Demokrasi Partisi
olarak, HSYK'nın mevcut yapısının Anayasa ile
değiştirilmesi ve bu Kurulun özerkliğinin anayasal güvence altına alınması
savunulmaktadır. Nitekim, parti olarak, HSYK'nın yapısını kuvvetler ayrılığı ilkesinin temel
dayanaklarından biri olarak görmekteyiz. Bu nedenle de, Kurulun tarafsız ve
bağımsız olabilmesi, siyasi iktidarlardan ayrı karar verebilme niteliğini haiz
olması, özerk bir bütçesinin olması ve tamamıyla özerk bir yapıya
kavuşturulması son derece önemlidir.
Yine,
Kurulun, bağımsız yapısı gereği, atama ve disiplin işlemleri de siyasi
iktidarlardan bağımsız biçimde gerçekleştirilebilmelidir. Kurulun mevcut
bürokratik yapısının kırılması, demokratik bir yapıya dönüştürülmesi de önemli
bir parametredir. Bu bağlamda, Kurul üyelerinin demokratik yöntemlerle
seçilmeleri olmazsa olmaz koşul olarak önerilmektedir. Buna göre, yüksek yargı
kuruluna üye seçiminde seçilen kaynakların çeşitliliği ve seçilen üyelerin
geldikleri kaynaklardan da demokratik seçimle seçilmiş olmaları kriteri esas alınmalıdır.
Burada,
belki, tüm olarak Anayasa önerimizi okuyamayacağım ama bugün Türkiye'de
tartışılması gereken önemli bir konu daha var değerli arkadaşlar: Özel yetkili
mahkemeler meselesi.
Biz,
Barış ve Demokrasi Partisi olarak hem HSYK Kanunu’nun bir Anayasa
değişikliğiyle gündeme alınması hem de özel yetkili mahkemelerin lağvedilmesi,
tasfiye edilmesi teklifimizi bir kez daha Sayın Adalet Bakanına önermek
istiyoruz. Doğrusu, bu mahkemeler bugün Türkiye’de birçok canı acıtmış, birçok
yuvayı yıkmıştır. Çünkü, bugün cezaevlerinde tutuklu
bulunan binlerce arkadaşımız özel yetkili mahkemelerin verdiği kararlar
doğrultusunda rehin olarak cezaevlerinde tutulmaktadır. O yüzden, özel yetkili
mahkemeler belki bugün tüm Türkiye’de vicdanlarda mahkûm edilmiştir ve son
olarak da Diyarbakır KCK ana davasında tutuklu bulunan değerli arkadaşlarımız
bu mahkemeleri protesto ederek mahkemelere katılmamışlardır. Vicdanlarda
mahkûm edilen bu mahkemelerin bir an önce Türkiye’den, Türkiye’nin hukuk
sisteminden aslında kaldırılması gerektiğini ifade etmek istiyoruz ve bu konuda
en azından Adalet Bakanının, Sayın Bekir Bozdağ’ın bir açıklama yapması
gerektiğinin de önemli olduğunu düşünüyoruz çünkü özel yetkili mahkemelerin
vermiş olduğu kararlar gerçekten Türkiye açısından kara bir lekedir,
vicdanlarda mahkûm edilmiştir ve bir an önce kaldırılması gerekmektedir.
Teşekkür
ediyorum. (BDP sıralarından alkışlar) 
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
17’nci
maddede üç adet önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 17 inci maddesinin teklif metninden çıkarılmasını arz ve
teklif ederiz.
 İdris Baluken Erol Dora Pervin Buldan 
 Bingöl Mardin Iğdır
 Bengi Yıldız Nazmi Gür 
 Batman Van 
BAŞKAN –
Şimdi aynı mahiyetteki iki Anayasa’ya aykırılık önergesini okutup işleme
alacağım:
Türkiye
Büyük Millet Meclisi Başkanlığına
Görüşülmekte
olan 523 Sıra Sayılı Kanun Teklifinin 17. Maddesinin Anayasaya aykırı olması
sebebiyle Teklif metninden çıkarılmasını arz ve teklif ederiz.
 Faruk Bal Yusuf Halaçoğlu Muharrem Varlı
 Konya Kayseri Adana
 Celal Adan Lütfü Türkkan 
 İstanbul Kocaeli
Aynı
mahiyetteki diğer önergenin imza sahipleri:
 Ali Rıza Öztürk Ali İhsan Köktürk Malik Ecder
Özdemir 
 Mersin Zonguldak Sivas
 Ramazan Kerim Özkan Selahattin Karaahmetoğlu Ramis Topal
 Burdur Giresun Amasya
 Levent
Gök
  Ankara
BAŞKAN –
Komisyon önergelere katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz efendim.
BAŞKAN –
Önerge üzerinde Çorum Milletvekili Sayın Tufan Köse konuşacak.
Buyurun
Sayın Köse. (CHP sıralarından alkışlar)
TUFAN
KÖSE (Çorum) – Sayın Başkan, değerli milletvekilleri; öncelikle, Kayseri’de
hayatını kaybeden 21 Muşlu vatandaşımıza Allah’tan rahmet diliyorum,
yakınlarına başsağlığı diliyorum, yakınlarına sabır diliyorum. 
Yirmi bir
yıl önce aramızdan ayrılan ve bugünleri o günlerden gören, siyaset-ticaret ve
cemaat iş birliğini, cemaatle beraber siyasetin yaptığı hırsızlıkları o
günlerde tespit eden Uğur Mumcu’yu da aranızda rahmetle anıyorum. 
Değerli
arkadaşlarım, bu arada Meclis Başkanı Sayın Cemil Çiçek’e de birkaç şey
söylemek istiyorum. Bir açıklama yapmış, “Dün yaşanan kavgadan dolayı milletimizden
özür diliyorum.” demiş. Dün burada bir kavga yaşanmadı, dün burada zorbalık ve
eşkıyalık vardı, bir saldırı vardı. Bence kınanması gereken, o zorbalığı, eşkıyalığı yapan
milletvekili arkadaşımız ve onu kutlayan diğer milletvekilleridir, kınanması
gereken onlardır. (CHP sıralarından alkışlar)
Değerli
arkadaşlarım, fezlekeler gelmeli. Bu fezlekeler öyle alelade fezlekeler değil.
Bu Meclisin yüz yıla yakın tarihinde bu kadar delillendirilmiş,
bakanlar hakkında delillendirilmiş suç dosyaları, suç
fezlekeleri muhakkak gelmeli, 4 fezleke hemen gelmeli ama Adalet Bakanı
hakkında bugün düzenlenen fezleke de onlardan önce gelmeli. 
Belki
izlemişsinizdir, Adalet Bakanı ne yapmış? Adalet Bakanı, Müsteşarı, İzmir
Valisi, İzmir İl Emniyet Müdürü bu işin başındaki, soruşturmanın başındaki KOM
Şube Müdürünü arayarak, savcıyı oyalamasını, savcıya çak ikram etmesini ve
soruşturmayı durdurmasını istemiştir; çok ciddi delilleri var bunun. KOM Şube
Müdürü, bunları, kendini koruma altına almak için, bir Yargıtay kararına da
dayanarak, dayanak yaparak kayıt altına almış, kayıt altına aldığı bilgileri de
başsavcılığa iletmiştir. En kısa zamanda, Adalet Bakanı kendisi hakkında
düzenlenen fezlekeyi Meclisimize göndermelidir.
Şimdi,
değerli milletvekilleri, Başbakanın oğlu Bilal Erdoğan’ın avukatı bugün bir
açıklama yapmış, diyor ki: “Bilal Erdoğan’ın sabit ikametgâhı var. Eğer çağrı
kâğıdı giderse gidecek, cumhuriyet savcılığında, başsavcılığında ifade
verecek.” Bana göre bu çok komik geldi, size de geldi mi bilmiyorum. 
Bunun
komik olmasının birkaç nedeni var, şimdi söylüyorum size, birkaç nedeni var:
Şimdi, Bilal Erdoğan hangi savcıya ifade verecek? Soruşturmayı yapan savcılar,
polisler soluğu yurdumuzun dört bir yanında aldılar, kalmadı. Polislerin yeri
değişti, yerleri değişti. Peki, Adalet Bakanı Müsteşarı, Vali bu polisleri
arayıp baskı yaptı mı? Yaptı. Siz savcı olsanız ne diyeceksiniz? Şimdi, Bilal
Erdoğan geldi yanınıza, ne diyeceksiniz? Ben olsam şöyle yaparım, savcı olsam,
hukukçu kimliğimle, bu kadar baskıdan sonra: “Sizin bir şikâyetiniz var mı? Siz
ahlaklı, namuslu, düzgün, çok kısa sürede para kazanmış ve büyük bir kuruluşun,
büyük bir vakfın başına geçerek Türkiye'nin sayılı iş adamlarından bir dünya
para toplamışsınız. Sizin adınız böyle anılması gerekirken yolsuzlukla
anılıyor, kusura bakmayın. Şikâyetleriniz neyse onları soralım.” derdim.
Herhâlde şimdiki savcılar da bunu söyleyecekler. 
Bir komik
tarafı daha var, bir komik tarafı daha var; diyor ki: “Sabit ikametgâh sahibi.”
Tabii ki, memleketimizin hayırlı bir evladı(!) 
Peki,
değerli arkadaşlarım, Türkiye’de cüzzam hastalığının önüne geçmek için ömrünü
ülkemize vakfeden Türkan Saylan’ın sabit ikametgâhı
yok muydu? (CHP sıralarından alkışlar) Türkan Saylan kelaynak kuşu muydu,
namuslu memleket evladı değil miydi Bilal Erdoğan kadar? Peki, Genelkurmay
Başkanı İlker Başbuğ’un, şu anda sıralarımızda oturan Mehmet Haberal’ın,
Mustafa Balbay’ın, gazeteci Soner Yalçın’ın sabit ikametgâhı yok muydu da
bunları alelacele sabahın dördünde, beşinde evlerinde, kanser hastası Türkan Saylan’ın evinde arama yaparak gözaltına aldınız? O zaman
niye bu duyarlılığı hiç göstermediniz? Ergenekon’da Köksal Şengün gibi, Zafer
Başkurt gibi, Ercan Canak gibi tahliye yönünde karar
veren, tutukluluk istemlerini reddeden hâkimler görevden alınırken niye bu
duyarlılıkları göstermediniz? 28 Şubatta mağduriyet edebiyatı üretiyorsunuz; 28
Şubatta şu söylediklerinizin bir tanesi yapıldı mı, hatırlıyor musunuz? Ben bir
tanesini duymadım, hatırlamadım. İnsanları mağdur ettiniz.
Değerli
arkadaşlarım, 12 Eylülde de referanduma “hayır” demiştik, bugün de “hayır”
diyeceğiz. 12 Eylülde Başbakan gözünün içine bakan bir Meclis grubu yapmıştı
Allah’a şükür, hamdolsun; gözünün içine bakan bir Bakanlar Kurulu vardı,
gözünün içine bakan bir yargı istiyordu. Onu başardım sandı ama gel gör ki yine
bu memleketin asil evlatları yargının içerisinden çıktı, bundan sonra da
çıkmaya devam edecek. 
Bu
memleketi hiçbir yere sürükleyemeyeceksiniz. Cumhuriyet Halk Partisi olarak
bizler buna izin vermeyeceğiz, bağımsız yargının da teminatı biz olacağız. 
Hepinizi
saygıyla, sevgiyle selamlıyorum. (CHP sıralarından alkışlar) 
BAŞKAN –
Teşekkür ederim. 
Kayseri
Milletvekili Sayın Yusuf Halaçoğlu, söz sırası sizde. 
Buyurun.
(MHP sıralarından alkışlar) 
YUSUF
HALAÇOĞLU (Kayseri) – Teşekkür ederim Sayın Başkanım. 
Değerli
milletvekilleri, öncelikle dikkatinizi çekmek istiyorum, hepiniz bilirsiniz,
Sayın Bakanım, siz de olmak üzere… Gitmiş Adalet Bakanımız, onu direkt
ilgilendiriyordu ama herhâlde haberdar olur. 
ALİ ÖZ
(Mersin) – Savcıyı görevden almaya gitmiştir. 
YUSUF
HALAÇOĞLU (Devamla) – Şimdi, hepiniz bilirsiniz arkadaşlar, Topkapı Sarayı
Müzesini, Topkapı Sarayını biliyorsunuzdur. Hele hele Üsküdar tarafından,
Kadıköy tarafından baktığınızda da Topkapı Sarayına, her şeyin önünde bir şey
dikkatinizi çeker. Orada minareden de yüksek olan bir kule vardır. O kulenin
adı nedir biliyor musunuz? O kulenin adı Kasr-ı Adil
yani “Adalet Kulesi” ismini, “Adalet sarayı” adını taşır. Onun altında Divan-ı
Hümayun toplanırdı. Yani Divan-ı Hümayun için, aldığı kararlar için şu
söylenir: Her şeyin önünde adalet vardır, devletin önünde adalet vardır.
Mamafih, sizin partinizin önünde de “adalet” kelimesi var. 
Şimdi,
bunu özellikle şunun için söylüyorum: Osmanlı Devleti bir yeri fethettiği zaman
orada muhakkak ki “adaletname” adı altında, herkesin
can ve mal güvenliğini emniyet altına aldığını belirten bir beyanname
yayımlardı ve bunu bizzat padişah takip ederdi uyulup uyulmadığına dair ve
aldıkları karar asla ve asla herhangi bir şekilde değiştirilmezdi. 
Şimdi,
siz, çıkardığınız Anayasa değişikliğinde yani 2010 yılında çıkardığınız Anayasa
değişikliğinde HSYK’yla ilgili bir karar aldınız,
159’uncu madde ve burada aslında bugün sıkıntı duyduğunuzu söyleyerek yine
Anayasa değişikliği istiyorsunuz ama birtakım maddeler getirdiniz, onların
dondurulması da söz konusu oldu. Ama, önemli olan,
arkadaşlar… Bu Anayasa maddesini değiştirmek isterken aslında siz bir şey
yaptınız, zaten HSYK üzerinde gereken birtakım işlemleri Anayasa hükümleri
değişmeden de yerine getirdiniz ve sıkıntılarınızı büyük çapta ortadan
kaldırdınız ve bir sürü atamalar yaptınız.
Ama
aslında şöyle bir baktığımızda, HSYK tarafından Mart 2012’de bir prensip kararı
alınmıştı ve bu prensip kararında şu söyleniyordu: “Hâkim ve savcı tayinleri,
yalnız, yaz aylarında yapılır.” deniyordu. Şimdi, galiba, yağmur yağmadığı
için, kar da yağmadığı için mevsimi siz yaz zannediyorsunuz ve HSYK üzerinde
bayağı ciddi bir değişiklik söz konusu ettiniz. 1. Dairenin kontrol edilmesiyle
birlikte 90’dan fazla hâkim ve savcıyı bir çırpıda değiştirdiniz, onun arkası
da devam etmekte, gelmekte. Şöyle bir duyuruda bulunmuştu HSYK: “Atama
kararnamelerinin daha öngörülebilir bir yapıya ulaşması doğrultusunda, eşi kamu
kurumlarında çalışan hâkim ve savcıların eşlerinin atanma süreçleriyle,
çocuklarının öğrenim durumları da gözetilerek bundan sonra yılda sadece yaz
dönemine münhasır bir kararname yapılmasına karar verilmiştir. Diğer aylarda
sadece mazeret ve disiplin durumlarına münhasır kararname çıkarılacaktır.” 
Şimdi,
arkadaşlar, bugünkü yapılan atamalar ve yer değiştirmeler bu sözü edilen
duyuruyla, HSYK’nın aldığı kararla hiçbir alakası var
mıdır? Yoktur. Aslında, şunu herkesin çok iyi bilmesi gerekir: Hukuk, ne sizin
için, ne bizim için, ne de herhangi bir başka kuruluş için söz konusu değildir.
Hukuk, aslında devletin ayakta kalması için gerekli olan ciddi bir husustur. Nitekim, siz eğer hukuk sisteminizi adil bir biçimde
yürütmezseniz, yasama organının çıkardığı hükümleri yürütme ve yargı gerçek
yönüyle yürütmezse, uygulamazsa o devleti ayakta tutmanız mümkün olmayacaktır.
Devletlerin çöküşünün temelinde asıl, hukuk sistemleri üzerinde oynanan oyunlar
yer almaktadır.
Şimdi,
sizlere sesleniyorum arkadaşlar: Bu işlemi yaparken ne sizin yararınızı, ne
bizim yararımızı söz konusu etmeden, aslında, hukuk sistemini hakkaniyetle,
devletin ayakta kalması yönünde kullanmanız gerekir. Çünkü,
Türkiye Büyük Millet Meclisini oluşturan millî irade orada yazıyor: “Kayıtsız,
şartsız milletindir.” Yani, millet adına karar veriyorsunuz, ona uygun
davranmak zorundasınız.
Hepinizi
saygıyla selamlıyorum. (MHP sıralarından alkışlar) 
BAŞKAN –
Teşekkür ederim.
Aynı
mahiyetteki önergeleri oylarınıza sunuyorum: Kabul edeneler… Kabul etmeyenler…Kabul edilmemiştir. 
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 17 inci maddesinin teklif metninden çıkarılmasını arz ve
teklif ederiz.
 İdris
Baluken (Bingöl) ve arkadaşları
BAŞKAN –
Komisyon önergeye katılıyor mu? 
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım. 
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz efendim. 
BAŞKAN –
Muş Milletvekili Sayın Sırrı Sakık.
Buyurun.
(BDP sıralarından alkışlar)
SIRRI
SAKIK (Muş) – Sayın Başkan, değerli arkadaşlar; tekrar hepinizi saygıyla
selamlıyorum. 
Aslında,
hep HSYK’dan bahsediyoruz, bağımsız yargıdan
bahsediyoruz ama hep dönüp dolaşıp geldiğimiz nokta yine “Bir bağımlı yargıyı
nasıl oluşturabiliriz?”, “Kendimize özgü bir yargıyı nasıl inşa edebiliriz?”
bunun mücadelesini veriyoruz. Daha önce bundan iktidar partisi ve biz hep
rahatsız olduk hep de söyledik. Yani, bu yargıda, Kemalistler ve milliyetçilerin
egemen olduğu o dönemde, biz…
Yıl 1994,
2 Martta bir darbe oldu, Parlamentoda bir darbe. Bizi alıp götürdüler, gittik.
Çok uzun bir süre bir hukuk mücadelesi, ortada hiçbir suç yok. Bizi alıp
götürdüklerinde bu Parlamento kuşatılmıştı yani terörle mücadele birimleri bu
Parlamentoyu dört gün kuşatmışlardı. Gittik, on beş gün Terörle Mücadelede
kaldık. Sabahleyin yargıya çıkacağız. Savcı, bir gün öncesinden başsavcı ve 4
tane savcı geldiler, bizimle sohbet ettiler, dediler ki: “Ya, sizi bir
yanlışlık sonucu buraya getirdik. Siz ve bir arkadaşınız daha -yanılmıyorsam
Mahmut Alınak’la ilgili- bir yanlışlık sonucu geldiniz ama yarın serbest
kalacaksınız. Kürt sorunu nasıl çözülebilir?” Biz de düşüncelerimizi açıkladık.
Dediler ki: “Ya, bunları PKK de seslendiriyor.” Biz de dedik ki: “Yani Kürt
sorununu çözecekseniz PKK’yi dışlayarak çözemezsiniz. Doğruyu ha PKK ha DEP,
biz, kim söylüyorsa doğrunun etrafında saf tutmamız gerekir.” Bizim
tutuklanmayacağımızı söyleyen Başsavcı ve 4 savcı, sabahleyin mahkemeye gittik
ama o gün bir türlü karar veremediler. İkinci gün bizi tekrar Terörle
Mücadeleye götürdüler. Sabahleyin yargıya geldik, 125’ten dava açtılar
hakkımızda, idamla tutuklanmamızı talep ettiler. Gittik, tutukladılar.
Cezaevine gittik, savcı dedi ki: “Ya, kardeşim, sizi niye getirdiler? 4 kişilik
yer ayrılmıştı burada, bir hafta önceden biz bu hazırlıkları yaptık. Siz 6 kişi
niye geldiniz?”
Şimdi, o
tarihte de o egemen güçler talimat vermişti, bizim de tutuklanmamız gerekiyordu
ama bir türlü yargı… Mesela, Parlamentoda çok açık ve net olarak Başbakan çıktı
-Çiller o dönemde- “Ben yargıya talimat verdim...”, “Bunların işini bitirin.”
dediler ama Parlamentodan da ses çıkmadı, medyadan ses çıkmadı yani sivil
toplum örgütlerinin büyük bir çoğunluğundan ses çıkmadı ve yine, Çiller, o
tarihte gitti Anayasa Mahkemesine. Bizim dokunulmazlıklarımız kaldırılırken bir
de on beş günlük itiraz süresi var, o süreyi bile bize kullandırtmadılar. Bizi
apar topar alıp götürdüler, tutukladılar ve uzun, bir yıl sonra çıktık, düşünce
suçundan mahkûm olduk. Bazı arkadaşlarımız da on yıl cezaevinde kaldı. Şimdi,
böyle bir yargıyla bize acı dolu yıllar yaşattılar. 
Şimdi,
birkaç gün önce, eski Adalet Bakanımız Mehmet Ali Şahin’in bir açıklaması var:
“Ben Bakanken Yargıtaydan biri, Yargıtay Başkanı
okyanus ötesine bir dosyayı götürdü.” Peki, siz Adalet Bakanısınız ve bir
Yargıtay üyesi bir dosyayı alıp okyanus ötesi bir noktaya götürüp oradan
talimat alıyorsa siz nerelerdeydiniz, ne yaptınız, nasıl bir yasal işlem
yaptınız, bununla ilgili ne yaptınız, siz Adalet Bakanı değil miydiniz, bostan
korkuluğu muydunuz? Ama, işte orada da… Yani, ne
cemaatin, ne Kemalistlerin, ne milliyetçilerin, ne de sizlerin yargısını değil,
bu ülkede yaşayan bütün halkların bir yargısını oluşturmaya varsanız vallahi
biz de varız ama dönüp dolaşıp geçmişten bugüne kadar aynı yol, yöntemlerle
yargıyı kendinize göre dizayn ederseniz buradan hiçbir
şey çıkmaz. Yani, burada zaman zaman ihtiyaca göre değişiklikler yapıyorsunuz,
bu ülkede kimler güçlüyse onlara göre… Bir yıl içerisinde, mesela, şike davasında
3 kez değişiklik yaptınız, yine sonuç alamadınız. Bugün de muhalefete de sivil
toplum örgütlerine de bu ülkede yaşayan herkese kulak verin, herkesin hukukunu
birlikte oluşturalım. 
(Mikrofon
otomatik cihaz tarafından kapatıldı) 
SIRRI
SAKIK (Devamla) – Biz bir anayasal değişiklikle bunun olabileceğini
düşünüyoruz. 
Teşekkür
ediyorum. (BDP sıralarından alkışlar) 
BAŞKAN –
Teşekkür ederim Sayın Sakık. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
17’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
18’inci
madde üzerinde üç önerge vardır, önergeleri sırasıyla okutacağım ve Anayasa’ya
aykırılık önergesini önce işleme alacağım. 
Önergeleri
okutuyorum:
Türkiye
Büyük Millet Meclisi Başkanlığı’na
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 18 inci maddesinin teklif metninden çıkarılmasını arz ve
teklif ederiz.
 İdris Baluken Pervin Buldan Nazmi Gür
 Bingöl Iğdır Van
 Bengi Yıldız İbrahim Binici 
 Batman Şanlıurfa
Türkiye
Büyük Millet Meclisi Başkanlığına
Görüşülmekte
olan 523 Sıra Sayılı Kanun Teklifinin 18. Maddesinin Teklif metninden
çıkarılmasını arz ve teklif ederiz.
 Faruk Bal Yusuf Halaçoğlu Muharrem Varlı
 Konya Kayseri Adana
 Celal Adan Lütfü Türkkan 
 İstanbul Kocaeli 
BAŞKAN –
Şimdi Anayasa’ya aykırılık önergesini okutup işleme alacağım.
Türkiye
Büyük Millet Meclisi Başkanlığına
Görüşülmekte
olan 523 Sıra Sayılı Bazı Kanunlarda Değişiklik Yapılmasına Dair Kanun
Teklifinin 18. maddesinin Anayasaya aykırılığından dolayı Teklif metninden
çıkarılmasını arz ve talep ederiz.
 Müslim Sarı Hasan Ören Namık Havutça
 İstanbul Manisa Balıkesir
 Erdoğan Toprak Ali Sarıbaş 
 İstanbul Çanakkale
BAŞKAN –
Komisyon önergeye katılıyor mu? 
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım. 
BAŞKAN –
Hükûmet? 
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz efendim. 
BAŞKAN -
Önerge üzerinde İstanbul Milletvekili Sayın Müslim Sarı konuşacak.
Buyurun
Sayın Sarı. (CHP sıralarından alkışlar)
MÜSLİM
SARI (İstanbul) – Teşekkür ederim Sayın Başkan.
Sayın
Başkan, değerli milletvekilleri; hatırlayınız, bundan birkaç sene önceydi, Galataport ihalesi gündeme geldiğinde Sayın Başbakan bir
açıklama yapmıştı. Bugün anlıyoruz ki o açıklama Başbakanın kişisel siyasi
tarihinin en doğru saptamasıydı. Ne demişti Sayın Başbakan? “Ben ülkemi
pazarlamakla mükellefim.” Evet, Sayın Başbakan gerçekten de bu ülkeyi
pazarladı; içeride ve dışarıda pazarladı. O bunu yaparken biz “Yapmayın, bu
ülke hepimizin, yediğiniz, pazarladığınız, pare pare
sattığınız bu ülkede çocuklarımızın da hakkı var, böyle devam ederse
çocuklarınız sizden utanacak.” dedik. Ama, şimdi,
görüyoruz ki o gencecik çocukları, o gencecik insanları, kendi çocuklarınızı da
bu kirli çıkarların içine sokmuşsunuz; yolsuzlukların, kirli ilişkilerin, çıkar
gruplarının ortasına kendi çocuklarınızı da atmışsınız. Bizler şimdi anlıyoruz
ki siz kendi çocuklarınıza dahi acımamışken bu ülkeye mi acıyacaksınız? Artık
herkes bütün çıplaklığıyla görmeye başladı. Sizler on bir yıldır devlet değil,
şirket yönetmişsiniz. Bu ülke, tam da Başbakanın o söylemde söylediği gibi
sayenizde pazarlana pazarlana, satıla satıla can çekişmeye başlayan bir ülkedir. Bunun müsebbibi
sizlersiniz, bu günaha hâlâ AKP sıralarında oturan sizler ortaklık
etmektesiniz. Sizler, bu ülkede dökülen her damla gözyaşının sebebisiniz.
Çevrenizdekilerle, çocuklarınızla, eniştelerinizle, yandaş iş adamlarınızla, bu
ülkeyi, bu hâle getirdiniz. Bunun günahı ve vebali sizin boynunuzadır ve hesabı
en kısa sürede, hiç merak etmeyin en kısa sürede sorulacaktır.
AKP
Hükûmetinin ülkeyi götürmek istediği noktayı görmek için müneccim olmaya gerek
yok. Tarih, bu Hükûmetin istediği devlet tarzının örnekleriyle doludur. Sizler
bu coğrafyada bir Nazi devleti yaratmaya çalışıyorsunuz. Alman Nazi devletinin
yaptığı gibi, kendi yurttaşlarınıza büyük yalanlar söylüyorsunuz. Büyük
yalanları sıklıkla söyleyip, tekrar ediyorsunuz, insanları boş hayallerle
kandırıyorsunuz. Tıpkı Nazilerin Adalet Müşaviri Doktor Hans
Frank’ın yargıçlara seslendiği gibi sesleniyorsunuz. Sizin istediğiniz
devlette, tıpkı Nazi devletinde olduğu gibi, hukukun bağımsızlığı yoktur. Hans Frank, Nazi yargıçlarına sesleniyordu, onlara diyordu
ki: “Vereceğiniz her kararda kendinize önce şunu sorunuz: Yerimde Führer olsa nasıl karar verirdi?” Siz de kendi
yargıçlarınıza aynı şeyi söylüyorsunuz ve onlara diyorsunuz ki: Vereceğiniz her
kararda kendinize önce şunu sorunuz: “Yerimde Başbakan olsaydı ne karar
verirdi?”
Adalet
isteyenlerin peşine düşüp hırsızları aklama yarışına girdiğinizden beri artık
meşruiyetiniz kalmamıştır. Sizler, adaleti katlediyorsunuz ve hepsinden acısı
bu yoksul halkın parasını çalanlara “dur” demiyor, onların yanında yer alıyorsunuz. Bütün Türkiye
bağırıyor, her yerde bağırıyor: “Hırsız var!” diyor. Biz de buradan bir kez daha bağırıyoruz,
bütün ülkeyle birlikte bağırıyoruz:
Evet, hırsız var! Hırsız var ve bu hırsızlar maalesef sayenizde devlet
güvencesinde. Ama, artık bitti, artık sizin Nazi
devletinizin sonu geldi.
Önce
Enver Paşa’nızı Orta Doğu’ya sürüp, yüz binlerce insanın kanının akmasına aracı
oldunuz. Dünyanın gözünün içine baka baka hâlâ Suriye’de terörist
gruplara silah gönderiyorsunuz. O terörist grupların canlı bombaları devleti
tehdit eder hâle gelmiş durumda. Dışarıda devletin itibarını sıfırladınız,
içeride zaten meşruiyeti kalmamış ve yalnızca yıkmak istediği demokratik
sistemin kendisine verdiği avantajları kullanıp bir Nazi devleti yaratmaya
çalışan partiniz kaldı.
MUZAFFER
ÇAKAR (Muş) – Millet niye size inanmıyor?
MÜSLİM
SARI (Devamla) – Ama artık bitti, artık saltanatınız bitti. Önce yerel
seçimlerde sonra genel seçimlerde o sandığa gömüleceksiniz
OSMAN
AŞKIN BAK (İstanbul) – Süre bitti.
MÜSLİM
SARI (Devamla) – Ve siz gömülürken “Sizi tasmalarınızdan kurtardık.”
dedikleriniz de yanınızda olmayacak, sizi kurtaramayacak. Bu suça ortak olan
herkes er ya da geç adalet karşısına geçip hesap verecek. Sizi o zaman
adaletten kimse kurtaramayacak. Çünkü “Ananı da al git.” dedikleriniz
analarıyla, kardeşleriyle, çoluk çocuğuyla kapınıza dayandılar. Onlar bedel
istiyorlar. Onlar çiğnenen haklarını, verilmeyen adaleti, dökülen kanlarının
diyetini istiyorlar. (AK PARTİ sıralarından gürültüler)
Hepinizi
saygıyla selamlıyorum. (CHP sıralarından alkışlar)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Şimdi
okutacağım aynı mahiyette olduğundan birlikte işleme alacağım.
Aynı
mahiyetteki önergeleri okutuyorum:
Türkiye
Büyük Millet Meclisi Başkanlığına
Görüşülmekte
olan 523 Sıra Sayılı Kanun Teklifinin 18. Maddesinin Teklif metninden
çıkarılmasını arz ve teklif ederiz.
 Faruk
Bal (Konya) ve arkadaşları
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 18 inci maddesinin teklif metninden çıkarılması arz ve
teklif ederiz.
 İdris
Baluken (Bingöl) ve arkadaşları
BAŞKAN –
Komisyon önergelere katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz.
BAŞKAN –
Konya Milletvekili Sayın Faruk Bal, buyurun, konuşma sırası sizde. (MHP
sıralarından alkışlar)
FARUK BAL
(Konya) – Sayın Başkan, değerli milletvekilleri; daha önceki konuşmalarımda,
önemli bir kanunu görüşüyoruz ancak önemine mütenasip bir müzakere ortamı
bulunmadığını ifade etmiştim ve meselenin özünü de anlatmaya çalışmıştım.
Şimdi, meselenin özüyle ilgili ikinci düşüncemi sizlerle paylaşmak istiyorum.
Değerli
arkadaşlarım, “Anayasa’ya aykırı.” lafı iki kelimeden ibaret bir laf değil.
“Anayasa’ya aykırı.” Lafı, denizin bitip karanın göründüğü yerdir. “Anayasa’ya
aykırı.” lafı, demokratik değerler içerisinde mütalaa edildiği takdirde,
kırmızı bir çizgidir. Dolayısıyla, o kırmızı çizginin
iyi anlaşılması için bu çerçeve içerisinde bu maddeyle ilgili görüşlerimi
sizlerle paylaşacağım. 
Anayasa’mızda
ve demokratik değerleri paylaşmış bütün parlamenter sistemlerde yürütme, yasama
ve yargı, yetkileri ayrı ayrı düzenlenmiş, ayrı ayrı organlara verilmiştir.
Yürütme, yasama ve yargının faaliyet alanları ve sınırları da yine Anayasa’yla
belirlenmiştir. Bizim Anayasa’mız da böyle belirlenmiştir, her ne kadar 12
Eylülden kalma olsa da. Buradaki temel ilke şudur: Yargı erki bağımsızdır,
tarafsızdır ve hâkim teminatı çerçevesi içerisinde faaliyetlerini sürdürür,
yürütmenin yargıya olan müdahale edeceği alan ancak Anayasa’yla belirlenir.
Anayasa’da yürütmenin yargıya müdahil olabileceği alanlar gösterilmemiş ise
kanunla yargının içerisine yürütme organı sokularak faaliyet alanı
genişletilemez. İşte, bu temel bir kuraldır. Bu sadece insanlığın geliştirdiği,
hukukun üstünlüğüne dayalı bir kural değil, aynı zamanda, yazılı anayasaların
da temel kuralıdır. 
Görüştüğümüz
kanun ise 2010 yılında yapılmış olan referandumla yargının yüksek organlarının
yeniden şekillendirilmesi, bu kapsam içerisinde de Hâkimler ve Savcılar Yüksek
Kurulunun yeniden şekillendirilmesine ilişkin ortaya çıkan sonuçlarla
ilgilidir. Yargının yeniden yapılandırılmasıyla ilgili, daha önce ifade
ettiğim, aldatma ve kandırma neticesinde, yüzde 58’in nasıl aldatıldığını,
nasıl kandırıldığını bizzat Sayın Başbakan ifade etmişti, kendisinin de nasıl
aldatıldığını Sayın Başbakan ifade etmişti. Şimdi, o
aldatılmış ve kandırılmış hâl ile oluşan HSYK, rüşvet, yolsuzluk, kara para,
terör gibi çok ciddi ve vahim suçlar ile iktidarın ucuna dokunan muamelelere
başladığında, araştırmaya, soruşturmaya başladığında, bununla ilgili, yargının
kalbi olan HSYK’nın -20 tane seçilmiş üyesi dışında-
bu kanunla külliyen içi boşaltılmakta ve yerine yeni geleceklerin atama yetkisi
de Adalet Bakanının eline verilmektedir. Aynı zamanda, ikinci organ olan
Adalet Akademisini de külliyen, bütün organlarıyla, bütün personeliyle, bütün
seçilmiş üyeleriyle ortadan kaldırıp bunların yerine yenisini koyabilmek için
Adalet Bakanının eline güçlü bir yetki ve doğrudan kullanabileceği bir imkân
verilmektedir. İşte, bu, yargının kalbi olan iki tane önemli yargı organı
sizler için “in” olabilir, bizler hukuk devletine inanan kişiler olduğumuz için
bağımsızlık ve tarafsızlık ilkesi çerçevesi içerisinde düzenlenmelidir. Buraya,
Adalet Bakanına yetki veren, güç veren, personel genel müdürü gibi atama
yapmasına imkân veren her türlü tasarruf ve madde Anayasa’ya ve Anayasa’nın
ışığından yararlandığı evrensel hukuk kurallarının tamamına aykırıdır. Bu
aykırılığı fark edebilecek bir ferasetin yüce Meclis tarafından gösterileceğine
inanmak istiyorum. Biat kültürüne itaat edilerek kaldırılacak akılsız
parmakların, ferasetsiz parmakların Türkiye’yi daha büyük badirelere, daha
büyük uçurumların kenarına sürükleyeceği düşüncemi yüce heyetle paylaşıyor,
hepinize saygılar sunuyorum. (MHP sıralarından alkışlar)
BAŞKAN –
Teşekkür ederim. 
Diğer
önergenin gerekçesini okutuyorum: 
Gerekçe:
Üniversitelerde
veya yabancı ülkelerde hukuk alanında yüksek lisans ve doktora öğrenimi yapmak
için izin verilecek hakim ve savcıların sayısının
belirleneceğine dair hükmün bu teklif ile kaldırılması önerilmiş ise de hâkim
ve savcıların eğitimlerine ilişkin engelleme getiren bu düzenlemenin teklif
metninden çıkarılması önerilmiştir.
BAŞKAN –
Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
18’inci
maddeyi oylarınıza sunuyorum: Kabul edenler… Kabul etmeyenler… 18’inci madde
kabul edilmiştir.
19’uncu
madde üzerinde üç adet önerge vardır. Önergeleri okutacağım ve Anayasa’ya
aykırılık önergesini önce işleme alacağım.
Buyurun.
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 19 uncu maddesinin teklif metninden çıkarılmasını arz ve
teklif ederiz. 
 İdris Baluken
 Pervin Buldan  Nazmi Gür
 Bingöl  Iğdır  Van
 Bengi Yıldız İbrahim Binici
 Batman  Şanlıurfa 
BAŞKAN –
Şimdi, aynı mahiyetteki iki Anayasa’ya aykırılık önergesini okutup işleme
alacağım.
Türkiye
Büyük Millet Meclisi Başkanlığına
Görüşülmekte
olan 523 Sıra Sayılı Kanun Teklifinin 19. Maddesinin Anayasaya aykırı olması
sebebiyle teklif metninden çıkarılmasını arz ve teklif ederiz.
 Faruk Bal  Yusuf Halaçoğlu  Muharrem Varlı
 Konya Kayseri Adana
 Celal Adan  Lütfü Türkkan
 İstanbul  Kocaeli
Türkiye
Büyük Millet Meclisi Başkanlığına
Görüşülmekte
olan 523 Sıra Sayılı Bazı Kanunlarda Değişiklik Yapılmasına Dair Kanun
Teklifinin 19. maddesinin Anayasaya aykırılığından dolayı Teklif metninden
çıkarılmasını arz ve talep ederiz.
 İlhan Demiröz  Hasan Ören  Erdoğan Toprak
 Bursa  Manisa İstanbul
 Namık Havutça  Ali İhsan Köktürk  Kadir Gökmen Öğüt
 Balıkesir  Zonguldak  İstanbul 
BAŞKAN –
Komisyon önergelere katılıyor mu? 
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan. 
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz.
BAŞKAN –
Söz sırası Bursa Milletvekili Sayın İlhan Demiröz’de, buyurun. (CHP
sıralarından alkışlar)
İLHAN
DEMİRÖZ ( Bursa) – Sayın Başkan, değerli milletvekilleri; 523 sıra sayılı Bazı
Kanunlarda Değişiklik Yapılmasına Dair Kanun Teklifi’nin
19’uncu maddesi hakkında vermiş olduğumuz önerge üzerine Cumhuriyet Halk
Partisi Grubu adına söz almış bulunuyorum. Hepinizi saygıyla selamlıyorum.
Değerli
milletvekilleri, bu görüşülen teklifin samimiyetsiz, dürüst ve şeffaf olmayan
bir teklif olduğunu düşünüyorum. Neden? O kadar inançsızca bir teklifte
bulunuyorsunuz ki teklifin adını, yani yapmak istediğinizi bile sıra sayısında
açık açık yazamıyorsunuz. Hangi kanun arkadaşlar bu? Sağlık alanında mı, çevre
alanında mı, enerji alanında mı? Oysa halka ve Hakk’a uygun bir teklif olsa
göğsünüzü gere gere ismini koyardınız çünkü millî iradenin onayladığı bir
Anayasa maddesini yasa ile değiştiriyor ve “İşime gelmezse ben millî irade
falan tanımam.” diyorsunuz.
Bu
teklif, herkesin bildiği gibi, 17 Aralıkta açığa çıkan ve daha da çıkacak
olanları da engellemek ve örtbas etmek için HSYK ve yargıda değişiklik yapma
teklifidir, hatta bu, yetim hakkı yiyenlerin sonuçta aklanacakları bir yargı
düzeninin oluşturulması teklifidir.
Değerli
arkadaşlar, ancak halkımız, AKP iktidarının -rüşvet ve yolsuzluklarını- nasıl
iş gördüğünü öğrenmiştir. Onun için, tüm çabalar nafile. Bu olay bir zihniyeti
hem Türkiye’ye ve hem üzülerek ifade ediyorum ki dünyaya göstermiştir. 
Değerli
milletvekilleri, tabii, hâl böyle olunca seçim bölgelerimizde cereyan eden kimi
uygulamaların hukuk tanımazlığını ve yargı kararlarının uygulanmamasının
nereden güç aldığını şimdi daha iyi anlamış oluyoruz çünkü yargıda en çok konu
olan davalar Çevre ve Şehircilik Bakanlığının görev ve yetkileri dâhilinde
yapılan iş ve işlemlerdi. Ona da Sayın Erdoğan Bayraktar giderayak açıklık
getirdi ve tüm iş ve işlemleri Sayın Başbakanın talimatları doğrultusunda
yaptığını ifade etti ve Sayın Başbakanı da istifaya davet etti. 
Ancak
giden gidiyor ama huy bitmiyor arkadaşlar çünkü ilgili Bakanlıkta işler aynı
usul ve yöntemlerle devam ediyor. Örnek mi istiyorsunuz: Bursa’da, yargıya
intikal etmiş, Orhaneli Başköy’de faaliyet gösteren maden ve mermer işletme
şirketinin ruhsatı iptal edilmiş ama aynı şirkete bu defa ÇED raporu verilerek,
sınırları genişlettirilerek bir üst mahkeme aracılığıyla yeniden faaliyette
bulunmak için imkân tanıyorsunuz. 
Yine,
Bursa’da, Bursa Esnaf ve Sanatkârlar Odaları Birliği tarafından yapılan Bursa
küçük sanayi sitesi yargı tarafından durdurulmuş ancak -gidin bakın- bu yargı
kararına rağmen maalesef Bursa’da bu inşaat hâlâ devam etmektedir. Bunlar neden
olmaktadır? İmam ne yaparsa diğer insanların neler yaptığını hep beraber
biliyoruz. 
Bağımsız
bir HSYK ve yargı düzeni kurduğunuzu iddia ettiniz. Bugün dahi, Başbakan,
TÜSİAD Başkanı Sayın Muharrem Yılmaz’ı dün yaptığı değerlendirmeler nedeniyle
vatana ihanet etmekle suçluyor. Arkadaşlar, lütfen biraz dik oturarak bakalım. Böyle bir şey olabilir mi? Muhalefet eleştirmeyecek, sendikalar
eleştirmeyecek, doktorlar, öğretmenler, avukatlar, hâkimler, savcılar, meslek
odaları, akademik odalar, öğretim üyeleri ve bu ülkeye katma değer katan iş
dünyası görüş ve düşüncelerini, endişelerini ifade etmeyecek; ettiğinde de
Başbakan “Sen ‘küresel sermaye gelmez’ ifadesini kullanarak kendi Hükûmetini
tehdit ediyorsun öyle mi? O zaman cevabını alacaksın. Sen hangi yüzle bu
idarenin bakanlarını TÜSİAD’a davet edeceksin,
bizimle herhangi bir işini görmeye hangi yüzle geleceksin?” diyecek. Böyle bir
devlet idaresi, böyle kin duygusu olur mu arkadaşlar? Bir insanı ya da bir
kurum veya kuruluşu temsil eden insanları düşünceleri ve eleştirileri nedeniyle
vatan haini olarak ifade etmek bu kadar kolay mıdır? Lütfen birisi bunu bize
açıklasın diyor, hepinize saygılar sunuyorum. (CHP sıralarından alkışlar) 
BAŞKAN –
Teşekkür ederim. 
Diğer
önerge adına Sayın Faruk Bal, Konya Milletvekili. 
Buyurun.
(MHP sıralarından alkışlar) 
FARUK BAL
(Konya) – Sayın Başkan, değerli milletvekilleri; meselenin özüyle ilgili
düşüncelerimi paylaşmaya devam edeceğim.
Değerli
arkadaşlarım, hiç birbirimizi aldatıp kandırmayalım. Bu kanun
teklifi, belli, belli, besbelli ki 17 Aralıkta çıkan rüşvet, yolsuzluk,
hırsızlık, imar düzenlemesi, kara para aklaması gibi adli soruşturmaların
üzerini kapatabilmek amacıyla yargı organlarına aynen polis teşkilatında
yapılan atamalara benzer operasyonlarla el koymak ve işin daha vahim noktalara,
daha ciddi noktalara gitmesini engellemek için yargının tepesine AKP şapkasını
geçirme kanun teklifidir. 
Bu
çerçeve içerisinde değerlendirdiğimizde, değerli milletvekilleri, yardan mı
serden mi geçeceğiz şeklinde bir ikilem ile karşı karşıyasınız. Ne yardan ne
serden geçilir. Doğru olanı parlamenter demokrasi içerisinde iktidar grubu
milletvekilleri en az muhalefet kadar iktidarın yolsuzluğunu, kanunsuzluğunu,
hukuksuzluğunu denetlemek zorundadır. Hatta, iktidar
kanadına mensup olan milletvekilleri muhalefet kanadından daha fazla yetkiye
sahiptir çünkü kendi bakanlarını kendi grup toplantılarında da muaheze etme,
denetleme hakkına sahiptir. 
Bugüne
kadar böyle bir denetlemenin AKP içerisinde olduğuna şahit olmadık. Temennimiz
bu yasa teklifi nedeniyle ortaya çıkabilir. Sizin böyle bir imkânı elde
edebilmeniz için, daha önce hadisten, ayetten, Cenab-ı
Allah’tan, Kelimetullah’tan kültürümüze yansımış olan
değerlerden bahsettik. Bu defa iki ayrı değerli, biri yabancı, biri yerli olmak
üzere, kişinin sözleriyle size hitap etmek istiyorum. Onlardan
bir tanesi Descartes. Ünlü düşünür “Düşünüyorum, o hâlde varım.” demiş.
Adalet ve Kalkınma Partisine mensup milletvekili arkadaşlarımızın varlıklarını
ispat etmelerinin tam zamanıdır. Biat mı edecekler;
düşünerek, kalplerinden, vicdanlarından ve mantıklarından süzülerek gelen
değerleri insanlığın geliştirmiş olduğu evrensel değerlerle muaheze edip buna
göre bir karar verebilecekler mi? İşte bu, işin mihenk taşı ve meselenin
özüdür. 
Değerli
arkadaşlarım, ikinci söz ise içinizden birisine ait; Sevgili Dostum Sayın İyimaya’ya ait. Sayın İyimaya çok
güzel, vecize olabilecek sözleri üretmekte mahir bir insandır, kabiliyetli bir
insandır. Sanki bugüne ışık tutacak şekilde 2010 yılındaki Anayasa
değişikliğinde de tekrar ettiğim sözünü bu defa, bir kez daha buradan tekrar
etmek istiyorum. Sayın İyimaya diyor ki: “Eğer
parmakların aklı olsaydı demokrasiyi yok edecek canavarlar türemezdi.” 
Değerli
arkadaşlarım, demokrasiyi yok edecek canavarları 2010 yılında akıl ile bağdaş-tırmadığınız parmaklarınızla yarattınız. Bugün sizin
çektiğiniz sıkıntının bir sebebihikmeti de budur. 
Şimdi,
Sayın İyimaya’nın bu sözü sebebihikmetini
ortaya koyacak; yine üç yıl, dört yıl sonra sizi saç baş yolduracak bir hâle
getirmemek için ben size hatırlatıyorum. Parmaklarınızın aklı olsun. Allah’ın
size verdiği vicdanı, mantığı, o değerleri, önümüze gelmiş olan hukuka,
evrensel değerlere ve Anayasa’ya aykırı bu kanunda kullanın ve biat kültürüyle
hareket etmenin hem bu dünyada hem öbür dünyada ceremesini çekmemek için
aklınızı kullanın. 
Hepinize
saygılar sunuyorum. (MHP sıralarından alkışlar) 
BAŞKAN –
Teşekkür ederim Sayın Bal. 
Önergeleri
oylarınıza sunuyorum…
MEHMET
AKİF HAMZAÇEBİ (İstanbul) – Karar yeter sayısı…
BAŞKAN –
Karar yeter sayısı arayacağım. 
Kabul
edenler… Kabul etmeyenler… Kâtip üyeler arasında bir anlaşmazlık olduğundan
elektronik oylama yapıyoruz ve iki dakika süre veriyorum. 
(Elektronik
cihazla oylama yapıldı)
BAŞKAN –
Karar yeter sayısı vardır, önergeler kabul edilmemiştir.
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 19 uncu maddesinin teklif metninden çıkarılmasını arz ve
teklif ederiz.
 İdris
Baluken (Bingöl) ve arkadaşları
BAŞKAN –
Önergeye Komisyon katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) –Katılmıyoruz Sayın Başkan. 
BAŞKAN –
Hükûmet? 
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz. 
BAŞKAN
– Gerekçeyi okutuyorum.
Gerekçe: 
Hâkim ve
savcıların eğitim merkezlerinin kaldırılmasına yönelik bu düzenlemenin teklif
metninden çıkarılması önerilmiştir. 
BAŞKAN
– Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
19’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
20’nci
maddede üç önerge vardır, önergeleri okutacağım ve Anayasa’ya aykırılık
önergelerini önce işleme alacağım.
Önergeleri
okutuyorum: 
Türkiye
Büyük Millet Meclisi Başkanlığına
Görüşülmekte
olan 523 sıra sayılı
Bazı Kanunlarda Değişiklik Yapılmasına Dair Kanun Teklifinin
çerçeve 20 nci maddesinin teklif metninden
çıkarılmasını arz ve teklif ederiz. 
 İdris Baluken Pervin Buldan  Nazmi Gür
 Bingöl Iğdır  Van
 Bengi Yıldız İbrahim Binici 
 Batman Şanlıurfa
BAŞKAN –
Şimdi, aynı mahiyetteki iki Anayasa’ya aykırılık önergesini okutup, işleme
alacağım. 
Türkiye
Büyük Millet Meclisi Başkanlığına
Görüşülmekte
olan 523 Sıra Sayılı
Kanun Teklifinin 20. Maddesinin Anayasaya aykırı olması sebebiyle
Teklif metninden çıkarılmasını arz ve teklif ederiz. 
 Faruk Bal Yusuf Halaçoğlu Muharrem Varlı
 Konya Kayseri Adana
 Celal Adan Lütfü Türkkan
 İstanbul Kocaeli
Türkiye
Büyük Millet Meclisi Başkanlığına
Görüşülmekte
olan 523 Sıra Sayılı Bazı Kanunlarda Değişiklik Yapılmasına Dair Kanun
Teklifinin 20. maddesinin Anayasaya aykırılığından dolayı Teklif metninden
çıkarılmasını arz ve talep ederiz.
 Mehmet Akif Hamzaçebi Osman Kaptan B.
Süheyl Batum
 İstanbul  Antalya Eskişehir
 Binnaz Toprak Ayşe Eser Danışoğlu Sakine Öz
 İstanbul İstanbul Manisa
 Sedef
Küçük
 İstanbul
BAŞKAN
– Komisyon önergelere katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) –Katılmıyoruz Sayın Başkan. 
BAŞKAN –
Hükûmet? 
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz. 
BAŞKAN
– Söz sırası, İstanbul Milletvekili
Sayın Akif Hamzaçebi’de. 
Buyurun
Sayın Hamzaçebi. (CHP sıralarından alkışlar) 
MEHMET
AKİF HAMZAÇEBİ (İstanbul) - Sayın Başkan, değerli milletvekilleri; bugünkü
çalışmanın sonuna doğru gelmiş bulunuyoruz. Çalışma biterken biraz farklı bir
değerlendirme yapmak istiyorum sizlere. 
Şeyh
Edebali’ye atfedilen bir söz vardır: “En büyük zafer nefsini yani kendini
tanımaktır.” Bütün siyasal sistemlerin, bütün ekonomik sistemlerin temelinde
insan nefsi, o nefsin istekleri vardır dersek yanlış olmaz. Siyasetteki güç
talebinin, ekonomik büyümenin, zenginliğin, refahın, bütün bu kavramların
temelinde yer alan, temelinde yatan insan nefsinin istekleri ve hatta o nefsin
doyumsuzluğudur. Bu kavramlar yani siyasetteki güç talebi, güçlü olma isteği,
büyüme, refah, zenginlik gibi kavramlar eğer kurallar adil ise insanlara
mutluluk getirir; kurallar adil değil ise, o ülkenin yönetimi eğer adil değil
ise bütün bunlardan kaos çıkar. Şimdi bizim Türkiye’de
yaşadığımız tablo budur. Eğer konu demokrasi ise, konu bir ülkenin yönetimi ise
elbette “insan nefsinin terbiye edilmesi” dediğimiz kavram, o nefsin doyumsuz
isteklerinin önüne geçilebilmesi demek demokraside hukukun üstünlüğünü
sağlamakla mümkün olur. Eğer bir ülkede demokrasi var ise, kuvvetler ayrılığı
var ise, insan hakları ve özgürlükler güvence altında ise o ülkede kurallar
adil demektir, o ülkede kaos çıkmaz. Siyasal gücü
elinde bulunduranlar, ülkeyi yönetenler demokrasiden, hukukun üstünlüğünden,
insan haklarından güç alıyor ise ortada problem yok, sorun yok demektir. 
“Daha
demokratik bir yargıyı yaratma adına kuvvetler ayrılığını yok ediyorum.”
derseniz buradan hiçbir şey çıkmaz. 
Paralel
devlet iddialarıyla mücadele etmek… Eğer paralel devlet var ise bunu lütfen
söyleyin, anlatın, neyse bu devlet, Parlamentoyu bilgilendirin ama bununla da
hukuk içinde mücadele edin. 
Şimdi,
siyasette kontrolsüz bir güç talebi var, yargıyı kendi kontrolüne almak isteyen
bir Hükûmet var. Bu son derece yanlış. Buradan
demokrasinin çıkması mümkün değildir. Hangi yasa dışı oluşumla mücadele edecek
olursanız olun hukuk içinde mücadele edeceksiniz. 
Şimdi,
siz, binlerce polisi tayin ettiniz. Hükûmet, binlerce polisi tayin etti. Ben
merak ediyorum, bu binlerce polis hangi suçu işlemiştir de tayin edilmiştir?
Bir kamu görevlisinin tayin edilebilmesi bir idari soruşturmaya bağlıdır. Bir
soruşturma yapılır, bu soruşturma sonucunda o kişinin suç işlediği, disiplin
suçu işlediği sonucuna varılır ve o kişiyi tayin edersiniz. Bu kış kıyamette
birçok polisi, polis müdürünü bir ilden alıp bir başka ile tayin ediyorsunuz.
Bunların eşleri var, okula giden çocukları var. Bu çocuklar okul değiştirecek,
bu insanlar şehir değiştirecek. Bunları bu şekilde bir yerden öbür yere alıp
tayin etme hakkınız yok. Soruşturma yaparsınız, suçlu bulursanız bunları tayin
edersiniz. Bütün bunları yanlış bulduğumu sizlere ifade etmek istiyorum. 
Devlete
hukuk devleti olma niteliğini kazandıran “hukukun üstünlüğü” ilkesidir. Devlete
hukuk devleti olma niteliğini kazandıran “hukukun üstünlüğü” ilkesi, yönetimi
bağlar, hükûmeti bağlar -yani hükûmeti yöneten, yönetenleri yöneten hukukun
kendisidir- herkesi bağlar, yargıçları bağlar, vatandaşları bağlar, bürokrasiyi
bağlar ama yönetenler, hükûmet, hukukun üstünlüğüne saygı göstermezse o ülkede kaos çıkar. 
Bir kaos kanunudur bu. 21’inci maddeden sonra bunların
görüşülmeyecek olmasını, HSYK düzenlemelerine ara verilecek olmasını olumlu
buluyorum. İnşallah, bu yanlış maddelere, bu yanlış düzenlemelere Parlamento
bir daha dönmek zorunda kalmaz. 
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ederim.
Şimdi söz
sırası Kayseri Milletvekili Sayın Yusuf Halaçoğlu’nda. 
Buyurun.
(MHP sıralarından alkışlar)
YUSUF
HALAÇOĞLU (Kayseri) – Teşekkür ederim Sayın Başkanım.
Değerli
milletvekili arkadaşlarım, şimdi, gerçekten, devlet dediğimiz zaman devleti
oluşturan birtakım unsurlar vardır. Bu unsurlar oluşmadan devlet kurmanız da
mümkün değildir. Her şeyden önce devleti oluşturan bir millete ihtiyacınız
vardır, onların vatan telakki ettikleri bir toprak parçasına ihtiyacınız
vardır, bir de iradeye ihtiyacınız yani yönetimde iradeye ihtiyacınız vardır.
Yasalarını çıkaran, yasaların çıkarılması sonrasında yargısı olan, atama
yapabilen, kendi devlet görevlilerini atayabilen, yurt dışı temsilcilikleri ve
yurt içi temsilciliklerini atayan bir yapıya sahip olması lazımdır. Böyle bir
organizasyon ancak devlet hükmünü taşır ama devletin ayakta kalabilmesi için de
gerçekten belli bir hukuk sistemine, düzenine sahip olması gerekir. Bunun için
devleti yöneten devlet adamlarının devlet yönetme kültürüne de sahip olmaları
gerekir. Devleti yönetenler istikrarlı olmak zorundadır. Her söyledikleri
kelime ağızlarından çıktıktan sonra kendilerine ait değildir. Daha sonra
bunları tekzip edecek, bunları yalanlayacak birtakım tekrar beyanları olduğu
takdirde o kişilere karşı olan güven sarsılır toplum üzerinde. 
İşte, bu
çerçevede baktığımız zaman, gerçekten de devleti oluşturan unsurlar bugün
sürekli olarak bir gün önceki söylediklerini ertesi gün tekzip eden bir nitelik
taşımaktadırlar. Nitekim, Sayın Başbakanın buna benzer
çok beyanları vardır. İşte, tek dilden tek dine; bedelli askerlikte, bedelli
askerliğin çıkarılışının müjdesini vermeye… Füze kalkanı
komutanlık merkezinin, “Tabii ki Türklerde olacak.” deyip ardından yabancılara
bırakılması; egemenliğin millete ait olmadığını söyleyip daha sonra egemenliğin
tabii ki millete ait olduğunu söylemesi; yine, önce “…”(x) Peres’e
yönelik olan bir meseleyi dile getirirken ardından “Peres’e
söylemedim moderatöre söyledim.” demesi; BOP’ta eş başkanlığı kabul etmeyip daha sonra eş başkan
olduğunu söylemesi; önce “Kürt sorunu.” deyip ardından “Kürt sorunu değil, bu,
bir PKK ve terör sorunudur.” diye olmadığını söyleyip Kürt sorununun daha sonra
dönüşmesi; yine “PKK ile görüşen şerefsizdir.” deyip ardından bizzat “Ben
verdim bunun talimatını.” demesi; yine, PKK’yla mücadele etmeyi hedefleyip daha
sonra müzakereye dönmesi; Libya’ya NATO’nun giremeyeceğini söyleyip bir gün
sonra NATO’nun Libyalıların güvenliği için gireceğini söylemesi gibi birtakım
hususlar.
Şimdi
değerli milletvekilleri, bakın, buna benzer başka bir konu daha var, özel
yetkili mahkemeler. Biliyorsunuz ki, bu Meclise özel yetkili mahkemelerle
ilgili bir yasa geldi ve kaldırılmasıyla ilgili bir karar alındı ama oraya bir
küçük madde konmuştu. Halihazırda özel yetkili
mahkemelerin ellerinde olan dosyaların devam ettirilmesi kararı alındı. Ama
bugün, Sayın Başbakan, bununla ilgili “Bunların da kaldırılması taraftarıyız.”
diye ortaya çıkıyor. Aradan çok zaman geçmedi. Dolayısıyla, kararlar verilirken
önünüzdeki günlerde nelerle karşılaşacağınızı çok iyi tahkik edip ona göre
konuşmak zorunluluğunuz vardır.
 
(x) Bu bölümde Hatip tarafından Türkçe olmayan
kelimeler ifade edildi.
Şimdi, bu
çerçeve içerisinde, “Yargıyı askerî vesayetten kurtaralım.” derken sivil
vesayete sokmak da buna benzer bir konudur. Dolayısıyla biz, açık söyleyelim,
bu konuda size karşı çıkmamızın en önemli sebebi yolsuzlukların üzerine gitme
konusunda tembel kalmanızdır. Biz diyoruz ki: Yolsuzlukların üzerine iki
sebeple gitmek zorundayız, sizler de aynı şeyi yapmak zorundasınız. 
Birincisi:
Yolsuzlukların üzerine gitme, milletin hakkını ve hukukunu bu Meclis kürsüsü,
bu Meclis çatısı altında sağlamamıza bağlıdır. 
İkincisi
de: Bunun uhrevi yönü vardır yani kul hakkı meselesi vardır. Bu kul hakkı
meselesini ne biz ne de siz kaldırabilirsiniz. Unutmayın ki burada alınan her
karar tarihe dercedilen önemli bir belgedir.
Hepinize
saygılar sunuyorum. (MHP sıralarından alkışlar)
BAŞKAN –
Teşekkür ederim.
Önergeleri
oylarınıza sunuyorum: Kabul edenler… Kabul etmeyenler… Önergeler kabul
edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 20 inci maddesinin teklif metninden çıkarılmasını arz ve
teklif ederiz.
 İdris
Baluken (Bingöl) ve arkadaşları
BAŞKAN –
Komisyon önergeye katılıyor mu? 
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan. 
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz.
BAŞKAN –
Gerekçeyi okutuyorum:
Gerekçe:
Adalet
Akademisinin yapısından genel sekreterlik biriminin çıkarılmasına dair
düzenlemenin kaldırılması önerilmiştir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
20’nci
maddeyi oylarınıza sunuyorum: Kabul edenler… Kabul etmeyenler… 20’nci madde
kabul edilmiştir.
21’inci
maddede üç adet önerge vardır, önergeleri Anayasa’ya aykırılık sırasına göre
okutup işleme alacağım:
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 21 inci maddesinin teklif metninden çıkarılmasını arz ve
teklif ederiz.
 İdris Baluken Pervin Buldan Nazmi Gür
 Bingöl Iğdır Van
 Bengi Yıldız İbrahim Binici 
 Batman Şanlıurfa
BAŞKAN –
Aynı mahiyetteki iki Anayasa’ya aykırılık önergesini okutup işleme alacağım:
Türkiye
Büyük Millet Meclisi Başkanlığına
Görüşülmekte
olan 523 Sıra Sayılı Kanun Teklifinin 21. Maddesinin Anayasaya aykırı olması
sebebiyle teklif metninden çıkarılmasını arz ve teklif ederiz.
 Faruk Bal  Yusuf Halaçoğlu Muharrem Varlı 
 Konya Kayseri  Adana
 Celal Adan Lütfü Türkkan
 İstanbul  Kocaeli 
Türkiye
Büyük Millet Meclisi Başkanlığına
Görüşülmekte
olan 523 Sıra Sayılı Bazı Kanunlarda Değişiklik Yapılmasına Dair Kanun
Teklifinin 21. maddesinin Anayasaya aykırılığından dolayı Teklif metninden
çıkarılmasını arz ve talep ederiz.
 Kadir Gökmen Öğüt Ali Haydar Öner Ali
İhsan Köktürk
 İstanbul Isparta Zonguldak
 Ali Özgündüz Hasan Ören
 İstanbul Manisa
BAŞKAN -
Komisyon önergelere katılıyor mu? 
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan. 
BAŞKAN –
Hükûmet? 
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz efendim. 
BAŞKAN –
Söz sırası Konya Milletvekili Sayın Faruk Bal’da. 
Buyurun.
(MHP sıralarından alkışlar) 
FARUK BAL
(Konya) – Sayın Başkan, değerli milletvekilleri; bugünkü son maddeye geldik.
Son maddeye geldiğimizde Adalet ve Kalkınma Partisinin bu teklifi dondurma
kararı aldığını anladık. Ben anlayamadım, bu, Maraş dondurması değil bir defa
ama bundan sonra ne olacak orasını kestirmek mümkün değil. 
“Bundan
sonra ne olacak?” sorusunu kendimce değerlendiriyorum: Bir, burada bir direnç
oluşmuştur. Adalet ve Kalkınma Partisi içerisindeki milletvekillerinin de içine
sinmeyen hususlar vardır. O hâlde, pes edip bunu olduğu yerde tutmak mı? Böyleyse bir sorun yok ama bunu Meclisin ensesinde boza pişirir
gibi, sanki Meclisi ileride tekrar bu işle meşgul eder gibi bir hin düşünce var
ise bilinmelidir ki Milliyetçi Hareket Partisi bu kanun teklifiyle örselenen,
kırılan, dökülen, hukukun üstünlüğü, kuvvetler ayrılığı ilkesi, yargının
bağımsızlığı, tarafsızlığı ve hâkim teminatı karşısındaki dik duruşunu olduğu
gibi devam ettirecektir. Eğer ileride farklı görüşmelerin neticesinde
ortaya farklı metinlerle bizi ikna edecek bir durumu getirmeye çalışırsanız her
zaman aklımızda bu olacaktır. Her zaman yolsuzluğun, rüşvetin, kara para
aklamasının, teröre desteğin önünü kesebilmek için yargının elini kolunu
bağlama, yargıya AKP şapkası geçirme, 16 ildeki il emniyet müdürlerini
dağıttığınız gibi, binlerce polisi kışta kıyamette sürdüğünüz gibi, yargı
mensuplarını da sürmek için bir yetki almaya çalışırsanız bu yetkiye bütün
gücümüzle karşı olacağız. Biz tüyü bitmedik yetim hakkının hakkı olana teslim
edilmesi gerektiğine inanıyoruz. Bu Meclis tarafından tüyü bitmedik yetim
hakkına el atanların yapmış oldukları işin adalet karşısında ceremesini
ödemesini istiyoruz. Biz “Adaletin kestiği parmak acımaz.” sesinin bu Meclisten
çıkmasını istiyoruz ve size de daha önce ifade ettiğim gibi, biat kültürünü bir
kenara bırakarak, Cenab-ı Allah’ın sizlere bahşetmiş
olduğu vicdanınızın sesini dinleyerek aktan mı yana, karadan mı yana
olacağınızı açıkça ortaya koymanızı ifade ediyorum. Bununla ilgili Sayın İyimaya’nın söylediği gibi parmaklara akıl ihsan etmesini Cenab-ı Allah’tan niyaz ediyorum. 
Yine Descartes’in ifade ettiği gibi, sizin biat kültüründen uzaklaşarak
burada varlığınızı ispat etmekle, aynı zamanda büyük Türk milletinin adalete
olan güvencinin, adalete olan inancının, saygısının, hürmetinin de yerli
yerinde durabilmesi, kalabilmesi ve ortalığın bir kargaşaya, hukuksuzluğa,
adaletsizliğe boğulmuş anarşik bir sosyal düzene dönüşmesini engellemesi için
parmaklarınıza Cenab-ı Allah’ın akıl vermesini ve
varlığınızı Descartes’in ifadesiyle burada ispatlamanızı diliyorum. 
Değerli
arkadaşlarım, tabii ki hak ve hukuktan bahsediyoruz. Hak ve hukuktan
bahsederken bizim kültürümüz, inancımız, itikadımız buyuruyor ki “Haksızlık
karşısında susan dilsiz şeytandır.” Dolayısıyla, şimdi sizin konuşmanız, şimdi
haksızlığın karşısında dimdik ayağa kalkmanızın zamanıdır ve tam zamanıdır. 
Yine
bizim kültürümüzün, inancımızın, itikadımızın bir ürünü; bir hadis, Hazreti
Peygamber buyuruyor ki: “Kul hakkına, beytülmale el atmış olanlar savaşta ölse
bile şehit hükmünde değildir.” Sonuncusunu söylüyorum, Cenab-ı
Allah buyuruyor ki: “Benim karşıma kul hakkıyla gelmeyin.” İşte, bu kanun
teklifi sizi öbür dünyada da bu dünyada da muaheze edecek olan bir kanundur.
Allah sizlere akıl fikir
ihsan eylesin. (MHP sıralarından alkışlar)
BAŞKAN –
Teşekkür ederim Sayın Bal.
Konuşma
sırası Isparta Milletvekili Sayın Ali Haydar Öner’de.
Buyurun.
(CHP sıralarından alkışlar)
ALİ
HAYDAR ÖNER (Isparta) – Teşekkürler Sayın Başkanım.
Sayın
Başkan, değerli milletvekilleri; ünlü bir fıkra var, sürücülerden biri otoyolda
ters yöne giriyor, yerel radyo anons ediyor: “Dikkat! Filan mıntıkada bir
sürücü ters yola girmiştir.” O sürücü diyor ki: “Ne birisi, hepsi, hepsi.”
Gerçekten de bu yasa, bu fıkrayı anımsatıyor. Umarız bu sürücü ters yola
girdiğinin farkına tez zamanda varır.
Değerli arkadaşlar,
bu teklif görünümlü 17 Aralık yasa tasarısı nelere aykırı? Anayasa’ya aykırı;
kuvvetler ayrılığı ilkesine aykırı; etik, ahlaki kurallara aykırı; Bangalore Deklarasyonu’yla öngörülen hâkimlik kurallarına
aykırı; Budapeşte Deklarasyonu’yla öngörülen savcılık ilkelerine aykırı;
Kopenhag’da yayınlanan AB kriterlerine aykırı;
yoklamaya koşup görüşmeleri izlemeyen milletvekili sorumluluğuna aykırı; 17
Aralık sonrasında dosyaların savcılardan alınıp hâkimlerin değiştirilmesi,
polislerin sürülmesi, ahlaki kurallara, vicdani değerlere aykırı; fezlekelerin
bekletilmesi hukuka aykırı; 17 Aralık sonrası “aman Selami ne yaparsan yap,
basını kov, bizleri koru, savcıların dediklerini yapma, yaptırma anlayışıyla
Aksaray Valisini özel uçağa alıp İstanbul Emniyet Müdürlüğüne oturtma hukuka
aykırı çünkü valilerin ve müdürlerin nasıl atanacakları belli, vaktim olursa
izah ederim. “Savcının tırları araması haddini bilmezliktir.” demek MİT
Yasası’nın ilgili maddelerine aykırı. Bu söylem tam bir haddini bilmezliktir arkadaşlar.
“Benim iznim olmadan tırları arayamazsınız.” demek hukuka aykırı. Türkiye Büyük
Millet Meclisini beyin faaliyetleri yerine beden faaliyetleri için kullanmak;
eline, beline, diline hâkim olamamak medeniyete aykırı. Eleştiriye
tahammülsüzlük demokrasiye aykırı. TÜSİAD Başkanı Muharrem Yılmaz’ın
konuşmasını hakaretle değerlendirmek çoğulcu toplum anlayışına aykırı ve
kendileri çalmadıkları, çalmaya rıza göstermedikleri, rüşvete, yolsuzluğa karşı
oldukları hâlde, savcılardan dosyaların alınmasına, polislerin sürülmesine,
hâkimlerin değiştirilmesine itiraz edilmemesi ve bu yasaya destek verilmesi
mantığa ve özgür iradeyle oy kullanma ilkesine aykırı. 
Bu yasa
eğer devam edecek olursa birtakım tanıdığım arkadaşlarımı, büyüklerimi takip
edeceğim çünkü içlerinde mümin ve mütedeyyin olanlar var, ülkücü olduğunu
bildiklerim var, liberal olduklarını bildiklerim var, demokrat olduklarını
bildiklerim var. Bu yasaya nasıl “evet” diyecekler? Gerekirse isimlerini de
açıklarım.
Bu yasayı
lütfen çekiniz. Bağımsız, tarafsız hâkimler kurulu, savcılar kurulu kuralım, eş
güdümleri için de yüksek yargı kurulu oluşturalım. Davalının da davacının da
devletin de milletin de yargıya güveni olsun; yargı demokrasiye uygun olsun. 
Son
çağrı: Özel yetkili mahkemeleri şimdilik feshedemiyorsanız, ön yargıyla hareket
eden, sahte delillerle hüküm tesis eden, müdafi tanıklarını dinlemeyen, pek çok
masumu ağır cezalara çarptırarak zulmeden özel yetkili mahkeme heyetlerini
değiştiriniz. Masumların ahını almayınız. Adaletin gecikmesi hakkaniyete
aykırıdır.
Değerli
milletvekilleri, diğer notlar zamanıma sığmıyor ama bu yasa dolayısıyla
sağduyunun egemen olmasını; demokrasiye, insan haklarına, hâkim teminatına
aykırı davranışlardan vazgeçilmesini diliyor, hak edenlere saygılarımı
sunuyorum. (CHP sıralarından alkışlar) 
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 523 sıra sayılı Bazı Kanunlarda Değişiklik Yapılmasına Dair Kanun
Teklifinin çerçeve 21 inci maddesinin teklif metninden çıkarılmasını arz ve
teklif ederiz.
 İdris
Baluken (Bingöl) ve arkadaşları
BAŞKAN –
Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılınmamaktadır
Sayın Başkanım.
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz efendim.
BAŞKAN –
Gerekçeyi okutuyorum:
Gerekçe:
Bu madde
kuvvetler ayrılığı ilkesinin son bulmasına ilişkin olup teklif metninden
çıkarılması gereklidir. Adalet Bakanının Kurulun başkanı, Adalet Bakanı
Müsteşarının da kurulun doğal üyesi olması, yargı bağımsızlığını
zedelemektedir. İçerisinde Adalet Bakanının görevi sadece sembolik olmalıdır.
Zira yürütme erki içerisinde görevli bulunan bu makamın HSYK üzerinde hiçbir
etki gücü bulunmaması kuvvetler ayrılığı gereğidir. Özcesi HSYK yargı
bağımsızlığına, hakimlik teminatına aykırı bir
kurumdur ve bu teklif ile bu durum bir kez daha ve daha güçlü bir biçimde
pekişecektir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
21’inci
maddeyi oylarınıza sunuyorum: Kabul edenler… Kabul etmeyenler… 21’inci madde
kabul edilmiştir.
Birleşime
beş dakika ara veriyorum.

Kapanma Saati: 19.45

BEŞİNCİ OTURUM
Açılma Saati: 19.47
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Bayram
ÖZÇELİK (Burdur)
BAŞKAN –
Sayın milletvekilleri, Türkiye Büyük Millet Meclisinin 52’nci Birleşiminin
Beşinci Oturumunu açıyorum.
Sayın
milletvekilleri, bir Danışma Kurulu önerisi vardır, öneriyi okutup oylarınıza
sunacağım.
Öneriyi
okutuyorum:
VIII.- ÖNERİLER
A) Danışma Kurulu
Önerileri
1.- Danışma Kurulunun, Genel Kurulun daha
önceden toplanması kararlaştırılan 25 Ocak 2014 Cumartesi ve 26 Ocak 2014 Pazar
günleri toplanmamasına ilişkin önerisi 
 Tarih:
24/01/2014
Danışma
Kurulu Önerisi
Danışma
Kurulunun 24.1.2014 Cuma günü yaptığı toplantıda aşağıdaki önerinin Genel
Kurulun onayına sunulması uygun görülmüştür.
 Cemil
Çiçek
 Türkiye
Büyük Millet Meclisi 
 Başkanı
 Mahir Ünal Muharrem
İnce
 Adalet ve Kalkınma Partisi Cumhuriyet
Halk Partisi
 Grubu Başkan Vekili Grubu
Başkan Vekili
 Yusuf Halaçoğlu  Pervin
Buldan
 Milliyetçi Hareket Partisi Barış
ve Demokrasi Partisi
 Grubu Başkan Vekili Grubu
Başkan Vekili
Öneri:
Genel
Kurulun, daha önceden toplanması kararlaştırılan 25/1/2014
Cumartesi ve 26/1/2014 Pazar günleri toplanmaması önerilmiştir.
BAŞKAN –
Öneri hakkında söz isteyen yok.
Öneriyi
oylarınıza sunuyorum: Kabul edenler… Kabul etmeyenler… Öneri kabul edilmiştir. 
523 sıra
sayılı Kanun Teklifi’nin görüşmelerine devam
edeceğiz.
V.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Bartın Milletvekili Yılmaz Tunç ve 77
Milletvekilinin; Bazı Kanunlarda Değişiklik Yapılmasına Dair Kanun Teklifi ve
Adalet Komisyonu Raporu (2/1929) (S. Sayısı: 523) (Devam)
BAŞKAN –
Komisyon? Yok
Ertelenmiştir.
4’üncü
sırada yer alan, Türkiye Cumhuriyeti Hükümeti ile İtalya Cumhuriyeti Hükümeti
Arasında Çevre Koruma ve Sürdürülebilir Kalkınma Alanlarında İşbirliği
Anlaşmasının Onaylanmasının Uygun Bulunduğuna Dair Kanun Tasarısı ile Çevre
Komisyonu ve Dışişleri Komisyonu raporlarının görüşmelerine başlıyoruz.
4.- Türkiye Cumhuriyeti Hükümeti ile İtalya
Cumhuriyeti Hükümeti Arasında Çevre Koruma ve Sürdürülebilir Kalkınma
Alanlarında İşbirliği Anlaşmasının Onaylanmasının Uygun Bulunduğuna Dair Kanun
Tasarısı ile Çevre Komisyonu ve Dışişleri Komisyonu Raporları (1/682) (S.
Sayısı: 385)
BAŞKAN –
Komisyon? Yok.
Ertelenmiştir.
5’inci
sırada yer alan, Türkiye Cumhuriyeti Hükümeti ile İran İslam Cumhuriyeti
Hükümeti Arasında Doğal Kaynaklar ve Su Havzası Amenajmanı Üzerine Mutabakat
Zaptının Onaylanmasının Uygun Bulunduğuna Dair Kanun Tasarısı ile Çevre
Komisyonu, Tarım, Orman ve Köyişleri Komisyonu ile
Dışişleri Komisyonu raporlarının görüşmelerine başlıyoruz.
5.- Türkiye Cumhuriyeti Hükümeti ile İran
İslam Cumhuriyeti Hükümeti Arasında Doğal Kaynaklar ve Su Havzası Amenajmanı
Üzerine Mutabakat Zaptının Onaylanmasının Uygun Bulunduğuna Dair Kanun Tasarısı
ile Çevre Komisyonu, Tarım, Orman ve Köyişleri
Komisyonu ile Dışişleri Komisyonu Raporları (1/441) (S. Sayısı: 266)
BAŞKAN –
Komisyon?.. Yok.
Ertelenmiştir.
Diğer
işlerde de komisyonun hazır olmayacağı anlaşıldığından, alınan karar gereği, sözlü sorular ile kanun
tasarı ve teklifleri ile komisyonlardan gelen diğer işleri sırasıyla görüşmek
için, 28 Ocak 2014 Salı günü saat 15.00’te toplanmak üzere birleşimi
kapatıyorum.
Herkese
iyi tatiller diliyorum.

Kapanma Saati: 19.49





