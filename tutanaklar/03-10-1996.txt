


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM : 20 CİLT : 11 YASAMA YILI : 2

T. B. M. M.

TUTANAK DERGİSİ

3 üncü Birleşim

3 . 10 . 1996 Perşembe

İ Ç İ N D E K İ L E R

I. - GEÇEN TUTANAK ÖZETİ

II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A) GÜNDEMDIŞI KONUŞMALAR

1. - Tekirdağ Milletvekili Bayram Fırat Dayanıklı'nın,
Trakya yöresinde ve Tekirdağ'da ayçiçeği
üreticilerinin ekonomik güçlüklerine ilişkin
gündemdışı konuşması ve
Sanayi ve Ticaret Bakanı E. Yalım Erez'in cevabı

2. - İstanbul Milletvekili A. Ziya Aktaş'ın,
açıköğretimde yapılmakta olan yeni
bir haksızlığa ilişkin gündemdışı
konuşması

3. - Ankara Milletvekili Cemil Çiçek'in, Türk
dili ve kültürüne ilişkin gündemdışı
konuşması

B) TEZKERELER VE ÖNERGELER

1. - İsviçre'ye gidecek olan Millî Eğitim
Bakanı Mehmet Sağlam'a, dönüşüne
kadar, Devlet Bakanı Işılay Saygın'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/485)

2. - Mısır, Libya ve Nijerya'ya gidecek olan Başbakan
Necmettin Erbakan'a, dönüşüne kadar, Dışişleri
Bakanı ve Başbakan Yardımcısı
Tansu Çiller'in vekâlet etmesinin uygun görüldüğüne
ilişkin Cumhurbaşkanlığı tezkeresi
(3/486)

3. - Mısır, Libya ve Nijerya'ya gidecek olan Devlet
Bakanı Abdullah Gül'e, dönüşüne
kadar, Devlet Bakanı Lütfü Esengün'ün
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/487)

4. - Mısır, Libya ve Nijerya'ya gidecek olan Enerji
ve Tabiî Kaynaklar Bakanı Mehmet Recaî Kutan'a,
dönüşüne kadar, Bayındırlık
ve İskân Bakanı Cevat Ayhan'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/488)

5. - Almanya'ya gidecek olan Kültür Bakanı ismail
Kahraman'a, dönüşüne kadar, Devlet Bakanı
Sabri Tekir'in vekâlet etmesinin uygun görüldüğüne
ilişkin Cumhurbaşkanlığı tezkeresi
(3/489)

6. - Türkiye Büyük Millet Meclisini temsilen, Bosna-Hersek
Temsilciler Meclisi ve Parlamenter Meclisinin açılış
törenine icabet edilmesine ilişkin Başkanlık
tezkeresi (3/490)

7. - (10/67) esas numaralı Meclis Araştırma
Komisyonu Başkanlığının, Komisyonun
görev süresinin uzatılmasına ilişkin
tezkeresi (3/491)

C) GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ

1. - İstanbul Milletvekili M. Cevdet Selvi ve 21 arkadaşının,
yasa dışı suç örgütleri ile
bunların devletle olan bağlantıları konusunda
genel görüşme açılmasına
ilişkin önergesi (8/5)

IV. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER

1. - 926 Sayılı Türk Silahlı Kuvvetleri
Personel Kanununa Bir Geçici Madde Eklenmesine İlişkin
488 Sayılı Kanun Hükmünde Kararname ve
Millî Savunma Komisyonu Raporu (1/215) (S. Sayısı
: 23)

2. - Ankara Milletvekili Yücel Seçkiner'in, 4.7.1934
Tarih ve 2559 Sayılı Polis Vazife ve Salahiyet Kanununun
Bazı Maddelerinin Değiştirilmesine Dair Kanun
Teklifi ve İçişleri Komisyonu Raporu (2/64)
(S. Sayısı : 15)

3. - Tokat Milletvekili Ahmet Feyzi İnceöz ve 22 Arkadaşının,
Tütün Mamullerinin Zararlarının Önlenmesine
Dair Kanun Teklifi ile Tütün ve Tütün Mamullerinin
Zararlarının Önlenmesine Dair 9.1.1991 Tarih
ve 3694 Sayılı Kanun ve Anayasanın 89 uncu
Maddesi Gereğince Cumhurbaşkanınca Bir Daha Görüşülmek
Üzere Geri Gönderme Tezkeresi ve Adalet Komisyonu Raporu
(2/70, 1/5) (S. Sayısı : 17)

4. - Yabancıların Türkiye'de İkamet
ve Seyahatleri Hakkında Kanunun İki Maddesinde Değişiklik
Yapılmasına Dair Kanun Tasarısı ve
İçişleri Komisyonu Raporu (1/385) (S. Sayısı
: 30)

5. - Türk Ceza Kanununun ve Ateşli Silahlar ve Bıçaklar
ile Diğer Aletler Hakkında Kanunun Birer Maddesinde
Değişiklik Yapılmasına Dair Kanun Tasarısı
ile Ateşli Silahlar ve Bıçaklar ile Diğer
Aletler Hakkında Kanunun Bir Maddesinin Değiştirilmesine
Dair Kanun Tasarıları ve Adalet ve İçişleri
komisyonları raporları (1/439, 1/428, 1/430) (S.
Sayısı : 34)

6. - Türk Silahlı Kuvvetleri İç Hizmet
Kanununun Birer Maddesinde Değişiklik Yapılmasına
Dair Kanun Tasarıları ve Millî Savunma Komisyonu
Raporu (1/386, 1/401) (S. Sayısı : 35)

7. - Askerî Yasak bölgeler ve Güvenlik Bölgeleri
Kanununun Bir Maddesinin Değiştirilmesi Hakkında
Kanun Tasarısı ve İçişleri ve
Millî Savunma komisyonları raporları (1/410)
(S. Sayısı : 36)

8. - Türk Silahlı Kuvvetleri Özel Beslenme Kanununa
Bir Madde Eklenmesi Hakkında Kanun Tasarısı
ve Millî Savunma Komisyonu Raporu (1/404) (S. Sayısı
: 37)

9. - Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair Kanunun
Bir Maddesinin Yürürlükten Kaldırılmasına
İlişkin Kanun Tasarısı ve Millî
Eğitim, Kültür, Gençlik ve Spor Komisyonu
Raporu (1/412) (S. Sayısı : 38)

10. - Türk Silahlı Kuvvetleri Personel Kanununda Değişiklik
Yapılmasına Dair Kanun Tasarısı ve
Millî Savunma Komisyonu Raporu (1/424) (S. Sayısı
: 39)

I. - GEÇEN TUTANAK ÖZETİ

TBMM Genel Kurulu saat 15.00'te açıldı.

TBMMBaşkanvekili Hasan korkmazcan, yeni yasama yılındaki
ilk yönetim görevine başlaması münasebetiyle
bir konuşma yaptı.

Sakarya Milletvekili Ersin Taranoğlu, Adapazı Belediyesinde
uygulanan personel çalışmalarına,

İzmir Milletvekili Hakan Tartan, cezaevlerindeki son olaylara,

Siirt Milletvekili Nizamettin Sevgili de, Muş'un Varto İlçesindeki
olaylara,

İlişkin gündem dışı birer
konuşma yaptılar.

28.8.1996 tarih ve 4164 sayılı, Çalışanlardan
Yapılmakta Olan Tasarruf Kesintilerine Son Verilmesi Hakkında
Kanunun, Anayasanın 89 uncu maddesi uyarınca, bir
defa daha görüşülmek üzere geri gönderildiğine,

Ürdün'e gidecek olan Dışişleri Bakanı
ve Başbakan Yardımcısı Tansu Çiller'e,
dönüşüne kadar, Millî Eğitim Bakanı
Mehmet Sağlam'ın,

Fransa'ya gidecek olan :

Devlet Bakanı Gürcan Dağdaş'a, dönüşüne
kadar, Devlet Bakanı Sabri Tekir'in,

Devlet Bakanı Nafiz Kurt'a Dönüşüne
kadar Devlet Bakanı Bahattin Şeker'in

Libya'ya gidecek olan :

Devlet Bakanı Abdullah Gül'e, dönüşüne
kadar, Devlet Bakanı Lütfü Esengün'ün,

Devlet Bakanı Namık Kemal Zeybek'e, dönüşüne
kadar, Devlet Bakanı Işılay Saygın'ın,

Almanya'ya gidecek olan :

Çevre Bakanı M. Ziyattin Tokar'a, dönüşüne
kadar, Devlet Bakanı Teoman Rıza Güner'in,

Devlet Bakanı Işılay Saygın'ın,
dönüşüne kadar, Devlet Bakanı Bekir
Aksoy'un,

Ukrayna Cumhuriyetine gidecek olan Devlet Bakanı Ayfer
Yılmaz'a, dönüşüne kadar, Devlet Bakanı
Nevzat Ercan'ın,

İngiltere'ye gidecek olan :

Devlet Bakanı Abdullah Gül'e, dönüşüne
kadar, Devlet Bakanı Lütfü Esengün'ün,

Devlet Bakanı Sabri Tekir'e, dönüşüne
kadar, Devlet Bakanı Teoman Rıza Güneri'nin,

Bayındırlık ve İskân Bakanı
Cevat Ayhan'a, dönüşüne kadar Tarım
ve Köyişleri Bakanı Musa Demirci'nin,

Danimarka'ya gidecek olan Sağlık Bakanı Yıldırım
Aktuna'ya, dönüşüne kadar Devlet Bakanı
Bahattin Şeker'in,

Kazakistan Cumhuriyetine gidecek olan Devlet Bakanı Namık
Kemal Zeybek'e, dönüşüne kadar, Devlet Bakanı
Işılay Saygın'ın,

Kuzey Kıbrıs Türk Cumhuriyetine gidecek olan
:

Dışişleri Bakanı ve Başbakan Yardımcısı
Tansu Çiller'e, dönüşüne kadar, Millî
Savunma Bakanı Turhan Tayan'ın,

Millî Eğitim Bakanı Mehmet Sağlam'a, dönüşüne
kadar, Sanayi ve Ticaret Bakanı Yalım Erez'in,

Enerji ve Tabiî Kaynaklar Bakanı M. Recai Kutan'a,
dönüşüne kadar, Devlet Bakanı Fehim
Adak'ın,

İsviçre'ye gidecek olan :

Ulaştırma Bakanı Ömer Barutçu'ya,
dönüşüne kadar, Devlet Bakanı Nafiz
Kurt'un,

Devlet Bakanı Mehmet Altınsoy'a, dönüşüne
kadar, Adalet Bakanı Şevket Kazan'ın,

Amerika Birleşik Devletlerine gidecek olan :

Dışişleri Bakanı ve Başbakan Yardımcısı
Tansu Çiller'e, dönüşüne kadar, Millî
Eğitim Bakanı Mehmet Sağlam'ın,

Devlet Bakanı H. Ufuk Söylemez'e, dönüşüne
kadar, Devlet Bakanı Bekir Aksoy'un,

Çin Halk Cumhuriyetine gidecek olan Devlet Bakanı
Ayfer Yılmaz'a, dönüşüne kadar, Sanayi
ve Ticaret Bakanı Yalım Erez'in,

Norveç'e gidecek olan Millî Savunma Bakanı
Turhan Tayan'a, dönüşüne kadar, Devlet Bakanı
Nevzat Ercan'ın,

Finlandiya'ya gidecek olan Orman Bakanı M. Halit Dağlı'ya,
dönüşüne kadar, İçişleri
Bakanı Mehmet Ağar'ın,

Mısır, Libya ve Nijerya'ya gidecek olan Devlet Bakanı
Fehim Adak'a, dönüşüne kadar, Devlet Bakanı
Ahmet Cemil Tunç'un,

Vekillik etmelerinin;

Ürdün'e gidecek olan Dışişleri Bakanı
Tansu Çiller'e, dönüşüne kadar, Millî
Eğitim Bakanı Mehmet Sağlam'ın vekillik
etmesinin uygun görülmüş olduğuna ilişkin
tezkerenin, söz konusu seyahatin ileriki bir tarihe ertelenmesi,

İngiltere'ye gidecek olan Devlet Bakanı Abdullah
Gül'e, dönüşüne kadar, Devlet Bakanı
Lütfü Esengün'ün vekillik etmesinin uygun
görülmüş olduğuna ilişkin tezkerenin,
Devlet Bakanı Abdullah Gül'ün sağlık
sebebiyle yurt dışına gidememesi,

Nedeniyle işlemden kaldırılmasının,

Uygun görülmüş olduğuna ilişkin
Cumhurbaşkanlığı tezkereleri ve,

Türkiye Büyük Millet Meclisini temsilen Avustralya
Meclis Başkanının vaki davetine icabet etmek
üzere TBMM Başkanının başkanlığındaki
altı kişilik Parlamento heyetinde yer alacak milletvekillerine
ilişkin Başkanlık tezkeresi,

Genel Kurulun bilgisine sunuldu.

Ölüm cezasına mahkûm edilen hükümlü
Hasip Mehmet Atay hakkındaki dava dosyasının
geri verilmesine ilişkin Başbakanlık tezkeresi
okundu; Adalet Komisyonunda bulunan dosyanın Hükümete
geri verildiği bildirildi.

Başbakan Necmettin Erbakan'ın, 10 - 21 Ağustos
1996 tarihleri arasında İran, Pakistan, Singapur,
Endonezya ve Malezya'ya yapacağı resmî ziyarete
katılacak milletvekillerine ilişkin Başbakanlık
tezkeresi kabul edildi.

İzmir Milletvekili Veli Aksoy ve 19 arkadaşının,
Gediz Nehrinin kirlenmesinin nedenlerini araştırmak
ve bu konuda alınacak önlemleri tespit etmek,

İzmir Milletvekili Sabri Ergül ve 19 arkadaşının,
polis tarafından dinlenen telefonlar hakkındaki
iddiaları araştırmak,

Denizli Milletvekili Hilmi Develi ve 20 arkadaşının,
Pamukkale'nin doğal güzellikleri ile kültürel
mirasının korunması için alınması
gereken tedbirleri belirlemek;

Amacıyla birer Meclis araştırması açılmasına
ilişkin önergeleri (10/107), (10/108), (10/109) okundu;
önergelerin gündemdeki yerlerini alacağı
ve öngörüşmelerinin, sırasında
yapılacağı açıklandı.

Plan ve Bütçe Komisyonu Başkanlığının,
yapılan inceleme sonucunda, esas komisyon olarak kendilerine
havale edilmiş bulunan (2/49), (2/77), (2/295) ve (2/298)
esas numaralı kanun tekliflerinin İçişleri
Komisyonunda bulunan 2918 Sayılı Karayolları
Trafik Kanununun Bazı Maddelerinin Değiştirilmesi,
Ek ve Geçici Maddeler Eklenmesi, 3201 Sayılı
Emniyet Teşkilatı Kanununun Bazı Maddelerinin
Değiştirilmesi ve Ek Maddeler Eklenmesi ile 190 Sayılı
Kanun Hükmünde Kararnamenin Eki Cetvellerde Değişiklik
Yapılmasına Dair Kanun Tasarısıyla
aynı mahiyette olduğu kanaatiyle, söz konusu kanun
tekliflerinin, bu tasarıyla birlikte değerlendirmek
üzere, esas komisyon olarak içişleri komisyonuna
havale edilmesine ilişkin tezkeresi okundu; Başkanlıkça,
bu talebi İçişleri Komisyonunda uygun bulunduğu
ifade edilerek, gereğinin yerine getirildiği açıklandı.

Gündemin "Genel Görüşme ve Meclis Araştırması
Yapılmasına Dair Öngörüşmeler"
kısmının 70 inci sırasında
yer alan (10/90) esas numaralı, yurt dışında
açılan temsilcilikler ve buralarda görevlendirilen
personel ile çeşitli nedenlerle yurt dışına
gönderilen kamu görevlilerinin nicelik, nitelik ve malî
yüklerinin bütün yönleriyle araştırılarak
alınması gereken tedbirlerin belirlenmesi hakkındaki
Meclis araştırması önergesinin öngörüşmesinin,
Genel Kurulun 8.10.1996 Salı günkü birleşiminde
yapılmasına ve görüşmelerin bitimine
kadar çalışma süresinin uzatılmasına
ilişkin Danışma Kurulu önerisi kabul edildi.

Grupların mutabakatıyla, 3 Ekim 1996 Perşembe
günü saat 15.00'te toplanmak üzere, birleşime
16.08'de son verildi.

Hasan Korkmazcan

Başkanvekili

Ahmet Dökülmez Fatih Atay

Kahramanmaraş Aydın

Kâtip Üye Kâtip Üye

II. - GELEN KÂĞITLAR

3 . 10 . 1996 PERŞEMBE

Teklifler

1. - Gümüşhane Milletvekili Mahmut Oltan Sungurlu
ve 3 Arkadaşının; 2821 Sayılı
Sendikalar Kanununda Değişiklik Yapılması
Hakkında Kanun Teklifi (2/448) (Anayasa ve Sağlık,
Aile, Çalışma ve Sosyal İşler
Komisyonlarına) (Başkanlığa geliş
tarihi : 2.10.1996)

2. - Gümüşhane Milletvekili Mahmut Oltan Sungurlu
ve 3 Arkadaşının; 2949 Sayılı
Anayasa Mahkemesinin Kuruluşu ve Yargılama Usulleri
Hakkında Kanunun Bazı Maddelerinin Değiştirilmesine
Dair Kanun Teklifi (2/449) (Anayasa Komisyonuna) (Başkanlığa
geliş tarihi : 2.10.1996)

3. - Gümüşhane Milletvekili Mahmut Oltan Sungurlu
ve 3 Arkadaşının; 2908 Sayılı
Dernekler Kanununun Bazı Maddelerinin Değiştirilmesine
Dair Kanun Teklifi (2/450) (Anayasa ve İçişleri
Komisyonlarına) (Başkanlığa geliş
tarihi : 2.10.1996)

4. - Gümüşhane Milletvekili Mahmut Oltan Sungurlu
ve 3 Arkadaşının; 657 Sayılı
Devlet Memurları Kanununda Değişiklik Yapılması
Hakkında Kanun Teklifi (2/451) (Anayasa ve Plan ve Bütçe
Komisyonlarına) (Başkanlığa geliş
tarihi : 2.10.1996)

5. - Gümüşhane Milletvekili Mahmut Oltan Sungurlu
ve 3 Arkadaşının; 22.4.1983 Tarih ve 2820
Sayılı Siyasî Partiler Kanununun Bazı
Maddelerinin Değiştirilmesine Dair Kanun Teklifi (2/452)
(Anayasa Komisyonuna) (Başkanlığa geliş
tarihi : 2.10.1996)

6. - Gümüşhane Milletvekili Mahmut Oltan Sungurlu
ve 3 Arkadaşının; 18.1.1984 Tarih ve 2972
Sayılı Mahallî İdareler ile Mahalle
Muhtarlıkları ve İhtiyar Heyetleri Seçimi
Hakkındaki Kanuna Bazı Maddeler Eklenmesi Hakkında
Kanun Teklifi (2/453) (Anayasa ve İçişleri
Komisyonlarına) (Başkanlığa geliş
tarihi : 2.10.1996)

7. - Gümüşhane Milletvekili Mahmut Oltan Sungurlu
ve 3 Arkadaşının; 1163 Sayılı
Kooperatifler Kanununun 92 nci Maddesinin Değiştirilmesi
Hakkında Kanun Teklifi (2/454) (Anayasa ve Sanayi, Ticaret,
Enerji, Tabiî Kaynaklar, Bilgi ve Teknoloji Komisyonlarına)
(Başkanlığa geliş tarihi : 2.10.1996)

8. - Gümüşhane Milletvekili Mahmut Oltan Sungurlu
ve 3 Arkadaşının; 2547 Sayılı
Yükseköğretim Kanununda Değişiklik Yapılmasına
Dair Kanun Teklifi (2/455) (Anayasa ve Millî Eğitim,
Kültür, Gençlik ve Spor Komisyonlarına)
(Başkanlığa geliş tarihi : 2.10.1996)

9. - Gümüşhane Milletvekili Mahmut Oltan Sungurlu
ve 3 Arkadaşının; Kamu Kurumu Niteliğindeki
Meslek Kuruluşlarının Kuruluş Kanunlarının
Bazı Maddelerinin Değiştirilmesine İlişkin
Kanun Teklifi (2/456) (Anayasa ve Sanayi, Ticaret, Enerji, Tabiî
Kaynaklar, Bilgi ve Teknoloji Komisyonlarına) (Başkanlığa
geliş tarihi : 2.10.1996)

10. - Refah Partisi Grup Başkanvekili Sıvas Milletvekili
Temel Karamollaoğlu ve 4 Arkadaşının;
Toprakkale Adıyla Bir İlçe ve Osmaniye Adıyla
Bir İl Kurulması Hakkında Kanun Teklifi (2/457)
(İçişleri ve Plan ve Bütçe Komisyonlarına)
(Başkanlığa geliş tarihi : 3.10.1996)

Sözlü Soru Önergeleri

1. - Muğla Milletvekili Zeki Çakıroğlu'nun,
8 yıllık temel eğitimin uygulanmasına
ilişkin Millî Eğitim Bakanından sözlü
soru önergesi (6/328) (Başkanlığa geliş
tarihi : 23.9.1996)

2. - Denizli Milletvekili Hilmi Develi'nin, Tariş Genel
Müdürlüğüne yapılan atamaya ilişkin
Sanayi ve Ticaret Bakanından sözlü soru önergesi
(6/329) (Başkanlığa geliş tarihi : 26.9.1996)

Yazılı Soru Önergeleri

1. - Adana Milletvekili Erol Çevikçe'nin, pamuk
ve mısır üreticilerine uygulanan politikalara
ilişkin Tarım ve Köyişleri Bakanından
yazılı soru önergesi (7/1325) (Başkanlığa
geliş tarihi : 10.9.1996)

2. - Hatay Milletvekili Fuat Çay'ın, Türkiye
- İran münasebetlerine ilişkin Başbakandan
yazılı soru önergesi (7/1326) (Başkanlığa
geliş tarihi : 11.9.1996)

3. - İstanbul Milletvekili Mehmet Cevdet Selvi'nin, Dışişleri
Bakanının yurt dışı gezilerine
ilişkin Başbakandan yazılı soru önergesi
(7/1327) (Başkanlığa geliş tarihi : 11.9.1996)

4. - Konya Milletvekili Nezir Büyükcengiz'in, AÖF
mezunlarının diğer fakülte mezunları
gibi öğretmen olarak atanabilmelerine ilişkin Millî
Eğitim Bakanından yazılı soru önergesi
(7/1328) (Başkanlığa geliş tarihi : 11.9.1996)

5. - Konya Milletvekili Nezir Büyükcengiz'in, cezası
kesinleşen bir şahsın yakalanmama nedenlerine
ilişkin İçişleri Bakanından yazılı
soru önergesi (7/1329) (Başkanlığa geliş
tarihi : 11.9.1996)

6. - Antalya Milletvekili Yusuf Öztop'un, Eğitim ve öğretimde
yaşanan yetersizliklerin giderilmesine ilişkin Millî
Eğitim Bakanından yazılı soru önergesi
(7/1330) (Başkanlığa geliş tarihi : 12.9.1996)

7. - Ordu Milletvekili Müjdat Koç'un, Karadeniz Sahil
yolu projesinin Bolaman-Perşembe etabı ihalesine
ilişkin Bayındırlık ve İskân
Bakanından yazılı soru önergesi (7/1331)
(Başkanlığa geliş tarihi : 13.9.1996)

8. - Hatay Milletvekili Nihat Matkap'ın, son gelişmeler
karşısında Çekiç Güç'ün
işlevine ilişkin Başbakandan yazılı
soru önergesi (7/1332) (Başkanlığa geliş
tarihi : 13.9.1996)

9. - Aydın Milletvekili Yüksel Yalova'nın,
Kuşadası'nda meydana gelen sel felaketinden zarar
gören esnaf ve sanatkârların vergi ve borç
ödemelerine ilişkin Başbakandan yazılı
soru önergesi (7/1333) (Başkanlığa geliş
tarihi : 13.9.1996)

10. - Aydın Milletvekili Yüksel Yalova'nın,
Kuşadası'nda meydana gelen sel felaketinden zarar
görenlere yapılacak yardımlara ve hasara uğrayan
alt yapı yatırımlarına ilişkin
Dışişleri Bakanı ve Başbakan Yardımcısından
yazılı soru önergesi (7/1334) (Başkanlığa
geliş tarihi : 13.9.1996)

11. - Niğde Milletvekili Akın Gönen'in, Niğde-Altınhisar
İlçesindeki derenin ıslahına ilişkin
Enerji ve Tabiî Kaynaklar Bakanından yazılı
soru önergesi (7/1335) (Başkanlığa geliş
tarihi : 16.9.1996)

12. - Niğde Milletvekili Akın Gönen'in, Niğde
Üniversitesi ile çevresinin ağaçlandırılmasına
ilişkin Orman Bakanından yazılı soru
önergesi (7/1336) (Başkanlığa geliş
tarihi : 16.9.1996)

13. - Niğde Milletvekili Akın Gönen'in, Adana
Bölge Teşkilatına ORKÖY kalkındırma
fonundan gönderilen ödenek miktarına ve bu ödenekten
Niğde iline yapılan desteklere ilişkin Orman
Bakanından yazılı soru önergesi (7/1337)
(Başkanlığa geliş tarihi : 16.9.1996)

14. - Niğde Milletvekili Akın Gönen'in, Niğde-Değirmenli'de
turizm değeri olan bir mağaranın hizmete açılabilmesi
için ayrılacak ödeneğe ilişkin Turizm
Bakanından yazılı soru önergesi (7/1338)
(Başkanlığa geliş tarihi : 16.9.1996)

15. - Niğde Milletvekili Akın Gönen'in, Ankara-Adana
otoyoluna ilişkin Bayındırlık ve İskân
Bakanından yazılı soru önergesi (7/1339)
(Başkanlığa geliş tarihi : 16.9.1996)

16. - Bursa Milletvekili Hayati Korkmaz'ın, Bursa Doğalgaz
Projesinde kullanılan bazı malzemeler için
fazla ödeme yapıldığı iddiasına
ilişkin Başbakandan yazılı soru önergesi
(7/1340) (Başkanlığa geliş tarihi : 16.9.1996)

17. - İstanbul Milletvekili Mehmet Sevigen'in, AÖF
mezunlarının öğretmen olarak atanabilmelerine
ilişkin Millî Eğitim Bakanından yazılı
soru önergesi (7/1341) (Başkanlığa geliş
tarihi : 17.9.1996)

18. - Ankara Milletvekili Hikmet Uluğbay'ın, Para Kredi
Koordinasyon Kurulu kararıyla bazı firmalara sağlanan
ihracat kolaylığı neteniyle yapılacak
ödemelere ilişkin Başbakandan yazılı
soru önergesi (7/1342) (Başkanlığa geliş
tarihi : 17.9.1996)

19. - Aydın Milletvekili Fatih Atay'ın, Uğur
Mumcu cinayetine ilişkin Adalet Bakanından yazılı
soru önergesi (7/1343) (Başkanlığa geliş
tarihi : 18.9.1996)

20. - Sıvas Milletvekili Mahmut Işık'ın,
ABD'nin ülkemizdeki ajanlarına ilişkin Başbakandan
yazılı soru önergesi (7/1344) (Başkanlığa
geliş tarihi : 18.9.1996)

21. - Çanakkale Milletvekili Ahmet Küçük'ün
çiftçilerimizi akaryakıt zammından
korumak için alınacak tedbirlere ve Tarım
Kredi Kooperatiflerince satılan gübreye ilişkin
Tarım ve Köyişleri Bakanından yazılı
soru önergesi (7/1345) (Başkanlığa geliş
tarihi : 23.9.1996)

22. - Aydın Milletvekili İsmet Sezgin'in, Kuşadası'nda
meydana gelen sel felaketinden zarar görenlere yapılacak
yardımlara ve hasara uğrayan alt yapı yatırımlarına
ilişkin Başbakandan yazılı soru önergesi
(7/1346) (Başkanlığa geliş tarihi : 18.9.1996)

23. - Burdur Milletvekili Kazım Üstüner'in, koruyucu
aşılama çalışmalarına
ve aşı enjeksiyon ücretlerine ilişkin
Tarım ve Köyişleri Bakanından yazılı
soru önergesi (7/1347) (Başkanlığa geliş
tarihi : 19.9.1996)

24. - Burdur Milletvekili Kazım Üstüner'in, ithal
ete ilişkin Tarım ve Köyişleri Bakanından
yazılı soru önergesi (7/1348) (Başkanlığa
geliş tarihi : 19.9.1996)

25. - İstanbul Milletvekili Mehmit Cevdet Selvi'nin, personel
atamalarına ilişkin Başbakandan yazılı
soru önergesi (7/1349) (Başkanlığa geliş
tarihi : 19.9.1996)

26. - Hatay Milletvekili Fuat Çay'ın, Ankara eski
Cumhuriyet Başsavcısına ilişkin Adalet
Bakanından yazılı soru önergesi (7/1350)
(Başkanlığa geliş tarihi : 20.9.1996)

27. - Hatay Milletvekili Fuat Çay'ın, görevden
alınan bakanlık tetkik hâkim ve bürokratları
ile yapılan yeni atamalara ilişkin Adalet Bakanından
yazılı soru önergesi (7/1351) (Başkanlığa
geliş tarihi : 20.9.1996)

28. - Hatay Milletvekili Fuat Çay'ın, Adlî
Yargı Hâkim ve Cumhuriyet Başsavcıları
ile Cumhuriyet Savcılarının atanma kararnamesine
ilişkin Adalet Bakanından yazılı soru
önergesi (7/1352) (Başkanlığa geliş
tarihi : 20.9.1996)

29. - Konya Milletvekili Lütfi Yalman'ın, TRT'de yayınlanan
bir haber programla ilgili olarak yapımcı ve haber
daire başkanı hakkında soruşturma açılıp
açılmadığına ilişkin Devlet
Bakanından yazılı soru önergesi (7/1353)
(Başkanlığa geliş tarihi : 20.9.1996)

30. - Çanakkale Milletvekili Ahmet Küçük'ün,
elma ve çeltik üreticilerinin sorunlarına ilişkin
Tarım ve Köyişleri Bakanından yazılı
soru önergesi (7/1354) (Başkanlığa geliş
tarihi : 20.9.1996)

31. - Konya Milletvekili Nezir Büyükcengiz'in, Konya-Sarayönü
ilçesinin bazı belde ve köylerinde zarar gören
üreticilere yapılacak yardımlara ilişkin
Tarım ve Köyişleri Bakanından yazılı
soru önergesi (7/1355) (Başkanlığa geliş
tarihi : 20.9.1996)

32. - Denizli Milletvekili Adnan Keskin'in, örtülü
ödenekten yapıldığı iddia edilen
ödemelere ilişkin Başbakandan yazılı
soru önergesi (7/1356) (Başkanlığa geliş
tarihi : 20.9.1996)

33. - Manisa Milletvekili Erdoğan Yetenç'in, özel
konutu çevresindeki sokakları trafiğe kapattığı
iddiasına ilişkin Başbakandan yazılı
soru önergesi (7/1357) (Başkanlığa geliş
tarihi : 23.9.1996)

34. - Erzincan Milletvekili Mustafa Yıldız'ın,
Diyanet İşleri Başkanlığından
genel ve katma bütçeli kuruluşlara yapılan
personel nakillerine ilişkin Devlet Bakanından yazılı
soru önergesi (7/1358) (Başkanlığa geliş
tarihi : 23.9.1996)

35. - Adıyaman Milletvekili Celal Topkan'ın, İçel-Anamur-Anıtlı
Köyü Alan İlkokulunda yaşanan bayrak yırtma
ve Atatürk büstünü kırma eylemine ilişkin
İçişleri Bakanından yazılı
soru önergesi (7/1359) (Başkanlığa geliş
tarihi : 23.9.1996)

36. - Rize Milletvekili Şevki Yılmaz'ın, herhangi
bir hükümet üyesi tarafından bir şahsa
madalya takılıp takılmadığına
ilişkin Başbakandan yazılı soru önergesi
(7/1360) (Başkanlığa geliş tarihi : 18.9.1996)

37. - İstanbul Milletvekili Bülent Akarcalı'nın,
Vakıf eserlerinin kiraya verilme şartlarına
ilişkin Devlet Bakanından yazılı soru
önergesi (7/1361) (Başkanlığa geliş
tarihi : 25.9.1996)

38. - İstanbul Milletvekili Bülent Akarcalı'nın,
bir öğrencinin annesinin Alman asıllı olması
gerekçesiyle GATA'ya alınmadığı
iddiasına ilişkin Millî Savunma Bakanından
yazılı soru önergesi (7/1362) (Başkanlığa
geliş tarihi : 25.9.1996)

39. - İstanbul Milletvekili Bülent Akarcalı'nın,
bir öğrencinin annesinin Alman asıllı olması
gerekçesiyle GATA'ya alınmadığı
iddiasına ilişkin Dışişleri Bakanı
ve Başbakan Yardımcısından yazılı
soru önergesi (7/1363) (Başkanlığa geliş
tarihi : 25.9.1996)

40. - Kars Milletvekili Y. Selahattin Beyribey'in, Kars İlindeki
eğitim ve öğretime ilişkin Millî Eğitim
Bakanından yazılı soru önergesi (7/1364)
(Başkanlığa geliş tarihi : 25.9.1996)

41. - Kars Milletvekili Y. Selahattin Beyribey'in, süt sığırcılığı
projesine ilişkin Tarım ve Köyişleri Bakanından
yazılı soru önergesi (7/1365) (Başkanlığa
geliş tarihi : 25.9.1996)

42. - Gaziantep Milletvekili Mustafa Taşar'ın, Antep
fıstığına ilişkin Başbakandan
yazılı soru önergesi (7/1366) (Başkanlığa
geliş tarihi : 25.9.1996)

43. - Niğde Milletvekili Akın Gönen'in, Niğde
Patates Araştırma Enstitüsünün personel
ihtiyacına ilişkin Tarım ve Köyişleri
Bakanından yazılı soru önergesi (7/1367)
(Başkanlığa geliş tarihi : 25.9.1996)

44. - Ankara Milletvekili Hikmet Uluğbay'ın, eski Başbakan
Tansu Çiller'in Londra'ya yaptığı resmî
ziyarette bir otele fazla ödeme yapıldığı
iddiasına ilişkin Başbakandan yazılı
soru önergesi (7/1368) (Başkanlığa geliş
tarihi : 25.9.1996)

45. - Çanakkale Milletvekili Ahmet küçük'ün,
Süt ve et üreticilerinin desteklenmesine ilişkin
Tarım ve Köyişleri Bakanından yazılı
soru önergesi (7/1369) (Başkanlığa geliş
tarihi : 25.9.1996)

46. - Yozgat Milletvekili Kazım Arslan'ın, Türk
Telekom Genel Müdürüne ilişkin Ulaştırma
Bakanından yazılı soru önergesi (7/1370)
(Başkanlığa geliş tarihi : 25.9.1996)

47. - Muğla Milletvekili Fikret Uzunhasan'ın, Muğla-Yatağan
İlçesine bir SSK Hastanesi yapılmasına
ilişkin Çalışma ve Sosyal Güvenlik
Bakanından yazılı soru önergesi (7/1371)
(Başkanlığa geliş tarihi : 28.9.1996)

48. - Muğla Milletvekili Zeki Çakıroğlu'nun,
"İslam" isimli dergiye ilişkin Millî
Eğitim Bakanından yazılı soru önergesi
(7/1372) (Başkanlığa geliş tarihi : 27.9.1996)

49. - Aydın Milletvekili Yüksel Yalova'nın,
Devlet Sanatçısı Zeki Müren'e ilişkin
Kültür Bakanından yazılı soru önergesi
(7/1373) (Başkanlığa geliş tarihi : 26.9.1996)

50. - Trabzon Milletvekili Ali Kemal Başaran'ın,
Sıvas olaylarının sanıklarına
ilişkin Adalet Bakanından yazılı soru
önergesi (7/1374) (Başkanlığa geliş
tarihi : 26.9.1996)

51. - Tekirdağ Milletvekili Fevzi Aytekin'in, ithal izni olmayan
ilaçların reçetelere yazıldığına
ilişkin Sağlık Bakanından yazılı
soru önergesi (7/1375) (Başkanlığa geliş
tarihi : 27.9.1996)

52. - Tekirdağ Milletvekili Fevzi Aytekin'in, ithal edilen
gıda maddelerinin tahlillerine ilişkin Tarım
ve Köyişleri Bakanından yazılı
soru önergesi (7/1376) (Başkanlığa geliş
tarihi : 27.9.1996)

53. - Denizli Milletvekili Hilmi Develi'nin, öğretmenliğe
atanacaklarda aranacak şartlara ilişkin Millî
Eğitim Bakanından yazılı soru önergesi
(7/1377) (Başkanlığa geliş tarihi : 27.9.1996)

54. - Çanakkale Milletvekili Ahmet Küçük'ün,
kaynak paketine ilişkin Başbakandan yazılı
soru önergesi (7/1378) (Başkanlığa geliş
tarihi : 27.9.1996)

Genel Görüşme Önergesi

1. - İstanbulMilletvekili Mehmet Cevdet Selvi ve 21 arkadaşının,
yasa dışı suç örgütleri ile
bunların Devletle olan bağlantıları konusunda
Anayasanın 98 inci, İçtüzüğün
102 ve 103 üncü maddeleri uyarınca bir genel
görüşme açılmasına ilişkin
önergesi, (8/5) (Başkanlığa geliş
tarihi : 2.10.1996)

BİRİNCİ OTURUM

Açılma Saati: 15.00

3 Ekim 1996 Perşembe

BAŞKAN: Başkanvekili Kamer GENÇ

KÂTİP ÜYELER: Ahmet DÖKÜLMEZ (Kahramanmaraş),
Kâzım ÜSTÜNER (Burdur)

BAŞKAN - Türkiye Büyük Millet Meclisinin
3 üncü Birleşimini açıyorum.

Sayın milletvekilleri, yeterli çoğunluğumuz
vardır; çalışmalarımıza
başlıyoruz.

Gündeme geçmeden önce, üç arkadaşıma
gündemdışı söz vereceğim; ancak,
bu arada, ben de, yeni yasama yılının, ülkemize,
milletimize ve Türkiye Büyük Millet Meclisine hayırlı
ve uğurlu olmasını diliyorum. Diliyorum ki,
bu yasama yılında, hep beraber, bu çatı
altında, milletimizi ve memleketimizi refaha, huzura, barışa
kavuşturacak her türlü düzenlemeyi, dostluk
ve kardeşlik bağları içinde yapacağız.
Bu yolda, tüm milletvekillerine ve Meclisimize başarılar
diliyorum. (Alkışlar)

SABRİ ERGÜL (İzmir) - Sayın Başkan,
çok kısa bir sözüm var; yerimden arz edebilir
miyim?

BAŞKAN - Buyurun efendim.

SABRİ ERGÜL (İzmir) - Türkiye Cumhuriyeti
Devleti, demokratik, laik, sosyal bir hukuk devletidir; şeriat
devleti değildir, polis devleti değildir, İslam
devleti...

BAŞKAN - Bu niye gerekti yani şimdi?..

Şimdi, tabiî, burada, her milletvekili yerinden kısa
bir açıklama yapabilir; ama, bu kısa açıklamayı
yaparken, bunda bir mantık olması lazım.
Türkiye Cumhuriyeti Devletinin, laik, sosyal bir hukuk devleti
olduğu Anayasanın değişmez kuralları
içinde yer almaktadır. Bunları çok
fazla dile getirmenin kimseye bir fayda getireceğini de zannetmiyorum.
(RP sıralarından alkışlar)

III. - BAŞKANLIĞIN GENEL KURULA SUNUŞLARI

A) GÜNDEMDIŞI KONUŞMALAR

1. - Tekirdağ Milletvekili Bayram Fırat Dayanıklı'nın,
Trakya yöresinde ve Tekirdağ'da ayçiçeği
üreticilerinin ekonomik güçlüklerine ilişkin
gündemdışı konuşması ve
Sanayi ve Ticaret Bakanı E. Yalım Erez'in cevabı


BAŞKAN - Sayın milletvekilleri, ilk gündemdışı
söz, Trakya'daki ayçiçeği üreticisinin
içine düştüğü zor durum ve problemler
hakkında konuşmak isteyen Tekirdağ Milletvekili
Sayın Dr. Fırat Dayanıklı'ya verilmiştir.

Buyurun efendim. (DSP sıralarından alkışlar)

Süreniz 5 dakikadır.

BAYRAM FIRAT DAYANIKLI (Tekirdağ) - Teşekkür ederim
Sayın Başkan.

Sayın Başkan, sayın milletvekilleri; bugün,
sizlere, bilhassa Tekirdağ ve Trakyamızdaki ayçiçeği
üreticisinin içinde bulunduğu zor durum hakkında
bilgi vermek istiyorum ve sorunların da bir an önce,
Hükümet tarafından ele alınacağını
umuyorum.

Trakya'nın ekonomik yaşamı içinde ayçiçeği
-tarımına bağlı olarak- ticareti ve sanayii
özel bir önem taşımaktadır. Türkiye'nin
ayçiçeği ve yağı üretiminin
yüzde 70'ini bu yöre insanı karşılamaktadır.
Tarım makineleri teknolojilerinin yaratılmasında
ve sanayileşmesinde ayçiçek üretiminin
katkısı yadsınamaz; ancak, son yıllarda,
otuz yıllık tarihçesi, birikimi ve insan
emeği bulunan Yağlı Tohumlar Tarım Satış
Kooperatifleri Birliği, ortakların problemlerini çözmek
yerine yeni problemler üretir hale getirilmiştir.

Ayçiçeği taban fiyatlarının açıklanması,
maalesef, hasat dönemi başladıktan bir süre
sonra olmuştur. Bu açıklama, bizzat, Sanayi
ve Ticaret Bakanı Sayın Yalım Erez tarafından
ve 35 bin TL/kilogram olarak, hem de peşin ödeneceği
vurgulanarak Edirne'de yapılmıştır.

Taban fiyatının yetersizliğine rağmen, Trakya
üreticisi, koşulların ağırlığının
farkında olmanın verdiği bilinçle, sükûnetini
korumakta ve kooperatif çalışanlarıyla
birlikte, alım kampanyası dönemini, en az problemle,
en işlevsel biçimde kapatma aşamasındadır.
Eskiden bu dönemler coşkulu ve mutlu olarak yaşanırdı;
tabiî, geçmişte kaldı. Şimdi yaşanan,
tedirginlik ve şikâyetten başka bir şey
değildir. Peşin ödeme açıklamasının
safsata olduğu, pratikte ortaya çıkmıştır;
çünkü, çiftçi, ürününü,
şu anda bu fiyattan satamamakta ve parasını
peşin olarak alamamaktadır. Ne var bunda tedirgin
olacak denilebilir.

Sayın milletvekilleri, ayçiçeği üreticisi,
üretim süreci boyunca, kıt kaynaklarıyla
oldukça pahalı yatırımlar yapmak durumundadır.
Bu yatırımların bir kısmını
da, Ziraat Bankası ve Tarım Kredi Kooperatifi kaynaklarından,
yüzde 45 ilâ yüzde 55 faizli krediler alarak yapar.
Bu krediler, dönem sonu geldiğinde ödenmek zorundadır;
tabiî, elinde para varsa. Birçoğunuz, serbest
piyasadaki faizlerin yüzde 120 olduğunu söyleyerek,
yüzde 45 ilâ yüzde 55 faizin çok az olduğunu
zannedeceksiniz. Oysa, bu, bir yıl boyunca ve sadece ürün
üretimi ve satımı için kullanılmaktadır.
Bu faiz oranının, reel olarak hesaplanacak olursa,
yıllık yüzde 180 ilâ yüzde 210'a
tekabül ettiği anlaşılacaktır. Bu
duruma rağmen, üretici, geri ödemelerini takır
takır yapmakta, Amerika'ya kaçmayı asla aklına
getirmemektedir; çünkü, hâlâ, kendisini,
ülkesinin sahibi olarak görmektedir.

Kampanya dönemi sonu, paraların alındığı
ve üretim yılının sona erdiği dönemdir.
Bundan sonra, geri ödemelerin yapılacağı
süreç başlar. 30 Eylül, son ödeme
günüdür. Ziraat Bankası ve Tarım
Kredi Kooperatifindeki borçlarını ödeyebilenler
sevinç içindedir; şerefli insanlardır
onlar. Peki, ya 1 Ekim günü hâlâ borçlarını
ödeyemediyse?.. Bakın, o zaman ne oluyor...

Kullandığı krediler faizleriyle birlikte hesaplanıyor;
ilk önce yüzde 15 ekleniyor, yani çiftçi
açıkça cezalandırılıyor,
sonra bu faiz oranları yüzde 65'e çıkarılıyor.
Gerçekte, bu, yılda yüzde 260 dolayındadır.
Tabiî, burada bir ikilem var, yüzde 65 faiz nasıl
yüzde 260 oluyor?.. Üretimin, yıl boyunca bir
kez ve bir ürün olmasının getirdiği
bir şeydir bu; yani, tarım üretiminin karakterinden
kaynaklanmaktadır. Biraz muhakeme bilgisi olanlar, zar
zor yaptığı verimsiz üretimin yanı
sıra, bir de parasının ödenmemesi durumuyla
karşılaştığı zaman, insanın
yaşadığı ve yaşayabileceği tedirginliği
kolaylıkla anlayabilirler. Tedirginlik anlaşılıyor,
ya sonrası?.. Buna duyarsız da kalınabilir;
ama, üretenler, bunun üzerinde düşünmesini
ve yeniden kurmasını bilecektir.

Tarıma yönelik yanlış politikaların
çiftçiyi yoksullaştırması, tarım
kesiminin gelirindeki büyük düşüş,
bir yandan sanayie aktarılabilecek kaynakları azaltırken...

(Mikrofon otomatik cihaz tarafından kapatıldı)

BAŞKAN - Sayın Dayanıklı, size eksüre
veriyorum; lütfen, konuşmanızı bitirin.

BAYRAM FIRAT DAYANIKLI (Devamla) - ... diğer yandan, sanayi
ürünlerine olan talebi düşürdüğü
için, sanayi çabalarına da darbe vurmaktadır.
Hükümetten isteğimiz, ürün bedellerinin
gecikmesiz olarak ödenmesidir.

Yoksulluk, köylünün yazgısı olmaktan
çıkarılmalıdır.

Saygılar sunarım. (DSP sıralarından
alkışlar)

BAŞKAN - Teşekkür ederim Sayın Dayanıklı.

Sanayi ve Ticaret Bakanı Sayın Yalım Erez
cevap verecekler efendim.

Buyurun Sayın Bakan.

SANAYİ VE TİCARET BAKANI E. YALIM EREZ (Muğla)
- Sayın Başkan, değerli milletvekilleri; Tekirdağ
Milletvekili Sayın Fırat Dayanıklı'nın,
ayçiçeği üreticisinin içinde bulunduğu
sorunlarla ilgili görüşlerini cevaplandırmak
üzere söz almış bulunuyorum; hepinizi saygıyla
selamlıyorum.

Değerli milletvekilleri, Hükümetimiz, göreve
geldiği ilk günden itibaren, işçinin, esnafın,
memurun, orta ve küçük boy işletmenin ve
bilhassa köylünün hükümeti olduğunu
ilan etmiştir.

Göreve geldiğimizden bugüne kadar yaptığımız
her icraat da, geçmiş yıllarda millî
gelirden aldığı pay gittikçe düşen
köylünün millî gelirden aldığı
payı artırmak olmuştur. Bu nedenle de, tüm
tarım ürünlerinin fiyatı tespit edilirken,
köylünün geçmiş yıllarda uğradığı
zararları telafi edici bir politika yürütülmektedir.

Değerli milletvekilleri, ayçiçeği konusunda
bazı bilgileri size vermek istiyorum; ki, objektif bir
değerlendirme yapabilesiniz. Geçen yıl, ayçiceği
alım fiyatları 18 bin lira olarak tespit edilmiş;
ancak, ürün bedellerinin zamanında ödenememesi
nedeniyle, çiftçi, ayçiçeği ürününü
ortalama olarak 13 bin liradan satmıştır.
Trakyabirlik, geçen yıl ayçiçeği
üreticisinden aldığı ürünün
bedellerini ödemeyi ancak Şubat 1996 tarihinde tamamlayabilmiştir.

Hükümetimiz, bu yıl, dönem başlangıcında
dış piyasa ayçiçeği fiyatlarının
24 ilâ 26 bin lira civarında olduğunu tespit
vetmiş ve dünya piyasalarındaki fiyatlardan
alım yapılması halinde, üreticinin önemli
ölçüde zarar göreceğini tespit ederek,
bu yılki alım politikalarını buna
göre belirlemiştir.

İç ve dış piyasalardaki gelişmeler
ile üreticinin gelirlerinde maliyetin üzerinde bir artış
dikkate alınarak, 21.9.1996 günkü Resmî
Gazetede yayımlanan kararla, ayçiçeği
ve ham yağ fiyatlarındaki gümrük vergileri
artırılmıştır.

Karara göre, daha önce ayçiçeği ithalinden
alınan yüzde 3 tutarındaki Gümrük
Vergisi yüzde 29'a, ayçiçeğiyağından
alınan Gümrük Vergisi oranı da yüzde
12'den yüzde 39'a yükseltilmiştir ve geçen
yılki ayçiçeği başlangıç
satış fiyatına göre de yüzde 94
bir artışla, ayçiçeği fiyatını
35 bin lira olarak açıklamıştır.

Diğer taraftan, birliklerin muhtemel alım miktarları
esas alınarak yapılan hesaplamalar sonucu, bu dönem
32 trilyon 500 milyar liralık bir krediye ihtiyaç
duyulduğu tespit edilmiş ve ilk etapta, bu tutarın
yarısı olan 16 trilyon 250 milyar liralık
kredi için, Destekleme ve Fiyat İstikrar Fonundan,
Türkiye Cumhuriyeti Ziraat Bankasına aynı miktarda
kaynak aktarımı sağlanmıştır.

Kredi tahsisiyle ilgili kararnamede, ayçiçeği
ürünü için 2 trilyon 900 milyar lira kredi
öngörülmüştür. Bu tutar, toplam
kredi tutarının yüzde 50'si olarak düşünülmüştür.

Netice olarak, ayçiçeği üreticisine, dünya
fiyatlarının üzerinde bir fiyatla ürününü
değerlendirme imkânı yaratılmıştır.

Trakyabirlik, kendi kaynakları ve gönderilen kredilerden
yararlanarak, üreticiye, ürün bedellerinin yarısından
fazlasını ödemiş durumdadır.

Kredi tahsisi muntazam sürdürülerek, Trakyalı
ayçiçeği üreticilerinin, geçen yıllar
karşılaştıkları sorunlarla karşılaşmamaları
temin edilmiştir.

Bugün itibariyle, Trakyabirlik'in aldığı
ayçiçeği miktarı 194 bin tondur; geçen
yıl, bütün bir yıl boyunca aldığı
ayçiçeği miktarının 200 bin ton
olduğunu söylersem, Hükümetin, ayçiçeği
üreticisine ne ölçüde destek verdiği
ortaya çıkmaktadır.

Bugüne kadar alınan ürünün toplam değeri
6 trilyon 825 milyar liradır. Gönderilen kredi, bugün
itibariyle 2 trilyon liradır. Birlik de kendi kaynaklarıyla
1 trilyon 575 milyar lira ödeme yapmış ve bugüne
kadar -bir ay içinde- ayçiçeği üreticisine,
toplam 3 trilyon 575 milyar liralık ödeme yapılmıştır.

Ayçiçeği üreticisi, hem ürüne
verilen fiyattan hem paranın zamanında verilmesinden
memnundur.

Hükümet olarak, hedefimiz, ayçiçeği
üreticisini destekleyerek, Türkiye'nin ayçiçeği
üretimini 1,5 milyon tona çıkarmaktır.

Hepinizi saygıyla selamlıyorum. (DYP ve RP sıralarından
alkışlar)

BAŞKAN - Teşekkür ederim Sayın Bakan.

Gündemdışı konuşma cevaplandırılmıştır.

NİHAT MATKAP (Hatay) - Sayın Başkanım,
bir şey söyleyebilir miyim?..

BAŞKAN - Buyurun.

NİHAT MATKAP (Hatay) - Sayın Başkanım,
sizin sağduyunuzdan kuşkum yok. Bir şey sormak
istiyorum. Adıyaman Milletvekilimiz Sayın Celal
Topkan, Gaziantep, Şanlıurfa, Maraş ve Antep'teki
antepfıstığı üreticilerinin önemli
bir sorununu dile getirmek için, pazartesi günü,
gündemdışı söz istemiş...

BAŞKAN - Benden istemedi.

NİHAT MATKAP (Hatay) - Meclis Başkanlığından
istemiş...

BAŞKAN - Efendim, istemedi!..

NİHAT MATKAP (Hatay) - Sayın Başkanım,
lütfen dinleyin.

BAŞKAN - Benden gündemdışı söz
isteyen arkadaşların listesini...

NİHAT MATKAP (Hatay) - Sayın Başkanım,
Sayın Korkmazcan'la görüşmüş;
Sayın Korkmazcan, bugün için gündemdışı
söz vereceğini söylemiş. Dikkat ediyorum,
bir gruptan 2 kişi gündemdışı söz
alıyor, bir gruptan 1 kişi...

BAŞKAN - Sayın Nihat Matkap, sizin gruptan gündemdışı
söz isteyen bir arkadaşım olsaydı, yerine
getirirdim.

NİHAT MATKAP (Hatay) - Onu, daha adil şekilde...

BAŞKAN - Ben, gündemdışı söz
verirken, partiler arasında dengeyi gözetiyorum. Sizin
arkadaşınızın dilekçesi bana
intikal etmedi.

NİHAT MATKAP (Hatay) - Sayın Başkanım...

BAŞKAN - Canım, gidin, Sayın Hasan Korkmazcan'a
sorun!

NİHAT MATKAP (Hatay) - Sayın Korkmazcan bu hafta
nöbetçiydi; görüşmüşler;
bugün, kendisine, gündem dışı söz
vereceğini söylemiş.

BAŞKAN - Arkadaşımızın bir işi
çıktı, bana devretti; ama, o gündemdışı
konuşmaları bana devretmedi.

NİHAT MATKAP (Hatay) - Sayın Korkmazcan size devrederken
bu bilgileri de aktarmalıydı.

BAŞKAN - Canım, gidin, onu Sayın Korkmazcan'a
söyleyin; bana niye söylüyorsunuz?! Yani, ben kâhin
miyim ki, sizden kim gündemdışı söz
istiyor, kim istemiyor... Rica ediyorum...

2. - İstanbul Milletvekili A. Ziya Aktaş'ın,
açıköğretimde yapılmakta olan yeni
bir haksızlığa ilişkin gündemdışı
konuşması

BAŞKAN - Gündemdışı ikinci söz,
Açıköğretimde yeni haksızlıklar
konusunda konuşmak üzere, İstanbul Milletvekili
Sayın Dr. Ziya Aktaş'a verilmiştir.

Buyurun efendim. (DSP sıralarından alkışlar)

Sayın Aktaş, süreniz 5 dakikadır.

A. ZİYA AKTAŞ (İstanbul) - Sayın Başkan,
değerli milletvekilleri; Açıköğretimde
yapılmakta olan yeni bir haksızlık konusunda
kişisel görüşlerimi açıklamak
üzere, gündemdışı söz almış
bulunuyorum; Yüce Meclisi, basın görevlilerini
ve bizi izleyen halkımızı içten sevgi
ve saygılarla selamlıyorum.

Arkadaşlar, iki gün önce şehit edilen dört
öğretmenimizin acısını -emekli bir
profesör olarak- içimizde duyuyoruz, içimiz
yanıyor. Onları da, daha önceki öğretmen,
ordu ve güvenlik gücü mensubu şehitlerimizi
de, bir kere daha rahmet ve minnetle anarak sözlerime başlamak
istiyorum. Bu arada, öğretmenlerimizin güvenliklerinin
sağlanmasının da, sadece sürekli laf üretmekle
meşgul Hükümetimizin temel görevi olduğunu
da hatırlatmak istiyorum. (DSP sıralarından
alkışlar)

Değerli milletvekilleri, ihtiyaç duyulan kadroları
ve kaynakları verilmeyen, teknolojik yeniliklerden yeterince
yararlanamayan; ama, üniversiteye girecek genç sayısını
artırmak gerektiğinde, başbakanların da
YÖK başkanlarının da ilk akıllarına
gelen kuruluş olan Açıköğretime yapılmakta
olan haksızlıklar, 1996-1997 ders yılı
için Millî Eğitim Bakanlığına
alınacak öğretmen adayları arasına
Açıköğretim mezunlarının
alınmamasıyla doruk noktasına ulaşmıştır.

Bu son haksızlığın, Temmuz 1992-Kasım
1995 tarihleri arasında YÖK Başkanlığı
yapmış ve halen Refahyol Kabinesinde Millî
Eğitim Bakanı olan Sayın Mehmet Sağlam tarafından
bizzat yapılmış olması da, işin
bir diğer ilginç yönüdür. Kanımca,
Sayın Bakanın, Mısır'daki El-Ezher
Üniversitesi mezunlarına dahi, öğretmen olabilmeleri
için kapıları açarken, bu ülkenin
Açıköğretim Fakültesi mezunlarına
kapıları tümüyle kapatması, bu
insanlarımıza ve onların ailelerine yapılan
büyük bir haksızlıktır.

Eğitime ve gençliğe ülkemizin geleceği
için çok büyük önem veren ve onları
ülkemizin geleceği için yatırım
olarak gören, daha da önemlisi, halkımıza,
vatandaşımıza karşı yapılan
her türlü haksızlığa karşı
çıkmayı temel ilke olarak benimsemiş
bulunan ve hakça düzeni savunan Demokratik Sol Partinin
bir üyesi olarak, bu haksızlığı
da dile getirmeyi bir görev biliyorum.

Dünyadaki beş kıtada, 19 uncu Yüzyılın
sonlarından beri, uzaktan eğitim, teleokul, açık
üniversite, uzak üniversite ve herkesin üniversitesi
gibi değişik adlar altında sürdürdürülen
ve yurdumuzda açıköğretim dediğimiz
sistemle ilgili en önemli sorun, bu kurumu, sadece ve sadece
öğrenci kaydedilebilecek bir yer olarak gören ve
eğitimin kalitesi gibi, sorunların çözümü
gibi konularla hiçbir şekilde ilgilenmeyen hükümetlerin
varlığıdır.

Bu kurum, her yıl yüzbinlerle ifade edilebilecek sayıda
öğrenci kaydetmektedir; ama, bu öğrencilerin
en iyi teknik olanaklarla eğitimlerini sürdürdükleri
ve daha da önemlisi, mezun olduktan sonra iş bulabildikleri,
ne yazık ki söylenemez. Halbuki, her yıl yüzbinlercesi
kayıt yaptıran bu öğrencilerin daha iyi
eğitilebilmeleri, Türkiye'nin kaliteli insangücü
açısından çok büyük bir
kazanç olabilirdi. Nitekim, bu konu üzerinde, Yedinci
Beş Yıllık Planda da önemle durulmuştur;
ancak, hâlâ, Açıköğretim Fakültesine
yeterli kadro verilmemekte, altyapı olanaklarının
geliştirilmesine hükümetlerce destek olunmamaktadır.

Yükseköğretimle ilgili 2547 sayılı
Yasada, örgün, yaygın ve açıköğretim
yöntemleriyle aynı lisans programı çerçevesinde
ve diğer fakültelerle eşdeğer eğitim veren
Açıköğretim Fakültesi mezunlarının
diğer fakülte mezunlarıyla aynı haklara
sahip olmaları öngörülmüştür.

Ayrıca, şimdiki Millî Eğitim Bakanının
YÖK Başkanı ve şimdiki Başbakan
Yardımcısının da Başbakan olduğu
1993 yılında, Kasım 1993 tarihli bir Başbakanlık
genelgesinde "Anayasamızın 10 uncu maddesine
aykırı bir duruma sebebiyet vermemek ve kişilerin
yasal haklarına riayet etmek bakımından,
bundan böyle açılacak imtihanlarda, kesinlikle
üniversite, fakülte veya okul ismi zikredilmeden..."

(Mikrofon otomatik cihaz tarafından kapatıldı)

BAŞKAN - Efendim, size eksüre veriyorum; konuşmanızı
toparlayınız.

A. ZİYA AKTAŞ (Devamla) - Teşekkür ederim.

"...sadece istenilen evsaf veya bölümün belirtilmesiyle
yetinilecektir" denilmektedir. Yeni öğretmen atamalarında,
Millî Eğitim Bakanlığının bu
ilkeye derhal uyması gerekir.

Türkiye'de, bugün, açıköğretim,
içtenlikle desteklenmeli, sahip çıkılmalıdır;
sistemdeki yetersizlikler ve eksiklikler düzeltilmelidir.

Hepinizi saygılarla selamlıyorum. (DSP sıralarından
alkışlar)

BAŞKAN - Teşekkür ederim Sayın Aktaş.

Herhalde, cevap verecek sayın bakan yok...

3. - Ankara Milletvekili Cemil Çiçek'in, Türk
dili ve kültürüne ilişkin gündemdışı
konuşması 

BAŞKAN - Gündemdışı üçüncü
söz, Türk dili üzerine söylenen bazı
iddialarla ilgili olarak konuşma yapmak isteyen, Ankara
Milletvekili Sayın Cemil Çiçek'e verilmiştir.

Buyurun Sayın Çiçek. (ANAP sıralarından
alkışlar)

Süreniz 5 dakika.

CEMİL ÇİÇEK (Ankara) - Sayın
Başkan, sayın milletvekilleri; hepinizi saygıyla
selamlıyorum.

Sözlerimin başında, Türk kültürüne
ve eğitimine hizmet uğrunda hayatlarını
kaybeden öğretmenlerimize Allah'tan rahmet, milletimize
başsağlığı diliyorum.

Değerli milletvekilleri, uzunca bir zamandan beri, milletimiz,
maddî ve manevî varlığına yönelmiş
çok yönlü bir tecavüzle karşı
karşıyadır. Bu tecavüzler, zaman zaman
bir savaş boyutuna ulaşmış, içeriden
ve dışarıdan sürdürülen destek
ve gayretlerle, bizi, bugünkü üzücü ortama
getirmiştir. Bu tecavüzlerin çok tahripkâr
bir tarzda vuku bulduğu alanların başında
kültürümüz, onun ilk ve temel unsuru olan
dilimiz gelmektedir.

Dil, milletlerin ve neticede bizim milletimizin ses dünyasıdır,
hayatın ve kâinatın kendimize göre adlandırılmasıdır.
Dil, düşüncemizin aynasıdır; biz,
onunla düşünür, onunla ifade eder, onunla
anlaşırız. Dilimiz, millî hafızamızın,
hatıralarımızın, duygu ve düşüncelerimizin
müşterek hazinesidir. Dil, millet denilen insan varlığının,
insan cemiyetinin en önemli sosyal varlığıdır
ve nihayet dil, kültürel kimliğin en keskin ifadesi,
demokrasinin temel direğidir. Dilimiz, anamızın
ak sütüdür.

Dilde kargaşa, çözülme getirir; nitekim,
getirmiştir; barış yerine nifak sokar; nitekim,
sokulmuştur; nesillerarası irtibat kopar; nitekim,
kopmuştur; kültürel devamlılık ortadan
kalkar; görünen manzara odur ki, kalkmıştır;
eğitim-öğretim de felce uğrar; nitekim, eğitim-öğretim
hayatımız felce uğramıştır.

Bir hariciyecimizin hatıralarında belirttiği
gibi, daha bu asrın ilk çeyreğinde, Bulgar Kralı
Boris ile sabık Afganistan Kralı Emanullah Roma'da
karşılaştıklarında biraz Fransızca,
biraz Almanca konuştuktan sonra, nihayet "çok
konuşmayı Türkçe yaptık, Türkçe
anlaşmıştık" derken, bugün,
maalesef, aradan geçen kısa bir süre sonra,
Türk diline vaki tetikçiler sebebiyle, resmî
ve özel kurumların özel gayretleri sebebiyle
geldiğimiz noktada, maalesef, ben oğlumla anlaşamıyorum,
siz kızınızla anlaşamıyorsunuz,
aynı ülkenin vatandaşları olmamıza
rağmen pek çok noktada birbirimizle anlaşamıyoruz.
İnanıyorum ki, bugün yaşadığımız
pek çok sosyal kavganın temelinde dil uyuşmazlığımız
yatıyor. Aradan geçen bunca zaman sonra...

MUSTAFA CUMHUR ERSÜMER (Çanakkale) - Sayın
Başkan, ben ön sırada olduğu halde, hatibin
konuştuğunu duyamıyorum...

BAŞKAN - Efendim, biraz önce arkadaşlarımızı
ikaz ettim. Yani, ben, hep, hatibi susturarak arkadaşlarımı
gürültüyü kesmeye davet edemem; bu, herkesin
vicdanî sorumluluğu. Gerçekten, ben de konuşulanları
anlamıyorum. Onun için, bütün arkadaşlarımdan
rica ediyorum, bu salon çok küçük arkadaşlar,
burada en ufak bir gürültü kürsüde konuşulanları
anlaşılmaz duruma sokuyor; sohbet etmek isteyen arkadaşlarımız,
lütfen, kulislere gitsinler, orada sohbetlerini yapsınlar.

Buyurun efendim.

CEMİL ÇİÇEK (Devamla) - Aradan geçen
bunca zamandan sonra, hâlâ, bazı kavramları
tarif edememişsek, netleştirememişsek, bunu
kavga sebebi yapmışsak, işte, bu, dilde görünen
manzaranın fecaatini göstermektedir. Maalesef, son
zamanlarda, bir öğretim kurumu başkanı,
kemal adına noksanlığı ifade eden bir
tarzda, Türk dilini kullanmadaki yetersizliğini ve yeteneksizliğini,
ehliyetsizliğini ya da kifayetsizliğini, Türk dilinin
ilim dili olamayacağı tarzında beyanda bulunmuştur.
Kimsenin, bu manada, Türk diline bir kusur izafe etmeye hakkı
da yoktur, haddi de yoktur. (ANAP ve RP sıralarından
alkışlar)

Hİç şüphesiz, bir milletin dilinin, yazılı
dilinin en güzel şaheserinin onun anayasası
olması gerekir. İşte, bugün uygulanmakta
olan 1982 Anayasasının özellikle yemin metnine
bakarak, kimse, Türkçe hakkında bir tereddüte
düşmemelidir; bu, Anayasayı yazanların
ayıbıdır, Türk dilinin ayıbı
değildir.

Değerli milletvekilleri, bugünlerde, Türk diline
karşı, Türk kültürüne karşı,
Türk'ün mukaddes değerlerine karşı
bir saldırı, içeriden ve dışarıdan
sürdürülmektedir. Bu milletin temsilcileri olarak,
bu tecavüzlere, bu taarruzlara karşı hepimizin
duyarlı olması, hassas olması mecburiyeti
vardır. Ne yazık ki, bu Meclisten bu duyarlılığı
görme imkânı olmamıştır.

(Mikrofon otomatik cihaz tarafından kapatıldı)

BAŞKAN - Efendim, size eksüre veriyorum; buyurun.

CEMİL ÇİÇEK (Devamla) - Daha birkaç
gün evvel, Türkiye Büyük Millet Meclisinin
açılışını yaptık.
Sadece tespit anlamında söylüyorum, kimse başka
mana anlamasın; dualarla açtığımız
bir Meclisten, senfoni orkestralarıyla açılan
bir Meclisin çatısı altında olmak
bana ıstırap veriyor! (RP sıralarından
"Bravo" sesleri, alkışlar; DSP ve CHP sıralarından
sıra kapaklarına vurmalar) Bu Meclis, Türkiye
Büyük Millet Meclisidir!

BAŞKAN - Bir dakika, arkadaşlar...

Bir dakika, Sayın Çiçek...

CEMİL ÇİÇEK (Devamla) - Bizim millî
korolarımız yok mu?!

BAŞKAN - Bir dakika, Sayın Çicek... (RP sıralarından
alkışlar, DSP ve CHP sıralarından sıra
kapaklarına vurmalar)

CEMİL ÇİÇEK (Devamla) - Özü
de bizim değil, sözü de bizim değil.(RP sıralarından
alkışlar, DSP ve CHP sıralarından sıra
kapaklarına vurmalar)

Evet... Evet... Türk kültürü nerede?! Türkün
folkloru nerede?! Türkün millî koroları
nerede?! Siz kendi kültürünüze saygı
duymazsanız, siz kendi bayrağınıza saygı
duymazsanız, o zaman çöl kabadayıları
da fırsat kollar, sizin saygı duymanız gereken
hususlara onlar da saygı duymaz; o takdirde, bu memleket
sıkıntıya girer.

Şimdi, ben, bu kürsüden, bu çatı
altında bulunan değerli milletvekillerine soruyorum;
niçin buradayız, neden buradayız! (RP sıralarından
alkışlar, DSP ve CHP sıralarından gürültüler)
Bu sorunun cevabını kendi vicdanımızda
doğru dürüst cevaplayalım; husumete ve kavgaya
dayalı bir siyaset anlayışı yerine,
kendimizi de aşarak, gelin şu aziz ve mazlum millet
için bir çıkış yolunu hep birlikte
bulalım.

Hepinize saygılar sunuyorum. (ANAP ve RP sıralarından
alkışlar)

BAŞKAN - Teşekkür ederim Sayın Çiçek.

Sayın Çiçek, herhalde siz daha 18 inci Yüzyılı
yaşıyorsunuz... (DSP ve CHP sıralarından
alkışlar, RP sıralarından gürültüler)

Bir dakika efendim... Bir dakika... (RP sıralarından
sıra kapaklarına vurmalar, gürültüler;
CHP ve DSP sıralarından alkışlar)

Türkiye Büyük Millet Meclisinin dualarlar açıldığı
tarihler Osmanlı dönemiydi. (RP sıralarından
"Hayır, hayır" sesleri, gürültüler)

Bir dakika efendim... Susun!

Laik Türkiye Cumhuriyeti Devleti kurulduktan sonra, burada,
çağdaş usullerle ve orkestralarla Meclisin açılması,
bu Meclise bir zarar vermez; bu Meclisin şanıdır,
şöhretidir, çağdaşlığıdır.
Burada birbirimizi anlayalım. (DSP ve CHP sıralarından
alkışlar, RP sıralarından gürültüler)

Efendim, o 1924'leri artık kafanızdan silin; o hesabınıza
geliyor; ama, daha sonraki tarihlerde Mustafa Kemal'in söylediklerini
kafanıza bir yerleştirsenize, onları bir getirsenize...
(DSP ve CHP sıralarından alkışlar,
RP sıralarından "Sen yerleştir"
sesleri)

Yani, siz, bir şeriat devletinin ortadan kaldırılması
sırasında, memletimizi düşmanların
işgal ettiği bir sırada, Yüce Atatürk'ün
bütün güçlerle barış sağlayarak
memleketimizi kurtarmaya çalıştığı
bir dönemde, hocalarla da -onların hepsine saygı
duyuyorum- herkesle de anlaşmak suretiyle İstiklal
Savaşını başlattığı
bir zamanda, tuttuğu... (RP sıralarından gürültüler,
ANAP sıralarından "Sen cevap veremezsin"
sesleri)

Efendim, bir dakika; ben Meclis Başkanıyım!
(ANAP sıralarından gürültüler)

Bir dakika efendim... Bir dakika...

ALİ COŞKUN (İstanbul) - Atatürk bu Meclisi
senfoni orkestrasıyla açmadı!

BAŞKAN - Efendim, bakın; bu Meclisin Başkanıyım;
bu Meclise yönelik her eleştiriye cevap veririm. (RP
ve ANAP sıralarından gürültüler)

CEMİL ÇİÇEK (Ankara) - Bu Meclise
saygı duy...

BAŞKAN - Arkadaşlar, lütfen...

Bakın, arkadaşımız, burada, bu Meclisin
manevî kişiliğini küçük düşürücü
birtakım ifadelerde bulundu "bundan önce dualarla
açıyorduk Meclisi" dedi.

CEMİL ÇİÇEK (Ankara) - Sözlerimi
çarpıtma!.. En az senin kadar bu Meclise saygılıyım.

BAŞKAN - Hayır, biz dualarla açmıyorduk
Meclisi... (RP ve ANAP sıralarından gürültüler)

CEMİL ÇİÇEK (Ankara) - Yanlış
yapıyorsun!

BAŞKAN - Efendim, bakın...

CEMİL ÇİÇEK (Ankara) - Ben öyle
bir şey söylemedim... Ben, en az senin kadar saygılıyım
bu Meclise; sözlerimi çarpıtma!

BAŞKAN - Hayır, söylediğiniz kasıtlıdır.
Özellikle, bu cumhuriyete karşı, kin duyan insanların
düşüncesi içinde ifade edilen bazı
ifadelerdir.

Neyse, efendim, uzatmak istemiyorum. Yani, eğer, bakın...

CEMİL ÇİÇEK (Ankara) - Sözlerinize
dikkat edin; fevkalade yanlış yapıyorsunuz.

BAŞKAN - Hayır, yanlış yapmıyorum.

CEMİL ÇİÇEK (Ankara) - Yanlış
yapıyorsunuz!

BAŞKAN - Buraya çıkan her milletvekili, ettiği
yemine uygun konuşmak zorundadır. (DSP ve CHP sıralarından
alkışlar)

Sayın milletvekilleri, gündemdışı
konuşmalar bitmiştir.

Ayrıca, gündemdışı konuşma
konusunda bir açıklama yapmak istiyorum: Bugün,
Sayın Hasan Korkmazcan kürsüye çıkacaktı;
kendisi, mazereti nedeniyle, bana rica etti, ben çıktım.
Benden de, yalnızca ANAP'lı ve DSP'li arkadaşlar
gündemdışı söz istediler; başka
partideki arkadaşlar gündemdışı
söz istemediler. Bunu da Genel Kurulun bilgisine sunmak istiyorum.

Cumhurbaşkanlığı tezkereleri vardır;
okutuyorum:

B) TEZKERELER VE ÖNERGELER

1. - İsviçre'ye gidecek olan Millî Eğitim
Bakanı Mehmet Sağlam'a, dönüşüne
kadar, Devlet Bakanı Işılay Saygın'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/485)

Türkiye Büyük Millet Meclisi Başkanlığına

45 inci Uluslararası Eğitim Konferansına katılmak
üzere, 2 Ekim 1996 tarihinde İsviçre'ye gidecek
olan Millî Eğitim Bakanı Prof. Dr. Mehmet Sağlam'ın
dönüşüne kadar; Millî Eğitim Bakanlığına,
Devlet Bakanı Işılay Saygın'ın
vekâlet etmesinin, Başbakanın teklifi üzerine,
uygun görülmüş olduğunu bilgilerinize
sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

2. - Mısır, Libya ve Nijerya'ya gidecek olan
Başbakan Necmettin Erbakan'a, dönüşüne
kadar, Dışişleri Bakanı ve Başbakan
Yardımcısı Tansu Çiller'in vekâlet
etmesinin uygun görüldüğüne ilişkin
Cumhurbaşkanlığı tezkeresi (3/486)

Türkiye Büyük Millet Meclisi Başkanlığına

Görüşmelerde bulunmak üzere, 2 Ekim 1996
tarihinden itibaren Mısır, Libya ve Nijerya'ya gidecek
olan Başbakan Prof. Dr. Necmettin Erbakan'ın dönüşüne
kadar; Başbakanlığa, Dışişleri
Bakanı ve Başbakan Yardımcısı
Prof. Dr. Tansu Çiller'in vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

3. - Mısır, Libya ve Nijerya'ya gidecek olan
Devlet Bakanı Abdullah Gül'e, dönüşüne
kadar, Devlet Bakanı Lütfü Esengün'ün
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/487)

Türkiye Büyük Millet Meclisi Başkanlığına

Görüşmelerde bulunmak üzere, 2 Ekim 1996
tarihinden itibaren, Mısır, Libya ve Nijerya'ya
gidecek olan Devlet Bakanı Doç. Dr. Abdullah Gül'ün
dönüşüne kadar; Devlet Bakanlığına,
Devlet Bakanı Lütfü Esengün'ün vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

4. - Mısır, Libya ve Nijerya'ya gidecek olan
Enerji ve Tabiî Kaynaklar Bakanı Mehmet Recaî
Kutan'a, dönüşüne kadar, Bayındırlık
ve İskân Bakanı Cevat Ayhan'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/488)

Türkiye Büyük Millet Meclisi Başkanlığına

Görüşmelerde bulunmak üzere, 2 Ekim 1996
tarihinden itibaren, Mısır, Libya ve Nijerya'ya
gidecek olan Enerji ve Tabiî Kaynaklar Bakanı M.
Recai Kutan'ın dönüşüne kadar; Enerji
ve Tabiî Kaynaklar Bakanlığına, Bayındırlık
ve İskân Bakanı Cevat Ayhan'ın vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

5. - Almanya'ya gidecek olan Kültür Bakanı
İsmail Kahraman'a, dönüşüne kadar,
Devlet Bakanı Sabri Tekir'in vekâlet etmesinin uygun
görüldüğüne ilişkin Cumhurbaşkanlığı
tezkeresi (3/489)

Türkiye Büyük Millet Meclisi Başkanlığına

48 inci Uluslararası Frankfurt Kitap Fuarı ile Nasrettin
Hoca Paneline katılmak üzere, 2 Ekim 1996 tarihinde
Almanya'ya gidecek olan Kültür Bakanı İsmail
Kahraman'ın dönüşüne kadar; Kültür
Bakanlığına, Devlet Bakanı Prof. Dr.
Sabri Tekir'in vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Sayın milletvekilleri, bir genel görüşme
önergesi vardır; okutuyorum:

C) GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ

1. - İstanbul Milletvekili M. Cevdet Selvi ve 21 arkadaşının,
yasa dışı suç örgütleri ile
bunların devletle olan bağlantıları konusunda
genel görüşme açılmasına
ilişkin önergesi (8/5)

Türkiye Büyük Millet Meclisi Başkanlığına

Her taşın altından bir mafya, her mafyanın
içinden de birkaç devlet görevlisi çıkar
hale gelmiştir. Bu durum, devlete, hukuka, adalete olan
ve olması gereken güveni sarsmaya, hatta yok etmeye
başlamıştır.

Devletin, yoğun iç ve dış sorunların
üstesinden gelebilmesi için, çok önemli
konuma gelen bu soruna mutlak çözüm bulunması
gerekmektedir.

Kamuoyunun ibretle ve kaygıyla izlediği gibi, zorbalık
veya mafya, EGO bileti sahteciliğinden çek-senete,
bankacılığa, uyuşturucudan silah kaçakçılığına
kadar toplum yaşamımızın her alanına
yayılmış ve yerleşmeye başlamıştır.

Haksız kazanç, rüşvet ve sahtecilik,
devlet ihalelerinden devlet hastanelerine, okul sınavlarına
kadar nüfuz etmiştir.

En son ortaya çıkan suç örgütleri,
çete olaylarında da görüldüğü
gibi, mafya, bazı polis, bazı memur, bürokrat
bağlantısı olağan hale gelmiştir.
Mafya veya suç örgütü elemanlarının
devletin en önemli kurum ve kademelerine bile sızabildikleri
açıkça anlaşılmıştır.

Bu olayların, genellikle, örgüt içi hesaplaşma,
çıkar çatışmalarının
sonucu veya tesadüfen ortaya çıkması,
basit sayılabilecek bir şebekeden bile lav silahı
ve benzeri silahların ele geçirilmesi, olayların
diğer düşündürücü yönünü
oluşturmaktadır.

Bütün bunlar, devletine bağlı, hukuk kurallarına
saygılı tüm yurttaşlarımızın
umutlarını kırmakta ve karamsarlığa
sürüklenmesine neden olmaktadır.

Devlet kurumlarında ve kademelerinde üniformalı,
resmî veya sivil olarak görev almış, dürüst,
yaptığı işin bilincinde ve sorumluluk
içinde canı pahasına görev yapan insanlarımıza
da haksızlık olmaktadır.

Devletin kurum ve kuruluşlarını yıpratmamak
gerekçesi ise artık anlamını yitirmiştir.
Bu olayları tartışmak, kaynağına
inmek, açığa çıkarmak gerekmektedir.
Kısmen görünen, her gün yaşanan olayları
kamufle etmek, saptırmak, gereksiz savunma ve gerekçelerle
örtbas etmek, devlet ve kurumlarını daha fazla
yıpratmakta, güvensizlik ortamını daha
da geliştirmektedir. "Kol kırılır
yen içinde kalır" anlayışı
artık kangrene neden olacak boyuttadır. Bu yaklaşım,
sorumsuzluk ve meydanın boş olduğu izlenimine
de neden olmaktadır.

Ayrıca "devleti yıpratmayalım"
gerekçesiyle yapılan uygulamalar halkımıza
karşı da ayrı bir haksızlıktır.
Çünkü halkımız her meslek grubunda,
her sektörde ve her toplum kesiminde devlet kademelerinin
(resmi-sivil) her alanında ve bölümünde
güven duyulacak, kendi sıkıntılarına
rağmen ülkesinin ve milletinin yararını,
kendi kişisel çıkarından önde
tutan dürüst, sorumluluk duygusu gelişmiş,
onurlu insanların çoğunlukta olduğunu bilmektedir.

Bu olayların üzerine gidilmesi, takip edilmesi, cezalarının
verilmesi, soruna temel çözümler araştırılması,
özellikle devlet kurumlarına olması gereken
güveni sağlayacaktır. Her nerede olursa olsun
yapanın yanına kâr kalmadığı
görülerek caydırıcılık niteliği
de taşıyacaktır.

Tabiî ki devlet kurumlarını bu olumsuzluklardan
arındırmak, varsa bu kişileri devlet kadrolarından
ayıklamak siyasî iktidarların görevidir.

Bu yoğun iç ve dış bağlantılı
sorunun üstesinden gelebilmek, laik, demokratik, sosyal hukuk
devletini tüm kurum ve kurallarıyla hayata geçirmekle
mümkündür.

Pek çok Meclis araştırması ve soruşturması
sırada beklerken, son günlerde; Söylemez Kardeşler
Çetesi, Özel Tim Korucu Çetesi, uyuşturucu
şebekesi, gasp ve haraç çeşitleri ve
bağlantıları, aranan polisler, konuşan
ama bulunamayan mafya mensupları, yargılanan yargıçlar,
yargıdaki skandallar, bir ayda 16'dan fazla ve sadece bir
ilimizdeki faili meçhul cinayetler, şehir merkezlerinde
mafya hesaplaşmaları ve suçsuz insanların
da ölmesi, ortalarda dolaşan özel MİT raporu,
hergün medyada geniş yer almakta ve halkımızın
gündeminin birinci maddesini oluşturmaktadır.
Bu durum tüm toplumu huzursuz ederken, can ve mal güvenliğini
de yok etmektedir; devlet faaliyetlerini tartışılır
hale getirmektedir.

Kamuoyunda hergün sergilenen, tartışılan
bu konunun Türkiye Büyük Millet Meclisinde ele
alınması, kaynağına inilerek idarî
ve yasal düzenlemelerle de soruna çözüm
aranması, gerçekçi önlemler alınması
kaçınılmaz hale gelmiştir.

Bu nedenle, ülkemizi saran, toplumun güvenini sarsan
ve kısmen de olsa devlete sirayet eden mafya-suç
örgütleri ve mafya-devlet ilişkileri hakkında,
Anayasanın 98, İçtüzüğün
102 ve 103 üncü maddeleri gereğince genel görüşme
açılmasını arz ve teklif ederiz.

Mehmet Cevdet Selvi Ali Rahmi Beyreli

(İstanbul) (Bursa)

Bekir Yurdagül Yüksel Aksu

(Kocaeli) (Bursa)

Ziya Aktaş Zekeriya Temizel

(İstanbul) (İstanbul)

Hikmet Uluğbay Metin Şahin

(Ankara) (Antalya)

Erdoğan Toprak Fikret Uzunhasan

(İstanbul) (Muğla)

Mahmut Erdir Metin Bostancıoğlu

(Eskişehir) (Sinop)

Tamer Kanber Tahsin Boray Baycık

(Balıkesir) (Zonguldak)

Hikmet Sami Türk Hasan Gemici

(Trabzon) (Zonguldak)

Abdulbaki Gökçel Hayati Korkmaz

(İçel) (Bursa)

Ali Günay İsmail Cem

(Hatay) (Kayseri)

Mustafa Güven Karahan Mustafa İlimen

(Balıkesir) (Edirne)

BAŞKAN - Bilgilerinize sunulmuştur.

Önerge gündemde yerini alacak, genel görüşme
açılıp açılmaması, öngörüşmeler
sırasında karara bağlanacaktır.

Türkiye Büyük Millet Meclisi Başkanlığının
bir tezkeresi vardır, okutup oylarınıza sunacağım.

B) TEZKERELER VE ÖNERGELER (Devam)

6. - Türkiye Büyük Millet Meclisini temsilen,
Bosna-Hersek Temsilciler Meclisi ve Parlamenter Meclisinin açılış
törenine icabet edilmesine ilişkin Başkanlık
tezkeresi (3/490)

Türkiye Büyük Millet Meclisi Genel Kuruluna

Dışişleri Bakanlığından alınan
1 Ekim 1996 tarihli yazıda, Bosna-Hersek Temsilciler Meclisi
ve Parlamenter Meclisinin açılış törenine
katılmak üzere Türkiye Büyük Millet
Meclisinden iki milletvekilinin davet edildiği bildirilmektedir.

Söz konusu davete, Meclisimizi temsilen iki üyeyle icabet
edilmesi hususu Türkiye Büyük Millet Meclisinin
Dışilişkilerinin Düzenlenmesi Hakkındaki
3620 sayılı Kanunun 6 ncı maddesi uyarınca
Genel Kurulun tasviplerine sunulur.

Doç. Dr. Mustafa Kalemli

Türkiye Büyük Millet Meclisi

Başkanı

BAŞKAN - Kabul edenler... Kabul etmeyenler... Kabul edilmiştir.

(10/67) esas numaralı Meclis Araştırması
Komisyonu Başkanlığının bir tezkeresi
vardır; okutup oylarınıza sunacağım:

7. - (10/67) esas numaralı Meclis Araştırma
Komisyonu Başkanlığının, Komisyonun
görev süresinin uzatılmasına ilişkin
tezkeresi (3/491)

Türkiye Büyük Millet Meclisi Başkanlığına

İstanbul Kadıköy'de 1 Mayıs günü
meydana gelen olaylarda gerekli tedbirlerin alınmadığı
iddialarını araştırmak üzere kurulan
Komisyonumuz, yerinde tespit ve araştırmalarını
tamamlamıştır.

Rapor yazım ve üzerinde görüşmeler
safhasında bulunan Komisyonumuz, 4 Ekim 1996 tarihinden
itibaren 1 aylık eksürenin, Genel Kurulca uzatılmasına
dair, 2.10.1996 tarihli 6 ncı toplantısında
karar almıştır.

Karar ilişikte sunulmuştur.

Gereğini bilgilerinize arz ederim.

Saygılarımla.

Ali Oğuz

İstanbul

Komisyon Başkanı

BAŞKAN - Kabul edenler...

ŞERİF BEDİRHANOĞLU (Van) - Neyi efendim?

BAŞKAN - Bir Araştırma Komisyonu Başkanı
arkadaşımız, raporu yazma safhasında
olduklarından bir aylık süre istiyor.

...Etmeyenler... Kabul edilmiştir.

Sayın milletvekilleri, gündemin "Kanun Tasarı
ve Teklifleri İle Komisyonlardan Gelen Diğer İşler"
kısmına geçiyoruz.

IV. - KANUN TASARI VE TEKLİFLERİYLE KOMİSYONLARDAN

GELEN DİĞER İŞLER

1. - 926 Sayılı Türk Silahlı Kuvvetleri
Personel Kanununa Bir Geçici Madde Eklenmesine İlişkin
488 Sayılı Kanun Hükmünde Kararname ve
Millî Savunma Komisyonu Raporu (1/215) (S. Sayısı
: 23)

BAŞKAN - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu raporunun müzakerelerine
kaldığımız yerden devam edeceğiz.

Komisyon?.. Yok.

Ertelenmiştir.

2. - Ankara Milletvekili Yücel Seçkiner'in, 4.7.1934
Tarih ve 2559 Sayılı Polis Vazife ve Salahiyet Kanununun
Bazı Maddelerinin Değiştirilmesine Dair Kanun
Teklifi ve İçişleri Komisyonu Raporu (2/64)
(S. Sayısı : 15)

BAŞKAN - Ankara Milletvekili Yücel Seçkiner'in,
4.7.1934 Tarih ve 2559 Sayılı Polis Vazife ve Salahiyet
Kanununun Bazı Maddelerinin Değiştirilmesine
Dair Kanun Teklifi ve İçişleri Komisyonu raporunun
müzakeresine başlayacağız.

Komisyon?.. Yok.

Ertelenmiştir.

3. - Tokat Milletvekili Ahmet Feyzi İnceöz ve 22
Arkadaşının, Tütün Mamullerinin
Zararlarının Önlenmesine Dair Kanun Teklifi
ile Tütün ve Tütün Mamullerinin Zararlarının
Önlenmesine Dair 9.1.1991 Tarih ve 3694 Sayılı
Kanun ve Anayasanın 89 uncu Maddesi Gereğince Cumhurbaşkanınca
Bir Daha Görüşülmek Üzere Geri Gönderme
Tezkeresi ve Adalet Komisyonu Raporu (2/70, 1/5)) (S. Sayısı
: 17)

BAŞKAN - Tokat Milletvekili Ahmet Feyzi İnceöz
ve 22 Arkadaşının, Tütün Mamullerinin
Zararlarının Önlenmesine Dair Kanun Teklifi
ile Tütün ve Tütün Mamullerinin Zararlarının
Önlenmesine Dair 9.1.1991 Tarih ve 3694 Sayılı
Kanun ve Anayasanın 89 uncu Maddesi Gereğince Cumhurbaşkanınca
Bir Daha Görüşülmek Üzere Geri Gönderme
Tezkeresi ve Adalet Komisyonu raporunun müzakeresine başlayacağız.

Komisyon?. Yok.

Ertelenmiştir.

4. - Yabancıların Türkiye'de İkâmet
ve Seyahatleri Hakkında Kanunun İki Maddesinde Değişiklik
Yapılmasına Dair Kanun Tasarısı ve
İçişleri Komisyonu Raporu (1/385) (S. Sayısı
: 30)

BAŞKAN - Yabancıların Türkiye'de İkâmet
ve Seyahatleri Hakkında Kanunun İki Maddesinde Değişiklik
Yapılmasına Dair Kanun Tasarısı ve
İçişleri Komisyonu raporunun müzakerelerine
başlayacağız.

Komisyon?.. Yok.

Ertelenmiştir.

5. - Türk Ceza Kanununun ve Ateşli Silahlar ve Bıçaklar
ile Diğer Aletler Hakkında Kanunun Birer Maddesinde
Değişiklik Yapılmasına Dair Kanun Tasarısı
ile Ateşli Silahlar ve Bıçaklar ile Diğer
Aletler Hakkında Kanunun Bir Maddesinin Değiştirilmesine
Dair Kanun Tasarıları ve Adalet ve İçişleri
komisyonları raporları (1/439, 1/428, 1/430) (S.
Sayısı : 34)

BAŞKAN - Türk Ceza Kanununun ve Ateşli Silahlar
ve Bıçaklar ile Diğer Aletler Hakkında
Kanunun Birer Maddesinde Değişiklik Yapılmasına
Dair Kanun Tasarısı ile Ateşli Silahlar ve
Bıçaklar ile Diğer Aletler Hakkında Kanunun
Bir Maddesinin Değiştirilmesine Dair Kanun Tasarıları
ve Adalet ve İçişleri komisyonları
raporlarının müzakerelerine başlayacağız.

Komisyon?.. Yok.

Ertelenmiştir.

6. - Türk Silahlı Kuvvetleri İç Hizmet
Kanununun Birer Maddesinde Değişiklik Yapılmasına
Dair Kanun Tasarıları ve Millî Savunma Komisyonu
Raporu (1/386, 1/401) (S. Sayısı : 35)

BAŞKAN - Türk Silahlı Kuvvetleri İç
Hizmet Kanununun Birer Maddesinde Değişiklik Yapılmasına
Dair Kanun Tasarıları ve Millî Savunma Komisyonu
raporunun müzakerelerine başlayacağız.

Komisyon?.. Yok.

Ertelenmiştir.

SALİH KAPUSUZ (Kayseri) - Sayın Başkan, onuncu
sıraya kadar komisyon yok.

MİLLÎ SAVUNMA BAKANI TURHAN TAYAN (Bursa) - Komisyon
yok efendim.

BAŞKAN - Arkadaşlar, geleneğimiz haline gelince
grupların anlaştığı kanunlardan
başlıyoruz da, o bakımdan...

Aslında, arkadaşların, hangi konuda anlaştıklarından
benim de haberim yok. Arkadaşlar, bu konuda bana haber verselerdi,
ben de ısrarla sormazdım.

7. - Askerî Yasak bölgeler ve Güvenlik Bölgeleri
Kanununun Bir Maddesinin Değiştirilmesi Hakkında
Kanun Tasarısı ve İçişleri ve
Millî Savunma komisyonları raporları (1/410)
(S. Sayısı : 36)

BAŞKAN - Askerî Yasak Bölgeler ve Güvenlik
Bölgeleri Kanununun Bir Maddesinin Değiştirilmesi
Hakkında Kanun Tasarısı ve İçişleri
ve Millî Savunma komisyonları raporlarının
müzakerelerine başlayacağız.

Komisyon?.. Yok

Ertelenmiştir.

8. - Türk Silahlı Kuvvetleri Özel Beslenme
Kanununa Bir Madde Eklenmesi Hakkında Kanun Tasarısı
ve Millî Savunma Komisyonu Raporu (1/400) (S. Sayısı
: 37)

BAŞKAN - Türk Silahlı Kuvvetleri Özel Beslenme
Kanununa Bir Madde Eklenmesi Hakkında Kanun Tasarısı
ve Millî Savunma Komisyonu raporunun müzakerelerine
başlayacağız.

Komisyon?.. Yok.

Ertelenmiştir.

9. - Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair Kanunun
Bir Maddesinin Yürürlükten Kaldırılmasına
İlişkin Kanun Tasarısı ve Millî
Eğitim, Kültür, Gençlik ve Spor Komisyonu
Raporu (1/412) (S. Sayısı : 38)

BAŞKAN - Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair Kanunun
Bir Maddesinin Yürürlükten Kaldırılmasına
İlişkin Kanun Tasarısı ve Millî
Eğitim, Kültür, Gençlik ve Spor Komisyonu
raporunun müzakerelerine başlayacağız.

Komisyon?.. Yok.

Ertelenmiştir.

10. - Türk Silahlı Kuvvetleri Personel Kanununda
Değişiklik Yapılmasına Dair Kanun Tasarısı
ve Millî Savunma Komisyonu Raporu (1/424) (S. Sayısı
: 39) (1)

BAŞKAN - Türk Silahlı Kuvvetleri Personel Kanununda
Değişiklik Yapılmasına Dair Kanun Tasarısı
ve Millî Savunma Komisyonu raporunun müzakerelerine
başlıyoruz.

Komisyon?.. Burada.

Komisyon ve Hükümet yerlerini almışlardır.

Komisyon raporunun okunup okunmaması hususunu oylarınıza
sunacağım: Okunmasını kabul edenler...
Kabul etmeyenler... Komisyon raporunun okunması kabul edilmemiştir.

Tasarının tümü üzerinde söz
isteyen?.. Yok.

(1) 39 S. Sayılı Basmayazı Tutanağa
eklidir.

Maddelere geçilmesini oylarınıza sunuyorum:
Kabul edenler... Kabul etmeyenler... Maddelere geçilmesi
kabul edilmiştir.

1 inci maddeyi okutuyorum:

Türk Silahlı Kuvvetleri Personel Kanununda Değişiklik
Yapılmasına Dair

Kanun Tasarısı

MADDE 1. - 27.7.1967 tarihli ve 926 sayılı Türk
Silahlı Kuvvetleri Personel Kanununun 21 inci maddesinin
birinci fıkrasının (a) bendinin 1.5.1986
tarihli ve 3282 sayılı Kanunla değişik
(1) numaralı alt bendi aşağıdaki şekilde
değiştirilmiş ve maddeye aşağıdaki
fıkra eklenmiştir.

1. Muharip sınıflar : Piyade, süvari, tank,
topçu, hava savunma, kara havacılık, istihkam,
muhabere, jandarma.

Yukarıdaki fıkrada belirtilen sınıflar,
hizmet ihtiyaçları nedeniyle, ilgili kuvvet komutanlığının
teklifi ve Genelkurmay Başkanının onayı
ile değiştirilebilir, kaldırılabilir veya
yeni sınıflar ihdas edilebilir.

BAŞKAN - Madde üzerinde söz isteyen?.. Yok

Maddeyi oylarınıza sunuyorum: Kabul edenler... Etmeyenler...
1 inci madde kabul edilmiştir.

2 nci maddeyi okutuyorum:

MADDE 2. - 926 sayılı Kanunun 6.5.1993 tarihli ve
3909 sayılı Kanunla değişik 30 uncu maddesindeki
asteğmen rütbesine ait normal bekleme süresi aşağıdaki
şekilde değiştirilmiştir.

Rütbeler Normal Bekleme Süreleri

Asteğmen 1 yıl

BAŞKAN - Madde üzerinde söz isteyen?.. Yok.

Madde üzerinde iki önerge vardır; geliş
sırasına göre okutuyorum:

Türkiye Büyük Millet Meclisi Başkanlığına

Görüşülmekte olan (1/424) esas numaralı
Türk Silahlı Kuvvetleri Personel Kanununda Değişiklik
Yapılmasına Dair Kanun Tasarısının
çerçeve 2 nci maddesinde "1 yıl"
olarak öngörülmüş bulunan asteğmen
normal bekleme süresinin "11 ay" olarak değiştirilmesini
arz ve teklif ederiz.

Yücel Seçkiner Mete Bülgün Mehmet Ali Altın

Ankara Çankırı Kırşehir

Metin Öney Aslan Ali Hatipoğlu

İzmir Amasya

BAŞKAN - Diğer önergeyi okutuyorum:

Türkiye Büyük Millet Meclisi Başkanlığına

Görüşülmekte olan (1/424) esas numaralı
Türk Silahlı Kuvvetleri Personel Kanununda Değişiklik
Yapılmasına Dair Kanun Tasarısının
çerçeve 2 nci maddesinde "1 yıl"
olarak öngörülmüş bulunan asteğmen
normal bekleme süresinin "11 ay" olarak değiştirilmesini
arz ve teklif ederiz.

Mehmet Gözlükaya Salih Kapusuz

Doğru Yol Partisi Grubu Başkanvekili Refah Partisi Grubu
Başkanvekili

Ömer Demir Ahmet İyimaya Halil Yıldız

Kırşehir Amasya Isparta

BAŞKAN - Sayın milletvekilleri, iki önerge de
aynı mahiyette, ikisini birleştirerek işleme
koyuyorum; bir daha okumaya gerek yok.

Komisyon önergeye katılıyor mu efendim?

MİLLÎ SAVUNMA KOMİSYONU BAŞKANVEKİLİ
AHMET BİLGE (Ankara) - Katılıyoruz.

BAŞKAN - Hükümet?..

MİLLÎ SAVUNMA BAKANI TURHAN TAYAN (Bursa) - Katılıyoruz.

BAŞKAN - Hükümet ve Komisyon birleştirdiğimiz
önergeye katılıyor.

Önergeyi oylarınıza sunuyorum: Kabul edenler...
Kabul etmeyenler... Önerge kabul edilmiştir.

2 nci maddeyi, kabul edilen önerge doğrultusundaki değişik
şekliyle oylarınıza sunuyorum: Kabul edenler...
Etmeyenler... 2 nci madde kabul edilmiştir.

3 üncü maddeyi okutuyorum:

MADDE 3. - 926 sayılı Kanunun 112 nci maddesinin
üçüncü fıkrası aşağıdaki
şekilde değiştirilmiştir.

Aşağıdaki hallerde subay ve astsubaylar istifa
etmiş sayılarlar;

a)Yabancı uyruklu kişilerle evlenenlerden, bu evlilikleri
yönetmelikte belirtilen esaslar dahilinde Genelkurmay Başkanlığınca
uygun görülmeyenler,

b) Çeşitli nedenlerle Türk vatandaşlığını
kaybedenler veya Türk vatandaşlığından
çıkarılanlar.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
3 üncü madde kabul edilmiştir.

4 üncü maddeyi okutuyorum:

MADDE 4. - 926 sayılı Kanuna aşağıdaki
ek geçici maddeler eklenmiştir.

EK GEÇİCİ MADDE 70. - Bu Kanunun yürürlüğe
girdiği tarihte Türk Silahlı Kuvvetlerinde asteğmen
rütbesi ile görev yapanların asteğmen normal
rütbe bekleme süresi 9 ay olarak uygulanır.

BAŞKAN - Madde üzerinde söz isteyen?.. Yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

Ek geçici madde 71'i okutuyorum:

EK GEÇİCİ MADDE 71. - 926 sayılı
Türk Silahlı Kuvvetleri Personel Kanununun bu Kanun
ile değişik 112 nci maddesi, bu Kanunun yayımı
tarihinde Türk Silahlı Kuvvetlerinden henüz ilişiği
kesilmemiş olanlar hakkında da uygulanır.

BAŞKAN - Madde üzerinde söz isteyen?.. Yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

Çerçeve madde 4'ü ek iki geçici maddeyle
birlikte oylarınıza sunuyorum: Kabul edenler...
Etmeyenler... Madde kabul edilmiştir.

Madde 5'i okutuyorum:

Madde 5. - Bu Kanun yayımı tarihinde yürürlüğe
girer.

BAŞKAN - 5 inci madde üzerinde söz isteyen?..
Yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

Madde 6'yı okutuyorum:

Madde 6. - Bu Kanun hükümlerini Bakanlar Kurulu yürütür.

BAŞKAN - Madde üzerinde söz isteyen?.. Yok.

Maddeyi oylarınıza sunuyorum: Kabul edenler... Etmeyenler...
Madde kabul edilmiştir.

Sayın milletvekilleri, tasarının tümü
üzerindeki müzakereler bitmiştir.

Tasarının tümünü oylarınıza
sunuyorum: Kabul edenler... Etmeyenler... Tasarının
tümü kabul edilmiştir; hayırlı ve
uğurlu olmasını diliyorum.

MİLLÎ SAVUNMA BAKANI TURHAN TAYAN (Bursa) - Teşekkür
ederim Sayın Başkan.

BAŞKAN - Sayın milletvekilleri, bana -Başkanlık
olarak- intikal eden isteklere göre, Gruplar, bundan sonra
herhangi bir yasa tasarısı veya teklifinin müzakeresi
konusunda anlaşamamışlardır veyahut
da o konuda bir istekleri yoktur.

Grupların mutabakatıyla, sözlü soruları
görüşmek ve (10/90) esas numaralı Meclis
araştırması önergesinin öngörüşmesini
yapmak için, 8 Ekim 1996 Salı günü saat
15.00'te toplanmak üzere, birleşimi kapatıyorum.

Kapanma Saati: 15.52

TUTUNAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












