



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

16’ncı Birleşim
17 Aralık 2015 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Adana Milletvekili Mevlüt Karakaya’nın,
Adana ilinin sorunlarına ilişkin gündem dışı konuşması
2.- Eskişehir Milletvekili Cemal Okan
Yüksel’in, 17-25 Aralık yolsuzluk ve rüşvet operasyonunun 2’nci yılına ilişkin
gündem dışı konuşması
3.- Ordu Milletvekili Metin Gündoğdu’nun,
Türk Kızılayının başlattığı “Görmezden Gelmeyin” yardım kampanyasına ilişkin gündem
dışı konuşması
V.- SATAŞMALARA İLİŞKİN KONUŞMALAR
1.- Aksaray Milletvekili İlknur İnceöz’ün,
Eskişehir Milletvekili Cemal Okan Yüksel’in yaptığı gündem dışı konuşması
sırasında AK PARTİ Grubuna sataşması nedeniyle konuşması
2.- Eskişehir Milletvekili Cemal Okan
Yüksel’in, Aksaray Milletvekili İlknur İnceöz’ün sataşma nedeniyle yaptığı
konuşması sırasında CHP Grubuna sataşması nedeniyle konuşması
3.- Manisa Milletvekili Özgür Özel’in,
Yozgat Milletvekili Yusuf Başer’in MHP grup önerisi üzerinde yaptığı konuşması
sırasında CHP Grubuna sataşması nedeniyle konuşması
4.- Antalya Milletvekili Mehmet Günal’ın,
Yozgat Milletvekili Yusuf Başer’in MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
5.- Amasya Milletvekili Mehmet Naci
Bostancı’nın, İzmir Milletvekili Atila Sertel’in MHP grup önerisi üzerinde
yaptığı konuşması sırasında AK PARTİ Grubuna sataşması nedeniyle konuşması
6.- İzmir Milletvekili Atila Sertel’in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
7.- Manisa Milletvekili Özgür Özel’in,
Bartın Milletvekili Yılmaz Tunç’un MHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
8.- Diyarbakır Milletvekili İdris
Baluken’in, Ankara Milletvekili Murat Emir’in HDP grup önerisi üzerinde yaptığı
konuşması sırasında Halkların Demokratik Partisine sataşması nedeniyle
konuşması
9.- Muş Milletvekili Ahmet Yıldırım’ın,
İstanbul Milletvekili Metin Külünk’ün HDP grup önerisi üzerinde yaptığı
konuşması sırasında HDP Grubuna sataşması nedeniyle konuşması
10.- İstanbul Milletvekili Metin Külünk’ün,
İzmir Milletvekili Oktay Vural’ın yaptığı açıklaması sırasında şahsına
sataşması nedeniyle konuşması
11.- Manisa Milletvekili Özgür Özel’in,
Denizli Milletvekili Cahit Özkan’ın CHP grup önerisi üzerinde yaptığı konuşması
sırasında CHP Grubuna sataşması nedeniyle konuşması
12.- Antalya Milletvekili Mehmet Günal’ın,
Denizli Milletvekili Cahit Özkan’ın CHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
13.- Diyarbakır Milletvekili İdris
Baluken’in, Denizli Milletvekili Cahit Özkan’ın CHP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
14.- İstanbul Milletvekili Aykut
Erdoğdu’nun, Denizli Milletvekili Cahit Özkan’ın CHP grup önerisi üzerinde
yaptığı konuşması sırasında şahsına sataşması nedeniyle konuşması
15.- Rize Milletvekili Osman Aşkın Bak’ın,
Antalya Milletvekili Mehmet Günal’ın sataşma nedeniyle yaptığı konuşması
sırasında şahsına sataşması nedeniyle konuşması
16.- İstanbul Milletvekili Aykut
Erdoğdu’nun, Rize Milletvekili Osman Aşkın Bak’ın sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
17.- Diyarbakır Milletvekili İdris
Baluken’in, Erzurum Milletvekili Zehra Taşkesenlioğlu’nun 1 sıra sayılı Kanun
Tasarısı’nın 3’üncü maddesi üzerinde şahsı adına yaptığı konuşması sırasında
HDP Grubuna sataşması nedeniyle konuşması
18.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
19.- Muş Milletvekili Ahmet Yıldırım’ın,
Erzurum Milletvekili Zehra Taşkesenlioğlu’nun 1 sıra sayılı Kanun Tasarısı’nın
3’üncü maddesi üzerinde şahsı adına yaptığı konuşması sırasında şahsına sataşması
nedeniyle konuşması
20.- İstanbul Milletvekili Filiz
Kerestecioğlu’nun, Erzurum Milletvekili Zehra Taşkesenlioğlu’nun 1 sıra sayılı
Kanun Tasarısı’nın 3’üncü maddesi üzerinde şahsı adına yaptığı konuşması
sırasında şahsına sataşması nedeniyle konuşması
21.- Amasya Milletvekili Mehmet Naci
Bostancı’nın, İzmir Milletvekili Musa Çam’ın 1 sıra sayılı Kanun Tasarısı’nın
4’üncü maddesi üzerinde CHP Grubu adına yaptığı konuşması sırasında AK PARTİ
eski Grup Başkanına sataşması nedeniyle konuşması
22.- İzmir Milletvekili Musa Çam’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması sırasında
şahsına sataşması nedeniyle konuşması
23.- Ankara Milletvekili Bülent
Kuşoğlu’nun, İstanbul Milletvekili Aziz Babuşcu’nun 1 sıra sayılı Kanun
Tasarısı’nın 4’üncü maddesi üzerinde AK PARTİ Grubu adına yaptığı konuşması
sırasında Cumhuriyet Halk Partisine sataşması nedeniyle konuşması
24.- İstanbul Milletvekili Aykut
Erdoğdu’nun, İstanbul Milletvekili Aziz Babuşcu’nun 1 sıra sayılı Kanun
Tasarısı’nın 4’üncü maddesi üzerinde AK PARTİ Grubu adına yaptığı konuşması
sırasında şahsına sataşması nedeniyle konuşması
25.- Bingöl Milletvekili Hişyar Özsoy’un,
İstanbul Milletvekili Aziz Babuşcu’nun 1 sıra sayılı Kanun Tasarısı’nın 4’üncü
maddesi üzerinde AK PARTİ Grubu adına yaptığı konuşması sırasında Halkların
Demokratik Partisine sataşması nedeniyle konuşması
26.- İstanbul Milletvekili Aziz
Babuşcu’nun, Manisa Milletvekili Erkan Akçay’ın yaptığı açıklaması ile İstanbul
Milletvekili Aykut Erdoğdu’nun sataşma nedeniyle yaptığı konuşması sırasında
şahsına sataşması nedeniyle konuşması
VI.- AÇIKLAMALAR
1.- İstanbul Milletvekili Filiz
Kerestecioğlu’nun, Ordu Milletvekili Metin Gündoğdu’nun yaptığı gündem dışı
konuşmasındaki bazı ifadelerine ilişkin açıklaması
2.- İstanbul Milletvekili Mustafa Sezgin
Tanrıkulu’nun, Hasan Cemal ve Tuğçe Tatari’nin bazı kitaplarının toplatılması
kararına ilişkin açıklaması
3.- Niğde Milletvekili Ömer Fethi Gürer’in,
Niğde’nin Ulukışla ilçesindeki Darboğaz Göleti’nin işletilmesiyle ilgili
aksaklıkların bir an evvel giderilmesi gerektiğine ilişkin açıklaması

4.- İstanbul Milletvekili Didem Engin’in,
ülkemizde yatırım ortamının iyileştirilmesi için gerekli yapısal reformların
hayata geçirilmesi gerektiğine ve dış ekonomik ilişkilerimiz nedeniyle yaşanan
sorunlar hakkında Cumhuriyet Halk Partisinin vermiş olduğu araştırma
önergelerinin Meclis gündemine alınmasını talep ettiğine ilişkin açıklaması
5.- Balıkesir Milletvekili Namık
Havutça’nın, Balıkesir’deki beyaz et üreticilerinin sorunlarına ilişkin
açıklaması
6.- Bursa Milletvekili Nurhayat Altaca
Kayışoğlu’nun, 17-25 Aralık yolsuzluk dosyalarıyla ilgili iddiaların yargıya
taşınmasına izin verilmesi gerektiğine ve bu konuyla ilgili yeni önergelerinin
gündeme alınıp kabul edilmesini dilediğine ilişkin açıklaması
7.- Sivas Milletvekili Ali Akyıldız’ın,
Sivas’ın Divriği ilçesinin Bayırlı köyünde yaşanan susuzluk sorununa ilişkin
açıklaması
8.- Bursa Milletvekili Erkan Aydın’ın,
suyun metreküp satış fiyatında net bir kriter olmadığına ve bu konuda bir
çalışma yapılıp yapılmayacağını öğrenmek istediğine ilişkin açıklaması
9.- Kocaeli Milletvekili Fatma Kaplan
Hürriyet’in, Kocaeli halkının, yapılan ekmek zammının geri çekilmesini talep
ettiğine ilişkin açıklaması
10.- Hakkâri Milletvekili Nihat Akdoğan’ın,
17-25 Aralık rüşvet ve yolsuzluk soruşturmasının 2’nci yılına ilişkin
açıklaması
11.- Mersin Milletvekili Serdal
Kuyucuoğlu’nun, 17-25 Aralık tarihinin “yolsuzluk ve rüşvetle mücadele haftası”
olmasını dilediğine ve Türkiye’nin ciddi bir göçmen politikasına ihtiyacı
olduğuna ilişkin açıklaması
12.- Balıkesir Milletvekili Ahmet Akın’ın,
17-25 Aralık sürecinin 2’nci yılına ve Cumhuriyet Halk Partisi olarak bu
yolsuzluk ve rüşvet olayını unutturmayacaklarına ilişkin açıklaması
13.- Antalya Milletvekili Mustafa
Akaydın’ın, 17-25 Aralık yolsuzluk, rüşvet, ihaleye fesat karıştırma ve görevi
kötüye kullanma suçlarıyla ilgili sürece ilişkin açıklaması
14.- İstanbul Milletvekili Barış
Yarkadaş’ın, Silivri F Tipi Cezaevinde bulunan Can Dündar ile Erdem Gül’ün
bilgi edinme ve iletişim araçlarını kullanma haklarının cezaevi idaresince
gasbedildiğine ve Kartal Adliyesinde çalışan 130 taşeron işçinin iki aydır
maaşlarını alamadıklarına ilişkin açıklaması
15.- İstanbul Milletvekili Zeynel Emre’nin,
Güneydoğu Anadolu Bölgesi’nde artan çatışma ortamı nedeniyle ara verilen
eğitimin normal seyrine dönmesi için Hükûmetin acil eylem planı olup olmadığını
öğrenmek istediğine ilişkin açıklaması
16.- Diyarbakır Milletvekili İmam Taşçıer’in,
Kürt sorununun çözüm yerinin Meclis olduğuna ve bu sorunun demokratik, barışçıl
yollarla çözülmesi gerektiğine ilişkin açıklaması
17.- Ankara Milletvekili Necati Yılmaz’ın,
AKP iktidarında cumhuriyetin tüm anayasal niteliklerinin hedef alındığına ve
örselendiğine ilişkin açıklaması
18.- Giresun Milletvekili Bülent Yener
Bektaşoğlu’nun, AKP’li belediyeler dışında kalan muhalefet belediyelerinin çok
yönlü baskı altında olduğuna ilişkin açıklaması
19.- İstanbul Milletvekili Mahmut Tanal’ın,
17-25 Aralık yolsuzluk ve rüşvet soruşturmalarının önünün kapatıldığına ilişkin
açıklaması
20.- İstanbul Milletvekili Sibel
Özdemir’in, Millî Eğitim Bakanlığı ile TÜRGEV arasında yapılan iş birliği
protokolüne ve 2015 Nobel Kimya Ödülü’nü kazanan Profesör Doktor Aziz Sancar’ı
kutladığına ilişkin açıklaması
21.- Afyonkarahisar Milletvekili Burcu
Köksal’ın, Hükûmetten, Afyon Şeker Fabrikasının durumuyla ilgili bilgi almak
istediğine ilişkin açıklaması
22.- İzmir Milletvekili Oktay Vural’ın,
Hazreti Mevlâna Celâlettin Rûmi’nin Hakk’a vuslatının 742’nci yıl dönümüne,
17-25 Aralık rüşvet ve yolsuzluk sürecine ve Milliyetçi Hareket Partisinin
yolsuzluk ve rüşvetle mücadele konusunda kararlı olduğuna ilişkin açıklaması
23.- Manisa Milletvekili Özgür Özel’in,
Hazreti Mevlâna Celâlettin Rûmi’nin Hakk’a vuslatının 742’nci yıl dönümüne
ilişkin açıklaması
24.- Diyarbakır Milletvekili İdris
Baluken’in, Güneydoğu Anadolu Bölgesi’nin bazı yerleşim yerlerinde uygulanan
sokağa çıkma yasaklarına, AKP Hükûmetinin halka yönelik sivil katliam
girişimlerinden bir an önce vazgeçmesi gerektiğine ve 17-25 Aralık yolsuzluk ve
rüşvet soruşturmasının 2’nci yılına ilişkin açıklaması
25.- Amasya Milletvekili Mehmet Naci
Bostancı’nın, Hazreti Mevlâna Celâlettin Rûmi’nin Hakk’a vuslatının 742’nci yıl
dönümüne ve devletin terörle mücadelesinin başarıya ulaşacağına ilişkin
açıklaması
26.- Amasya Milletvekili Mehmet Naci
Bostancı’nın, Batman Milletvekili Mehmet Ali Aslan’ın HDP grup önerisi üzerinde
yaptığı konuşmasındaki bazı ifadelerine ilişkin açıklaması
27.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
28.- Manisa Milletvekili Erkan Akçay’ın,
Batman Milletvekili Mehmet Ali Aslan’ın HDP grup önerisi üzerinde yaptığı
konuşmasındaki bazı ifadelerine ilişkin açıklaması
29.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşmasındaki bazı ifadelerine ilişkin açıklaması
30.- İzmir Milletvekili Oktay Vural’ın,
İstanbul Milletvekili Metin Külünk’ün HDP grup önerisi üzerinde yaptığı
konuşmasındaki bazı ifadelerine ilişkin açıklaması
31.- Manisa Milletvekili Özgür Özel’in,
İstanbul Milletvekili Metin Külünk’ün HDP grup önerisi üzerinde yaptığı konuşmasındaki
bazı ifadelerine ilişkin açıklaması
32.- Manisa Milletvekili Özgür Özel’in,
Amasya Milletvekili Mehmet Naci Bostancı’nın CHP grup önerisi üzerinde yaptığı
konuşmasındaki bazı ifadelerine ilişkin açıklaması
33.- Amasya Milletvekili Mehmet Naci Bostancı’nın,
Erzurum Milletvekili Zehra Taşkesenlioğlu’nun 1 sıra sayılı Kanun Tasarısı’nın
3’üncü maddesi üzerinde şahsı adına yaptığı konuşması ile Diyarbakır
Milletvekili İdris Baluken’in sataşma nedeniyle yaptığı konuşmasındaki bazı
ifadelerine ilişkin açıklaması
34.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
35.- Amasya Milletvekili Mehmet Naci
Bostancı’nın, Hakkâri Milletvekili Nihat Akdoğan’ın 1 sıra sayılı Kanun
Tasarısı’nın 3’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
36.- Diyarbakır Milletvekili İdris
Baluken’in, “terörle mücadele yöntemi” adı altında bir savaş konsepti ve
bilinçli bir etnik temizlik hareketi yürütülmesini kınadığına ilişkin
açıklaması
37.- Manisa Milletvekili Özgür Özel’in,
Cizre Devlet Hastanesinin çatışmaların odağına dönüştüğüne, 7 doktorun
sığınakta mahsur kaldığına ve sağlık personelinin güvenliğine dikkat
gösterilmesi gerektiğine ilişkin açıklaması
38.- Maliye Bakanı Naci Ağbal’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
39.- Diyarbakır Milletvekili İdris
Baluken’in, AKP Hükûmeti ile İsrail arasında yeni bir anlaşma yapıldığına dair
haberlerle ilgili bilgi almak istediklerine ve Cizre’de hastanelerin, okulların
ve halka ait belediye binasının karargâh olarak kullanılmasını kınadıklarına
ilişkin açıklaması
40.- Manisa Milletvekili Erkan Akçay’ın,
İstanbul Milletvekili Aziz Babuşcu’nun 1 sıra sayılı Kanun Tasarısı’nın 4’üncü
maddesi üzerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
41.- Millî Eğitim Bakanı Nabi Avcı’nın,
Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
42.- Amasya Milletvekili Mehmet Naci
Bostancı’nın, siyasi eleştirilere gereksiz alınganlık göstermenin Parlamentonun
çalışma adabına uygun olmadığına ilişkin açıklaması
43.- Manisa Milletvekili Özgür Özel’in,
iktidar partisi milletvekillerinin konuşma sürelerinin çoğunu muhalefet
partilerine muhalefet etmek için kullandıklarına ve bunun, kendini iktidarsız
ve yetkisiz hissetmenin bir tezahürü olduğuna ilişkin açıklaması

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, Hazreti Mevlâna Celâlettin Rûmi’nin Hakk’a
vuslatının 742’nci yıl dönümüne ilişkin konuşması


VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Adana Milletvekili Meral Danış Beştaş
ve 22 milletvekilinin, kolluk kuvvetlerinin hukuk dışı ve orantısız şiddet
uygulamasının neden ve sonuçlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/28)
2.- Adana Milletvekili Meral Danış Beştaş
ve 22 milletvekilinin, Türkiye’de meydana gelen tüm seçim ihlallerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/29) 
3.- Mersin Milletvekili Aytuğ Atıcı ve 23
milletvekilinin, Türkiye’nin Suriye’yle olan sınır güvenliği sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/30) 
IX.- USUL HAKKINDA GÖRÜŞMELER
1.- MHP Grubunun vermiş olduğu araştırma
önergesinin Meclis Başkanlığı tarafından işleme alınmamasının İç Tüzük
hükümlerine uygun olup olmadığı hakkında
X.- ÖNERİLER
A) Siyasi Parti Grubu Önerileri
1.- MHP Grubunun, 17/12/2015 tarih ve 535
sayıyla Grup Başkan Vekilleri Manisa Milletvekili Erkan Akçay ile İzmir
Milletvekili Oktay Vural tarafından, son yıllarda ülke gündeminden hiç düşmeyen
rüşvet ve yolsuzlukların sosyal, hukuki ve ekonomik boyutlarının araştırılarak
-yasal önlemler dâhil olmak üzere- rüşvet ve yolsuzlukların önlenmesi amacıyla
verilmiş olan Meclis araştırması önergesinin Genel Kurulun 17 Aralık 2015
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
2.- HDP Grubunun, 17/12/2015 tarihinde Grup
Başkan Vekili Diyarbakır Milletvekili İdris Baluken tarafından, Türkiye’de beş
aydır süren çatışmalı süreç esnasında PKK tarafından alıkonulan asker, polis ve
diğer kamu görevlilerinin ailelerine kavuşturulması amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak Genel Kurulun 17 Aralık 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
3.- CHP Grubunun, 17/12/2015 tarihinde
İstanbul Milletvekili Aykut Erdoğdu ve arkadaşları tarafından, AKP Hükûmetinin
4 eski bakanı, bakan çocukları ve çok sayıda iş adamının adının yüzyılın rüşvet
ve yolsuzluk soruşturmasının başlamasının ardından Hükûmetin eylem ve işlemlerinin
Türkiye demokrasisi ve ekonomisine verdiği zararların araştırılması amacıyla
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak Genel Kurulun 17 Aralık 2015
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Geçici Bütçe
Kanunu Tasarısı ile Plan ve Bütçe Komisyonu Raporu (1/317) (S. Sayısı: 1)
XII.- OYLAMALAR
1.- (S. Sayısı: 1) 2016 Yılı Merkezi
Yönetim Geçici Bütçe Kanunu Tasarısı'nın oylaması
17 Aralık 2015 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Mehmet Akif HAMZAÇEBİ
KÂTİP ÜYELER : Mücahit DURMUŞOĞLU (Osmaniye), Zihni
AÇBA (Sakarya)
------0-----
BAŞKAN
– Türkiye Büyük Millet Meclisinin 16’ncı Birleşimini açıyorum.
III.- YOKLAMA
BAŞKAN
- Elektronik cihazla yoklama yapacağız.
Yoklama
için üç dakikalık süre vereceğim. Sayın milletvekillerinin oy düğmelerine
basarak salonda bulunduklarını bildirmelerini, bu süre içerisinde elektronik
sisteme giremeyen milletvekillerinin salonda hazır bulunan teknik personelden
yardım istemelerini, buna rağmen sisteme giremeyen üyelerin ise yoklama
pusulalarını görevli personel aracılığıyla üç dakikalık süre içerisinde
Başkanlığa ulaştırmalarını rica ediyorum. 
Yoklama
işlemini başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı konuşmalarda konuşma süresi beş dakikadır.
Gündem
dışı ilk söz, Adana ilinin sorunları hakkında söz isteyen Adana Milletvekili
Mevlüt Karakaya’ya aittir. 
Buyurun
Sayın Karakaya. (MHP sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Adana Milletvekili Mevlüt Karakaya’nın,
Adana ilinin sorunlarına ilişkin gündem dışı konuşması
MEVLÜT
KARAKAYA (Adana) – Sayın Başkan, değerli milletvekilleri; son günlerde
narenciye sektöründe yaşanan sıkıntılar hakkında Milliyetçi Hareket Partisi
Grubu adına söz almış bulunuyorum. Bu vesileyle yüce heyetinizi saygıyla
selamlıyorum.
Aziz
milletin vekilleri, 24 Kasım tarihinde bir Rus uçağı, hava sahamızı ihlal
ettiği için kolluk kuvvetlerimiz tarafından düşürülmüştür. Bu tarihten itibaren
iki ülke arasında siyasi bir kriz yaşanmaktadır. Milliyetçi Hareket Partisi
olarak, ülkemizin tarihsel varlığına, egemenlik ve millî haklarına uzanan her
elin kırılması için devletimizin yanında olacağımızı defaten açıkladık. 
Rusya
Hükûmetiyle yaşanan siyasi kriz sebebiyle, iki ülke arasındaki ticari ilişkiler
durma noktasına gelmiştir. Bu durum en fazla narenciye üreticilerimizi etkilemektedir.
Narenciye üreticimizin yaşanan kriz sebebiyle mağdur edilmemesi, desteklenmesi,
rekabet gücünün artırılmasıyla ilgili olarak Meclis araştırması yapılması
teklifini Türkiye Büyük Millet Meclisine vermiş bulunuyoruz.
Narenciyede
2014 verilerine göre yıllık 104 bin hektarda 3 milyon 800 bin ton üretimle
dünyanın 9’uncu üreticisi konumundayız; dünya üretimindeki payımız ise yüzde
2,7 civarındadır. Toplam üretimin yüzde 95’i Akdeniz ve Ege Bölgelerinde
gerçekleşmektedir. Seçim bölgem olan Adana ise 400 bin dekara yakın alanda 956
bin ton narenciye üretimiyle toplam üretimin dörtte 1’ini gerçekleştirmektedir.
2014 yılı verilerine göre Türkiye narenciye ihracatı 1 milyon 600 bin ton ve
942 milyon dolardır. 
Narenciye
ihracatı yaptığımız ülkeler ise, sırasıyla Rusya, Irak, Ukrayna ve Orta Doğu
ülkeleridir. Ulusal Turunçgil Konseyinin verilerine göre 2015 yılının ilk on
bir ayında Rusya’ya yapılan yaş sebze ve meyve ihracatımız 741 milyon dolardır.
2014 yılının aynı döneminde ise 786 milyon dolarlık ihracat gerçekleşmiştir.
Rusya uzun yıllardır narenciye sektöründe ihracatımızın en büyük pazarını
oluşturmaktadır. Rusya tarafından uygulanan ambargo yüzünden üreticilerimizin
malları gümrük kapılarında ve depolarında kalmıştır. Rus gümrüklerinden gelen
bilgilere göre, ihraç ettiğimiz narenciye ürünleri gemilerde ve gümrüklerde
kasıtlı olarak bekletilmekte, ambalajları tahrip edilmektedir. Rusya, mal ve
hizmet satın almayı taahhüt ettiği iş adamlarımızı, ihracatçılarımızı,
üreticilerimizi, uluslararası hukukla güvence altına alınmış ticari
sözleşmeleri bile hiçe saymakta, mağdur etmektedir; böylece ticaret ahlakına
yakışmayan bir davranışla ürünlerin pazar değerlerini de düşürmektedir. Tam da
narenciye kesiminin yapıldığı hasat döneminin ortasında karşılaştığımız bu kriz
yüzünden sektör bir bütün olarak ciddi sıkıntıların içerisine sürüklenmiştir.
Kısaca özetlemem gerekirse, bahçede aldığı malın parasını peşin olarak
veremeyen ihracatçı üreticiyi de sıkıntıya sokmaktadır.
Değerli milletvekilleri, bu soruna bir an önce çözümün
bulunması bizim Milliyetçi Hareket Partisi olarak yüce heyetinizden ve
özellikle 64’üncü Hükûmetten talebimizdir. Türk çiftçisi gerçekten ciddi sorun
altındadır. Öncelikle millî ihracat hamlesinin başlatılması, bunun için de
üreticinin girdi maliyetlerinin düşürülmesi başlangıçta yapılması gereken acil
önlemler arasında yer almaktadır. Üretici girdi maliyetlerinin dünya girdi
maliyetleriyle uyumlaştırılması bunun ilk adımı olabilir. Bunun için de
öncelikle mazot üzerindeki KDV’lerin kaldırılması ve bu konuda Milliyetçi
Hareket Partisinin vermiş olduğu kanun teklifinin desteklenmesi gerekmekte.
(Mikrofon
otomatik cihaz tarafından kapatıldı)
MEVLÜT
KARAKAYA (Adana) – Bundan dolayı, narenciye üreticimiz ve tüm çiftçilerimizin
layıkıyla üretimlerini yerine getirmeleri için ihtiyaç olduğunu bildirir, yüce
heyetinizi saygıyla selamlarım.
BAŞKAN
– Teşekkür ederim Sayın Karakaya.
Gündem
dışı ikinci söz, 17-25 Aralık yolsuzluk ve rüşvet operasyonunun 2’nci yılı
hakkında söz isteyen Eskişehir Milletvekili Cemal Okan Yüksel’e aittir.
Buyurun
Sayın Yüksel. (CHP sıralarından alkışlar)
2.- Eskişehir Milletvekili Cemal Okan
Yüksel’in, 17-25 Aralık yolsuzluk ve rüşvet operasyonunun 2’nci yılına ilişkin
gündem dışı konuşması
CEMAL
OKAN YÜKSEL (Eskişehir) – Muhterem Başkan, sayın milletvekilleri; iki yıl önce
bugün cumhuriyet tarihinin en büyük yolsuzluk iddiaları ortaya çıktığında neler
olduğunu tekrar etmeye gerek yok, tüm Türkiye bunları biliyor.
HALİL
ETYEMEZ (Konya) – En büyüğü İSKİ’ydi, İSKİ!
CEMAL
OKAN YÜKSEL (Devamla) – Fakat bu süreçte AKP tarafından Türkiye’ye bir hikâye
anlatıldı, şöyle bir hikâye: Erdoğan ve AKP’si Türkiye’yi uçuruyor. Bir üst
akıl var ve bu üst akıl ülkemizin yükselişinden hiç memnun değil. İşte o üst
akıl 17 Aralıkta emir verdi ve paralel yapı, memleketi AKP’den kurtarmak için
düğmeye bastı. Hikâyenin ana fikri bu. Bu hikâyenin neresinden tutsanız
elinizde kalıyor ama ben hikâyenizi doğru kabul edeceğim. Hatta doğruysa bile,
sormam gereken birçok soruyu sormayacağım. Örneğin, paralel yapı devlete nüfuz
ederken siz neredeydiniz demeyeceğim. Örneğin, böyle bir yapılanmaya göz
yumanlar üç kazı bile güdemez, istifa etmelilerdi demeyeceğim. Çünkü, daha
önemli meseleler var.
Sayın
milletvekilleri, 17 Aralıktan beri “Bize komplo
kurdular.” diyorsunuz, “Bize darbe yapacaklardı.” diyorsunuz ama biriniz bile
çıkıp “İçimizde hırsız yok, biz hırsız değiliz.” diyemiyorsunuz. (CHP
sıralarından alkışlar)
HÜSNÜYE
ERDOĞAN (Konya) – İade ediyoruz.
CEMAL
OKAN YÜKSEL (Devamla) - Bu süre içinde 4 tane seçim oldu. Meydanlara çıktınız,
paralel yapıyı kastederek… (AK PARTİ sıralarından gürültüler)
SALİH
CORA (Trabzon) – Şişli Belediyesi… Şişli Belediyesi…
MEHMET
ŞÜKRÜ ERDİNÇ (Adana) – Şişli Belediyesine bak…
BARIŞ
YARKADAŞ (İstanbul) – İçişleri Bakanlığı emrinizde, niye duruyorsunuz? İçişleri
Bakanlığı emrinizde, buradan konuşmayın. 
MEHMET
ŞÜKRÜ ERDİNÇ (Adana) – Niye rahatsız oluyorsunuz! 
CEMAL
OKAN YÜKSEL (Devamla) - …“Hırsızlığı mı, hainliği mi tercih edeceksiniz?” diye
sordunuz. Biz CHP olarak bu oyunu bozmaya çalıştık, “Hainler ile hırsızlar
arasında seçim yapmak zorunda değilsiniz, CHP var, biz varız.” dedik ama
vatandaşı ikna edemedik, kabahatliyiz. 
MEHMET
ŞÜKRÜ ERDİNÇ (Adana) - Tabii, 1 Kasım seçimleri o yüzden böyle sonuçlandı,
değil mi?
BARIŞ
YARKADAŞ (İstanbul) - Yüzde 50 oy aldın diye hırsızlık mı yapacaksın? Meşru mu
hırsızlık?
CEMAL
OKAN YÜKSEL (Devamla) - Kabul, tamam, paralel yapının niyeti kötü, paralel yapı
çok başka. Tamam, hainlik hırsızlıktan daha kötü, ona da tamam…
SALİH
CORA (Trabzon) – Şişli’ye gidin!
BARIŞ
YARKADAŞ (İstanbul) – İçişleri Bakanlığı elinde, bir dakika durma. Bir dakika
durma, gönder hemen. Gönder, hepsini gönder müfettişlerinin. Gönder, burada
konuşma. 
MEHMET
ŞÜKRÜ ERDİNÇ (Adana) – İhanet arıyorsan kendi içinizdeki arkadaşlarına bak. 
CEMAL
OKAN YÜKSEL (Devamla) - …ona da tamam. Tamam da siz içinizdeki hırsızların
yargılanmasına neden engel oldunuz? Hırsızlık sizin ahlakınıza göre suç değil
mi, günah değil mi? Bunlar yargılanırsa partide adam kalmayacak diye mi
korktunuz? (CHP sıralarından alkışlar) 
SALİH
CORA (Trabzon) – Kendi içinizdeki ajanlara bakın, Rus ajanlarına. 
MEHMET
ŞÜKRÜ ERDİNÇ (Adana) – İhanetçilere bak, ihanetçilere.
CEMAL
OKAN YÜKSEL (Devamla) - Hepiniz mi ortaksınız yoksa işin ucu en tepedekine
varacak diye mi korktunuz? (AK PARTİ sıralarından gürültüler)
SALİH
CORA (Trabzon) – Paralel yapı CHP’yi dizayn etmiştir önce, onları söyle.
CEMAL
OKAN YÜKSEL (Devamla) - Bakın, bunlar acıklı sorular ama ben bunların üzerinde
de durmayacağım çünkü daha önemli meseleler var. Memlekette, sayın
milletvekilleri, tuhaf şeyler oluyor. 
O
üst akılla bugünlerde aranız pek iyi. Rus uçağı düşürüyorsunuz, hemen o üst
aklın eteğinin altına kaçıyorsunuz. Rus krizinde herkesten önce İsrail size
elini uzatıyor, “Ruslar gazı keserse korkmayın, biz size gaz veririz.” diye
daha çıkarmadığı gazla size teminat veriyor. Neler oluyor? İnsanın aklına tuhaf
tuhaf şeyler geliyor. (AK PARTİ sıralarından gürültüler)
MEHMET
ŞÜKRÜ ERDİNÇ (Adana) - Neden rahatsızsın, neden?
BARIŞ
YARKADAŞ (İstanbul) – Dinle, dinle!
CEMAL
OKAN YÜKSEL (Devamla) - Hani bu üst akıl size karşı komplo üzerine komplo
düzenlemişti? 7 Hazirandan sonra ne oldu da aniden fikir değiştirdi? Ne oldu da
Amerika’nın, Almanya’nın, İsrail’in makbul bir ortağı oldunuz? Eğer millete
anlattığınız hikâye doğruysa, eğer birileri sırf sizi düşürmek için komplolar
kurduysa şimdi neden vazgeçtiler? Onlara ne verdiniz de vazgeçtiler? İnsanın
aklına kötü şeyler geliyor. 
MEHMET ŞÜKRÜ ERDİNÇ (Adana) – Aklına bir gün iyi bir
şey gelsin.
CEMAL
OKAN YÜKSEL (Devamla) – Güneydoğuda 7 Hazirandan bu yana insanlık dışı hiddet
ve şiddet acaba üst akılla alakalı mı? “PKK’yla dövüşüyoruz.” kisvesi altında
oradaki sivil halkı hayatından bezdirmek bu planın bir parçası mı? Sivil halka
“Biz Kürtlere bu memlekette yer yok.” dedirtmeye mi çalışıyorsunuz? Üst aklın
desteğini almak için memleketin Kürtlerini mi verdiniz? 
Rus
uçağını düşürdünüz, helal olsun, kahramanca iş yaptınız! 
MEHMET
UĞUR DİLİPAK (Kahramanmaraş) – Rus uçağı Rusya sınırında düşürülmedi, Suriye
sınırında düşürüldü.
CEMAL
OKAN YÜKSEL (Devamla) – İyi de şimdi biz oraları Rusların insafına terk etmek
zorunda kaldık. Oralarda devriye uçuşu yapsak dahi savaş çıkacak diye bölgeden
çekildik. Bölgedeki menfaatlerimizden vazgeçmeye bahane olsun diye mi düşürüldü
o uçak? İnsanın aklına çok kötü şeyler geliyor. 
Allah
aşkına açıklayın, ya deyin ki: “Üst akıl yoktu, biz hırsızlık yaptık, bahane
bulduk.” Ya da deyin ki: “Artık, üst aklın taşeronu biziz.” 
HÜSNÜYE
ERDOĞAN (Konya) – Sözlerinizi size iade ediyoruz. 
CEMAL
OKAN YÜKSEL (Devamla) – Yüce Meclisi saygıyla selamlıyorum. (CHP sıralarından
alkışlar) 
BAŞKAN
– Teşekkür ederim Sayın Yüksel. 
İLKNUR
İNCEÖZ (Aksaray) – Sayın Başkanım… 
BAŞKAN
– Gündem dışı üçüncü söz, Türk Kızılayının başlattığı “Görmezden Gelmeyin”
yardım kampanyası hakkında söz isteyen Ordu Milletvekili Metin Gündoğdu’ya
aittir. 
İLKNUR
İNCEÖZ (Aksaray) – Sayın Başkanım… 
BAŞKAN
– Bir saniye, Sayın Gündoğdu, sizi davet etmeden önce bir söz talebi var. 
Buyurun
Sayın İnceöz. 
İLKNUR
İNCEÖZ (Aksaray) – Sayın Başkanım, biraz evvelki hatip konuşmasında özellikle
grubumuza atfederek dedi ki: “Siz ‘Hırsız değiliz.’ diyemiyorsunuz.” Yine
“Bunların yargılanmalarına neden engel oldunuz?” şeklinde grubumuza atfen
hitapta bulunmuştur. Yine sataşmıştır, PKK’yla ilgili konuyla alakalı,
özellikle o bölgede sivil ölümlerle ilgili yine bizleri suçlayıcı şekilde
ithamda bulunmuştur. Müsaade ederseniz, grubumuza sataşmadan dolayı söz almak
istiyorum. 
BAŞKAN
– Size sataşma nedeniyle iki dakika söz veriyorum Sayın İnceöz. 
Buyurun.
(AK PARTİ sıralarından alkışlar) 
V.- SATAŞMALARA İLİŞKİN KONUŞMALAR
1.- Aksaray Milletvekili İlknur İnceöz’ün,
Eskişehir Milletvekili Cemal Okan Yüksel’in yaptığı gündem dışı konuşması
sırasında AK PARTİ Grubuna sataşması nedeniyle konuşması
İLKNUR
İNCEÖZ (Aksaray) – Sayın Başkanım, ben de öncelikle, sözlerime başlamadan önce
görevinizin hayırlı uğurlu olmasını temenni ediyorum. İnşallah, burada, tüm
Meclis başkan vekilleri gibi, İç Tüzük’e bağlı bir şekilde, adilane bir
yönetimle görev yaparsınız. 
BÜLENT
YENER BEKTAŞOĞLU (Giresun) – Örnek olacak, örnek. 
İLKNUR
İNCEÖZ (Devamla) – Şimdi, bugün 17 ve 25 Aralık olayları nedeniyle arkadaşlar
söz aldılar gündem dışı ve bundan sonraki konuşmalar da Mecliste bu çerçevede
olacak. 
17
Aralık günü, hepimiz hatırlıyoruz, evet, hepiniz biliyorsunuz, o gün
televizyonda ve gazetede, daha yargılama yapılmadan evlere gidiliyor, ihbarlar
yapılmış ve anında, suçlayıcı ayakkabı kutuları, para sayma makineleri… Benim
aklıma gelen o gün, o görüntüleri ilk izlediğimde şuydu: Âdeta bir kurgu vardı
ve algı operasyonuyla siyaset ve toplum mühendisliği yapılmak suretiyle, 17
Aralık günü tamamen bir algı oluşturuluyordu. [CHP sıralarından alkışlar(!)] 
BARIŞ
YARKADAŞ (İstanbul) – Kurgu değil, hırsız var, hırsız! Kurgu değil, hırsız var,
hırsız! Kurgu yok. 
İLKNUR İNCEÖZ (Devamla) - Dinleyin, dinleyin. 
BARIŞ YARKADAŞ (İstanbul) – Hırsız var Hanımefendi,
kurgu yok.
İLKNUR İNCEÖZ (Devamla) - Sizin hatiplerinizi saygıyla,
edeple, İç Tüzük’e bağlı bir şekilde bu grup dinliyor. Sizin de aynı şeklide
dinlemenizi istiyorum.
BÜLENT YENER BEKTAŞOĞLU (Giresun) – Sözlerinize dikkat
edin.
İLKNUR
İNCEÖZ (Devamla) - “Biz hırsız değiliz.” demiyoruz; hırsız değiliz zaten,
hırsız değiliz. [CHP sıralarından “Bravo” sesleri, alkışlar(!)] Bu suçlamaları
asla kabul etmiyoruz. 17 Aralık; 25 Aralık olduğu gün de aynı şeyi söyledim.
BÜLENT
YENER BEKTAŞOĞLU (Giresun) – Allah söyletiyor, Allah!
İLKNUR
İNCEÖZ (Devamla) - Bu olaylar AK PARTİ iktidarına karşı, seçilmiş iktidara
karşı, milletin iradesine karşı yapılmış bir operasyondu. Onun için de bu
operasyonlara karşı olduğumuzu söyledik. 
BÜLENT
YENER BEKTAŞOĞLU (Giresun) – Hükûmette kim vardı?
İLKNUR
İNCEÖZ (Devamla) - Bunun için de bu söylemlerinizden alınacak hiçbir durumumuz
yok.
BARIŞ
YARKADAŞ (İstanbul) – Niye yargılatmadınız o zaman? Niye mahkemelere baskı
uyguladınız? Polisleri niye sürgün ettiniz? Bıraksaydınız o zaman.
İLKNUR
İNCEÖZ (Devamla) - Bu Mecliste AK PARTİ iktidarının milletvekilleriyle beraber
Meclis soruşturması açılması konusunda oy verilmiş, destek verilmiş…
BARIŞ
YARKADAŞ (İstanbul) – Niye yargılatmadınız?
İLKNUR
İNCEÖZ (Devamla) - …Mecliste bir soruşturma komisyonu kurulmuş, Meclis
soruşturma komisyonu. Biz oraya geldiğimizde, hiçbir ön yargı olmadan
soruşturma komisyonunda çalıştık. Ama CHP’nin, MHP’nin, HDP’nin milletvekilleri
daha ilk andan itibaren görüşlerini…
(Mikrofon
otomatik cihaz tarafından kapatıldı) 
İLKNUR
İNCEÖZ (Devamla) – …tıpkı 17 Aralık medyası gibi ortaya koydu ve bir ön almayla
o soruşturma komisyonu çalıştı. (AK PARTİ sıralarından alkışlar) Bununla
beraber, soruşturma komisyonu görevini yaptı. Bu arada savcılık soruşturma
konusunda takipsizlik kararı verdi.
BÜLENT
YENER BEKTAŞOĞLU (Giresun) – Bunlar boş şeyler, boş şeyler.
İLKNUR
İNCEÖZ (Devamla) – Tüm bilgi, belge, tanık ifadeleri konusunda, burada da
geldi, milletimizin oyuyla seçilmiş milletvekillerimizin desteğiyle beraber de
burada, soruşturma komisyonu hangi yönde karar vermişse milletvekilleri de o
yönde uygulamaya bağımsız iradeleriyle karar vermiştir.
BARIŞ
YARKADAŞ (İstanbul) – 4 bakan nerede? Niye milletvekili yapmadınız 4 bakanı? 60
milletvekiliniz gelmedi oylamaya. 
İLKNUR
İNCEÖZ (Devamla) – Artık, 17 Aralık ve 25 Aralık olaylarının, Türkiye’de
seçimle işbaşına gelemeyeceklerin…
BARIŞ
YARKADAŞ (İstanbul) – Çocuk mu kandırıyorsunuz? 60 milletvekiliniz oy vermedi.
İLKNUR
İNCEÖZ (Devamla) – …toplum mühendisi olduğunu sizin de kabul etmenizi temenni
ediyor, yüce heyetinizi saygıyla selamlıyorum. (AK PARTİ sıralarından alkışlar,
CHP sıralarından gürültüler)
BAŞKAN
– Teşekkür ederiz Sayın İnceöz.
BARIŞ YARKADAŞ (İstanbul) – 4 bakan nerede? Niye
milletvekili yapmadınız 4 bakanı? Niye milletvekili yapmadınız? Utandınız mı?
Niye yapmadınız? Taşıyamıyorsunuz.
İLKNUR İNCEÖZ (Aksaray) – Asla utanmadık, asla da
utanılacak bir iş yapmadık!
BARIŞ YARKADAŞ (İstanbul) – Niye? Utandınız! Nerede
Egemen Bağış? Nerede Erdoğan Bayraktar? (AK PARTİ ve CHP sıraları arasında
karşılıklı laf atmalar)
MEHMET ŞÜKRÜ ERDİNÇ (Adana) - Otur yerine! Elini
kaldırma!
ÖZGÜR ÖZEL (Manisa) – Sayın Başkan…
CEMAL OKAN YÜKSEL (Eskişehir) – Sayın Başkan…
BAŞKAN – Sayın Özel’in daha önce söz talebi var.
Buyurun Sayın Özel, sizi dinliyorum…
BAŞKAN – Sayın milletvekilleri… 
BARIŞ YARKADAŞ (İstanbul) – 17-25 Aralıktan
utanacaksınız her zaman!
BAŞKAN - Sayın milletvekilleri, rica ediyorum… Sayın
Özel konuşacaklar.
Buyurun Sayın Özel.
ÖZGÜR ÖZEL (Manisa) – Sayın grup başkan vekili
sataşmadan dolayı söz aldı. Biz kendisini dikkatle dinledik. Ancak geçmiş
dönem...
MEHMET UĞUR DİLİPAK (Kahramanmaraş) – Dinlemediniz!
Dinlemediniz!
MUHARREM ERKEK (Çanakkale) - Grup başkan vekili
konuşuyor, saygılı ol ya!
MEHMET UĞUR DİLİPAK (Kahramanmaraş) – Bizim grup başkan
vekiline saygılı olmadınız! O zaman biz de size saygı gösteremeyiz! Bunu böyle
bilin! 
MEHMET UĞUR DİLİPAK (Kahramanmaraş) - Ayıptır!
ÖZGÜR ÖZEL (Manisa) – Sayın Başkanım, tabii, iktidar
partisi grubundan eleştiriye tahammülü olmayan…
MEHMET UĞUR DİLİPAK (Kahramanmaraş) – Eleştiri
yaparken… Bak bizim grup başkan vekilimiz konuşurken konuşturmadınız! Böyle
yaparsanız olmaz!
ÖZGÜR ÖZEL (Manisa) – …Cumhuriyet Halk Partisi Grubunun
tüm pozitif yaklaşımına rağmen, belki de grup başkan vekilleri tarafından söz
hakkı verilerek kürsüde değerlendirilmediği için rahatsızlık duyan bazı
arkadaşlar bu şekilde gündeme gelmek istiyorlar ama biz Cumhuriyet Halk Partisi
olarak… Biraz önce, sayın grup başkan vekili ifadelerinde geçen dönem
Cumhuriyet Halk Partisi Grubunu diğer gruplarla birlikte ciddi şekilde zan
altında bırakacak ifadeler kullandı, gruplarımızın ön yargıyla davrandıklarını
söyledi. Bu, sadece Cumhuriyet Halk Partisi Grubuna değil, yüce Meclise de
yapılmış… O dönem yüce Meclis tarafından soruşturma komisyonuna bildirilen
isimlerde peşinen görüş açıklayan birisi varsa zaten bu konular tartışma konusu
olmuştur, daha sonra da bu komisyon oylamayla kabul etmiştir soruşturma
komisyonuna verilen üyeleri. Bu konuda grubumuza yapılan haksız eleştiriden
dolayı cevap hakkımızı kullanmak isteriz.
BAŞKAN – Sataşma nedeniyle size 69’ncu maddeye göre iki
dakika söz veriyorum Sayın Özel.
ÖZGÜR ÖZEL (Manisa) – Grubumuz adına Cemal Okan Yüksel
konuşacak.
BAŞKAN – Sayın Yüksel, buyurun. (CHP sıralarından
alkışlar) 
Lütfen yeni bir sataşmaya meydan vermeyelim.
2.- Eskişehir Milletvekili Cemal Okan
Yüksel’in, Aksaray Milletvekili İlknur İnceöz’ün sataşma nedeniyle yaptığı
konuşması sırasında CHP Grubuna sataşması nedeniyle konuşması
CEMAL OKAN YÜKSEL (Eskişehir) – Muhterem Başkan, cevap
hakkına gösterdiğiniz saygıdan dolayı size teşekkür ediyorum.
AKP’nin
sayın grup başkan vekili, benim kendilerini hırsızlıkla itham ettiğimle ilgili
söz aldı. Ben, kendilerine Eskişehir Milletvekili Cemal Okan Yüksel olarak
cevap vermeyeceğim. Kendilerine kim cevap verecek? Kendilerine AKP’nin Bakanı
Sayın Erdoğan Bayraktar cevap verecek. Kendilerine başka kim cevap verecek?
Bakanları Fikri Işık cevap verecek. Başka? Milletvekilleri Metin Külünk cevap
verecek. Başka? Başbakanlarının danışmanı Sayın Mahçupyan verecek. 
Bir
bakalım ne demiş Sayın Erdoğan Bayraktar? Aynen okuyorum: “Soruşturma dosyasında
var olan ve onaylanan imar planlarının büyük bir bölümü Sayın Başbakanın
talimatıyla yapıldı. Bu minval üzere Bakanlıktan ve milletvekilliğinden istifa
ettiğimi açıklıyorum. Bu milleti ve vatanı rahatlatmak için Sayın Başbakanın
istifa etmesi gerektiğini düşünüyorum.” demiş. Ben mi dedim? O dedi. (CHP
sıralarından alkışlar) 
Başka
ne demiş Sayın Bayraktar? Twitter hesabından şunu paylaşmış: “Yolsuzluk
olmadığını düşünecek kadar saf olmamalı ülkem. Var olduğunu ve bundan sonra da
olacağını bilmeli.” demiş. 
Peki,
Sayın Bakanınız Işık ne demiş? “Ufak tefek hırsızlıkları, falan filan yolsuzluk
diye büyütüyorlar.” Hırsızlığın ufağı tefeği var çünkü. 
ÖZKAN
YALIM (Uşak) - Çerez, çerez!
CEMAL
OKAN YÜKSEL (Devamla) – Peki, Külünk ne demiş? “İnsanın günah işleme
özgürlüğüne darbe vuruyorlar.” demiş. 
Şimdi,
ben mi dedim bunları? Benimle uğraşmayın. Demek ki bunlar makbul adam, bunları
partiden atmadığınıza göre dedikleri de doğru, demek ki bunlar olmuş. Ben
demiyorum bunu, siz diyorsunuz.
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Yüksel. 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
3.- Ordu Milletvekili Metin Gündoğdu’nun,
Türk Kızılayının başlattığı “Görmezden Gelmeyin” yardım kampanyasına ilişkin
gündem dışı konuşması
BAŞKAN
– Gündem dışı üçüncü sözün konusunu ve talep eden milletvekilini biraz önce
ifade etmiştim. 
Şimdi
bununla ilgili olarak Ordu Milletvekili Metin Gündoğdu’yu davet ediyorum. 
Buyurun
Sayın Gündoğdu. (AK PARTİ sıralarından alkışlar) 
METİN
GÜNDOĞDU (Ordu) – Sayın Başkan, öncelikle, yeni görevinizden dolayı tebrik
ediyorum. 
Değerli
milletvekili arkadaşlarım, hepinizi saygıyla selamlıyorum. 
Gündemi
biraz yumuşatmak adına bugün Türk Kızılayının gerçekleştirmiş olduğu bir
kampanya üzerine gündem dışı konuşma talep ettim. 
Bugün,
aynı zamanda, değerli milletvekilleri, Mevlâna Celâlettin Rûmi’nin vuslat yıl
dönümü ve konuşmama onun şu dörtlüğüyle başlamak istiyorum. 
“Beri
gel, daha beri, daha beri. 
Bu
yol vuruculuk nereye dek böyle? 
Bu
hırgür, bu savaş nereye dek? 
Sen
bensin işte, ben senim işte.”
Mevlâna’nın
birlik çağrısı yaptığı bu şiirinden yola çıkarak Türk Kızılayının dün başlatmış
olduğu “Görmezden Gelmeyin” kampanyasından bahsetmek istiyorum. Mazlum ve mağdur
kardeşlerimizin acısını bir nebze de olsa hafifletmeyi hedefleyen bu
kampanyanın 18 Aralık Uluslararası Göçmenler Günü’ne tesadüf etmesi de son
derece anlamlı. Biz bir medeniyetin taşıyıcılarıyız. Bizim medeniyetimiz,
insanı esas almış ve insanlığa karşı yapılan tüm zulmün her dönem karşısında
durmuştur, “İnsanı yaşat ki devlet yaşasın.” düsturuyla yola çıkmıştır. Bu
anlayış çerçevesinde Anadolu’da bin yıl kardeşçe bir ve beraber yaşamışız, kız
alıp kız vermiş ve hiçbir ayrım gözetmeden bir medeniyetin kardeşleri olmuşuz.
Medeniyet coğrafyamızda zorluklarla mücadeleden dara düşen bütün halklar elini
Ankara’ya ve milletimize uzatıyor. Hamdolsun ki Türkiye Cumhuriyeti devleti ve
milleti bugüne kadar uzatılan bu kardeş elleri tutmuştur ve tutmaya devam ediyor.
Biz her türlü zulmün karşısında yer alan, Peygamber sünneti olarak telakki eden
bir medeniyetin evlatları olarak elbette ki bu mağduriyete de kayıtsız
kalamazdık. Ancak insan hakları konusundaki duyarlılığını her fırsatta dile
getiren Batı medeniyetinin, söz konusu Müslüman toplumlar olduğunda ne kadar
büyük bir riyanın içine battığını da üzülerek görmekteyiz. Bizi asıl üzen
mesele ise yurt içinde de bilerek veya bilmeyerek bu insafsız ideolojiye
kendini kaptırmış insanlarımızın olduğunu görmektir. 
Değerli
milletvekilleri, gerek ülkemizde ikamet eden Suriyeli kardeşlerimiz gerek
Suriye’de var olma mücadelesi veren Kürt, Arap, Türkmen akrabalarımız için
elimizden gelen her türlü maddi ve manevi desteği verdiğimizi gururla müşahede
ediyorum. Geçtiğimiz günlerde düzenlenen bir STK toplantısında dinlediğim
Türkmen kardeşimiz Türk milletine olan güveninin ne denli büyük olduğunu şu
sözleriyle ifade etti: “Yukarıda Allah, önümüzde Kâbe, arkamızda Türkler var
elhamdülillah. Bizde Türk ‘dik’ demek, Türkmen ise ‘direk’ demek. Tüm Bayır
Bucak Türkmenleri adına size minnettarız.” 
Dün
Türk Kızılayımızın Suriyeli kardeşlerimiz için başlattığı ve MEMUR-SEN, HAK-İŞ,
TÜRK-İŞ, Yerli Düşünce Derneği ve Dünya Gıda Örgütünün desteklediği “Görmezden
Gelmeyin” isimli kampanyanın basın toplantısındaydık. Kardeşlerimizin
yaralarını sarmayı hedefleyen bu insani kampanyaya karşı duyarlı
davranacağınıza gönülden inanıyorum ve bu çağrının ne kadar büyük bir önem arz
ettiğini ifade edebilmek amacıyla sizlere Suriyeli bir kızımızın yazdığı şu
mektubu okumak istiyorum: “Bu benim vasiyetimdir canım anneciğim, senden benim
güzel gülüşlerimi hatırlamanı ve yatağımı olduğu gibi bırakmanı istiyorum. Ve
sen ablacığım, arkadaşlarıma de ki: ‘O açlıktan öldü.’ Ve sen ağabeyciğim,
üzülme ama ikimiz de birlikte biz açız dediğimizi hatırla. Ey ölüm meleği,
acele et ve ruhumu al ki artık cennette yemek yiyeyim, ben çok açım. Ve ey
ailem, benim için korkmayın ben sizin yerinize de cennette yiyebileceğim kadar
çok yemek yiyeceğim.” Bu yürek sızlatan mektupların devamının gelmemesi ve
kardeşlerimizin hayata daha umutla bakabilmesi için, lütfen “Görmezden
Gelmeyin” kampanyasına iştirak edelim. Unutmayalım ki bu topraklarda tek bir
insanın mutsuzluğu bütün medeniyet coğrafyamızın mutsuzluğuna eş değerdir ve içimizden
biri köprü olmadıkça kıyamete kadar bu suyun kıyılarında beklemeye mahkûmuz. Ve
bizler bir medeniyetin taşıyıcıları olarak köprü olma vazifesini her dönem
üstlendik ve sonsuza dek üstlenmeye devam edeceğiz.
Hepinizi
saygıyla selamlıyorum. Bu kampanyaya duyarlılığınızı bekliyorum, Kızılaya
destek olmaya sizleri davet ediyorum. (AK PARTİ sıralarından alkışlar)
BAŞKAN
– Teşekkür ederim Sayın Gündoğdu.
FİLİZ
KERESTECİOĞLU (İstanbul) – Sayın Başkan, ben, bunu sataşma olarak kabul eder
misiniz bilmiyorum ama en azından genel olarak dilimize biraz dikkat etmek
gerektiğini hatırlatmak için, ne kız alıp verelim… Çünkü, bu, aynı zamanda
kadın cinsini aşağılayan bir şey…
BAŞKAN
– Mikrofonunuzu açayım oradan konuşun lütfen. 
Buyurun
efendim.
VI.- AÇIKLAMALAR
1.- İstanbul Milletvekili Filiz
Kerestecioğlu’nun, Ordu Milletvekili Metin Gündoğdu’nun yaptığı gündem dışı
konuşmasındaki bazı ifadelerine ilişkin açıklaması
FİLİZ
KERESTECİOĞLU (İstanbul) – Sayın hatip belki kötü niyetli olmayabilir ama
ağzımıza çok kötü bir şekilde yerleşmiş olarak “Kız alıp veririz.” lafını
kullandı. Artık bu ülkede kız alıp vermesek, futbolcu alıp satmasak iyi olur
diye düşünüyorum. Çünkü insanların kişilik haklarını, manevi haklarını
zedeleyen bir şeydir bu. Bu sözleri biraz değiştirir ve farklı biçimde
kullanırsak iyi olur. Sadece bu konuda söz almak istedim.
BAŞKAN
– Çok teşekkür ederim katkılarınız için.
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, Hazreti Mevlâna Celâlettin Rûmi’nin Hakk’a
vuslatının 742’nci yıl dönümüne ilişkin konuşması
BAŞKAN
– Sayın milletvekilleri, bilindiği üzere, bugün Mevlâna Celâlettin Rûmi’nin
Hakk’a vuslatının yıl dönümüdür. Mevlâna Celâlettin Rûmi bu geceyi Rabb’ine,
sevgiliye kavuşma gecesi olarak düşündüğü için anma törenleri, Türkçede “düğün
gecesi” anlamına gelen Şebiarus olarak da anılmaktadır. İlmi, ahlakı,
davranışları ve hümanist kişiliğiyle her dilden, her renkten ve her dinden
insanları kucaklayan, felsefesi çağları aşıp günümüze kadar gelen, tüm
insanlığa yayılan öğretileriyle ilahî aşk, sevgi ve birlik bilincinin sembolü,
büyük Türk-İslam mutasavvıf, şair ve düşünürü Hazreti Mevlâna Celâlettin
Rûmi’yi Hakk’a vuslatının 742’nci yıl dönümünde saygıyla anıyorum. 
Değerli
milletvekilleri, şimdi, sisteme girerek söz talep eden milletvekillerimize
talep sırası itibarıyla söz vereceğim. Toplamda 20 milletvekiline söz vermiş
olacağım.
İlk
söz, İstanbul Milletvekili Sayın Tanrıkulu’na aittir.
Buyurun
Sayın Tanrıkulu.
VI.- AÇIKLAMALAR (Devam)
2.- İstanbul Milletvekili Mustafa Sezgin
Tanrıkulu’nun, Hasan Cemal ve Tuğçe Tatari’nin bazı kitaplarının toplatılması
kararına ilişkin açıklaması
MUSTAFA
SEZGİN TANRIKULU (İstanbul) – Teşekkür ederim Sayın Başkan.
“Her
şey konuşulsun, her şey yazılsın.” diyen sizlerdiniz; şimdi, iş tersine dönünce
o dönem yazıp çizmiş olanları hedefe koyuyorsunuz. Türkiye'nin en saygın
gazetecilerinden Hasan Cemal’in; uzun yıllar köşe yazarlığı yapmış Tuğçe
Tatari’nin kitaplarını sırf bir operasyonda yakalananların okuduğu ortaya
çıkınca toplatma kararı veriliyor. Bu nasıl bir iştir? Merak ediyorum, aynı
operasyonda Ahmet Davutoğlu’nun “Stratejik Derinlik” kitabı da bulunsa bu kitap
da toplatılacak mıydı?
Farklı
fikirlere, bilgilere tahammülü kalmayıp kitap toplatmanın, kitap yakmanın
tarihteki karşılığını biliyoruz. Naziler de kitapları Berlin’de meydanda
toplayıp yakmışlardı. Yakında toplatılan kitapları yakarlarsa da
şaşırmayacağız. Bu zihniyete bu muamele yakışır.
Teşekkür
ediyorum.
BAŞKAN
– Sayın Gürer…
3.- Niğde Milletvekili Ömer Fethi Gürer’in,
Niğde’nin Ulukışla ilçesindeki Darboğaz Göleti’nin işletilmesiyle ilgili
aksaklıkların bir an evvel giderilmesi gerektiğine ilişkin açıklaması
ÖMER
FETHİ GÜRER (Niğde) – Teşekkür ederiz Sayın Başkan.
Niğde
ili Ulukışla ilçesi Darboğaz göleti yapımı altı yıl önce başlamıştı, şu ana
kadar tam kapasitede kullanılır hâle getirilememiştir. Göletin işletilmesi
Darboğaz Sulama Kooperatifine verilmesine rağmen, çeşitli sebeplerden dolayı
kooperatif tarafından işletilememektedir. Su tutulmaya başlandığı andan
itibaren gölette meydana gelen kaçaklar sebebiyle, su kaçağı dolayısıyla zayiat
fazla olmaktadır. 
7
Haziran 2015 seçimlerinden önce Alavu mevkisinden su verilmesi için 2 bin metre
uzunluğunda boru temin edilerek köylünün hizmetine sunulacağı açıklanmasına
rağmen, henüz herhangi bir çalışma yapılmamıştır.
Bu
aksaklıkların bir an evvel giderilmesi tarımsal faaliyetlerin sürdürülmesi
açısından son derece önemlidir. Sorunu ilgili bakanlığın bilgisine sunuyorum.
BAŞKAN
– Sayın Engin…
4.- İstanbul Milletvekili Didem Engin’in,
ülkemizde yatırım ortamının iyileştirilmesi için gerekli yapısal reformların
hayata geçirilmesi gerektiğine ve dış ekonomik ilişkilerimiz nedeniyle yaşanan
sorunlar hakkında Cumhuriyet Halk Partisinin vermiş olduğu araştırma
önergelerinin Meclis gündemine alınmasını talep ettiğine ilişkin açıklaması
DİDEM
ENGİN (İstanbul) – Sayın Başkan, sayın milletvekilleri; biliyorsunuz dün
Amerika Merkez Bankası uzun zamandır beklenen faiz artırımını gerçekleştirdi.
Bu faiz artırımlarının kademeli olarak devam etmesi bekleniyor. Bu da özellikle
Türkiye gibi gelişmekte olan ülkelerde yatırımların azalmasına ve sermaye
çıkışına neden olacak. Bu nedenle, ülkemizde uzun zamandır yapılmayan yatırım
ortamının iyileştirilmesi için gerekli yapısal reformların, demokratikleşme,
hukukun üstünlüğü, yeni bir kalkınma vizyonu için gerekli reformların bir an
evvel hayata geçirilmesi gerekli.
Diğer
taraftan, dış ekonomik ilişkilerimiz çok sorunlu bir dönemde. En son Rusya’yla
yaşanan gerginlikler nedeniyle ülkemize karşı uygulanan yaptırımlar sonucunda
binlerce kişinin işsiz kalmasına neden olacak ekonomik sorunlar var. Cumhuriyet
Halk Partisinin bu konuyla ilgili sunduğu araştırma önergelerinin acilen Meclis
gündemine alınmasını talep ediyorum. Muhalefetten gelen her araştırma
önergesini otomatik olarak reddeden iktidar partisinin bu yaklaşımını gözden
geçirmesini, ülkemizin ve insanımızın menfaati için yapılması gereken araştırma
ve incelemelerin Meclisin çatısı altında yapılması için gerekli adımların atılmasını
talep ediyorum.
Teşekkür
ederim.
BAŞKAN
– Sayın Havutça…
5.- Balıkesir Milletvekili Namık
Havutça’nın, Balıkesir’deki beyaz et üreticilerinin sorunlarına ilişkin
açıklaması
NAMIK
HAVUTÇA (Balıkesir) – Teşekkür ederim Sayın Başkan.
Balıkesir,
tarım ve hayvancılığın başkenti olan bir ilimiz. Şu anda Balıkesir’den beyaz et
üreticilerimizin haklı haykırışı var, diyorlar ki: “Bu yıl beyaz et için
Türkiye’de şu anda bir felaket yılı oldu.” Bakın, Suriye’de Rusya’yla yaşanan
krizler sonrasında özellikle beyaz et üreticilerimiz büyük bir sıkıntı
içerisinde ve yılda 6 defa yaptıkları üretimi 4’e, 5’e düşürmüş durumdalar.
Eğer Tarım Bakanlığı yetkilileri gereken desteği vermezse, önlemleri almazsa
geçtiğimiz dönemdeki Angus ithalinden, saman ithalinden sonra dışarıdan beyaz
et ve tavuk da ithal etmek zorunda kalacak Türkiye. O nedenle diyorlar ki:
“2016’da kredilerimizi ödeyemeyiz, bizim borçlarımızı ertelemek için kesinlikle
önlem alınması lazım.” Ben buradan Tarım Bakanlığı yetkililerini uyarıyorum,
çiftçilerimizin bu isyanına kulak verin diyorum. 
BAŞKAN
– Sayın Kayışoğlu…
6.- Bursa Milletvekili Nurhayat Altaca
Kayışoğlu’nun, 17-25 Aralık yolsuzluk dosyalarıyla ilgili iddiaların yargıya
taşınmasına izin verilmesi gerektiğine ve bu konuyla ilgili yeni önergelerinin
gündeme alınıp kabul edilmesini dilediğine ilişkin açıklaması
NURHAYAT
ALTACA KAYIŞOĞLU (Bursa) – Teşekkür ederim Sayın Başkan.
Tabii,
bugün 17 Aralık olunca gündemimiz orada yoğunlaşıyor. Geçen dönem 17-25 Aralık
yolsuzluk dosyalarıyla ilgili olarak verilmiş önerge reddedilmişti. Oylamada
önergenin 5-10 gibi çok düşük farkla reddedildiğini görüyoruz. Bu, kamuoyunun
vicdanında 4 bakanı aklamamıştır. Oylama sonuçlarına baktığımızda yüce Meclisin
yolsuzlukla ilgili çok ciddi şüphelerinin olduğu ortadadır. Örneğin, Bağış’la
ilgili 255 ret, 245 kabul oyu verilmiştir. 
Değerli
üyeler, aklanma hakkı da bir haktır. Neden bu insanlara bu hakkı
tanımıyorsunuz? Sizler, bu iddiaların, bu kuvvetli şüphelerin yargıya
taşınmasına izin vermedikçe her 17-25 Aralık haftasında yeniden ve yeniden
vicdanlarda yargılanacaksınız. Bu yüzden yeni önergemizin gündeme gelip kabul
edilmesini dileriz. 
Teşekkürler.
BAŞKAN
– Sayın Topal…
Sayın
Topal, sanıyorum yok, geçiyorum.
Sayın
Akyıldız...
7.- Sivas Milletvekili Ali Akyıldız’ın,
Sivas’ın Divriği ilçesinin Bayırlı köyünde yaşanan susuzluk sorununa ilişkin
açıklaması
ALİ
AKYILDIZ (Sivas) – Sayın Başkanım, teşekkür ediyorum.
Sivas-Malatya
kara yolunun Divriği-Arapgir bölümünde, Bayırlı köyü mevkisinde, köyün içme
suyunun kaynak noktası üzerine küçük bir viyadük yapmak yerine o bölgenin
doldurulması sonucunda köyün içme suyu tamamen yok edilmiştir. Şu anda köy
susuz durumdadır ve yapılan bu yolda da şu anda 2,5 metre çapında bir çökme söz
konusudur. Bu konu, Sivas Karayolları Bölge Müdürlüğüne defalarca yazılı ve
sözlü müracaatlar yapılmış olmasına rağmen, hâlâ çözüme kavuşturulmamıştır.
Buradan Sayın Bakana ve Karayolları Genel Müdürüne bu konuda uyarı yapıyorum.
Bunun bir an önce çözülmesi ve köyün susuzluktan kurtarılması gerekiyor, yolun
da bir an önce sağlıklı bir yapıya kavuşturulması gerekiyor.
Teşekkür
ediyorum.
BAŞKAN
– Sayın Aydın...
8.- Bursa Milletvekili Erkan Aydın’ın,
suyun metreküp satış fiyatında net bir kriter olmadığına ve bu konuda bir
çalışma yapılıp yapılmayacağını öğrenmek istediğine ilişkin açıklaması
ERKAN
AYDIN (Bursa) – Sayın Başkan, teşekkür ediyorum.
Yerel
yönetimler ve ağırlıklı olarak büyükşehir belediyeleri birçok hizmeti
kurdukları şirketler aracılığıyla yapıyorlar. Bu hizmetlerin başında da su
dağıtımı geliyor. Suyun metreküp satışı konusunda net bir kriter görünmüyor.
Keza, şehir içi ulaşım da belediye şirketlerinin inisiyatifine bırakılmış
durumda. 
Türkiye’de
en pahalı suyu Bursa sakinlerinin kullandığını, şehir içi ulaşımda da en fazla
ücreti Bursalıların verdiğini düşünüyordum ancak hafta içinde Ankara’da yapılan
yüzde 20 zamla başkentiler de en pahalı suyu kullanmaya başladı. Liberal
ekonomi gereği, yerel yönetimler ve onların şirketlerine karışılmayabilir ancak
yoksulluk sınırına dayanan birçok aile için su fiyatı deyim yerindeyse ateş
pahası. Bu konuda bir kriter koymayı planlıyor musunuz, vatandaşı ağır
zamlardan ve yerel yönetimlerin keyfî uygulamalarından korumak için bir
çalışmanız olacak mı diye ilgili Bakana soruyorum. 
BAŞKAN
– Sayın Hürriyet...
9.- Kocaeli Milletvekili Fatma Kaplan
Hürriyet’in, Kocaeli halkının, yapılan ekmek zammının geri çekilmesini talep
ettiğine ilişkin açıklaması
FATMA
KAPLAN HÜRRİYET (Kocaeli) – Teşekkürler Sayın Başkan.
Gıda,
Tarım ve Hayvancılık Bakanı Sayın Faruk Çelik’in, ekmek fiyatlarının
artırılması tartışmalarıyla ilgili “Buğdayın tedarikinde herhangi bir sıkıntı
yok, artışı gerektirecek de bir durum yok.” demesinin hemen ardından, maalesef,
Kocaeli’de ekmek fiyatları yüzde 25 zamla birlikte 1,25 lira oldu ve bununla
birlikte, Türkiye’de şu anda en pahalı ekmeği Kocaeli halkı yiyor maalesef.
Üstelik, işçinin ve emeğin yoğun olduğu bir kent, asgari ücretle çalışan
sayısının yoğun olduğu bir kent. Ekmeğin fiyatının bu kadar fahiş oranda
artırılmış olması kamuoyunda da ciddi bir tepkiye yol açmıştır. Daha da kötüsü,
maalesef, Kocaeli Fırıncılar Odası Başkanının basına verdiği demeçlerde
“Bakanın sözleri bizi bağlamıyor.” demesi de inanın, acı bir durumdur. Bu
konuda Kocaeli halkı, özellikle Bilecik, Rize ve Gaziantep’te örneklerini
gördüğümüz gibi, söz konusu ekmek zammının geri çekilmesini talep etmektedir;
bunu da buradan ifade etmek istiyorum. 
Teşekkürler.

BAŞKAN
– Sayın Akdoğan…
10.- Hakkâri Milletvekili Nihat Akdoğan’ın,
17-25 Aralık rüşvet ve yolsuzluk soruşturmasının 2’nci yılına ilişkin
açıklaması
NİHAT
AKDOĞAN (Hakkâri) – Sayın Başkan, teşekkür ediyorum. 
Bugün
17 Aralık, hukuk devletinde sonun başlangıcı, cumhuriyet tarihinde de en büyük
rüşvet ve yolsuzluk soruşturması üzerinden iki yıl geçti. Bugün bu bütçenin
görüşülüyor olması çok anlamlıdır. 
Genel
Kurulu saygıyla selamlıyorum. 
BAŞKAN
– Sayın Kuyucuoğlu…
11.- Mersin Milletvekili Serdal
Kuyucuoğlu’nun, 17-25 Aralık tarihinin “yolsuzluk ve rüşvetle mücadele haftası”
olmasını dilediğine ve Türkiye’nin ciddi bir göçmen politikasına ihtiyacı
olduğuna ilişkin açıklaması
SERDAL
KUYUCUOĞLU (Mersin) – Teşekkür ederim Sayın Başkan. 
17
Aralık tarihi önemli bir gün; dilerim, yolsuzlukla ve rüşvetle mücadele haftası
olur.
Türkiye
stratejik bir noktada bulunmaktadır. Ülkemiz cumhuriyetin kuruluşuyla başlayan
ciddi göç dalgalarına maruz kalmıştır. Osmanlı’dan sonra en büyük göç dalgası
da Suriye’deki iç savaş nedeniyle yaşanmıştır. Bu dalgadan en çok Mersin gibi
sınıra yakın illerimiz etkilenmiştir. Bu sayı Mersin’de resmî kayıtlara göre
127.500 kişi olmakla birlikte, resmî olmayan rakamlara göre ise 350 bin, 400
bin civarındadır. Bu miktar, il nüfusunun yüzde 20’sine tekabül etmektedir. Bu
durum, sosyal ve ekonomik dengeleri bozmakta, Suriyelilerin ruhsat ve vergiye tabi
olmayan iş yerleri açmaları da haksız rekabete neden olmaktadır. Bu durum,
Türkiye’nin ciddi bir göçmen politikasına ihtiyaç duyulduğunu göstermektedir.
Bu konudaki temel sorunlardan göçmenlerin kaydı, entegrasyonu, eğitim ve sağlık
alanındaki sorunları, çocuk ve kadınların korunması, iş piyasasına giriş…
(Mikrofon
otomatik cihaz tarafından kapatıldı) 
BAŞKAN
– Sayın Akın…
12.- Balıkesir Milletvekili Ahmet Akın’ın,
17-25 Aralık sürecinin 2’nci yılına ve Cumhuriyet Halk Partisi olarak bu
yolsuzluk ve rüşvet olayını unutturmayacaklarına ilişkin açıklaması
AHMET
AKIN (Balıkesir) – Sayın Başkan, teşekkür ederim. 
Bugün
cumhuriyet tarihimizin en büyük yolsuzluk ve rüşvet operasyonlarının yapıldığı
17-25 Aralık sürecinin 2’nci yıl dönümü. Odağında 4 bakan, etkili ve yetkili
siyasiler ve bu siyasilerin yakınlarının bulunduğu bu yolsuzluk ve rüşvet
operasyonları toplumumuzu derinden sarstı. Yolsuzluk ve rüşvet iddialarına
muhatap olan siyasi iktidar, şeffaflık ve hesap verebilirliğin gereğini yerine
getirip hukuk önünde, adalet önünde hesap vermek yerine, hukuka, adalete,
bunları dile getiren özgür basına karşı bir savaş başlattı. Binlerce emniyet
görevlisi ile yüzlerce yargı mensubu görevinden alındı, sürgün edildi. 
Biz
Cumhuriyet Halk Partisi olarak yolsuzluk ve rüşvetin peşini bırakmayacağız,
cumhuriyet tarihinin en büyük yolsuzluk ve rüşvet olayını unutturmayacağız.
Şeffaf, hesap verebilir, hukukun üstünlüğünün tesis edildiği, basının özgürce
faaliyette bulunduğu, güç sahiplerinin de gerektiğinde yargı önüne çıkarılabildiği
bir Türkiye yolunda mücadelemizi kararlılıkla sürdüreceğiz.
BAŞKAN
– Sayın Akkaya…
Sayın
Akaydın…
13.- Antalya Milletvekili Mustafa
Akaydın’ın, 17-25 Aralık yolsuzluk, rüşvet, ihaleye fesat karıştırma ve görevi
kötüye kullanma suçlarıyla ilgili sürece ilişkin açıklaması
MUSTAFA
AKAYDIN (Antalya) – Teşekkür ediyorum.
Sayın
Başkan, değerli milletvekilleri; ben de 17-25 Aralık yolsuzluk, rüşvet, ihaleye
fesat karıştırma ve görevi kötüye kullanma suçlarına değinmek istiyorum.
Gerçekten,
biraz önce AKP grup sözcüsü hanımefendi “Biz hırsızlık yapmadık demiyoruz.”
lafıyla trajikomik bir açıklamada bulundu. Bu, tıpkı bir büyüklerinin geçmişte
“Ben çocuklarıma helal lokma yedirmedim.” lafına benzeyen bir söylemdi. Ama ben
gene de AKP Grubunu bu söylemden tenzih ediyorum, bundan iki dönem önceye
dönüyorum, 24’üncü Dönem AKP Grubu milletvekillerine göndermede bulunuyorum ve
arkadaşlarıma diyorum ki: Cumhuriyet tarihinin en büyük, belki dünyanın en
büyük rüşvet skandalından birisiyle karşı karşıyayız ve bunun bütün kanıtları
da televizyonlarda gözlerimizin önünde cereyan etti ve “Oğlum paraları
sıfırla.” lafının da gerçek olduğu Adli Tıp kayıtlarıyla gösterildi. Sizlere
diyorum ki: Yarın bir gün çocuklarınızın ve torunlarınızın yüzüne rahatça
bakabilmek için, lütfen, gelin bu soruşturmayı…
(Mikrofon
otomatik cihaz tarafından kapatıldı) 
BAŞKAN
– Sayın Yarkadaş…
14.- İstanbul Milletvekili Barış
Yarkadaş’ın, Silivri F Tipi Cezaevinde bulunan Can Dündar ile Erdem Gül’ün
bilgi edinme ve iletişim araçlarını kullanma haklarının cezaevi idaresince
gasbedildiğine ve Kartal Adliyesinde çalışan 130 taşeron işçinin iki aydır
maaşlarını alamadıklarına ilişkin açıklaması
BARIŞ
YARKADAŞ (İstanbul) – Sayın Başkan, Silivri F Tipi Cezaevinde tecrit ve işkence
altında bulunan Can Dündar ile Erdem Gül, başta Halk TV olmak üzere, muhalif
kanalların hiçbirini izleyememektedir. Bu bağlamda, bilgi edinme ve iletişim
araçlarını kullanma hakkı cezaevi idaresince gasbedilmektedir. Adalet
Bakanlığının bu uygulamaya son vermesini talep ediyorum.
Ayrıca,
Kartal Adliyesinde taşeron şirkette çalışan 130 işçi iki aydır maaşlarını
alamamaktadır. Adalet Bakanlığının bu sorunu çözmesini de istiyorum. 
BAŞKAN-
Sayın Emre… 
15.- İstanbul Milletvekili Zeynel Emre’nin,
Güneydoğu Anadolu Bölgesi’nde artan çatışma ortamı nedeniyle ara verilen
eğitimin normal seyrine dönmesi için Hükûmetin acil eylem planı olup olmadığını
öğrenmek istediğine ilişkin açıklaması
ZEYNEL
EMRE (İstanbul) - Teşekkür ederim Sayın Başkan. 
Sayın
Başkan, güneydoğuda şiddetle artan çatışma ortamının devam ettiğini biliyoruz.
Biz, bu süreçte sivillerin zarar görmemesi için gerekli önlemlerin alınmasını
dile getirdiğimiz zaman, özellikle yakın zamana kadar terör örgütüyle müzakere
edenlerin itirazlarıyla karşılaşıyoruz. Burada, bizim hukuk sistemimizde,
biliyorsunuz, 15 yaşın altındakilerin karine olarak temyiz kudreti yoktur,
suçlanamazlar. Dolayısıyla orada eğitime de ara verildiğini biliyoruz. Bu
çocukların eğitimi ne olacak? Hükûmetin bölgedeki eğitimin normal seyrine
dönmesi için bir acil eylem planı var mı? Çocuklar eğitim hakkından mahrum
kalacağı bu dönemi nasıl telafi edecekler? 
Teşekkür
ederim. 
BAŞKAN
– Sayın Taşçıer…
16.- Diyarbakır Milletvekili İmam
Taşçıer’in, Kürt sorununun çözüm yerinin Meclis olduğuna ve bu sorunun demokratik,
barışçıl yollarla çözülmesi gerektiğine ilişkin açıklaması
İMAM
TAŞÇIER (Diyarbakır) – Sayın Başkan, değerli milletvekilleri; Kürt sorunu
savaşla çözülemez. Şu anda kürdistanda büyük bir savaş var. Silopi’de,
Cizre’de, Sur’da, resmî rakamlara göre, resmî açıklamalara göre, 2 generalin
komutasında on binlerce asker tankla topla o ilçelere, o yerleşim birimlerine,
binlerce insan yaşayan yerleşim birimlerine tankla hücum etmektedir ve
insanlar, siviller katledilmektedir. Bugün de 4 çocuk annesi bir sivil orada
katledilmiştir. Bu sorunun çözüm yeri Meclistir. Gelin Mecliste yer alan tüm
gruplar, vekiller, sorumluluk sahibi insanlar, bu konuyu Mecliste konuşalım,
demokratik, barışçıl yollarla bu sorunu çözmeye çaba sarf edelim, adımlar
atalım. Daha önce bu adımlar atılmıştı, kesildi, masa devrildi. O masayı
yeniden kuralım; bu ölümlerin önüne, bu savaşın önüne geçelim. 
Teşekkür
ediyorum. 
BAŞKAN
– Sayın Yılmaz…
17.- Ankara Milletvekili Necati Yılmaz’ın,
AKP iktidarında cumhuriyetin tüm anayasal niteliklerinin hedef alındığına ve
örselendiğine ilişkin açıklaması
NECATİ
YILMAZ (Ankara) – Teşekkür ederim Başkanım. 
Sevgili arkadaşlar, on beş yıllık AKP iktidarı,
cumhuriyetimizin tüm anayasal niteliklerini hedef almış ve örselemiştir.
Demokratik devlet, laik devlet, sosyal devlet ve hukuk devleti çok ciddi
yaralar almıştır. Bu, yüzyıllık demokrasi birikimimiz açısından çok büyük bir
kayıptır ancak bunu da aşan daha büyük kayıplarımız var. 
Sevgili arkadaşlar, insanlık âleminin bütün inanç
sistemlerinin ve öğretilerinin üzerinde şekillendiği bir esas, kaide var: Onun
adı “ahlak”tır. Bu dönemde en büyük kaybımız ahlakın çürütülmesidir.
Dolayısıyla, Parlamentomuzun yüceliğiyle eş değer şekilde tanımlanacak
sorumluluğumuz bu yolsuzluğun üzerine gidip ahlakı olması gereken yere
oturtmaktır.
Teşekkür ederim.
BAŞKAN – Sayın Bektaşoğlu…
18.- Giresun Milletvekili Bülent Yener
Bektaşoğlu’nun, AKP’li belediyeler dışında kalan muhalefet belediyelerinin çok
yönlü baskı altında olduğuna ilişkin açıklaması
BÜLENT YENER BEKTAŞOĞLU (Giresun) – Sayın Başkan, önce,
yönetiminizin örnek olması dileğiyle saygılarımı sunuyorum.
Muhalefette olmasına rağmen, çok başarılı olan bir ilin
milletvekiliyim, Giresun ilimizin. Ülkemizde AKP’li belediyeler dışında kalan
muhalefet belediyeleri çok yönlü baskı altındadır. Sürekli müfettiş
teftişleriyle belediyeler âdeta halka hizmet veremez hâle getirilmek
istenmektedir. Kasaba belediyeleri borç yükü altındadır; İller Bankasından
başka geliri olmayan ve nüfusu 10 binin altında olan bu belediyelerin
borçlarının silinmesi düşünülmekte midir? Muhalefet belediyelerine mali
inceleme baskı unsuru olarak devam edecek midir? Muhalefet belediyelerinin de
Hükûmet tarafından desteklenmesi düşünülmekte midir? İller Bankası üzerinden
yürütülen projelere gerekli ve yeterli ödenek ayrılıyor mu? Bu ödeneklerde
partizanlık yapılıyor mu? Bu iddialar üzerine herhangi bir çalışmanız var mı?
Teşekkür ederim.
BAŞKAN – Sayın Tanal…
19.- İstanbul Milletvekili Mahmut Tanal’ın,
17-25 Aralık yolsuzluk ve rüşvet soruşturmalarının önünün kapatıldığına ilişkin
açıklaması
MAHMUT TANAL (İstanbul) – Teşekkür ederim Sayın Başkan.
17-25 Aralık Türk siyasi tarihinin en büyük soygun
düzeninin ikinci yılındayız. Yolsuzluğun yaygınlaştığı ülkeler önce
hukuklarını, sonra ahlaklarını, en son olarak onurlarını kaybederler.
İspanya’da iktidarda bulunan bir partinin, yolsuzluk iddiaları nedeniyle,
İspanya’daki iktidar partisi genel merkezinin aranmasına izin verdiği gibi…
Orada bu iddiaların soruşturulması İspanya için bir onurdu, bir devleti itibarlı
kılan buydu; soruşturmaların üzerini kapatmadılar. Türkiye’de, maalesef, bu
soruşturmaların önünü kapattılar ve bu onursuzlukla bu durumda yaşıyoruz
diyorum ben.
Teşekkür ederim.
BAŞKAN – Sayın Özdemir…
20.- İstanbul Milletvekili Sibel
Özdemir’in, Millî Eğitim Bakanlığı ile TÜRGEV arasında yapılan iş birliği
protokolüne ve 2015 Nobel Kimya Ödülü’nü kazanan Profesör Doktor Aziz Sancar’ı
kutladığına ilişkin açıklaması
SİBEL
ÖZDEMİR (İstanbul) – Sayın Başkan ve değerli milletvekilleri; 6 Kasım 2015 tarihinde
Millî Eğitim Bakanlığı ve TÜRGEV arasında iş birliği protokolü imzalanmıştır.
Protokol kapsamında, TÜRGEV’e ait yurtlarda öğrencilerin iş ve yaşam
becerilerinin gelişmesi için özellikle sosyal, kültürel, sportif, mesleki ve
teknik kurslarda eğitim verecek öğretmenlerin ücretleri Millî Eğitim Bakanlığı
bütçesinden, ödenecektir. 
Millî
Eğitim Bakanına sormak istiyorum: Bu kapsamdaki eğitimler devlet okullarında
velilerin bütçesinden karşılanırken neden TÜRGEV’e ait yurtlara devletin eğitim
bütçesinden kaynak aktarılmaktadır? 
Genç
bir akademisyen olarak, Amerika Birleşik Devletleri eğitim bütçesiyle ülkemize
Nobel Ödülü kazandıran Profesör Doktor Aziz Sancar’ı saygıyla selamlıyorum. Ve
korkuyorum, son on üç yıldır uygulanan eğitim politikaları ve uygulamaları
sonucunda bırakın Nobel Ödülü’nü almayı, Nobel Ödülü’nü ve İsveç’in neresi
olduğunu bilmeyen bir nesille karşı karşıya kalacağız. 
Gün
itibarıyla “sıfırlama” terimini siyasi literatürümüze kazandıran bu iktidara
soruyorum: Uyguladığınız politika ve uygulamalar sonucunda daha kaç neslin
geleceğini…
(Mikrofon
otomatik cihaz tarafından kapatıldı) 
BAŞKAN
– Sayın Köksal…
21.- Afyonkarahisar Milletvekili Burcu
Köksal’ın, Hükûmetten, Afyon Şeker Fabrikasının durumuyla ilgili bilgi almak
istediğine ilişkin açıklaması
BURCU
KÖKSAL (Afyonkarahisar) – AKP, kendinden önceki hükûmetlerin çivi bile
çakmadığını iddia ediyor. Çivi bile çakmadığını iddia ettikleri hükûmetler 1981
yılında Türkiye'nin ilk ve tek alkaloit fabrikası olan Bolvadin Alkaloit
Fabrikasını kurdu, 1978 yılında Afyon Şeker Fabrikasını kurdu. Peki, siz ne
yaptınız? 2003 yılında Albayrak Grubuna Balıkesir SEKA’yı sattınız, tıpkı diğer
SEKA fabrikaları gibi hem de hurda fiyatına. Şimdi, kendinden önceki
hükûmetlerin çivi çakmadığını iddia eden AKP, 1977 yılında kurulmuş olan Afyon
Şeker Fabrikasını, acaba aynı SEKA gibi -1978 yılında kurulup 2003 yılında
Albayraklara satılan SEKA gibi- yine hurda fiyatına satacak mı, yoksa bu şeker
fabrikasının gelişmesi ve ilerlemesi için bütçeden bir ödenek ayrılacak mı?
Bunu merak ediyorum. 
BAŞKAN
– Teşekkür ederim. 
Gündeme
geçiyoruz. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır, ayrı ayrı okutuyorum: 
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Adana Milletvekili Meral Danış Beştaş
ve 22 milletvekilinin, kolluk kuvvetlerinin hukuk dışı ve orantısız şiddet
uygulamasının neden ve sonuçlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/28)
Türkiye Büyük
Millet Meclisi Başkanlığına
Kolluk kuvvetlerinin hukuk dışı ve orantısız şiddet
uygulamasının neden ve sonuçlarının tespiti ve orantısız şiddet sonucu meydana
gelen sivil ölümlerin araştırılması amacıyla, Anayasa’nın 98’inci, İç Tüzük’ün
104 ve 105’inci maddeleri gereğince ekte sunulan gerekçe çerçevesinde Meclis
araştırması açılmasını aşağıda imzası bulunanlar olarak arz ve teklif ederiz. 
1) Meral
Danış Beştaş  (Adana)
2) Pervin
Buldan  (İstanbul)
3) Behçet
Yıldırım  (Adıyaman)
4) Berdan
Öztürk  (Ağrı)
5) Dirayet
Taşdemir (Ağrı)
6) Sırrı
Süreyya Önder  (Ankara)
7) Ayşe
Acar Başaran (Batman)
8) Mehmet
Ali Aslan  (Batman)
9) Saadet
Becerekli  (Batman)
10) Hişyar
Özsoy  (Bingöl)
11) Mizgin
Irgat  (Bitlis)
12) Altan
Tan  (Diyarbakır)
13) Çağlar
Demirel  (Diyarbakır)
14) Feleknas
Uca  (Diyarbakır)
15) İmam
Taşçıer  (Diyarbakır)
16) Nimetullah
Erdoğmuş  (Diyarbakır)
17) Nursel
Aydoğan  (Diyarbakır)
18) Sibel
Yiğitalp  (Diyarbakır)
19) Ziya
Pir  (Diyarbakır)
20) Mahmut
Toğrul  (Gaziantep)
21) Abdullah
Zeydan  (Hakkâri)
22) Mehmet
Emin Adıyaman  (Iğdır)
23) Erdal
Ataş  (İstanbul)
Gerekçe:
İnsan
hakları açısından kolluğun aşırı güç kullanımı neticesinde meydana gelen yaşam
hakkı ihlali yani "yargısız infaz", tümüyle hukuk dışı ve insan
haklarına aykırı olarak insan yaşamının yargı kararı olmadan güvenlik
güçlerince denetimsiz, hatta keyfî biçimde son verme uygulaması biçiminde
tanımını bulur. Türkiye bu kavramla 1990'lı yıllarda, polisin ev baskınlarıyla
yaptığı operasyonlar neticesinde tanışmış ve AİHM önünde birçok kez mahkûm
olmuştur.
Ancak
ne var ki özellikle 25’inci Dönem milletvekilliği genel seçimlerini müteakip
kolluk güçlerinin bireylere uyguladığı orantısız şiddet her an her yerde
yaşanabilen ve arkaik toplum düzenlerinde görülmesi ancak mümkün olan evrensel
hukuk normlarına tamamen aykırı bir uygulamaya dönüşmüştür. 24. Yasama
Döneminde kanunlaşan iç güvenlik paketinin yasalaşmasından evvel PVSK'da
yapılan 2007 değişiklikleriyle kolluğa verilen öldürme yetkisi ve bu yetkinin
düşünce ve ifade hürriyetini engellediği gerekçesiyle çokça eleştirilmiş ve
yasada hak ve özgürlükleri engelleyici hükümlerin değiştirilmesi gerekliliği
sıklıkla gündeme getirilmişti. Fakat az evvel de ifade ettiğimiz üzere iç
güvenlik paketinin yasalaşmasını müteakip kolluk güçleri öldürme yetkisini
sınırsızca kullanmakta, sadece düşünce ve ifade hürriyetinin kullanılmasının
araçları olan toplantı, miting yahut gösterilerde değil, her durumda dilediği
kişiyi öldürmeye özgülenen mekanik güçlere dönüşmüş durumdadır.
Polis
teşkilatı, her daim devlet içinde sürekli güçlü kılınan ve yetkileri geniş olan
bir yapılanma özelliğine sahip bir kurum olagelmiştir. Ancak mevcut Hükûmet
kolluk güçlerini gelinen noktada çok daha ayrı bir yere oturtmuş, sonsuz ve
denetimsiz yetkilerle donatmıştır. Bu anlamda iç güvenlik paketiyle son hâli
verilen PVSK, kolluğun hukuk dışı eylemleri için çekilmiş bir perde, kurtarıcı
bir güç olmuştur. 
Çeşitli
sivil toplum kuruluşlarının yapmış oldukları araştırma ve raporlar Türkiye'de
yaşam hakkı ihlallerinin, kişilerin "dur" ihtarına uymadığı
gerekçesiyle öldürülmesinden gözaltında ve cezaevinde "intiharlara"
ya da şüpheli bir şekilde ölümlere kadar çok geniş bir spektrumda
gerçekleştiğini vurgulamaktadır. Örneğin, bahse konu çalışmalardan elde edilen
verilere göre, 2007 yılında PVSK'da yapılan değişiklilerin yapılmasından hemen
bir önceki yılda gerçekleşen yargısız infazlar neticesinde 24 kişi polis
tarafından öldürülmüşken yasa değiştikten sonraki bir yılda bu sayı 37 kişiye,
2009 yılında ise 48 kişiye çıkmıştır. 2007 yılı değişiklikleri neticesinde
toplam 181 sivil yaşamını yitirirken 4 Nisan 2015 günü Resmî Gazete’de
yayımlanan iç güvenlik paketinin yasalaşması neticesinde 150 kişi polis ve
asker kurşunuyla yaşamını yitirmiş bulunmaktadır. Üstelik sadece 142 kişi 12
Temmuz tarihinden itibaren jandarma ve polisin açtığı ateş neticesinde yaşamını
yitirmiş olup içlerinde hamile kadınlar, henüz yeni doğmuş olan bebekler olmak
üzere çok sayıda küçük çocuk ve yaşlı insanın olduğu sivil kayıplar ancak
savaşlarda söz konusu olur.
Görüldüğü
üzere, yaşam hakkı hem yasalar hem de fiili uygulamalar neticesinde rafa
kaldırılmış ve böylece, polis "önleme hukuku" adı altında getirilen
düzenlemelerle demokratik bir sistemde asla kabul edilemeyecek olağanüstü
yetkilerle donatılmış, şiddet meşrulaştırılmıştır. 
Bu
meşrulaşmanın diğer boyutu da açıkça Kürt sorunuyla ilintilidir. Nitekim
yaşanan hak ihlallerine ilişkin tablolara baktığımız vakit, yaşamını
yitirenlerin büyük kısmının Kürt olduğunu ve neredeyse sadece Kürt oldukları
için yaşam haklarının ellerinden alındığını ve maalesef bu durumun rutin bir
uygulamaya dönüştüğünü de görmekteyiz. Üstelik kolluk nezdinde meşrulaşan
şiddet ve yaşam hakkı ihlalleri, sivil halkın da linç girişimleriyle daha üst
bir faza taşınmıştır. Zira galeyana gelmiş halk kitleleri, ülkenin her yerinde
Kürt vatandaşları linç etmek, yakmak, yaşam hakkını elinden almak saikıyla
hareket etmiş, kolluk güçleri ise bu tür olaylarda yaptırım uygulamayarak
yaşanan felaketlere göz yummuştur.
Netice
itibarıyla evrensel hukuk normlarıyla bağdaşmayan yasal düzenlemelerin de cevaz
verdiği sivil ölümlerin nedenlerinin, oluş biçimlerinin ve bu konuda neler
yapılması gerektiğinin tespiti amacıyla Mecliste bir araştırma komisyonu kurulmasını
gerekli görmekteyiz.
2.- Adana
Milletvekili Meral Danış Beştaş ve 22 milletvekilinin, Türkiye’de meydana gelen
tüm seçim ihlallerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/29)
Türkiye Büyük Millet Meclisi Başkanlığına
Demokratik
hak kullanımının en rafine biçimi olan seçimler, en son geçirdiğimiz 1 Kasım
milletvekili genel seçimlerinde de yaşandığı üzere ne yazık ki oyların
kullanımından sayımına değin birçok ihlal ve hak kaybına konu olmuştur.
Türkiye'de meydana gelen tüm seçim ihlallerinin her yönüyle araştırılarak
Anayasa'nın 98’inci, İç Tüzük’ün 104’üncü ve 105’inci maddeleri gereğince
Meclis araştırması açılması için gereğini arz ve teklif ederiz.
1) Meral
Danış Beştaş  (Adana)
2) Pervin
Buldan  (İstanbul)
3) Behçet
Yıldırım  (Adıyaman)
4) Berdan
Öztürk  (Ağrı)
5) Dirayet
Taşdemir (Ağrı)
6) Sırrı
Süreyya Önder  (Ankara)
7) Ayşe
Acar Başaran (Batman)
8) Mehmet
Ali Aslan  (Batman)
9) Saadet
Becerekli  (Batman)
10) Hişyar
Özsoy  (Bingöl)
11) Mizgin
Irgat  (Bitlis)
12) Altan
Tan  (Diyarbakır)
13) Çağlar
Demirel  (Diyarbakır)
14) Feleknas
Uca  (Diyarbakır)
15) İmam
Taşçıer  (Diyarbakır)
16) Nimetullah
Erdoğmuş  (Diyarbakır)
17) Nursel
Aydoğan  (Diyarbakır)
18) Sibel
Yiğitalp  (Diyarbakır)
19) Ziya
Pir  (Diyarbakır)
20) Mahmut
Toğrul  (Gaziantep)
21) Abdullah
Zeydan  (Hakkâri)
22) Mehmet
Emin Adıyaman  (Iğdır)
23) Erdal
Ataş  (İstanbul)
Gerekçe:
1 Kasım 2015 günü 7 Haziran seçimlerinin tekrarı olarak
yapılan milletvekilliği genel seçimleri, siyasi tartışmaların, ülkede topyekûn
uygulanan baskı düzeninin ve yaşanan katliamların dışında, seçim hileleri ve
yolsuzluklar nedeniyle seçim güvenliğinin de çok tartışıldığı bir seçim
olmuştur. Esasen ülkede seçim güvenliği uzun yıllardır ciddi tartışmalara
vesile olmuş, AGİT’le birlikte birçok yurt dışı gözlemci heyetin de
dikkatlerini yoğunlaştırdıkları bir alan hâline gelmiştir. Örneğin geçtiğimiz
yıl gerçekleşen 30 Mart yerel seçimleri trafolara giren kediler nedeniyle
neredeyse literatüre girmiş, bu seçimlerin akabinde birçok yerde seçimler
yenilenirken birçok merkezde ise halkın iradesi yok sayılarak halkın isteği
dışındaki yöneticiler işbaşına gelebilmiştir. Seçimlerde yaşanan ihlaller yeni
bir durumun izahı değildir kuşkusuz. Zira söz konusu hak ihlalleri, hak
gaspları her seçim ertesi gündeme gelen ancak ne yazık ki mevcut yasalar ve
iktidarın engeline takılan bir durumdur.
Yukarda
da ifade ettiğim üzere, 1 Kasım milletvekili genel seçimlerinde seçim
ihlallerinin boyutları giderek derinleşmiş, birçok ilde sayıları binleri bulan
vatandaşların seçmen kayıtları silinmiştir. 7 Haziran 2015 genel seçimlerinde
oy kullandıkları hatta 1 Kasım seçimleri öncesinde YSK'dan sandık numaralarını
kontrol ettikleri hâlde binlerce seçmen, seçim günü hiçbir yerde seçmen
kayıtlarına rastlanmadığı bilgisiyle karşı karşıya kalmış, bu nedenle Anayasaca
güvence altına alınmış olan seçme hakkını kullanamamışlardır. 
Bir
diğer yaygın ihlal ise seçim sandık tutanaklarının oy verme işleminin başladığı
saatlerde, henüz tutanaklar doldurulmadan sandık kurulu başkanlarınca usulsüz
bir biçimde sandık kurulu üyelerine imzalattırılması olmuştur. Sandık kurulu
başkanları böylelikle oy verme işlemlerinin tamamlanmasını müteakip
tutanakları, kendi inisiyatifleri doğrultusunda doldurma imkânı kazanmış olup
sandığa atılan oylara göre değil, tek başına iktidar olma gayretinde olan
siyasi partinin oy ihtiyacına göre tamamlamışlardır. Bu konuda sandık kurulu
üyelerinin boş tutanakları imzalamak istememeleri, koydukları şerhler ve YSK
tarafından seçim günü alınan karar da etkili olmamış, imzalı boş tutanaklar
keyfî bir biçimde doldurulmuştur.
Yine
birçok merkezde vatandaşların seçimlere katılıp oy vermeleri baskı ve zorla
engellenmiş olup seçmen iradesi açıkça engellenmiştir. Buna göre 26 ilde seçime
katılım oranı azalmıştır. Katılım oranı düşen 26 ilde HDP'nin 7 Haziran oy
oranı yüzde 45 iken 1 Kasımda bu oran yüzde 30'a düşmüştür. 26 ilde bir önceki
seçime göre sandığa gidemeyen toplam seçmen sayısı 153.135'tir.
Seçime katılım oranının yüzde 1'in üzerinde olduğu 15
ilde HDP'nin 7 Haziran oy oranı ortalaması yüzde 69'dur. Bu oran 1 Kasım'da
yüzde 62'ye düşmüştür. Türkiye'de seçime katılım oranının en fazla azaldığı
illerde HDP'nin oy oranı da aynı şekilde azalmıştır.
HDP,
ağırlıklı örgütünün bulunmadığı seçim çevrelerinde sandık başında görevli de
bulunduramamıştır. Bu bölgelerde görev almak isteyen müşahitlerimiz de bir
biçimde korkutulup sindirilmiştir. 7 Haziran seçiminde HDP 23.912 sandıktan hiç
oy alamamışken bu sayı 1 Kasım seçiminde 35.183'e çıkmıştır. 7 Haziran
seçimlerinde yüzde 13'ün üzerinde, 1 Kasım seçimlerinde ise yüzde 11'e yakın oy
alan bir partinin her 5 sandıktan 1’inde hiç oy alamaması hayatın olağan
akışına aykırıdır. Bu durum, görevlilerimizin olmadığı bu sandıklarda partimize
verilen oyların bir biçimde başka partilere yazıldığını düşündürmektedir. Bu
hususta kuşkuların giderilmesi, bu amaçla her sandık çevresi alanına kamera
yerleştirilmesi isteğimiz de YSK tarafından reddedilmiştir.
Netice
itibarıyla, 1 Kasım 2015 günü gerçekleştirilen 26’ncı Dönem milletvekili genel
seçimleri, "serbestlik" ve "eşitlik" ilkelerine aykırı bir
biçimde gerçekleşmiş olup halkın iradesinin sandığa ve dolayısıyla Meclis
aritmetiğine yansımaması gibi ağır sonuçlarıyla birlikte değerlendirildiğinde
hiçbir meşruiyeti bulunmamaktadır.
Bu bahisle sıkça yaşanagelen ve bireyin en tabii
demokratik hakkını ifade eden seçme hakkını görmezden gelerek irade gasbına yol
açan seçim ihlallerinin bütünüyle araştırılması ve tespiti için Meclis
araştırması açılmasını talep etmek gerekmiştir.
3.- Mersin Milletvekili Aytuğ Atıcı ve 23
milletvekilinin, Türkiye’nin Suriye’yle olan sınır güvenliği sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/30)
Türkiye Büyük Millet Meclisi
Başkanlığına
Bugün
Suriye sınırımıza yakın yerde Rusya Federasyonu'na ait bir savaş uçağının
düşürülmesiyle egemenlik alanı ve sınırlarımızın güvenliği konusu yeniden
gündeme gelmiş bulunmaktadır.
Her
ne kadar siber sınır yeni konseptlere eklense de hâlen klasik olarak ulusların
egemenlik alanı hava, kara ve deniz sınırlarıyla başlar ve biter. Bu
sınırlarını koruyamayan ülkelerin egemenlik alanları sorgulanır duruma
düşmektedir.
Suriye'de iç karışıklıklar başladıktan sonra Suriye’yle
kara ve deniz sınırlarımız boyunca çeşitli ihlaller ve olaylar yaşanmıştır.
Sınırlarımızdan silahlı unsurların geçtiği, iç savaş lojistiği sağlandığı ve
petrol kaçakçılığı yapıldığına dair iddialar bitmemiştir. Suriye’yle sınır ihlalleri
konusu uluslararası alana taşınmış ve sınır ihlallerinin bilerek yapıldığı
iddia edilmiştir. 
Sınırlarımızdaki
ihlallerin önüne geçmek için duvar örülmesi, hendek kazılması benzeri önlemler
alınmaya başlanmış olsa da iddialar devam etmektedir.
Tarihte
olmadığı kadar meydana gelen sınır ihlallerinin, komşu ülkedeki yabancı silahlı
kuvvetlerle ülkemizi karşı karşıya getirdiği görülmektedir. Ülkemizin iç
barışını ve dünya barışını tehdit eden kötü sonuçların önüne geçmek için sınır
güvenliği sorunlarının ayrıntılı şekilde TBMM tarafından ele alınıp çözüm
üretilmesi ve Hükûmete yol gösterilmesi gerekmektedir. Bu amaçla Anayasa’nın 94
ve İç Tüzük’ün 104 ve 105’inci maddeleri gereğince Meclis araştırması açılması
gerekli olmuştur.
1)
Aytuğ Atıcı (Mersin)
2)
Emre Köprülü (Tekirdağ)
3)
Mustafa Ali Balbay (İzmir)
4)
Tanju Özcan (Bolu)
5)
Mazlum Nurlu (Manisa)
6)
Tur Yıldız Biçer (Manisa)
7)
Özkan Yalım (Uşak)
8)
İlhan Kesici (İstanbul)
9)
Akif Ekici (Gaziantep)
10)
Fatma Kaplan Hürriyet (Kocaeli)
11)
Yaşar Tüzün (Bilecik)
12)
Erdin Bircan (Edirne)
13)
Cemal Okan Yüksel (Eskişehir)
14)
Şerafettin Turpcu (Zonguldak)
15)
Mustafa Hüsnü Bozkurt (Konya)
16)
Oğuz Kaan Salıcı (İstanbul)
17)
Ömer Süha Aldan (Muğla)
18)
Bülent Kuşoğlu (Ankara)
19)
Seyit Torun (Ordu)
20)
Mehmet Tüm (Balıkesir)
21)
Ali Haydar Hakverdi (Ankara)
22)
Bülent Tezcan (Aydın)
23)
Tacettin Bayır (İzmir)
24)
Bihlun Tamaylıgil (İstanbul)
Gerekçe:
Yaklaşık
beş yıldır devam eden Suriye'deki iç savaş, iç barışımızla beraber dünya
barışını da daha ciddi şekilde tehdit eder hâle gelmiştir. Bugün Suriye
sınırımıza yakın Rusya'ya ait savaş uçağının düşürülmesi angajman kuralları
gereği yapılmış olsa da sonuç itibarıyla barışı tehdit etmektedir.
Suriye
ile sınır güvenliği sorunumuz sadece karada değil denizde de bulunmaktadır.
Akdeniz'de savaş uçağımızın düşürülmesi, limanlarımızdan kaçak giden silahların
Yemen'de yakalanması bilinen örneklerdir. Sınırlarımızda kaçak petrol ticareti,
uyuşturucu ticareti, insan kaçakçılığı gibi birçok yasa dışı iş yapıldığı
bilinmektedir. Kara sınırlarımızda Suriye ile aramızda örülmeye başlanan duvar,
kazılan hendekler ve diğer sınır koruma önlemleri, tespitlerin doğru,
önlemlerin gecikmiş olduğunu doğrular niteliktedir.
Suriye'deki iç savaşın bir kanadını oluşturan güçlere
Türkiye'den sağlanan lojistik desteklerin bilinmesi, artık dünya tarafından
Türkiye'ye bir baskı unsuru olarak kullanıldığı görülmektedir.
Suriye
ile olan kara sınırlarımızın yeterince ve zamanında korunmamış olması siyasi iradenin
bir politikası olduğu açıktır. Suriye ve Orta Doğu politikalarını din ve mezhep
üzerine kurgulayanlar, bu politikalarını "Suriye'de antidemokratik
uygulamalar var.” perdesiyle örtmeye çalışmıştır. İktidarın bu politikaları
komşudaki iç savaşı Türkiye'nin güvenlik sorunu hâline dönüştürmüştür.
Suriye
ile kara, hava ve deniz sınırlarımızda ihlallerin vardığı boyut Türkiye'nin iç
barışı ve dünya barışı için yaşamsal bir sorun hâline gelmiştir. Saydığımız bu
gerekçelerle, Meclis araştırma komisyonu kurularak sınır güvenliği konusuna
TBMM'nin çözüm bulması gerekli olmuştur.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır. 
Birleşime…
OKTAY
VURAL (İzmir) – Sayın Başkan…
BAŞKAN
– Sayın Vural…
OKTAY
VURAL (İzmir) – Benim, yerimden söz talebim vardı. Sayın milletvekillerine söz
hakkı verdiğiniz zaman da ışığım yanıyordu ama zannederim görmediniz. 
BAŞKAN
– Görmedim. 
Buyurun
Sayın Vural. 
VI.- AÇIKLAMALAR (Devam)
22.- İzmir Milletvekili Oktay Vural’ın,
Hazreti Mevlâna Celâlettin Rûmi’nin Hakk’a vuslatının 742’nci yıl dönümüne,
17-25 Aralık rüşvet ve yolsuzluk sürecine ve Milliyetçi Hareket Partisinin
yolsuzluk ve rüşvetle mücadele konusunda kararlı olduğuna ilişkin açıklaması
OKTAY
VURAL (İzmir) – Teşekkür ederim Sayın Başkan. 
Mevlâna
Hazretleri’nin Hakk’a vuslatının, Şebiarus’un 742’nci yıl döneminde kendilerini
rahmet, minnet ve saygıyla anıyorum. Hazreti Mevlâna’nın sevgi ve hoşgörü anlayışının
tüm insanlığa rehber olmasını diliyorum. 
Ayrıca,
gerçekten, çözüm sürecinde görmezden gelinen, dağdan şehirlere, ilçe
merkezlerine bombalar ve silahlar stoklatıp aziz vatandaşlarımıza kan kusturan
PKK terör örgütüne yönelik asker ve polisimizin yürüttüğü mücadelede başarılar
diliyoruz. Asker ve polisimizin yürüttüğü bu mücadelenin arkasında olduğumuzu
ifade etmek istiyorum. Çözüm süreci sonucunda askeri kışlaya, polisi karakola
hapsettirip terör örgütüne alan açan politikaların geldiği bu safhadan da bu
politikayı ön plana getirenlerin gerekli dersi çıkarmaları gerektiğini
umuyorum. 
17-25
Aralık rüşvet ve yolsuzluk haftasının bugün başlangıç günü. Aslında bu günler
bizler için, herkes için bir ibret günü olmalıdır. Bu gün münasebetiyle
toplumsal bir sorun olan yolsuzluk ve rüşvet konusunda kamuoyunun
bilgilendirilmesi, yolsuzluk ve rüşvetle mücadele konusunda bütün kurumların
gerekli hassasiyeti göstermesi gerektiğini düşünüyorum. 17-25 Aralık rüşvet ve
yolsuzluk sürecinin üstünü örtmek yerine, bu süreçten gerekli dersleri
çıkartarak bundan sonra olmaması için neler yapılması gerekir hem Parlamento
hem siyasi partiler hem kamuoyu hem medya bu konuya ağırlık vermelidir. Bu
bakımdan, ayakkabı kutuları, para sayma makineleri, bütün bunlar, aslında, şüphesiz
ibret alınması gereken hususlardır. 
Bugün
haftanın başlangıcı münasebetiyle Milliyetçi Hareket Partisi Grubunun da
yolsuzluk ve rüşvetle mücadele konusunda kararlılığını bir kez daha ifade etmek
istiyorum.
Teşekkür
ederim Sayın Başkanım.
BAŞKAN
– Teşekkür ederim Sayın Vural.
Sayın
Özel’in de sisteme girdiğini görüyorum.
Buyurun
Sayın Özel.
23.- Manisa Milletvekili Özgür Özel’in,
Hazreti Mevlâna Celâlettin Rûmi’nin Hakk’a vuslatının 742’nci yıl dönümüne
ilişkin açıklaması
ÖZGÜR
ÖZEL (Manisa) – Teşekkür ederim Sayın Başkanım.
Bugün
Şebiarus, bugün Mevlâna’nın Hakk’a yürümesinin, Mevlâna Celâlettin Rûmi’nin
ölüm yıl dönümü ve o Rabb’ine kavuştuğu için bunu düğün gecesi olarak
nitelendiriyoruz ve anıyoruz. Kendisine bir kez daha Allah'tan rahmet
diliyoruz. 
Sayın
Genel Başkanımız bugün Konya’da, Mevlâna ailesiyle birlikte ama geçtiğimiz
yıllardaki kötü tecrübelerden ve oranın siyasileştirilmesinden, o ortamın hak
ettiği şekilde değil de birtakım siyasi partilerin gövde gösterisine
dönüşmesinden ve oradaki devlet protokolünün birbiri üzerindeki hakların
tanınmamasından ve Mevlâna ruhuna aykırı şekilde davranılmasından dolayı
akşamki törenlerde olmayacak ancak aileyle birlikteyiz. 
Bir
kez daha buradan Hazreti Mevlâna’ya Allah'tan rahmet diliyor, onun aziz hatırasının
çeşitli siyasi söylemlerle son bir yıl içinde yıpratılmaya çalışıldığı o kötü
ve haksız diyalogları da unutmak istiyoruz. 
Teşekkür
ederim.
BAŞKAN
– Sayın Baluken…
24.- Diyarbakır Milletvekili İdris
Baluken’in, Güneydoğu Anadolu Bölgesi’nin bazı yerleşim yerlerinde uygulanan
sokağa çıkma yasaklarına, AKP Hükûmetinin halka yönelik sivil katliam
girişimlerinden bir an önce vazgeçmesi gerektiğine ve 17-25 Aralık yolsuzluk ve
rüşvet soruşturmasının 2’nci yılına ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, değerli milletvekilleri; uzun süredir AKP Hükûmeti tarafından hukuksuz
bir şekilde, yasa dışı bir şekilde Kürt illerinde uygulanan sokağa çıkma yasağı
devam ediyor. Konuştuğumuz saat itibarıyla Diyarbakır Sur’da, Mardin
Dargeçit’te, Mardin Nusaybin’de, Şırnak’ta, Cizre ve Silopi’de sokağa çıkma
yasağı adı altında sivil halka yönelik ordu güçlerinin de devreye girdiği âdeta
bir katliam konsepti işletiliyor. Gece boyu Silopi’de ve Cizre’de yerleşim
alanları tank atışlarıyla, top atışlarıyla dövüldü. Dünden bugüne kadar son
yirmi dört saat içerisinde 3 yurttaşımız yaşamını yitirdi ve mahalleden gelen
bilgilere göre hem yaşamını yitiren hem de yaralı olan sivil sayısı çok fazla.
Demin Diyarbakır Sur’dan bir telefon aldım. Orada şu anda 7’si ağır olmak üzere
15 sivil yaralının yardım beklediğini ancak Diyarbakır Valiliğinin Hükûmet
talimatıyla oralara ambulans göndermediğini ifade ediyorlar. 
Yine,
aynı şekilde sokağa çıkma yasağının uygulandığı, ablukanın sürdüğü mahallelerde
gıda malzemeleri bile bitmiş durumda. Halk âdeta açlıkla ölüme doğru
gönderilmeye çalışılıyor. Biz buradan bir kez daha bu savaş konseptiyle bir
halkın iradesinin teslim alınamayacağını, halka yönelik sivil katliam
girişimlerinden AKP Hükûmetinin bir an önce vazgeçmesi gerektiğini ifade
ediyoruz.
Bugün,
aynı zamanda, Mecliste daha önceki yasama dönemlerinde milletvekili seçilmiş
olan parlamenter arkadaşlarımız da bu savaş gündemine dikkat çekmek için, bir
barış çağrısını toplumsallaştırmak için bir basın açıklaması yaptılar. Şu anda
da muhalefet kulislerinde konuya duyarlılık yaratma adına bir oturma eylemi de
yapıyorlar. Buradan da kendilerini selamlıyoruz. Bu barış çağrılarının çok
anlamlı, değerli olduğunu ifade ediyoruz. Vicdan sahibi olan bütün
milletvekillerinin de bu vekil arkadaşlarımıza destek sunması gerektiğini ifade
etmek istiyoruz. 
Aynı zamanda bugün 17 Aralık, biliyorsunuz, Cumhuriyet tarihinin en
büyük yolsuzluk ve hırsızlık dosyasının aklanmaya çalışıldığı bir tarihin yıl
dönümündeyiz. Büyük bir ibretle izledik soruşturma komisyonunda, yapılan
yolsuzlukların, hırsızlıkların nasıl aklanmaya çalışıldığını. Bugün de bu
konuyla ilgili bir araştırma önergesi verilecek. Umarız ki iktidar partisi de
bu araştırma önergesini destekler, peşi sıra Meclise gelecek olan soruşturma
önergelerini destekler. Bu yolsuzluk ve hırsızlıklarla ilgili adalet bir an
önce tecelli eder. Bu suçu işleyenler halkın önünde, adaletin önünde bir an
önce yaptıklarının hesabını verirler. 
Teşekkür ediyorum.
BAŞKAN – Sayın Bostancı…
25.- Amasya
Milletvekili Mehmet Naci Bostancı’nın, Hazreti Mevlâna Celâlettin Rûmi’nin
Hakk’a vuslatının 742’nci yıl dönümüne ve devletin terörle mücadelesinin
başarıya ulaşacağına ilişkin açıklaması 
MEHMET NACİ BOSTANCI (Amasya) – Sayın Başkanım, teşekkürler. 
Hazreti Mevlâna’ya ve bu vesile, onun yolunda giderken hayatını yitirmiş
olanlara Allah’tan rahmet diliyorum. Bundan sonra da onun yolunu, onun
yaklaşımını, insanlığın önüne koyduğu ışığı esas alanlara selam olsun diyorum. 
Hazreti Mevlâna öldüğünde cenazesinin arkasında her dinden insanlar
toplanmış ve onu kendilerinin bir velisi olarak ifade etmişlerdi. İnsanlar
öldüğünde, gönül insanı olduklarında çok farklı çevreden kimseleri, kesimleri
cenazelerinin arkalarında toplayabiliyorlar. Bunun herhâlde herkese aynı
zamanda bir ders olması lazım. 
Hazreti Mevlâna’nın bir sözü var, birçok sözü var da sözlerinden birisi:
“Ne tükenmez hazinesin ey dil!” ve “Ne devasız bir dertsin!” Dile atıf yapıyor.
Dil bazen tükenmez bir hazine, bazen devasız bir dert olabilir. İnsanın önünü
açan da barışı sağlayan da dildir, insanların kanını döken, onları çatıştıran
da dildir. Mevlâna buna atıf yaparken aslında dilin her devirde olayları analiz
ederken, anlamaya çalışırken hangi istikamette kullanılması gerektiğine ilişkin
bir dikkat, tehlikeli de olabilecek yanına yönelik bir işaret veriyor. 
Bazı vilayetlerimizde yaşanan olaylara ilişkin olarak
kullandığımız dil de tükenmez bir hazine olabilir ya da devasız bir dert
olabilir. Eğer biz, orada yaşananları gerçekliğe
uygun bir tarzda siyasal dile tercüme edersek barışın, kardeşliğin, bu ülkedeki
kucaklaşmanın aracısı oluruz. Ama o gerçekliği tahrip ederek, dönüştürerek
belli bir ideolojik angajmanın aracı kılacak tarzda, onun halkla ilişkilerine
uygun bir biçimde konuşursak buradan barış çıkmaz. 
Devlet,
ahlaki bir ödevle mükelleftir. O ahlaki ödev, vatandaşlarının -her kim olursa
olsun- can ve mal emniyetini sağlamaktır. Devletin vatandaşlarına karşı bir
tavrı olmaz. Türkiye, demokratik bir ülke. Devlet iradesi o demokratik zeminde
teşekkül ediyor. Devletin görevi, bir yerde vatandaşlara yönelik tehdit ve
tehlike varsa bunu ortadan kaldırmaktır. Sokağa çıkma yasağının ilan edildiği
yerlerdeki tehlike, çok açık bir biçimde, PKK terör örgütünün halka ve devlete
meydan okuması neticesinde ortaya çıkan bir tehlikedir. Bu gerçekliği
görmezlikten gelip sanki devlet halka karşı tanklar ortaya sürüyormuş
tarzındaki bir dil, işte, barışı sağlamayacak olan, dert olan bir dildir. Bu
dilden barış çıkmaz.
O
yüzden, olayları değerlendirirken ideolojinin o çok puslu gözlükleriyle bakıp
buradan başka türlü bir hikâye çıkartmaya çalışmak, ne kadar sözlerimizin
arasına barış, demokrasi, eşitlik, kardeşlik gibi laflar koyarsak koyalım bu
amaca hizmet etmez. 
Terörle
bu devletin mücadelesi, bu ülkenin mücadelesi, bu halkın mücadelesi, Kürtlerin
ve Türklerin mücadelesi muhakkak başarıya ulaşacak ve bu ülkede kardeşliği ve
barışı mutlaka sağlayacağız. Siyaset bunun için çok önemli bir zemin ve
fırsattır. Ümit ederim siyaset yapan çevreler de bu fırsatı ve imkânı barış
için doğru ve tutarlı bir şekilde kullanırlar.
Saygılar
sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Bostancı.
Birleşime
saat 15.50’ye kadar ara veriyorum. 
Kapanma Saati: 15.28
İKİNCİ OTURUM
Açılma Saati: 15.54
BAŞKAN: Başkan Vekili Mehmet Akif HAMZAÇEBİ
KÂTİP ÜYELER : Mücahit DURMUŞOĞLU (Osmaniye), Fehmi
KÜPÇÜ (Bolu)
-----0-----
BAŞKAN – Sayın milletvekilleri, Türkiye Büyük Millet Meclisinin 16’ncı
Birleşiminin İkinci Oturumunu açıyorum.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır. Okutup işleme alacağım ve oylarınıza sunacağım.
OKTAY
VURAL (İzmir) – Sayın Başkan…
BAŞKAN
– Buyurun Sayın Vural.
OKTAY
VURAL (İzmir) – Efendim, bugün Danışma Kurulu yapıldığında Milliyetçi Hareket
Partisi olarak bir araştırma önergesinin gündeme alınmasını önermiştik. Fakat
zatıalinizle yaptığımız konuşma ve diğerleri dikkate alındığında, bizim o
araştırma önergemiz maalesef Meclis Başkanlığı tarafından iade edildi.
Dolayısıyla, bizim Danışma Kurulunda ileri sürdüğümüz önergenin yerine bir
başka önerge vermek durumunda kaldık. Bu durumda ben, bu, bizim işleme
alınmayan önergemizle ilgili Başkanlığın yaptığı uygulamayı usul hukukuna ve
esasa aykırı görüyorum. Dolayısıyla, yapılan bu işlemle ilgili usul tartışması
açılması gerektiğini düşünüyorum.
BAŞKAN
– Sayın Vural, usul tartışması talebinizi yerine getireceğim, tartışmaya
açacağım ama önce şu açıklamayı yapmak istiyorum: Türkiye Büyük Millet
Meclisinin Genel Kurulunun gündemi oturumu, birleşimi yöneten Meclis başkan
vekili tarafından belirlenmemektedir. Bu gündem İç Tüzük’ümüzün 49’uncu
maddesinde belirlenmiştir. Gündem 49’uncu maddede belirtilen kısımlardan
oluşur. Söz konusu gündem maddeleri Danışma Kurulu kararıyla değiştirilebilir.
Danışma Kuruluna siyasi parti grupları önerilerini götürürler. Danışma Kurulu
herhangi bir şekilde karar alamazsa veya toplanamazsa siyasi parti grupları
Danışma Kuruluna götürdükleri önerilerini Genel Kurula sunarlar. Genel Kurulun
karar vermesi hâlinde yine 49’uncu maddede yazılı olan gündem değişebilir.
Milliyetçi
Hareket Partisi Grubunun Danışma Kuruluna bugün götürmüş olduğu önerinin daha
sonra, Genel Kurul saat 14.00’te başlamadan önce, bana ulaşan bilgiye göre,
iade konusu olacak şekilde bir düşünce vardı. Bu düşünce bana ulaşınca ben bu
paylaşımı sizinle yaptım ama henüz bir iade işlemi yoktu. Genel Kurul
başladıktan sonra Meclis Başkanlığı tarafından bu iade işleminin
gerçekleştirildiğini öğrendim. Yani bu gündem maddesiyle ilgili olarak ya da
Milliyetçi Hareket Partisi grup önerisinin iade edilmesiyle ilgili olarak
Meclis başkan vekilinin herhangi bir yetkisi bulunmamaktadır. 
Ben
usul tartışmasını açıyorum.
OKTAY
VURAL (İzmir) – Efendim, tabii, uygulama sizin uygulamanız değil ama Meclis
Başkanlığının yaptığı bu uygulamayla ilgili olarak ben bu uygulamanın aleyhinde
söz talep ediyorum.
BAŞKAN
– Aleyhinde Sayın Vural.
ÖZGÜR
ÖZEL (Manisa) – Meclis Başkanı uygulamasının aleyhinde efendim.
BAŞKAN
– Meclis Başkanı uygulamasının aleyhinde Sayın Özel.
MEHMET
DOĞAN KUBAT (İstanbul) – Meclis Başkanı uygulamasının lehinde efendim.
BAŞKAN
– Meclis Başkanı uygulamasının lehinde Sayın Kubat.
AYTUĞ
ATICI (Mersin) – Kimse kalmadıysa ben de lehinde konuşayım.
ERKAN
AKÇAY (Manisa) – Aleyhinde...
BAŞKAN
– Sizden önce Mersin Milletvekilimiz Sayın Atıcı…
Meclis
Başkanı uygulamasının lehinde Sayın Doğan Kubat. (AK PARTİ sıralarından
alkışlar)
Süreniz
üç dakikadır.
IX.- USUL HAKKINDA GÖRÜŞMELER
1.- MHP Grubunun vermiş olduğu araştırma
önergesinin Meclis Başkanlığı tarafından işleme alınmamasının İç Tüzük
hükümlerine uygun olup olmadığı hakkında
MEHMET
DOĞAN KUBAT (İstanbul) – Teşekkür ederim.
Sayın
Başkanım, çok değerli milletvekili arkadaşlarım; açılan usul görüşmesinde… Ki
esasen bu oturumu yöneten Başkanın bir uygulaması değildir, Meclis Başkanımızın
idari tasarruf bağlamında kendisine gelen önergelere ilişkin yapmış olduğu bir
kişisel işlemdir. Dolayısıyla, aslında esasen usul tartışmasına konu edilmesi
İç Tüzük’ün 63’üncü maddesine aykırıdır. Ancak, madem bu konu açıldı, genel
hatlarıyla önergenin gerekçesinden kaynaklı bir iade işlemi olduğunu da
bildiğimizden dolayı bu konuyla ilgili genel uygulama hakkında görüşlerimi
ifade etmek istiyorum.
Değerli
arkadaşlar, Milliyetçi Hareket Partisi bir araştırma önergesi açılması
noktasında Başkanlık makamına bir önerge veriyor. Elbette Başkanlık kendisine
gelen bu önergeleri gerek Anayasa gerekse İç Tüzük hükümlerine uygunluk
bakımından değerlendirdikten sonra bir işlem tesis etmek mecburiyetinde ve
Meclis Başkanlığımız, Anayasa’nın 138’inci maddesinin üçüncü fıkrasında yer
alan “Görülmekte olan bir dava hakkında Yasama Meclisinde yargı yetkisinin
kullanılması ile ilgili soru sorulamaz, görüşme yapılamaz veya herhangi bir
beyanda bulunulamaz.” amir hükmünü esas alarak ve yine İç Tüzük’ümüzün 67’nci
maddesinin son fıkrası uyarınca “Başkanlığa gelen yazı ve önergelerde kaba ve
yaralayıcı sözler varsa, Başkan, gereken düzeltmelerin yapılması için, o yazı
veya önergeyi sahibine geri verir.” hükmü mucibince gelen bu önergeyi
Milliyetçi Hareket Partisi Grubuna iade etmiştir.
Şimdi,
“kaba ve yaralayıcı söz” tabii hukuki bir tabir ancak bunun mahiyetini takdir
yetkisi Başkanlık makamına aittir. Biz bu gerekçede, Başkanlığın iade etmiş
olduğu önergenin gerekçesinde yer alan somut sözcükleri bilemediğimiz için o
konuya detaylı olarak giremiyorum. Genel hatlarıyla, Başkanlık böyle bir işlem…
Ki daha önce de burada bizim bildiğimiz geçen dönemde 3-4 tane böyle uygulama
oldu ve gruplar bu düzeltmeyi yaptıktan sonra Başkanlık makamına düzeltme
sonucu önergelerini verdiler. Arkadaşlar, elbette milletvekillerimiz,
gruplarımız İç Tüzük’ten, Anayasa’dan kaynaklanan haklarını sonuna kadar
kullanacaklar. Başımızın üstünde yeri var, herkes hakkını kullanacak ama bunu
da hukukun sınırları içerisinde ve yine hukukun koyduğu kurallar içerisinde
kullanacak. Şimdi, şu anda Milliyetçi Hareket Partisi zaten bu düzeltmeyi yapıp
önergesini gündeme almıştır ve söyleyeceği sözleri de orada, Mecliste, kürsüde
yüce milletimizle paylaşacaktır. 
Bu
açıdan bakıldığı zaman, Başkanlığımızın uygulamasında gerek Anayasa gerekse İç
Tüzük açısından herhangi bir hukuka aykırılık söz konusu olmadığından dolayı
Başkanlığın tutumu lehinde olduğumu belirtir, yüce heyetinizi saygılarımla
selamlarım. (AK PARTİ sıralarından alkışlar)
BAŞKAN
– Teşekkür ederim Sayın Kubat.
Aleyhinde
Sayın Oktay Vural İzmir Milletvekili.
Buyurun
Sayın Vural.
OKTAY
VURAL (İzmir) – Teşekkür ederim Sayın Başkan.
Sayın
Başkan, Meclis Başkanının, parlamenter faaliyetleri engelleme ve sansürleme
yetkisi yoktur. Meclis Başkanı İç Tüzük uyarınca parlamenterlerin kullandığı
egemenlik hakkını olabildiğince kullanmayı temin etmelidir. Böyle bir sansür
kabul edilemez. Meclis Başkanı kendisini kimin yerine koyuyor? 
Sayın
Meclis Başkanına makamından dolayı saygı duyabiliriz ama Milliyetçi Hareket Partisi olarak
verdiğimiz bir önergede “yolsuzluk” kelimesi geçti, “Kaba ve yaralayıcı söz...”
Ne yapacağız? Meclis soruşturması vermeyecek miyiz, kimseyi yolsuzlukla
suçlamayacak mıyız? Yani, eğer kaba ve yaralayıcı sözden muzdaripseniz o zaman
kaba ve yaralayıcı söze yol açan yolsuzlukları önleyin. Yani, yolsuzluk olacak,
Hükûmette bunları yapanlarla ilgili Mecliste biz yolsuzluk iddiasında
bulunamayacağız. 
Ve çıkardığı şeylere bakın. Anayasa'nın 138’inci
maddesinde diyor ki: “Dava hakkında yargı yetkisinin kullanılması beyanında
bulunamayacağı...” Ben bir davayı sorgulamıyorum ki ya. Böyle bir şey olabilir
mi Sayın İsmail Kahraman, Sayın Meclis Başkanı? Ben bir davayı sorgulamıyorum
ki, bir davayla ilgili soru sormuyorum ki; ben bir iddiada bulunuyorum.
Yolsuzlukların merkezinde Tayyip Erdoğan ve AKP’nin yer aldığını
göstermektedir; iddiam bu. Yani, bu kaba ve yaralayıcı söz nasıl olabilir ya? 
Değerli arkadaşlarım, evet, ben sorguluyorum: 4 bakan Adalet
ve Kalkınma Partisinin bakanı değil miydi, sizler onların hakkında Meclis
soruşturması açılmasını istemediniz mi? Çevre ve Şehircilik Bakanı “Ben Sayın
Başbakanın talimatıyla yaptım.” demedi mi? Zafer Çağlayan bu süreç içerisinde
cari açığı kapatmak amacıyla “Bu işlemlerden Başbakanın haberi var.” demedi mi?
Ben bunu sorguluyorum, “Kaba ve yaralayıcı söz...” İstirham ediyorum. 
Diyoruz ki: “AKP, çıkardığı kanunlarla yolsuzluk,
hırsızlıkla suçlananı cezaevinden çıkarırken, yolsuzlukları ortaya çıkaran
polis, savcı, hâkimleri sürmüş ve çeşitli iddialarla tutuklatmıştır.” Sürülmedi
mi polis, savcılar? İhaleye fesat karıştırma suçunun cezası indirilmedi mi?
İndirildi. Ben bunu eleştiremez miyim? Ama, Sayın Meclis Başkanı bu iddialarla
benim Meclis önergesi vermemi mi engelliyor?
Değerli
milletvekilleri, böyle Meclis Başkanlığı yapılmaz. Yani, ben burada bu
iddialarda bulunurum. Bu iddiaların önünü keserek, benim bunu sorgulamamın
önünü kesmek kraldan fazla kralcı kesilmektir. Gerçekten ne 138’le ilgili var
ne de 67’de kaba, yaralayıcı… İstirham ediyorum değerli arkadaşlarım ya, ben
yolsuzlukla ilgili iddiaları söylüyorum. 
(Mikrofon
otomatik cihaz tarafından kapatıldı)
OKTAY
VURAL (Devamla) – Dolayısıyla, Sayın Meclis Başkanının yaptığı, parlamenter bir
grup olarak kullandığımız egemenlik hakkımızı fiilen kısıtlamaktır. E, bu
durumda nasıl parlamenter faaliyeti sürdüreceğiz? 
Sayın
Başkan, bu araştırma önergesini değiştirmem Sayın Başkanı haklı gören bir
anlayışla değildir, sadece Meclis Başkanlığının Milliyetçi Hareket Partisinin 17 Aralıkla ilgili
bir Meclis araştırması gündemi oluşturmasını fiilen engellemeye yönelik bir
iradesini açığa çıkartmak amacıyla yeniledim. Dolayısıyla, bu vesileyle
zatıalinizin Sayın Meclis Başkanına bu iddiaların ne 138’de ne de kaba ve
yaralayıcı ifadelerle ilgili olmadığını belirterek, bizim o araştırma
önergemizi ivedilikle işleme alması gerekir. Kullanamayacak mıyız Sayın Başkan?
Ben burada söylesem, “Adalet ve Kalkınma Partisinin bakanları yolsuzluğun
merkezinde oturmuştur.” desem, kaba ve yaralayıcı sözden dolayı bana ceza mı
vereceksiniz? Olmaz. Sayın Başkan, o bakımdan bunlarla ilgili iddialar gündeme
gelebilir, araştırılması istenebilir, Meclis soruşturması açılması istenebilir.
Kaldı ki zaten Adalet ve Kalkınma Partisi Grubu dahi bu Meclis soruşturmasıyla
ilgili iddiaları, yolsuzluk iddialarını doğru görmüş ve Meclis soruşturması
istemişti. Bu, fiilen Parlamentonun ve milletvekillerinin yetkilerini
kısıtlamaktır. 
Kusura bakmayın, biraz süreyi aştım… 
BAŞKAN – Teşekkür ederim Sayın Vural. 
OKTAY
VURAL (Devamla) – …ama
fiilî bir durumla karşı karşıya kaldığımızdan dolayı, Sayın Meclis Başkanına
bundan sonra bunları böyle sansüre tabi tutacak girişimlerde bulunmamayı
tavsiye ediyorum. 
Teşekkür ederim. 
BAŞKAN – Teşekkür ederim Sayın Vural. 
Lehinde Sayın Aytuğ Atıcı, Mersin Milletvekili. (CHP
sıralarından alkışlar) 
Sayın Atıcı, süreniz üç dakikadır. 
AYTUĞ ATICI (Mersin) – Teşekkür ederim Sayın Başkan.
Değerli arkadaşlar, Milliyetçi Hareket Partisi Grubu
17-25 Aralık yolsuzluk, hırsızlık, rüşvet iddialarının araştırılması için bir
önerge veriyor; güzel, Meclis Başkanı da bunu reddediyor. Şu anda biz de bunun
doğru mu yanlış mı olduğunu tartışıyoruz. Ben de bu uygulamanın lehinde söz
aldım. 
Sayın Vural, Meclis Başkanı bunu reddetmeyip ne yapsın?
Haklı adam. Böyle bir önerge verilir mi Allah aşkına? (CHP sıralarından
alkışlar) Demokles‘in kılıcı tepesinde adamın. Yiğit mi bunu kabul edecek
kadar, yiğit mi? Yani, buraya getirip de bunun şimdi oylamasında bu kadar -kaç
kişiydiniz- 317 milletvekilini töhmet altında bırakmak yerine, 1 kişiyi töhmet
altında bırakır, işi bitirir. Ben lehinde konuşuyorum adamın. Haklı, yapacak
bir şeyi yok adamın. (CHP sıralarından alkışlar) Çünkü yolsuzluk var mı yok mu
diye hafazanallah bir araştırılsa ne olur? 
MEHMET GÜNAL (Antalya) – Duman olurlar, duman. 
AYTUĞ ATICI (Devamla) – Yani, şimdi, adamın bir tanesi
birinin önüne yatıyor ya da yattığı iddia ediliyor, adamın bir tanesi de diyor
ki: “Sen çikolata şeylerinin içerisinde dolarları götürdün.” İddia ediliyor.
Öbürü diyor ki: “Ben koluma 700 bin liralık saat taktım ama bu benim
hakkımdır.” İddia ediliyor bunların yanlış olduğu. Ya araştırırsak, ya doğru
çıkarsa ne olur bunların hâli Allah aşkına ya? Mecbur reddedecek, ben lehinde
konuşuyorum adamın. Ben olsam ben de reddederim ya, böyle şey olur mu? 
Şimdi, Çevre Bakanını ayırdınız, hatırlıyor musunuz?
Geçen dönem, 24’üncü Dönemde burada olan arkadaşlarım hatırlarlar. 4 bakan
hakkında bir önerge verilmişti, aranızda konuştuydunuz -kulislere yansıyan
bilgilerden- dediniz ki: “Ya, iki ateş arasında kaldık. Şimdi bunu reddetsek
kamuoyu diyecek ki hırsızlık iddiaları olanları koruyor. Ya, biz en iyisi bunu
kabul edelim, kabul edelim ama bu Çevre ve Şehircilik Bakanı var ya, bu adam
dedi ki: ‘Ben Başbakan ne dediyse onu yaptım.’, onu bir kenara ayıralım, öbür
3’ünü gönderelim, keselim bunları, ne olacak? Yani bütün AKP mahvolacağına 3
tane bakanın kellesini alalım; vatan, millet için hayırlı uğurlu olur, AKP için
de hayırlı uğurlu olur.” 
Dediniz
ki: “Ya, bakın, kamuoyunda öyle bir algı yaratırız ki, bak AKP’nin içinde
yolsuzluğa bulaşan iddiası bile olsa biz yargıya gönderiyoruz, Yüce Divana
gönderiyoruz.” Ama niyetiniz onları orada aklamaktı. “Bakın, gönderdik,
adamların suçu yok, aklandı, geri geldi.” diyecektiniz ama oyununuzu birisi
bozdu. Birisi dedi ki onların içerisinden: “Ben Yüce Divana filan gitmem. Ben
gidersem peşimden Bilal gelir.” (CHP sıralarından alkışlar) “Peşimden Bilal
gelir.” deyince iş bitti, bir dakikada hava değişti, bir talimat geldi, o
ellerinizi kaldırıp reddettiniz. 
Evet,
lehindedir. Doğru yapmıştır, ne yapsın gariban. (CHP ve MHP sıralarından
alkışlar, AK PARTİ sıralarından gürültüler)
BAŞKAN
– Teşekkür ederim Sayın Atıcı.
Aleyhinde,
Sayın Özgür Özel, Manisa Milletvekili.
Buyurun
Sayın Özel. (CHP sıralarından alkışlar)
Süreniz
üç dakikadır.
ÖZGÜR
ÖZEL (Manisa) – Sayın Başkan, değerli milletvekilleri; yapılan usul
tartışmasında, açılan usul tartışmasında aleyhte söz almış durumdayım.
Aleyhinde olduğumuz tutum, Meclis Başkanının geçtiğimiz günlerde Cumhuriyet
Halk Partisine karşı da tatbik ettiği bir uygulama, bugün MHP’nin başına gelmiş
ve aslında Meclis Başkanı Sayın Kahraman’ın muhalefet partilerinin muhalefet
alanını belirleme, sınırlama ve nasıl muhalefet edeceklerine ilişkin onların
üzerinde kurmaya çalıştıkları tahakkümüne ilişkindir.
Ama
öncelikle şunu söyleyelim: Danışma Kurulu toplantısına gidiyoruz. Hep birlikte
anlaşırsak gündem tamam; anlaşamazsak her partinin grup önerisi getirme hakkı
var. Danışma Kurulu toplantısına Meclis Başkanının Başkanlık etmesi gerekiyor
ama gidiyorsunuz toplantıya, bakıyorsunuz, Adalet ve Kalkınma Partisinden
seçilmiş bir Meclis Başkan Vekili var. Ne sıfatla o toplantıyı yönetiyor?
Vekâleten yönetiyor. Oysa vekâlet, açıkça belli ki Sayın Başkanın Meclis
içinde, hatta Ankara’da olmadığı durumlarda tercih edeceği bir yöntem.
Vekâletteki keyfiyete itirazımız yok, istediğine verir vekâleti ama yan odada
heyet kabul ederken vekâlet veremez. Ne yapması lazım? Görevlendirme yapması
lazım. Görevlendirmede keyfiyet olmaz, her gruptan seçilmiş olan Meclis başkan
vekillerinin bu görevi sırayla yapması lazım, aynı şu anda oturumu yönetme
görevi gibi. Bir görevlendirme yapıyorsa vekâletten bahsedilemez. 
İkincisi,
verilen araştırma önergesini Anayasa’nın 138’inin ikinci fıkrasına göre
reddediyor. Neymiş? “Yargı yetkisinin kullanımına ilişkin yasama faaliyeti
yapamayız, soru soramayız falan.” Eyvallah, “yargı yetkisi” dediğiniz için
öznesi yargıcın ya da savcının verdiği kararlara yöneliktir. Yani, “Neden bırakmıyorsun,
neden tutukluyorsun?” denmesini yasaklıyor olabilir, en geniş yorumla, en geniş
yorumla. Keşke bunu bugün Yılmaz Tunç -kendisi hukukçudur- dinleyebilseydi, o
da söyledi aslında “Bunları konuşamazsınız.” diye. Oysa bu konuda bir temel
karar var, 18 Haziran 1970’te Anayasa Mahkemesi bir karar vermiş, demiş ki:
“Bu, hâkim teminatına ve yargının korunmasına yönelik bir maddeyken siz bunu
genişleterek yasamanın faaliyet alanını daraltamazsınız.” Bu karar daha sonra
öyle uygulamalara emsal olmuş ki örneğin, Susurluk Komisyonunu kurmuş Meclis,
birileri “Kuramazsınız, durdurun çalışmasını.” demiş, bu maddeye göre
çalışmasına karar verilmiş. Birisi, Mercedes firması, “Yapılan yolsuzlukla
ilgili mahkeme var, Mecliste komisyon kurulamaz.” demiş, Meclis karar vermiş
Anayasa Mahkemesinin bu kararına yönelik olarak. 
(Mikrofon otomatik cihaz tarafından kapatıldı)
ÖZGÜR
ÖZEL (Devamla) - Sayın Kahraman bir hukukçu, alacak bu kararı -1970’teki karar
bugüne kadar 3 temel komisyona esas teşkil etmiş ve hakkında yapılan bütün
itirazlar da reddedilmiş- okuyacak, ondan sonra muhalefet partilerinin verdiği
önergelerin neresinin Anayasa’ya uygun, neresinin Anayasa’ya aykırı olduğuyla
ilgili buraya gelip doktrin vazedecek. Eğer bunu yapacaksa da bir zahmet, bütün
grup başkan vekillerinin nezaket gösterip gittiği Danışma Kurulu toplantısına
“vekâleten” kisvesi altında sadece kendi partisinden seçilmiş Meclis başkan
vekilini yollayarak İç Tüzük’ün 19’uncu maddesini işlevsizleştirme yolunu da
seçmeyecek.
Hepinize
saygılar sunuyorum. (CHP
sıralarından alkışlar)
BAŞKAN
– Teşekkür ederim Sayın Özel.
Konu
yeterince tartışılmıştır. Usul tartışması öncesinde yaptığım açıklamalara ilave
olarak şunu söylemek istiyorum: Meclis Başkanlığının söz konusu işlemine
ilişkin birleşimi yöneten Başkanlık Divanı olarak yapacağımız bir işlem
bulunmamaktadır.
Milliyetçi
Hareket Partisi grup önerisini okutuyorum:
X.- ÖNERİLER
A) Siyasi Parti Grubu Önerileri
1.- MHP Grubunun, 17/12/2015 tarih ve 535
sayıyla Grup Başkan Vekilleri Manisa Milletvekili Erkan Akçay ile İzmir
Milletvekili Oktay Vural tarafından, son yıllarda ülke gündeminden hiç düşmeyen
rüşvet ve yolsuzlukların sosyal, hukuki ve ekonomik boyutlarının araştırılarak
-yasal önlemler dâhil olmak üzere- rüşvet ve yolsuzlukların önlenmesi amacıyla
verilmiş olan Meclis araştırması önergesinin Genel Kurulun 17 Aralık 2015
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
17/12/2015
Türkiye Büyük Millet Meclisi Başkanlığına
Danışma
Kurulunun 17 Aralık 2015 Perşembe günü (bugün) yaptığı toplantısında siyasi
parti grupları arasında oy birliği sağlamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını arz ederim.
Saygılarımla.
Oktay Vural
İzmir
MHP Grup Başkan Vekili
Öneri:

17
Aralık 2015 tarih (2015/535) sayıyla Türkiye Büyük Millet Meclisi Başkanlığına
vermiş olduğumuz, Manisa Milletvekili ve Grup Başkan Vekili Erkan Akçay ile
İzmir Milletvekili ve Grup Başkan Vekili Oktay Vural’ın son yıllarda ülke
gündeminden hiç düşmeyen rüşvet ve yolsuzlukların sosyal, hukuki ve ekonomik
boyutlarının araştırılarak yasal önlemler dâhil olmak üzere rüşvet ve
yolsuzlukların önlenmesi amacıyla verilen Meclis araştırma önergesinin 17 Aralık
2015 Perşembe günü (bugün) Genel Kurulda okunarak görüşmelerinin bugünkü
birleşimde yapılması önerilmiştir.
BAŞKAN
– Milliyetçi Hareket Partisi Grubu önerisi lehinde Sayın Mehmet Günal, Antalya
Milletvekili…
Buyurun
Sayın Günal. (MHP sıralarından alkışlar) 
Grup
önerileri üzerindeki konuşmalar onar dakikadır.
MEHMET
GÜNAL (Antalya) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum.
Öncelikle, bugün 17 Aralık. Az önce değerli
arkadaşlarımın belirttiği gibi Mevlâna’nın vuslatının yıl dönümü. Yine,
kendisini rahmetle anıyoruz ama onun sadece Anadolu topraklarında değil dünyada
hoşgörüye ilişkin bıraktığı miras maalesef bugün hercümerce uğramış durumda.
Tartıştığımız konulara bakınca, hiçbir esamesinin kalmadığını hep birlikte
üzülerek görüyoruz.
Tabii, diğer bir şey, bundan tam iki yıl önce yine bir
17 Aralık sabahı Türkiye, Türkiye tarihinin en büyük yolsuzluk iddialarıyla
çalkalanarak uyandı. Sabaha karşı yapılan operasyonlarla -flaş flaş- altüst
olan, bugün Türkiye’de yaşanan altüst olmanın da arkasında yatan olaylar yine
bir 17 Aralık sabahı oldu. Biz bu kapsamda Milliyetçi Hareket Partisi olarak,
seçim beyannamelerimizde de ifade ettiğimiz gibi, bu olayın önemine dikkat
çekmek için bundan böyle her yıl 17-25 Aralık haftasını “rüşvet ve yolsuzlukla
mücadele haftası” olarak etkinliklerle anacağımızı söylemiştik. Bugün de
milletvekillerimizle birlikte, sayın grup başkan vekillerimizle birlikte Meclis
toplantı salonunda kamuoyunun ve sizlerin dikkatine yeniden bu hususları
sunduk.
Değerli arkadaşlar, ben de şaşırdım, biz etkinlikleri
başlatmadan AKP Hükûmeti de aslında etkinliklere katılmış. Bir baktık
haberlere, hemen, bu konuda yayın hazırlayan Sayın Can Dündar yine 17 Aralık
günü adliyeye çağrılmış yani demek ki onlar da unutturmak istemiyor. “Biz
unutturmayacağız.” diyoruz ama onlar da unutturmak istemiyorlar. Bir de baktık,
bu operasyonu yapan emniyet mensuplarına da yine soruşturma kapsamında yakalama
kararı çıkarılmış. Galiba 9 Aralıkta tekrar bırakılmışlardı, yeniden onlar da…
Biz size teşekkür ediyoruz, 17 Aralığı bizlerle beraber etkinliklerle andığınız
için sizlere teşekkür ediyoruz.
Değerli
arkadaşlar, Türkiye’de siyasete “sıfır” kelimesini ilk önce bugünkü Sayın
Başbakan Davutoğlu “sıfır sorun” diyerek sokmuştu hatırlarsanız, sırf sorun
hâline geldik. Sonra, sıfırda 2 tane şey var, bir tanesini dün konuştuk.
“Sıfırlama” terimi de çok güncel bir terim oldu. Tabii, dünkü konuştuğumuz
sıfırlama vergi cezalarının uzlaşılmasıyla ilgiliydi. Yandaş, hani, bu
yolsuzluk kapsamında da hepimizin malumu olan, hepimize söven, milletin
tamamına söven bir müteahhidin söylediği gibi, onun şirketinin paralarını
sıfırlama yani kesilen cezanın tamamını sıfıra düşürme; bu sıfırlama. 
Bir
de sıfırlayamama var yani kaç saat uğraşıp, akşama kadar paraları
sıfırlayamamış, birkaç milyon eurocuk kalmış, onu da başka şeylere… 
Şimdi,
bunları biz söyleyeceğiz. Eğer varsa, Meclis Başkanının söylediği doğruysa,
zaten kürsüden söylediklerimize de dava açılabilir, bunda bir şey yok. Bir o
kaldı zaten yapmadığınız AKP Hükûmeti olarak. 
Değerli
arkadaşlar, burada, bunu söylüyorsunuz ama ben hakikaten merak ediyorum. Geçen
sene, yine bu vakitler burada bütçe görüşmelerini yaparken de söylemiştim, bir
rüya gördüğümü hatırlatarak bazı şeyler söyledim. Ben size soruyorum: Hepiniz
az veya çok -yeni olanlar belki çok görüşmemiş olabilir ama- Sayın Recep Tayyip
Erdoğan’la mutlaka bir şekilde konuşmadıysanız da konuşmasını dinlemişsinizdir
yani dinlemeyen yoktur herhâlde Adalet ve Kalkınma Partisinde. 
HALİS
DALKILIÇ (İstanbul) – Büyük bir şerefle. 
MEHMET
GÜNAL (Devamla) – Evet. 
Peki,
hayatınızda hiçbir şekilde, Recep Tayyip Erdoğan’ın siyaset arenasına çıkmadan
önceki hayatı dâhil fısıldayarak bir konuşma yaptığını duydunuz mu? (MHP ve CHP
sıralarından alkışlar) 
ALİ
ÖZKAYA (Afyonkarahisar) – Çok. 
MEHMET
GÜNAL (Devamla) - Kime? Nerede duydunuz?
ALİ
ÖZKAYA (Afyonkarahisar) – Ben çok defa konuştum. 
MEHMET
GÜNAL (Devamla) - Kaç tane yapmıştır mesela? 
ALİ
ÖZKAYA (Afyonkarahisar) – Ben avukatıyım, çok defa konuştum, defalarca. 
MEHMET
GÜNAL (Devamla) - Şimdi, böyle bir konuşmanın montajlanabilmesi için… 
ALİ
ÖZKAYA (Afyonkarahisar) – Fısıltıyla da konuştum, gür sesle de konuştum.
MEHMET
GÜNAL (Devamla) - O zaman sorayım şimdi size, dinleyenlere sorayım: Böyle bir
montajlamanın yapılabilmesi için teknik olarak acaba kaç tane konuşmadan
kırpılıp gündeme getirilmesi gerekir? Ben anlayamadım yani. 
ALİ
ÖZKAYA (Afyonkarahisar) – O konuşmanın adli tıp raporunda sahte ve montaj
olduğu belli. Ben takip ettim bunu. 
MEHMET
GÜNAL (Devamla) - Biz bunları söyleyeceğiz, durun acele etmeyin…
ALİ
ÖZKAYA (Afyonkarahisar) – Hepsi montaj. İsterseniz getireyim. 
MEHMET
GÜNAL (Devamla) - Birazdan arkadaşlar konuşacak. Aleyhinde konuşacaklar.
“Efendim, montajdı, yok efendim paralel yaptı.” Ya, biriniz de çıkıp deyin ki:
“Bunlar zinhar olmadı. Böyle bir konuşma yoktur.” “Bunların tamamı montaj.”
demek başka bir şey “Bunlar tamamen hayal ürünüdür, böyle hiçbir şey
olmamıştır.” demek başka bir şey. Yani biz bunları iddia edeceğiz, siz de
konuşacaksınız, bunları savunacağız. 
Bakın,
bunları ben itiraf etmedim. Bir daha soru sorayım, çok biliyorsunuz, siz çok
biliyorsunuz, bir daha sorayım. 
Peki, o zaman Sayın Başbakan, şimdi Sayın Cumhurbaşkanı
Recep Tayyip Erdoğan diyor ki: “Bunlar benim kriptolu telefonumu dinlemiş, hain
bunlar.”
ALİ ÖZKAYA (Afyonkarahisar) – Doğru. 
MEHMET GÜNAL (Devamla) – Ne diyor? “Vallahi, biz
kriptolu telefonlar dinlenmiyor diye biliyorduk, birini oğlana verdik, birini
kendimiz aldık.” 
ALİ ÖZKAYA (Afyonkarahisar) – Ankara 2. Ağır Ceza
Mahkemesinde dava devam ediyor.
MEHMET GÜNAL (Devamla) - Ee, evin kenarına geçmiş
mutfakta veya şeyde fısır fısır konuşuyor, Emine Hanım da sufle veriyor,
arkadan ses geliyor, “Biz, vallahi, telefonu güvenli bildiğimiz için böcekçilerden
korkumuza fısır fısır konuşuyorduk.” diyor. Ben söylemiyorum, kendisi “vallahi”
diyor, hem de nasıl… En ağır hakareti, hatırlarsanız arkadaşlar, kriptolu
telefonları… 
ALİ ÖZKAYA (Afyonkarahisar) – Dava devam ediyor 2. Ağır
Cezada, git müdahil ol.
MEHMET GÜNAL (Devamla) – Davaya biz müdahil olamayız,
biz iddiaları söyleyeceğiz, bunun üstünü kapattırmayacağız.
Peki, o zaman, madem yoktu…
HAKAN ÇAVUŞOĞLU (Bursa) – Sayın Günal, neredeyse
Meclisin dışına yaklaşıyorsunuz yavaş yavaş. 
MEHMET GÜNAL (Devamla) – Tamam, hepsi yoktu madem Sayın
Çavuşoğlu, bu 4 bakanın suçu ne? Niye istifa ettirdiniz? 4 bakanın suçu neydi?
Vekil bile…
HÜSNÜYE ERDOĞAN (Konya) – Şu anda vekiller mi?
MEHMET GÜNAL (Devamla) – Evet, işte, şu anda vekil
değiller, cezayı çektiler. Az önce sayın konuşmacı burada söylerken, bunlarla
ilgili konuyu söylerken buraya değindi. 
HÜSNÜYE ERDOĞAN (Konya) – Gidin şikâyet edin,
mahkemeler var. Dokunulmazlıkları yok, istediğinizi yapabilirsiniz.
MEHMET GÜNAL (Devamla) - Bakın, değerli arkadaşlar, bu
4 bakan gitti. Sayın Başbakan Davutoğlu aynen şunu söyledi, Peygamber
Efendimiz’in (SAV) sözüne bağlantı kurarak “Kızım Fatıma da olsa hırsızlık
yapanın elini keserim.” dedi.
ALİ ÖZKAYA (Afyonkarahisar) – Doğru.
MEHMET GÜNAL (Devamla) - Oradan da bir celallendiniz,
buraya geldi, biz de hakikaten bir komisyon kurulacak ve bu iş soruşturulacak
diye baktık, umut ettik ama bir anda eller yine kalktı, hepsi birden
aklandılar. Ya, gitseydi, Yüce Divanda aklansaydı da hiç olmazsa deseydik ki:
“Ya, göstermelik de olsa bir soruşturma oldu, arkadaşlarımız da aklandı.” Ee,
peki… 
Şimdi,
değerli arkadaşlar, biz size sadece 17-25 Aralıkla ilgili olanı söyledik ama
sizin dosya sadece bundan ibaret değil ki, öyle bir şey var ki burada, tamamen
rant, rüşvet, yolsuzluk; öyle bir hâle geldi ki, burada özelleştirmedeki
usulsüzlüklerin üstünü örtmek, kamu ihaleleriyle ilgili belli kişilere yapılan
kıyakları kapatmak üzere, adrese teslim bazı ihaleler yapmak üzere otuz yedi
gün komisyonu, iki haftaya yakın da Genel Kurulu… Bir “Soma kanunu” diyerek
başladık, bütün yandaşlarla ilgili şeyleri soktunuz ve en son gün getirdiğiniz
CMK 153 de yine bu 17-25 Aralık soruşturmasının üstünü örtmek üzere almış
olduğunuz insanların dosyaya erişebilmesine engel koymak için gizlilik kararı
gelmişti…
ALİ
ÖZKAYA (Afyonkarahisar) – Terör örgütüyle ilgili suçlarda gizlilik gerekir. 
MEHMET
GÜNAL (Devamla) – …ve nihayetinde, bakın, kitabını dahi yazdırdınız bize. 
Yani
tamamen kanun eliyle hukuku katlederek bizi bu hâle getirdiniz.
HAMZA
DAĞ (İzmir) – Ya, iki yıldır dinliyoruz. 
MEHMET
GÜNAL (Devamla) – Daha dinleyeceksiniz, daha çok var bunlarla ilgili de…
Bu,
sadece burada olmadı arkadaşlar; özelleştirmeler var, arkasından onlarca konu
var. Özelleştirmelerle beraber… Ya, şimdi, daha önce giden Orman Bakanımız var,
öteki var, birçok bakan belli şeylerden dolayı… Kimse Kemal Unakıtan’ı anmıyor.
Hani “Babalar gibi satarım.” demişti bir zamanlar, hatırladınız mı? Babalar
gibi satan bakanları gördük.
Deniz
Feneri’ni de daha unutmadık, siz unutturduk zannediyorsunuz ama hâlen daha
bunların failleri belli şekilde korunmuş, geziyorlar. 
İhale
yolsuzlukları, Kamu İhale Kanunu’nda yapılan değişikliklerle kimlere neyin
peşkeş çekildiğini burada konuştuk; Genel Kurulda da, komisyonda da yazdık,
konuştuk. 
Bunlarla
beraber havuz medyası satın almaları, bu fezlekenin içerisinde yer alan, bize
küfreden müteahhitlere hangi kıyakların geçildiğini söyledik. 
Daha
dün akşam -şirket isimleri vermedim- Sayın Maliye Bakanı cevaplayamadı, çünkü
kendisi de o işin göbeğindedir. 
Dolayısıyla,
nasıl uzlaşma yapıldığını sizin dikkatinize sundum vergi denetim kurulu
raporlarıyla. Bin liranın sadece 50 lirasını tahsil ederseniz, 950 liradan
neden, nasıl vazgeçtiniz, “Rüşvet mi aldınız, yoksa adamı siyaseten caydırmak
için mi yazdınız?” dedim, söyleyemedi. 
Ben
size isimlerini tekrar söyleyebilirim, bunların hepsi yandaştı, demin
söylediğimiz bize söven müteahhitlerdi veya yandaş yazarların bulunduğu medya
kuruluşlarıydı. Onun için, bu sorulara cevap vermeden bu iş bitmez. 
Biz
her ne kadar siz uğraşsanız da bunları unutmayacağız, unutmadık,
unutturmayacağız; her 17 Aralıkta da bir hafta boyunca etkinliklerle bunları
sizlere hatırlatacağız.
Saygılar
sunuyorum. 
BAŞKAN
– Teşekkür ederim Sayın Günal. 
HAKAN
ÇAVUŞOĞLU (Bursa) – Bir dahaki 17 Aralıkta siz burada olmazsınız Sayın Günal. 
MEHMET
GÜNAL (Antalya) – Niye? Hapse mi atacaksınız? Seneye 17 Aralıkta hapiste mi
olacağım?
BAŞKAN
– Öneri aleyhinde Yusuf Başer, Yozgat Milletvekili. (AK PARTİ sıralarından
alkışlar)
Buyurun
Sayın Başer. 
YUSUF
BAŞER (Yozgat) – Sayın Başkan, değerli milletvekilleri; Milliyetçi Hareket
Partisinin Meclis araştırması açılmasına ilişkin vermiş olduğu önergenin
aleyhinde söz almış bulunuyorum. Bu vesileyle yüce heyetinizi saygıyla
selamlıyorum.
Anayasa’mıza
göre hukuk devleti -amaç- insan haklarına dayanan, insanların temel hak ve
özgürlüklerini koruyan, güçlendiren, eylemleri hukuka uygun olan, hukuk
güvenliğini sağlayan, Anayasa’ya ve yasalara aykırı tutumlardan kaçınan,
hukuku, devlet organlarını egemen kılan, Anayasa ve yasalarla kendini bağlı
sayan, yargı denetimine açık olan devlettir. Soruşturmaya esas olan olaylara
baktığımızda soruşturmayı yapan kolluk güçlerinin, soruşturmayı yapan savcının
ve soruşturmaya konu işlemlere ilişkin olarak alınan mahkeme kararlarının
hukuka açıkça aykırı olduğu, soruşturmaya konu işlemlerin çoğunun bizatihi
mutlak butlan olduğu, yok hükmünde olduğu, hukuk devleti ilkelerine aykırı
olarak tanzim edildiği açıktır. Bu husus İstanbul Cumhuriyet Başsavcılığının
2012 tarih, 120653 sayılı esas, 2014/69582 karar sayılı Takipsizlik Dosyası’yla
da sübut bulmuştur. 
Sayın
Başkan, değerli milletvekilleri; 17 Aralık operasyonu, demokrasinin gereği ve
vazgeçilmezi olan seçimler yoluyla AK PARTİ’yi iktidardan düşüremeyeceğini
anlayan, Türkiye’nin güçlenmesinden, kalkınmasından rahatsız olan uluslararası
çevrelerin ve onların yerli iş birlikçilerinin ve onların emir erliğini
yapanların, hukuku ayaklar altına alanların “Dönemin Başbakanı” ifadesini
kullanacak kadar alçalmak suretiyle fezleke hazırlamalarının adıdır.
Kendilerine hâkim ve savcılık yeminlerini yok saymak suretiyle, emir ve
talimatı yasadan ve Anayasa’dan alması gereken ve hukuka en fazla saygılı
olması gereken hâkimlerin, savcıların…
NURHAYAT
ALTACA KAYIŞOĞLU (Bursa) – O hâkim ve savcıları siz atadınız!
YUSUF BAŞER (Devamla) – …ve kolluk güçlerinin AK PARTİ
kurucu Genel Başkanı, Cumhurbaşkanımız Recep Tayyip Erdoğan’ı hedef alan,
millet iradesine gem vurmak isteyenlerin yolsuzluk adı altında darbe
girişiminde bulunmasının adıdır 17 Aralık operasyonu. (AK PARTİ sıralarından
alkışlar)
MUSA ÇAM (İzmir) – Bilal’in telefon konuşmalarından
bahset, Bilal’den, Bilal’den. Eurolar ne oldu, ondan bahset, ondan!
YUSUF
BAŞER (Devamla) – 17 Aralık operasyonu hukuk adına hukuksuzluğu meşru sayma
operasyonunun adıdır.
MUSA
ÇAM (İzmir) – Milyon eurolardan bahset, milyon eurolardan; ondan bahset sen,
bırak o hikâyeleri!
BAŞKAN
– Sayın milletvekilleri, hatibi dinleyelim lütfen.
YUSUF
BAŞER (Devamla) – Biz AK PARTİ olarak hukuk devletinin tastamam uygulanmasını,
gerçek anlamda devlet kurumlarının ve kişilerin hukuka bağlı kalmasını istedik,
istemeye de devam edeceğiz.
MUSA
ÇAM (İzmir) – Hangi hukuk? 2 bin polisi tayin ettiniz; hâkimleri, savcıları
görevden aldınız. Hani, hâkim mi bıraktınız, savcı mı bıraktınız, hukuk mu
bıraktınız?
BAŞKAN
– Sayın milletvekilleri…
YUSUF
BAŞER (Devamla) – Hiç kimsenin, özellikle de adalet dağıtan yargı organlarının,
yargı mensuplarının ve kolluk kuvvetlerinin suç işleme özgürlüğünün olmadığını
dün de söyledik, bugün de söyledik, yarın da söylemeye devam edeceğiz. (AK
PARTİ sıralarından alkışlar)
MUSA
ÇAM (İzmir) – Dün de çaldınız, bugün de çalıyorsunuz, yarın da çalacaksınız!
YUSUF
BAŞER (Devamla) – 17 Aralık operasyonu, değerli kardeşlerim, darbe girişiminin
adıdır ve inşallah bundan sonra AK PARTİ’yle beraber eski Türkiye
alışkanlıkları artık tarihin çöp sepetine atılmıştır. Bundan sonra darbe,
inşallah, Türkiye Cumhuriyeti devletinde olmayacaktır. O Türkiye eski
Türkiye’de kalmıştır.
MEVLÜT
DUDU (Hatay) – Tarih sizi çöp sepetine atacak, sizi!
MUSA
ÇAM (İzmir) – Yusuf, en büyük darbeyi siz yapıyorsunuz!
YUSUF
BAŞER (Devamla) – Değerli kardeşlerim, 17 Aralık soruşturması ekonomik çıkar
sağlamak amacıyla örgüt kurmak, üye olmak, yardım etmek, rüşvet almak ve
vermek, rüşvete aracılık etmek, mal varlığı değerlerini aklamak, fuhşa aracılık
etmek suçlarını işledikleri iddiasıyla…
ALİ
ŞEKER (İstanbul) – İtiraf ediyorsun, itiraf!
YUSUF
BAŞER (Devamla) – …açılmış olmasına rağmen maalesef soruşturma dosyalarında bu
suçlardan yüzde 90’ıyla ilgili hiçbir araştırma yapılmamıştır.
ALİ
ŞEKER (İstanbul) – Utanmadan konuşuyorsun, utanmadan!
YUSUF
BAŞER (Devamla) – Dolayısıyla, değerli kardeşlerim, bu operasyon yargı eliyle,
seçilmiş Hükûmete darbe girişiminin adıdır.
NURHAYAT
ALTACA KAYIŞOĞLU (Bursa) – O yargıyı siz yarattınız, siz! 
YUSUF BAŞER (Devamla) – AK PARTİ’yi yolsuzluk adı
altında iktidardan uzaklaştırma soruşturması olduğu açıktır.
Değerli
kardeşlerim, 17 Aralık operasyonu hukuku katletme operasyonudur. (AK PARTİ
sıralarından alkışlar, CHP sıralarından gürültüler) AK PARTİ dün olduğu gibi
bugün de hukuku katletme operasyonuna “Dur!” diyecek, darbe girişimlerine
“Dur!” diyecek. Hukukun üstünlüğünü dün olduğu gibi bugün de ve yarın da
savunacağız inşallah. (AK PARTİ sıralarından alkışlar)
ALİ
ŞEKER (İstanbul) – Hukuku katlettiniz!
YUSUF
BAŞER (Devamla) - 17 Aralık darbe girişimi soruşturmasının başlamasıyla ilgili,
değerli kardeşlerim, hiçbir somut olay yoktur. Soruşturmanın ne zaman başladığı
belli değildir; 2008 tarihinde yapılan bir ihbarla mı başladığı belli değildir,
2007 tarihinde…
ÖZGÜR
ÖZEL (Manisa) – İnşallah, inşallah(!) 
YUSUF
BAŞER (Devamla) - …Kapıkule Gümrük Kapısındaki 252 kilogram eroin operasyonuyla
ilgili de başladığı belli değildir değerli arkadaşlar. Eğer soruşturma komisyonuyla
ilgili olarak raporlarımızı okumuş olsaydınız bununla ilgili buraya, Meclise
tekrar 17 Aralık operasyonuyla ilgili yeni bir araştırma önerisi getirmezdiniz.
Okumadınız, dosyayı bilmiyorsunuz, sadece ahkâm kesmeye devam ediyorsunuz. (CHP
sıralarından gürültüler) Eğer soruşturma komisyonu raporlarını okumuş
olsaydınız şu an burada cek cek cek konuşmayacaktınız. (AK PARTİ sıralarından
“Bravo!” sesleri, alkışlar)
Değerli
kardeşlerim, 17 Aralık soruşturması…
ALİ
ŞEKER (İstanbul) - Utanmazlar!
YUSUF
BAŞER (Devamla) - Haddinizi bilin, terbiyenizi kullanın. Terbiyeye davet
ediyorum sizi.
BAŞKAN
– Sayın Başer…
YUSUF
BAŞER (Devamla) – Değerli kardeşlerim, soruşturma doğrudan CMK’nın 135’inci
maddesine göre telekomünikasyonun denetlenmesi yoluyla başlamıştır. İlk
telekomünikasyonun denetlenmesi kararı verildiği anda dosya içeriğinde,
kuvvetli suç şüphesini gösteren dosyada hiçbir belge yoktur.
NURHAYAT
ALTACA KAYIŞOĞLU (Bursa) – Bunları Ergenekon’da, Balyoz’da niye
söylemiyorsunuz?
YUSUF BAŞER (Devamla) - Değerli kardeşlerim, başka
şekilde delil elde etme imkânı olmasına rağmen diğer yollardan hiçbir araştırma
yapılmamış olması telekomünikasyonun denetlenmesi kararını hukuka aykırı hâle
getirdiği gibi soruşturmanın hukuki dayanaktan yoksun olduğu ve soruşturmanın,
başta da belirtmiş olduğum gibi, AK PARTİ’yi, seçilmiş Hükûmeti hükûmetten
uzaklaştırma operasyonu olduğu açıktır. 
Değerli
kardeşlerim, kolluk tarafından istihbari dinlemeden elde edilen belgeler ve
bilgilerle, hukuka aykırı yollardan elde edilen delillerle, isimsiz ihbarlar
yoluyla adli soruşturma yapılmıştır. İstihbari dinleme veya izleme ya da hukuka
aykırı yollardan elde edilen verilerle, isimsiz ihbarlarla soruşturmaya
başlanması, Polis Vazife ve Salâhiyet Kanunu’na göre açıktır… Maalesef, değerli
kardeşlerim, bu hüküm, emir ve talimatı Anayasa’dan ve yasalardan alması
gereken hâkim ve savcılar tarafından, paralel hâkim ve savcılar tarafından
yasal hâle getirilmiştir. 
NURHAYAT
ALTACA KAYIŞOĞLU (Bursa) – Sizin yarattığınız paralel hâkim ve savcılar. 
YUSUF
BAŞER (Devamla) – Sizler de maalesef, bugün, onların temsilciliğini ve
savunuculuğunu yapıyorsunuz. Acı olan taraf da budur değerli kardeşlerim. 
AKIN
ÜSTÜNDAĞ (Muğla) – Ergenekon savunması yapıyorsun şu anda. 
YUSUF
BAŞER (Devamla) – Sayın Başkan, değerli milletvekilleri; kolluğun soruşturmaya
başlamak için cumhuriyet savcısına haber vermesi gerekirken maalesef
verilmemiştir. 2012 tarihinde, 18 Temmuzda isimsiz ihbar yapılmasına rağmen,
aradan bir buçuk ay geçmesine rağmen, maalesef kolluk hiçbir faaliyet yapmamış
ve değerli kardeşlerim, normalde savcılarımızın bu ihbarları UYAP sistemine
işlemesi lazım gelirken maalesef UYAP sistemine işlememek suretiyle de
cumhuriyet savcısı ayrı bir suç işlemiştir. 
Değerli
kardeşlerim, söyleyecek söz var ama vakitler sınırlı. Ancak, özellikle şunu
söylemek suretiyle konuşmama son vermek istiyorum. 
MUSA
ÇAM (İzmir) – Bilal’den bahset, Bilal’den! 
YUSUF
BAŞER (Devamla) – Değerli kardeşlerim, AK PARTİ olarak biz dün olduğu gibi
bugün de hukuk diyeceğiz, adalet diyeceğiz ve değerli kardeşlerim, hukuk
karşısında herkesin eşit olması noktasında gayret göstereceğimizin bilinmesini
istiyorum. (CHP sıralarından gürültüler) 
MUSA
ÇAM (İzmir) – Sarraf’a gel, Sarraf’a!
YUSUF
BAŞER (Devamla) – Önergenin aleyhinde olduğumu belirtiyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Başer. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın hatip konuşması sırasında grubumuza hem hakarette
bulunmuş hem de grubumuzun hiç içinde bulunmadığı bir ilişkilenme durumunu,
geçmişteki kendi grubunun durumundan hareketle grubumuzun üzerine bir suç atmak
suretiyle yanıltmaya çalışmıştır.
BAŞKAN
– Buyurun Sayın Özel.
69’uncu
madde kapsamında söz veriyorum.
Süreniz
iki dakikadır.
V.- SATAŞMALARA İLİŞKİN KONUŞMALAR (Devam)
3.- Manisa Milletvekili Özgür Özel’in,
Yozgat Milletvekili Yusuf Başer’in MHP grup önerisi üzerinde yaptığı konuşması
sırasında CHP Grubuna sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; biraz önceki konuşmayı
ibretle dinledik, şaşırmadık çünkü daha önce yapılan basmakalıp ve genel olarak
bürokratlar tarafından hazırlanmış, çoğaltılarak milletvekillerine dağıtılmış,
“Bu konuda ne gelirse dönüp dönüp bunları söyleyin.” diyen konuşmalardan bir
tanesini dinledik.
YUSUF
BAŞER (Yozgat) – Kendinizle karıştırmayın.
ÖZGÜR
ÖZEL (Devamla) - Metinden uzaklaşınca ne dediğini bilemeyen, Cumhuriyet Halk
Partisi Grubuna döndüğünde hakaret etmek dışında dağarcıktan bir kelime
seçemeyen bir üslupla karşı karşıyız.
HAMZA
DAĞ (İzmir) – Cevabını ver sen sadece. 
ÖZGÜR
ÖZEL (Devamla) - Ancak, paralelle iş birliği dendiğinde, bu Cumhuriyet Halk
Partisi Grubunu, Ergenekon, Balyoz, askerî casusluk davalarında…
HAMZA
DAĞ (İzmir) – Çok ayıp!
ÖZGÜR
ÖZEL (Devamla) - …”soruşturmanın gizliliği” dediği zaman oradan laf atan Sayın
İzmir Milletvekili o günlerde “Allah’ın bildiğini kuldan mı saklayacaksın.”
diyordu bu ülkenin şerefli komutanlarına o lekeler sürülürken. (CHP
sıralarından alkışlar) 
Yine, Cumhuriyet Halk Partisi, askerî casusluk
davasında, şu anda okuduğu 6 gazetenin ve şimdi paralel yaftası yapıştırdığı
4-5 gazetenin ortaklaşa manşetlerinde, bu ülkenin insanlarının, askerlerinin
mesleki namuslarına casus, kişisel namuslarına fuhuş lekesi sürülürken bizler
buradan çıkıp da “özel hayatın gizliliği” dediğimiz zaman “Allah’ın bildiğini
kuldan mı saklayacaksın. Ateş olmayan yerden duman çıkmaz.” diyorlardı. Şimdi,
o günlerde o eylemleri birlikte yaptıkları yapıyla ters düştüklerinin ve onun
artık ayyuka çıktığının yıl dönümünde tutmuşlar, Cumhuriyet Halk Partisine
“paralel yapıyla iş birliği” diyorlar. Cumhuriyet Halk Partisinin gayrimeşru
hiçbir yapıyla iş birliği olmaz. Ama, paralel yapı ne yaptıysa onlar bu işi
taşeron olarak yaptı, esas işveren hep sizdiniz. (CHP sıralarından alkışlar, AK
PARTİ sıralarından gürültüler) 
BAŞKAN – Teşekkür ederim Sayın Özel.
MEHMET GÜNAL (Antalya) – Sayın Başkan, sayın hatip az
önce bize okumadığımızı söyleyerek “Cek cek cek konuşuyorsunuz.” diyerek
sataştı.
BAŞKAN – Buyurun Sayın Günal, size de 69’uncu madde
kapsamında söz veriyorum.
Süreniz iki dakikadır.
4.- Antalya Milletvekili Mehmet Günal’ın,
Yozgat Milletvekili Yusuf Başer’in MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
MEHMET GÜNAL (Antalya) – Teşekkür ederim Sayın Başkan.
Hem okuduk hem yazdık diye gösterdim. Şimdi içinden bir
bölümü size tekrar okuyacağım. Burada iddia etmiştim, hepiniz birden “Başbakan
o gün Konya’da Şebiarus’a gitmişti.” diye bağırmıştınız. Sabah 08.02’de o
kayıtlar var mıydı, yok muydu? Önce onu bir söyleyin. Konuştu mu, konuşmadı? Ne
söylediğini sonra tartışırız. Sayın Başbakan 08.02’de kriptolu telefondan Bilal
Erdoğan’la konuştu mu, konuşmadı mı? Biliyor musunuz? Bilmiyorsunuz. 
Buradan arkadaşlar “Hayır.” dediler, çıktılar. Ben de
hemen oturdum İnternet’ten baktım -Konya, canlı yayın- 4 tane televizyonun
canlı videosuna baktım, “13.48” yazıyordu. 
ALİ ÖZKAYA (Afyonkarahisar) - Konuşma sırasında orada mıydınız?
MEHMET GÜNAL (Devamla) – Bunların hepsini yukarıda,
komisyonda siz bu yolsuzlukların üstünü örtmek için, “paralel” diye
uydurduğunuz örgütü hapse atmak için ve bilgi vermemek için… Sayın Kubat burada
demin konuştu. Sayın Kubat’ın o şubatta yapılan soruşturmanın gizliliğiyle
ilgili kanun görüşülürken söylediğinin tam tersini, geldiniz haziran ayında
tekrar torba yapılırken “Onlar bu dosyaları görmesin.” diye bu sefer gizliliği
siz ihlal eder bir vaziyette düzenleme yaptırdınız. Şimdi, kalkıp bize şunu
söyleyin: Bu saat var mı, yok mu? Bu para sayma makineleri nereden gitti? 
ERKAN AKÇAY (Manisa) - İade edilen paraları niye
almışlar?
MEHMET GÜNAL (Devamla) - Onları da mı polisler uydurdu?

ALİ ÖZKAYA (Afyonkarahisar) – Polis getirdi!
MEHMET GÜNAL (Devamla) - Ayakkabı kutularındakiler
neydi, var mıydı, yok muydu? Bu konuşmalar oldu mu, olmadı? O kriptolu
telefonlar Bilal’de de var mıydı, yok muydu? Önce bunları söyleyeceksiniz,
sonra da cak cak… 
ERKAN AKÇAY (Manisa) – Erdoğan Bayraktar “Başbakanın
talimatını uyguladım.” dedi ya!
MEHMET GÜNAL (Devamla) – Biz tamamını okuduk
arkadaşlar, o fezlekeyi de okuduk, bize gelenleri de burada zaten konuştuk,
Sayın Meclis Başkanı onları da burada kesti, görüştürmedi daha önce defalarca.
Soruşturma komisyonunda imha edilenleri burada tartıştık.
HÜSNÜYE ERDOĞAN (Konya) - Fezlekeyi hazırlayanlar
nerede şimdi, nerede?
MEHMET
GÜNAL (Devamla) - Çok yeni arkadaşlarımız var, konuşuyorlar ama dönün bakın,
tutanakları okuyun, komisyon tutanaklarını okuyun, burada nelerin olduğunu önce
bir görün. Bunların böyle kolay kolay unutturulacak bir şey olmadığını tekraren
söylüyoruz. O makineleri, para sayma makinelerini, ayakkabı kutularını, o saati
unutmadık, unutmayacağız, unutturmayacağız. (MHP sıralarından alkışlar) 
BAŞKAN
– Teşekkür ederim Sayın Günal. 
X.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, 17/12/2015 tarih ve 535
sayıyla Grup Başkan Vekilleri Manisa Milletvekili Erkan Akçay ile İzmir
Milletvekili Oktay Vural tarafından, son yıllarda ülke gündeminden hiç düşmeyen
rüşvet ve yolsuzlukların sosyal, hukuki ve ekonomik boyutlarının araştırılarak
-yasal önlemler dâhil olmak üzere- rüşvet ve yolsuzlukların önlenmesi amacıyla
verilmiş olan Meclis araştırması önergesinin Genel Kurulun 17 Aralık 2015
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
- Milliyetçi Hareket Partisi Grubu önerisinin lehinde İzmir Milletvekili Sayın
Atila Sertel.
Süreniz
on dakikadır. 
Buyurun
Sayın Sertel. (CHP sıralarından alkışlar) 
ATİLA
SERTEL (İzmir) – Sayın Başkan, kıymetli milletvekilleri; öncelikle, 17-25
Aralık yolsuzluk ve rüşvet haftası kutlu olsun. (CHP sıralarından alkışlar)
Böyle bir haftayı Türk siyasi yaşamına bir gölge gibi düşüren ve haramla ve
hırsızlıkla anılan AKP’li bazı bakanlara ve siyasilere de yazıklar olsun!
Adalet ve Kalkınma Partisinin içerisinde mutlaka, dürüst, namuslu, ailesine,
çoluk çocuğuna haram lokma yedirmeyen milletvekilleri, siyasi yaşam içerisinde
bulunan insanlar var. 
MEHMET
ŞÜKRÜ ERDİNÇ (Adana) – Hepsi öyle. 
ATİLA
SERTEL (Devamla) – Benim bu konuşmamdan...
NURETTİN
YAŞAR (Malatya) – CHP’de kaç kişi var namuslu insan? CHP’de kaç tane namuslu
insan var? Sayısını söyleyebilir misin?
ATİLA
SERTEL (Devamla) - ...bu namuslu ve dürüst insanlar asla alınmazlar. Namuslu ve
dürüst insan, hırsızlıkla anılmayan insanlar asla tepki göstermezler.
NURETTİN
YAŞAR (Malatya) – Ayıp be! Utan be!
ATİLA
SERTEL (Devamla) - Bu noktada, eğer Türkiye’de bir baba oğluyla sıfırlama
ilişkilerini kısık sesle konuşuyorsa, Türkiye’de bir baba ile oğul var olan
paranın nasıl taşınacağına ve nereye saklanacağına ilişkin görüşmeler
yapıyorsa, bir baba ile oğulun arasındaki konuşma Türkiye’de ahlakı da,
Türkiye’de siyaseti de, Türkiye’de hırsızlığı da çok açık ve net bir biçimde
ortaya koyuyor. 
RAMAZAN
CAN (Kırıkkale) – Biz inanmıyoruz o konuşmalara, öyle bir konuşma yok. Hepsi
şantaj, montaj!
NURETTİN
YAŞAR (Malatya) – Gazeteler başka şeyler de yazdı, kasetleri yazdı gazeteler, Kemal
Kılıçdaroğlu’nu yazdı, hepsi doğru muydu?
ATİLA
SERTEL (Devamla) - Sevgili arkadaşlar, hırsız, hırsızlığını yapar, bundan asla
utanmaz ama asıl sorun...
NURETTİN
YAŞAR (Malatya) – Hepsi doğru muydu?
ÖZGÜR
ÖZEL (Manisa) – Yine utanırsın söylediğinden.
ATİLA
SERTEL (Devamla) - ...hırsızların savunulmasıdır. 
NURETTİN
YAŞAR (Malatya) – Hepsi doğru muydu?
ÖZGÜR
ÖZEL (Manisa) – Utanırsın söylediğinden.
NURETTİN
YAŞAR (Malatya) – Sen utan! 
MEHMET
ŞÜKRÜ ERDİNÇ (Adana) – Ya, sen hangi birinden utandın Özgür be!
NURETTİN
YAŞAR (Malatya) – Utan! 
BAŞKAN
– Sayın milletvekilleri...
MEHMET
ŞÜKRÜ ERDİNÇ (Adana) – Hangisinden utandın?
ÖZGÜR
ÖZEL (Manisa) – Yine yollarsın bana cezaları.
NURETTİN
YAŞAR (Malatya) – Sus, terbiyesizlik yapma, konuşma, sus. 
ÖZGÜR
ÖZEL (Manisa) – Utanırsın ettiğin laftan. 
NURETTİN
YAŞAR (Malatya) – Konuşma, saygılı ol. 
BAŞKAN
– Sayın milletvekilleri lütfen... Sizi sükûnete davet ediyorum.
ATİLA
SERTEL (Devamla) – Sevgili arkadaşlar, konuşmaları bir an için var olan…
ÖZGÜR
ÖZEL (Manisa) – Utanırsın ettiğin laftan.
NURETTİN
YAŞAR (Malatya) – Konuşma, sus! Konuşma, saygılı ol! Terbiyesiz! (CHP
sıralarından gürültüler) 
ÖZGÜR
ÖZEL (Manisa) – Sus be!
BAŞKAN
– Sayın milletvekilleri…
NURETTİN
YAŞAR (Malatya) – Nereden biliyordun sen yargıyı, orada mıydın sen? 
ALİ
ŞEKER (İstanbul) - Hırsızlığı savunmayın! Ayıp, ayıp! Hırsızlığı savunmayın be!
BÜLENT
YENER BEKTAŞOĞLU (Giresun) – Hırsızlar! 
ATİLA
SERTEL (Devamla) – Arkadaş, siz niye gocunuyorsunuz? Arkadaşım, siz niye
gocunuyorsunuz? 
BAŞKAN
– Sayın Sertel… Sayın Sertel, lütfen siz Genel Kurula hitap edin.
ÖZGÜR
ÖZEL (Manisa) – Yine utanırsınız…
NURETTİN
YAŞAR (Malatya) - Sen orada mıydın! Gazete haberiyle, gazete kupürüyle
konuşuyorsun. Ayıp! Bak, terbiyeli olacaksın! 
ATİLA
SERTEL (Devamla) – Sizin olayın içinde adınız geçiyor mu, bilmiyorum.
BAŞKAN
– Sayın milletvekilleri, hepinizi sükûnete davet ediyorum. Hatibi dinleyelim
lütfen.
ATİLA
SERTEL (Devamla) – Bakın, var olan “tape”ler gün yüzü gibi bütün yolsuzlukları
ortaya koymuştur. (AK PARTİ ve CHP sıralarından gürültüler)
NURETTİN
YAŞAR (Malatya) - Bak, sana bir şey söylüyorum, benimle konuşurken terbiyeli
olacaksın! Saygılı ol! Terbiyesiz ya! 
BARIŞ
YARKADAŞ (İstanbul) – Dağbaşı mı burası!
ATİLA
SERTEL (Devamla) – Sevgili arkadaşlar, biz Türkiye yurttaşları olarak,
Türkiye’de yaşayan vatandaşlar olarak Türkiye'nin bütün her şeyini İçişleri
Bakanına teslim etmişiz. Demişiz ki İçişleri Bakanına, bu ülkede hırsızlık
olmasın…
MEHMET
METİNER (İstanbul) – Hırsızlık sizde.
ATİLA
SERTEL (Devamla) - …bu ülkede yolsuzluk olmasın, bu ülkede soygun olmasın
demişiz, bir sabah uyanmışız ki İçişleri Bakanı Muammer Güler’in oğlunun evine
polis girmiş ve kasalar sayılıyor; bir kasa, iki kasa, üç kasa, dört kasa, beş
kasa, altı kasa, yedi kasa ve para sayma makineleri bulunuyor. Bu nasıl bir
İçişleri Bakanıdır? Zaten onun ne olduğunu siz de iyi tespit ettiniz ki o 4
bakanla birlikte onları yeniden bu sıralara getirmediniz. Siz aslında o
hırsızlığı kabul ettiniz, bunu kabul edin, kabul ettiğiniz için o insanları getirmediniz.
(CHP sıralarından alkışlar)
Bakın,
sizin partinizin içinden çıkmış dönemin Cumhurbaşkanı, o dönemde
Cumhurbaşkanlığı yapmış Abdullah Gül diyor ki: “Hiçbir şeyin üstü kapanmaz.
Devlet otoritesinden başka otorite olmaz.” Sizin anladığınız dilden de söylemek
isterim sevgili arkadaşlar: Cahiliye döneminde hırsızlık bir hayli yaygınmış ve
o yaygınlık sırasında büyük ayıp ve suç sayılmaktaymış. O tarihlerde merkezî
bir siyasi otorite bulunmadığı için hırsızlar ne yazık ki gerekli cezaya
çarptırılamıyormuş. Bugünün Türkiye’sinde ne yazık ki siyasi otorite çoğunluk
gücüne dayanarak var olan hırsızlıkların araştırılmasının önüne bile set
çekiyor. Asıl acı olan bu. Hırsız savunulmaz arkadaşlar, hırsız kimse, yargı
önüne çıkarmak zorundasınız. Eğer hırsızlık yok ise bağırarak, çağırarak,
“yok”la aklayamazsınız. “Akladık, Mecliste akladık çoğunlukla.” diyerek toplum
gözünde asla aklayamazsınız. Adınız gibi olmanız gerekir, ak olmalısınız. Ak
olmak için de siz bizden çok bu olayların sonuçlanması için karar almalısınız.
Yoksa hepiniz zan altında kalırsınız. Bu doğru bir yaklaşım tarzı değil. Biz
bağırarak, çağırarak sorunları çözemeyiz. Diyor ki hadis literatüründe Hazreti
Muhammed, inceleyin sözleri… 
İSMAİL
AYDIN (Bursa) – Nerede?
ATİLA
SERTEL (Devamla) – …“Hırsız mümin olduğu hâlde hırsızlık etmez.” Eğer bir mümin
hırsızlıkla suçlanıyorsa kendisi yargının önüne koşa koşa gitmeli, kendisi
savcının önüne çıkmalı, kendisi Mecliste araştırma komisyonu açılmasını
istemeli.
KASIM
BOSTAN (Balıkesir) – Nerede öyle bir yargı var?
ATİLA
SERTEL (Devamla) – Doğru budur.
NURETTİN
YAŞAR (Malatya) – Bu vesileyle de olsa hadis okuyorsun ya, tebrik ederim. 
ATİLA
SERTEL (Devamla) – Şimdi, siz ne yaptınız arkadaşlar biliyor musunuz, sizin
yaptığınız ne biliyor musunuz? Yıllardır birlikte yürüdüğünüz, o büyük
stadyumlarda “Seni özledik Hocam.”, “Neredesin Hocam?” diye nağmeler düzdüğünüz
paralele yıktınız bu işi. Namuslu polisler, görev yapan polisler cezaevinde,
sizin o suçlanan çocuklarınız kim bilir şimdi hangi keyiflerde, hangi
eylemlerde, hangi işlerde.
ALİ
ÖZKAYA (Afyonkarahisar) – Nereden biliyorsunuz polisleri? Polisleri nereden
biliyorsunuz?
ATİLA
SERTEL (Devamla) – Bakın, ne yaptınız biliyor musunuz arkadaşlar? Başbakanın o
dönemde Ergenekon davalarında bir cellat gibi kullandığı ve sonra yurt dışına
kaçan Zekeriya Öz’ün altına zırhlı arabayı siz yolladınız ve Zekeriya Öz bu
davayı yürütmeye başladığında Zekeriya Öz’ün ipini çektiniz. Sonra ne yaptınız?
80 rütbeli, 609 polisi görevden aldınız, hâkimleri, savcıları görevden aldınız,
yer değiştirdiniz, savcı ayarladınız, hâkim ayarladınız ve aklandığınızı
zannediyorsunuz. Asla değil. 
HÜSNÜYE
ERDOĞAN (Konya) – Bizi seçimler aklar, paklar.
ATİLA
SERTEL (Devamla) – Toplum sizi… İçinizde var olagelen insanları da tasnif
ederek, ayırt ederek söylüyorum: Niçin Bülent Arınç’la ilgili bir tek haram
lokma konuşulmadı? “Gerici” dendi, “dinci” dendi, “yobaz” dendi; denilebilir
ama niçin bir Allah’ın kulu kendisini parayla pulla ilişkilendiremedi de ne
Egemen Bağış’la, hani “Bakara makara” diye insanlarla, dinle alay eden ve
çektiği telefonla… Bizim gruptan herhangi biri en ufak bir şekilde saygısızlık
bile yapmaya kalksa yani en ufacık bir saygısızlık, dünyayı ayağa kaldıranlar
bir bakan “Bakara makara” dediğinde niye sustu, niçin sustu? (CHP sıralarından
alkışlar) 700 bin liralık saati koluna takan bakanla ilgili niçin araştırma
istemediniz? Niçin “Arkadaş, bu saati sen nasıl alıyorsun, 700 bin liralık
saati koluna takıyorsun?” demediniz?
Bakın,
siz ne yaptınız biliyor musunuz arkadaşlar? Siz bütün hepsine yasak koydunuz,
bu olaylarla ilgili soruşturmalara, yazı, çizi olaylarına bile yasak koydunuz.
17 Aralık soruşturmasını yürüten savcıları, hâkimleri görevden aldınız, 97
hâkim ve savcının yerini değiştirdiniz. Aklandınız mı, toplum sizi akladı mı?
Bence değil.
Bakın,
bir şey daha söyleyeceğim: Hadi onları, bütün “tape”leri, hadi kısık sesle
söylenen her şeyi, bütün hepsini bir an için montaj kabul edelim ki dünyada
böyle bir montaj sanayisi de yok. “Montaj” diyenler veya demeyenler için de
uluslararası düzeyde bu kayıtları kontrol edebilecek çok teknik, bilimsel
araştırmalar yapacak kuruluşlar da var, oraya da gidebiliriz. Ama çıktı sizin
Bakanınız televizyonda dedi ki: “Bir soruşturma dosyasında var olan, onaylanan
imar planlarının büyük bölümünü ben Sayın Başbakanın talimatıyla yaptım.
Aslında Başbakanın istifa etmesi gerekir.” Bunu biz mi dedirttik? Erdoğan Bey’e
“Çık NTV televizyonuna Sayın Erdoğan Bayraktar, sen bunları söyle.” mi dedik?
Biz mi konuşturduk Erdoğan Bayraktar’ı? Bütün bunların içerisinde sizin bunları
aklamak ve bitirmek gibi bir noktada olmanız mümkün değil.
Bakın,
arkadaşlar, gerçekler bir gün gelir ortaya çıkar ve o gerçekler ortaya çıktığı
zaman herkes mahcup olur. Çalıp çırpanların dışarıda, yazanların, konuşanların
içeride olduğu bir Türkiye’de yaşıyoruz.
Yeniden
sözlerimi şu cümleyle bitirmek istiyorum. Hırsız, hırsızlığını yapar ve
utanmaz. Asıl utanması gerekenler hırsızlığa göz yumanlardır, hırsızlığı hoş
görenlerdir, hırsızlığı aklamaya çalışanlardır. (CHP sıralarından alkışlar) Ama
hırsızlık asla aklanmaz sevgili arkadaşlar. 
Saygılar
sunarım. (CHP sıralarından alkışlar) 
BAŞKAN
– Teşekkür ederim Sayın Sertel.
Sayın
Bostancı, dinliyorum efendim.
MEHMET
NACİ BOSTANCI (Amasya) – Sayın Başkanım, değerli konuşmacı “Hırsızlığı kabul
ettiniz.” diye grubumuza dönerek böyle bir ithamda ve sataşmada bulunmuştur,
69’a göre…
BAŞKAN
– Buyurun Sayın Bostancı, sataşma nedeniyle iki dakika söz veriyorum. (AK PARTİ
sıralarından alkışlar) 
V.- SATAŞMALARA İLİŞKİN KONUŞMALAR (Devam)
5.- Amasya Milletvekili Mehmet Naci
Bostancı’nın, İzmir Milletvekili Atila Sertel’in MHP grup önerisi üzerinde
yaptığı konuşması sırasında AK PARTİ Grubuna sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; bu grubun hırsızlığı
kabul ettiğine dair hiçbir realite hükmü yoktur. Sosyolojide kıymet hükmü ve
realite hükmü birbirinden ayrılır. Değerli konuşmacı, kendi siyasal görüşünün
kıymet hükümlerini realite hükmü zannetme yanılsaması içerisinde ama yegane yanılsaması
bu değil. Hukuktan bahsediliyor, hukuki yargılamalardan bahsediliyor,
Meclisteki soruşturma komisyonunun kurulması ve sonraki süreçlerden
bahsediliyor. Değerli konuşmacı hukuk bilgisine müracaat ederse bütün bu
süreçlerin hukuka uygun bir şekilde cereyan ettiğini görür. 
BÜLENT
YENER BEKTAŞOĞLU (Giresun) – Yapma Allah aşkına ya!
NURHAYAT
ALTACA KAYIŞOĞLU (Bursa) – Hukuka değil, kanuna.
MEHMET
NACİ BOSTANCI (Devamla) – Ama arkadaşların kendi hukuklarına göre değil, onlar
hukuk istemiyor, kendi hukuklarını istiyorlar, kendi hukuklarını. (AK PARTİ
sıralarından alkışlar) Burada Meclisin iradesine dayatılmaya çalışılan “Biz
bunu böyle görüyoruz. Burada bir hırsızlık var, buna biz karar verdik. Ey
Meclis, bize tabi olun ve bu hükmü verin.” diyor. Bu Meclis, sizin iradenize
tabi olmayacak. Bu Meclis, kendi hür iradesiyle karar verdi, dün öyle verdi,
yarın da öyle verecek. Keyfe göre hukuk olmaz, hukukun tarihine bakın.
NURHAYAT
ALTACA KAYIŞOĞLU (Bursa) – Sizin iradeniz hür mü ya?
MEHMET NACİ BOSTANCI (Devamla) – Aslında herkes kendi
hukukunu ister ama sonuçta demokrasi herkesin hukukunu mümkün kılar. Türkiye’de
demokrasi var arkadaşlar. Demokrasi çerçevesinde teşekkül eden bir hukuk
içinize sinmeyebilir kendi hukukunuzu istediğiniz için ama demokrasi budur.
Saygılar. (AK PARTİ sıralarından alkışlar) 
BAŞKAN – Teşekkür ederim Sayın Bostancı.
ATİLA SERTEL (İzmir) – Sayın Başkanım, bir sataşma var,
söz hakkı istiyorum. 
BAŞKAN – Sayın Sertel, hangi söz...
ATİLA SERTEL (İzmir) – Hukuk bilmemekle... 
MEHMET NACİ BOSTANCI (Amasya) – Bilmemek demedim,
“Hukuk bilginize müracaat edin.” dedim.
ATİLA SERTEL (İzmir) – ...hukuk bilgisiyle ilgili,
diğer konularda, benim şahsi görüşlerim olsun...
BAŞKAN – Size yönelik mi sataşmada bulundu Sayın
Sertel?
ATİLA SERTEL (İzmir) – Evet efendim, bana yönelik;
hukuku bilmediğimi söyledi.
MEHMET NACİ BOSTANCI (Amasya) – Ne dedim efendim?
BAŞKAN – Buyurun efendim, lütfen yeni bir sataşmaya
meydan vermeyelim.
6.- İzmir Milletvekili Atila Sertel’in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
ATİLA SERTEL (İzmir) – Sayın Başkan, değerli
milletvekilleri; biz hukuku çok iyi biliyoruz. Ben tam altı yıl boyunca
Ergenekon davalarını izleyen bir gazeteciyim, Gazeteciler Cemiyeti Başkanıyım.
Orada biz hâkimlerce, hâkimler tarafından yapılan bütün hukuksuzlukları,
oradan, yerimizden bağırırken buradaki, Meclisteki konuşmaları da çok iyi
dinliyorduk. “Bu davanın savcısı benim.” diyen kişiyi de çok iyi biliyorum, o davanın
savcısına kimin araç gönderdiğini de siz çok iyi biliyorsunuz. Biz o davaları
başından sonuna izledik. Arkadaşlarımız altı yıl hücrelerde, altı yıl boyunca o
Silivri zindanlarında tutuldu, şimdi burada, Meclisteler. O arkadaşlarımızın
çoluk çocuğundan ayrı kaldığı süreç ve ailelerinden ayrı kaldığı süreç sizin
hukuksuzluğunuzdur. Ben hukuku çok iyi biliyorum. 
Ayrıca, bugün Can Dündar ve Erdem Gül cezaevinde
yatıyorsa bu yeni bir hukuksuzluktur. Bu hukuksuzluğu yapan da Sayın
Cumhurbaşkanıdır. Bu arkadaşlarımızla ilgili “Görecekler gününü.” diyen ve
savcılara işaret ederek, çoktan yazılmış, hiçbir şekilde suç unsuru
taşımayan... Ve birçok bilinen konuyu yazan gazeteci arkadaşlarımız devlet
sırrını ifşa etmek ve başka suçlarla haksız ve hukuksuz yere Silivri
zindanlarına kapatılmıştır. Onlar da çıkacaktır ve siz onlardan da özür
dileyeceksiniz ve gerçekten bir gün hukukun size de lazım olduğunu
göreceksiniz.
BARIŞ YARKADAŞ (İstanbul) – Utanacaklar, utanacaklar!
ATİLA
SERTEL (Devamla) – Size de adaletsizlik yapılsa samimiyetle söylüyorum, ben
sizin de yanınızda olacağıma söz veriyorum İlhan İşbilen’e yapılanın olduğu
gibi, sizin arkadaşınıza yapılanın olduğu gibi; onu da söylemek istiyorum.
MEHMET
NACİ BOSTANCI (Amasya) – Şu anda adaletsizlik yapıyorsun.
HÜSNÜYE
ERDOĞAN (Konya) – Hiç olmadınız, hiç. 28 Şubatlarda neredeydiniz siz,
neredeydiniz? O zaman da hukuk vardı ama sizin hukukunuz vardı. 
ATİLA
SERTEL (Devamla) - O da sizin sıralarınızda, geçen dönemde, Adalet ve Kalkınma
Partisi milletvekili olarak oturuyordu, ona yapıldığı gibi. 
Teşekkür
ediyorum. (CHP sıralarından alkışlar) 
OSMAN
AŞKIN BAK (Rize) – Şişli Belediyesinden bahsetsene, niye bahsetmiyorsun, önce
kendi işinizi halledin be! Çankaya Belediyesini söylesene.
BAŞKAN
– Teşekkür ederim Sayın Sertel. 
X.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, 17/12/2015 tarih ve 535
sayıyla Grup Başkan Vekilleri Manisa Milletvekili Erkan Akçay ile İzmir
Milletvekili Oktay Vural tarafından, son yıllarda ülke gündeminden hiç düşmeyen
rüşvet ve yolsuzlukların sosyal, hukuki ve ekonomik boyutlarının araştırılarak
-yasal önlemler dâhil olmak üzere- rüşvet ve yolsuzlukların önlenmesi amacıyla
verilmiş olan Meclis araştırması önergesinin Genel Kurulun 17 Aralık 2015
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam) 
BAŞKAN
- Milliyetçi Hareket Partisi Grubu önerisi aleyhinde Yılmaz Tunç, Bartın
Milletvekili. 
Buyurun
Sayın Tunç. (AK PARTİ sıralarından alkışlar) 
YILMAZ
TUNÇ (Bartın) – Sayın Başkan, değerli milletvekilleri; Milliyetçi Hareket
Partisi grup önerisinin aleyhinde söz almış bulunuyorum. Bu vesileyle Genel
Kurulu saygılarımla selamlıyorum. 
Milliyetçi
Hareket Partisinin araştırma komisyonu kurulmasını istediği konu iki yıl önce
Mecliste tartışıldı ve Meclis, soruşturma komisyonu olarak görevini yaptı,
raporunu Genel Kurula sundu, Genel Kurul bu raporu görüştü ve bu raporla ilgili
bir karar verildi. Tabii, biraz sonra o raporun belki ayrıntılarına fırsat
kalırsa değineceğim. Ama, öncelikle şunu ifade etmek istiyorum: İki yıl
öncesini bir hatırlayacak olursak, iki yıl önce bu iddialar ortaya atıldığında
muhalefet partilerinin yine Mecliste aynı şekildeki tavırlarını hatırlıyoruz ve
Meclis araştırma komisyonları kurulması yönündeki talepleri vardı her 3
partinin de, “Meclis araştırma komisyonu kurulsun.” şeklinde talepleri vardı,
Meclise önergeler getirmişlerdi. Ama, AK PARTİ’nin muhalefet partilerinden bir
farkı vardı, AK PARTİ ise şunu yaptı, dedi ki: “Böyle iddialar mademki
kamuoyunda dillendiriliyor, o zaman biz bu iddiaların gerçek olup olmadığını,
ceza hukuku anlamında maddi gerçeğin ortaya çıkıp çıkmadığını istiyoruz, bu
anlamda da Meclis araştırması değil…” Çünkü Meclis araştırması nedir? Meclisin
bilgi edinme yollarından birisidir; konuşulur, araştırılır, ilgililer dinlenir,
bir rapor ortaya çıkar ve Meclis bu konuda bilgilendirilir. Ama, biz dedik ki:
“Bu konu bir ceza işi, yargılama işi; dolayısıyla bu iddialar ciddi iddialar,
bu iddiaların soruşturulması gerekir. Araştırılmadan ziyade, sorumlular varsa,
bu iddialar gerçekse, Yüce Divan kararı da vermek gerekiyorsa araştırma
önergesiyle Yüce Divan kararı verilmez.” ve 77 AK PARTİ’li milletvekiliyle
“Soruşturma komisyonu kurulsun.” diye bu Yüce Mecliste ilk önergeyi veren
partidir AK PARTİ. (AK PARTİ sıralarından alkışlar) Gelip burada, bu kadar
temiz insanın karşısına çıkıp “Hırsız var, hırsız var.” diye iki sene önce
bağırdınız, kim inandı, kim inandı size? (AK PARTİ sıralarından “Bravo” sesleri,
alkışlar)
ALİ
ŞEKER (İstanbul) – Var var, hırsız var!
YILMAZ
TUNÇ (Devamla) – 4 seçim geçti.
OSMAN
AŞKIN BAK (Rize) – 4 seçim geçti.
YILMAZ
TUNÇ (Devamla) – 1 yerel seçim, milletvekilliği seçimleri 2 kere,
Cumhurbaşkanlığı seçimi. 
Şimdi,
77 milletvekili, AK PARTİ’li milletvekillerinin önergesiyle soruşturma
komisyonu burada kuruldu. Anayasa’nın 100’üncü maddesi açık, bakanların
yargılanması soruşturma komisyonuyla mümkün. Başlangıç, soruşturma
komisyonuyla, Yüce Divana giden yolun ilk kapısı burası; bunu da, bu usulü de
gerçekleştirmek isteyen tek parti AK PARTİ idi. Siz ne yaptınız? Araştırma
komisyonları kurulsun, bu konu sadece kamuoyunun gündeminde tartışılsın, uzasın
gitsin ve siyasi olarak da AK PARTİ yıpransın; önümüzde üç seçim var, o üç seçimi
de kaybetsin, Türkiye farklı bir pencere açsın. Sizin derdiniz buydu, ama bunu
gerçekleştiremediniz. (CHP sıralarından gürültüler) 
Şimdi,
komisyon kurulduktan sonra değerli milletvekilleri -hatırlayalım- o komisyona
üye seçilen muhalefet milletvekilleri, çeşitli mazeretler sunarak komisyondan
çekildiklerini açıkladılar. İsimlerini buradan söyleyeyim mi? Cumhuriyet Halk
Partili milletvekillerinin isimlerini söyleyeyim mi? “Özel mazeretlerim var.”
diye o milletvekillerinin komisyondan istifa dilekçelerini burada siz
araştırırsanız görürsünüz. 
Komisyon
çalışmalarına başladıktan sonra alt komisyon oluşturduk, detaylı bir araştırma
yapmak istedik, bu araştırmayı adliyede de yapmak istedik, dosyaları orada
inceleyelim, ilgilileri oralara davet edelim. Alt komisyonda muhalefet
milletvekilleri de vardı ve Cumhuriyet Halk Partisinin o dönemde komisyon üyesi
olan savcı kökenli üyesi İstanbul Milletvekili Sayın Ercan Cengiz’di. Tek savcı
kökenli üyeniz oydu Cumhuriyet Halk Partili olarak ve alt komisyonun da
üyesiydi bu arkadaşımız ve komisyon çalışmaları artık sona doğru gelmeye
başladığında dosyalardaki hukuksuzlukları, hukuka aykırı delillerin nasıl
toplandığını açıkça gördü bu savcı arkadaşımız ve kendi arkadaşlarına şunu
söyledi: “Ben, bakın, savcıyım. Arkadaşlar, dosyalar böyleyken siz niye böyle
konuşuyorsunuz?” dedi ve arkadaşlarından tepki aldı “Sen kimin sözcüsüsün?”
dediler. “Ben hukukun sözcüsüyüm. Bakın, burada hukuksuzluklar var, buna göre
karar vermemiz gerekir.” dediğinde de arkadaşları tepki gösterdi ve Sayın Ercan
Cengiz komisyon odasını terk etti, Anadolu Ajansına bir demeç verdi. Hemen açın
Google’a girin “Ercan Cengiz komisyon istifa” diye yazın. 
Cumhuriyet
Halk Partili, savcı kökenli Sayın Ercan Cengiz’in Anadolu Ajansına verdiği
demeç şudur arkadaşlar: “Ben, komisyondaki çalışmalarda arkadaşlarımızın,
CHP’li üye arkadaşlarımızın tavrından rahatsız oldum. Ben, olaya hukuki olarak
bakıyorum, ben, yargısal olarak bakıyorum ama arkadaşlarımız siyasi olarak
bakıyor, aramızda yöntem farklılığı var. Bu şartlar altında komisyonda çalışmam
mümkün değil ve komisyondan istifa ediyorum.” dedi. Önünüzde iPad’leriniz var,
hemen yazabilirsiniz: “Ercan Cengiz komisyon istifa” Hangi gerekçeyle istifa
etmiş Cumhuriyet Halk Partili tek savcı kökenli üye? Açıkça orada beyanlarını
görebilirsiniz, Google’dan bir şey kaybolmuyor, orada hâlâ duruyor. 
Şimdi,
değerli milletvekilleri… 
BARIŞ
YARKADAŞ (İstanbul) – Hırsıza göz yumanı biz tutmayız Başkan! 
YILMAZ
TUNÇ (Devamla) – Şimdi, değerli milletvekilleri, bakın, komisyon dosyaları…
BARIŞ
YARKADAŞ (İstanbul) – Hırsıza göz yuman kim olursa olsun göndeririz! Aynısını
siz de yapın.
YILMAZ
TUNÇ (Devamla) – İki aylık süremiz vardı…
BARIŞ
YARKADAŞ (İstanbul) – Yapın aynısını!
BAŞKAN
– Sayın milletvekilleri… 
MUSA
ÇAM (İzmir) – Transfer ettiniz onu, transfer!
YILMAZ
TUNÇ (Devamla) – Sayın Başkanım… 
BAŞKAN
– Sayın milletvekilleri, lütfen hatibi dinleyin efendim. 
YILMAZ
TUNÇ (Devamla) – Niye rahatsız oluyorsun? Bunlar gerçekler! 
BAŞKAN
– Sayın Tunç, Genel Kurula hitap edin siz de. 
YILMAZ
TUNÇ (Devamla) – Bunlar gerçekler… 
MUSA
ÇAM (İzmir) – Transfer ettiniz siz onu, transfer! 
YILMAZ
TUNÇ (Devamla) – Şimdi, Komisyon dosyaları oradaydı, iki aylık süremiz vardı.
MUSA
ÇAM (İzmir) – Transfer ettiniz onu, transfer! 
BAŞKAN
– Sayın milletvekilleri… 
YILMAZ
TUNÇ (Devamla) – Biz, AK PARTİ olarak bu işi kapatmak istesek iki ayda
kapatırdık. Biz, iki ay daha ek süre istedik incelemek için, o dosyaları didik
didik ettik ama muhalefet partisi komisyon üyelerinin o klasörlerin kapağını
açmadığını gördük orada. Komisyon raporunu hanginiz okudu? Bir okuyun, orada
hangi hukuka aykırı delillerin nasıl toplandığını, birbirinden farklı
dosyaların bir araya nasıl getirildiğini, farklı suçlamaların, farklı
tarihlerdeki olayların bir araya nasıl getirildiğini, farklı kişilerle ilgili
dosyaların aynı gün…
BAKİ
ŞİMŞEK (Mersin) – Paraları açıkla paraları, kutudaki paraları bir açıkla!
Komisyon bu konuda ne diyor? 
YILMAZ
TUNÇ (Devamla) - …bir bomba patlatıyorcasına aynı anda operasyonların
başladığını ve bu operasyonların canlı yayınlarda milletimize sunulduğunu
hepimiz gördük. Bu bir hukuki süreç midir? Bu bir ceza yargılaması mıdır? Ben
size soruyorum, aramızda hukukçular var: Ceza yargılaması böyle mi olur değerli
arkadaşlar? Ve bu hukuksuzlukları tespit eden bir soruşturma komisyonu raporu
şu anda Meclisin burada benimsediği bir rapor, hepinizin incelemesine açık. 
Burada
Komisyonumuz şunu yaptı: Komisyon soruşturma önergesindeki iddiaları tek tek
inceledi. Her bir iddia… Biraz önce buradan arkadaşımız iddialar ortaya attı. O
iddiaların hangi gerekçeyle Yüce Divana gitmemesi gerektiğini Komisyon
raporunda görebilirsiniz. Orada hangi gerekçeyle… Çünkü biz soruşturma
komisyonunun, soruşturma önergesinin muhtevasıyla bağlıyız ve her birinin hangi
gerekçeyle Yüce Divana gitmemesi gerektiği yönündeki kararlarımızın hepsi
hukukidir. 
Şimdi,
ben size soruyorum: Bir dinleme kararı var, süre bitmiş, süre bittikten sonra
da dinlemeye devam edilmiş. Ya da bir dinleme yapılmış, dinlemeden sonra
mahkeme kararı alınmış. Bir bilgisayardan, bir IP numarasından on iki farklı
ihbar yapılmış, aynı bilgisayardan, polisin bilgisayarından on iki farklı ihbar
yapılabiliyor ve bunların hepsi aynı dosyada birleşebiliyor ve biz de buna
“ceza soruşturması” diyoruz. 
Değerli
avukat arkadaşlarımız, hukukçularımız, bu bir ceza soruşturması mıdır? Şimdi,
buradan geliyorsunuz “Altında zırhlı Mercedes, Ergenekon davası, orada yanlış
karar vermişti, bunlar hukuksuzdu.” ama burada “Doğru karar veriyorlar.”,
burada da sahip çıkıyorsunuz. (AK PARTİ sıralarından alkışlar) Bu, tezatlık.
Artık bu çelişkiden kurtulun. Bu çelişkiyi milletimiz açık açık görüyor. Ortada
cumhuriyet savcılıklarının takipsizlik kararları var ve bu takipsizlik
kararları mahkeme sürecinden geçip kesinleşmiş. Meclis soruşturma komisyonunun
Yüce Divana sevk etmeme kararı var ve biz şu anda çıkıp bir Meclis araştırma
komisyonuyla yine kamuoyunun bu konuda bilgilenmesini istiyoruz. Bu iyi niyetli
bir davranış değil. 
O
nedenle MHP grup önerisinin aleyhinde olduğumu beyan ediyor, hepinizi
saygılarımla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Tunç.
Sayın
Özel…
ÖZGÜR
ÖZEL (Manisa) – Efendim, sayın hatip konuşmasında geçmiş dönem Cumhuriyet Halk
Partisinin uygulamaları ve mensubumuz bir milletvekilinin -grubumuza mensup bir
milletvekilinin- davranış biçimiyle ilgili grubumuzu açık şekilde, kamuoyunda
haksız şekilde eleştirilere konu olabilecek şekilde itham etmiştir. Açıklık
getirmek istiyorum 69’a göre.
BAŞKAN
– 69’uncu maddeye göre size iki dakika süreyle söz veriyorum Sayın Özel,
buyurun. 
V.- SATAŞMALARA İLİŞKİN KONUŞMALAR (Devam)
7.- Manisa Milletvekili Özgür Özel’in,
Bartın Milletvekili Yılmaz Tunç’un MHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Teşekkür ederim. 
Şimdi,
meşhur bir hikâye var: Demiş ki “Hocam, hocam, hani, neydi o Hazreti İsa’nın
elindeki çomakla böldüğü derenin adı?” Demiş ki: “Ah be evladım, nereni
düzelteyim? Bir kere ‘çomak’ değil, ‘asa’; ‘İsa’ değil, ‘Musa’; ‘dere’ değil,
‘Kızıldeniz.’” 
Ben
senin nereni düzelteyim Yılmaz Tunç? (CHP sıralarından alkışlar, AK PARTİ
sıralarından gürültüler) 
OSMAN
AŞKIN BAK (Rize) – Millet sizi düzeltti, âlem düzeltti sizi, âlem.
MAHMUT
ATİLLA KAYA (İzmir) – Hâlâ ders almadınız siz, hâlâ.
ÖZGÜR ÖZEL (Devamla) – Şimdi, birincisi, lütfen, Meclis
kayıtlarına bakın, bir soruşturma komisyonu kurulmasıyla ilgili Cumhuriyet Halk
Partisi tarafından giden ilk talep 19 Mart günü kayıtlara geçmiş. Ardından
hızla Sayın Sadi Bilgiç’in kaleme aldığı ve aslında adı “talep” olan ama şeklen
hiçbir tarafı tutmayan çalakalem bir işi kayıtlardan son anda geçirmişsiniz.
Sonra 24/4/2014 günü yani bundan tam otuz beş gün sonra Sadi Bilgiç bizimle
aynı gün yetiştirdiği o daracık önergeyi geri çekip otuz beş gün sonra olması
gerektiği gibi bir önerge vermiş. O sırada Cumhuriyet Halk Partisinin 4 bakan
için dört başı mamur bütün önergeleri beklemiş. Burada görüşülürken bizimkine
ret oyu kullanmışsınız, Sadi Bilgiç’in 19 Martta değil 24/4’te verdiğine kabul
oyu kullanmışsınız. 
Şimdi çıkıyorsunuz televizyonların canlı yayın yaptığı
bir yerde gerçekten bu kadar uzaklaşabiliyorsunuz. Çok şey söylenebilir, ben
bir tek şey söyleyeceğim: Biraz önce, o fısıltıyla yapılan konuşmadan
bahsedince Sayın MHP’li hatip “Ben avukatıyım.” dedi arkadaşınız. 
ALİ ÖZKAYA (Afyonkarahisar) – Avukatıyım. 
ÖZGÜR ÖZEL (Devamla) – “Cumhurbaşkanı benimle hep
fısıltıyla konuştu.”
ALİ ÖZKAYA (Afyonkarahisar) – Makamına böcek konulan
bir Cumhurbaşkanı, bir Başbakan ne yapsın?
ÖZGÜR ÖZEL (Devamla) - Ben Cumhuriyet Halk Partisi Grup
Başkan Vekiliyim…
ALİ ÖZKAYA (Afyonkarahisar) – Makamına böcek konulan
bir Başbakan ne yapsın?
MEHMET GÜNAL (Antalya) – Ben de onu söyledim zaten. 
ÖZGÜR ÖZEL (Devamla) - … Genel Başkanımız benimle
hiçbir gün fısıltıyla konuşmadı. 
Fısıltıya ihtiyaç duyanlar utansın. 
Saygılar sunuyorum. (CHP sıralarından alkışlar)
MEHMET GÜNAL (Antalya) – Ben de onu söyledim, ben de
onu söyledim. “Böcek var.” diye fısıltıyla konuşuyor işte, doğru söylüyor.
BAŞKAN – Teşekkür ederim Sayın Özel. 
X.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, 17/12/2015 tarih ve 535
sayıyla Grup Başkan Vekilleri Manisa Milletvekili Erkan Akçay ile İzmir
Milletvekili Oktay Vural tarafından, son yıllarda ülke gündeminden hiç düşmeyen
rüşvet ve yolsuzlukların sosyal, hukuki ve ekonomik boyutlarının araştırılarak
-yasal önlemler dâhil olmak üzere- rüşvet ve yolsuzlukların önlenmesi amacıyla
verilmiş olan Meclis araştırması önergesinin Genel Kurulun 17 Aralık 2015
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam) 
BAŞKAN - Milliyetçi Hareket Partisi Grubu önerisini
oylarınıza sunuyorum: Kabul edenler… Kabul etmeyenler… Kabul edilmemiştir. 
Halkların Demokratik Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım. 
2.- HDP Grubunun, 17/12/2015 tarihinde Grup
Başkan Vekili Diyarbakır Milletvekili İdris Baluken tarafından, Türkiye’de beş
aydır süren çatışmalı süreç esnasında PKK tarafından alıkonulan asker, polis ve
diğer kamu görevlilerinin ailelerine kavuşturulması amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak Genel Kurulun 17 Aralık 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
17/12/2015
Türkiye Büyük Millet Meclisi
Başkanlığına
Danışma
Kurulunun 17/12/2015 Perşembe günü (Bugün) yaptığı toplantısında, siyasi parti
grupları arasında oy birliği sağlanamadığından grubumuzun aşağıdaki önerisini,
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 İdris Baluken
 Diyarbakır
 Grup Başkan Vekili
Öneri:
17 Aralık 2015 tarihinde Diyarbakır Milletvekili Grup
Başkan Vekili İdris Baluken tarafından verilen (312 sıra no.lu)
"Türkiye'de beş aydır süren çatışmalı süreç esnasında PKK tarafından
alıkonulan asker, polis ve diğer kamu görevlilerinin ailelerine
kavuşturulması" amacıyla Türkiye Büyük Millet Meclisine verilmiş olan
Meclis araştırma önergesinin Genel Kurulun bilgisine sunulmak üzere bekleyen
diğer önergelerin önüne alınarak, 17/12/2015 Perşembe günlü birleşiminde
sunuşlarda okunması ve görüşmelerin aynı tarihli birleşiminde yapılması
önerilmiştir.
BAŞKAN
– Öneri hakkında ilk konuşmacı, lehinde olmak üzere Mehmet Ali Aslan, Batman
Milletvekili. 
Buyurun
Sayın Aslan. (HDP sıralarından alkışlar)
MEHMET
ALİ ASLAN (Batman) – Sayın Başkan, Sayın Divan ve Sayın Genel Kurulu,
halklarımızı saygıyla selamlıyorum. 
Şebiarus
gününü, gecesini hem bunun sahibi Mevlâna’yı Allah’tan rahmetle anıyoruz hem de
kutluyoruz çünkü o ölümü bir vuslat olarak, bir Allah’a kavuşma olarak
değerlendirdiği için kutlanmasını talep etmiştir. İnşallah, bu vesileyle de
insanlarımız öldürülmez, doğalında, Allah’ın kaderiyle ölür, öldürülmek zorunda
kimse bırakılmaz ve inşallah, bu kavuşmanın, bugünün önemine binaen tutuklu
olan siyasiler ve alıkonan asker, polisler de bu vesileyle Meclisin kuracağı
bir araştırma komisyonuyla serbest bırakılır. 
Şimdi,
biliyorsunuz, beş aydır bir savaş var ve bu savaşta birçok insanımız hayatını
kaybetmiştir; sivil insan hayatını kaybetmiştir, kolluk mensupları, Türk
anneler ağlamıştır, Kürt anneler ağlamıştır ve bu durumda da PKK, kolluk
mensuplarının bir kısmını alıkoymuştur ve bugüne kadar bu konuda ne Hükûmet ne
Meclis bir adım atmamıştır. 
Oysaki
İsrail’de bile, hepinizin malumu, rehin Gilad Şalit vardı, İsrail askeri, 1.027
Filistinli karşılığında serbest bırakılmıştır. Şimon Peres de, bugünün
Cumhurbaşkanına aracı olduğundan dolayı teşekkür etmiştir ve dönemin Dışişleri
Bakanı Sayın Ahmet Davutoğlu da bununla ilgili şu sözleri sarf etmiştir: “Bunu
insani bir mesele olarak gördüğümüz için her aşamada katkı vermeye çalıştık.
Bölgede tansiyonu düşürücü ve insanların ailelerine kavuşmasını sağlayıcı
olumlu bir gelişme olarak değerlendiriyoruz.” Yani İsrail askerinin bırakılması
için ara bulucu olmuştur, bugünün Cumhurbaşkanı ve bugünün Başbakanı. Lütfen,
bir zahmet şu anda tutuklu olan askerler, polisler için de aynı duyarlılığı
gösterin ve Meclis araştırma komisyonuna destek verin. 
Bizler,
açık söylüyorum ne hendeğin gerisindekilere ne berisinde olanlar yani önünde
olanlara karşı bizim bakış açımız insanidir, hiçbirinin ölmesini istemeyiz.
Şimdi, biliyorsunuz, IŞİD Musul’da da 50’ye yakın konsolosluk görevlilerini
esir almıştı ve yine Sayın Cumhurbaşkanı diplomatik bir zaferle onları
kurtardığından söz etmişti. Bunların, İsrail askeri kadar ya da Musul’daki
konsolosluk görevlileri kadar değeri yok mu acaba? 
Bir
de size Silopi’de, Cizre’de bugün sosyal medyaya yansıyan bir fotoğrafı
göstereceğim. AKP’nin on üç yıldan sonraki öğretmen profilini göstereceğim. Bu,
şu anda herhâlde ataması yapılan bir öğretmen, Cizre’de bir sınıf öğretmeni
şeklinde… Elinde silahla duruyor ve bu çocuk Filistinli bir çocuk değil, bu
Nusaybinli bir çocuk. Tabii, bunlar sosyal medyada yer alınca hemen diyorsunuz
ki burası Filistin, Irak, Suriye bilmem neresi. Artık mecburen biz bulunduğumuz
yerlerde o dramı göstermek için fotoğraf çekmek zorunda kalıyoruz. 
Yine, çok daha önemli şeyler göstereceğim size
Silvan’da Tekel Camisi’nde bulduğumuz MKE yapımı bazuka silahlar ve yine
caminin içinde bulduğumuz MKE yapımı ağır silahların, kurşunların boş kovan
resimleri. Tabii, canlısını şimdi gösterelim, korkmanıza gerek yok, boştur. Bu,
sivil halkımıza karşı kullanıldığı için… Şu anda içi boş ve üzerinde MKE yazıyor,
MKE damgası var. Bunlar caminin içinden çıkarılmış. Camiler şu anda silah,
mühimmat deposu olarak kullanılmaktadır, sivil halk katledilmektedir.
Bombalanan şu gördüğünüz evler kurşunlarla, kalaşnikoflarla, roketatarla
bombalanmıyor, bunlar yine, MKE yapımı tankların mermisiyle bombalanıyor.
Bunları evlerin içinden, sokaklardan, ve camilerden topladık. Tankların iki
ülke arasındaki savaşta kullanılması gerekirken bir ülkenin içinde kendi
vatandaşının evine, mabedine karşı maalesef kullanılmaktadır. 
Bunlar da milletvekillerine sürekli sıkılan gaz
fişekleri, böyle iyice bakın, bunlar bize sıkılıyor. Eğer dolu olsaydı biraz
size de atacaktım, size sıkacaktım ama maalesef bunlar da bize karşı
kullanıldığı için… Bunlar şu anda boş. 
Yine, şunlar, MKE yapımı, cami içinden topladığımız boş
kovan mermileri, bunları da nazarınıza sunuyorum. Bu mermiler yine MKE yapımı
ve bunlar da birçok çocuğumuzun ölümüne sebep olan -“bombaatar” diyorlar,
bilmiyorum- bu parçaları mahallelere sıktıkları zaman bunlar dağılıyor, çoluk,
çocuk, kadın, yaşlı demeden katlediyor. Oysaki ayet var:
(Hatip tarafından Maide Suresi’nin 32’nci
ayetikerimesinin okunması)
MEHMET
ALİ ASLAN (Devamla) - “Kim ki bir insanı haksız yere öldürürse bütün insanlığı
katletmiş gibidir.”
Yine,
Sayın İdris Baluken, Grup Başkan Vekilimiz ve Eş Başkanımız Sayın Figen
Yüksekdağ’la beraber Silvan’da sokağa girerken özel harekât birlikleri bize
ateş açtı ve o ateş açma görüntüleri de videoda yer almaktadır. Ben, boş
kovanları yerden toplarken de o görüntüler de yer almaktadır. Bize sıkılan
mermilerde de MKE yazmıyor; kayıt dışı kurşunlar, silahlar bunlar. Bunların
görüntüleri de bizde var, lütfen bunu ciddi olarak araştırın. Sonra, bir şey
olduğu zaman “Yok filanca vurdu bunları, yok bilmem ne.” Öyle bir durumda birinci
derecede sorumlu sizlersiniz.
Sayın
Figen Yüksekdağ’ın, Eş Başkanımızın kafasına isabet etmek üzere olan da bunun
gibi bir gaz fişeğiydi. Bir zahmet, sonra bir gelin, dokunun buna, hızlı bir
şekilde kafanıza çarparsa acaba yaşama şansınız yüzde kaç… Bunu da gösterelim
dedik. 
Biz
isteriz ki hiç kimse ama hiç kimse ölmesin, bu kirli savaş bir an önce bitsin.
Burada biz 80 milyon insanı temsil ediyoruz; 550 akıl var, 550 akıl bu sorunu
çözmeye yeter ve artar bile. Bundan dolayı biz, bütün kişisel kaygı, kin,
nefretlerimizi bir tarafa bırakıp lütfen bu ölümleri durdurma girişiminde
bulunalım.
Yine,
bu görüntüler Suriye, Irak ya da başka bir Orta Doğu ülkesi değil; burası
Cizre, Silopi. Şu göç manzaralarına bakın. Dünya Suriye’yi konuşurken bizim bu
bölgede çok daha büyük dramlar, çok daha büyük acılar yaşanmaktadır. 
Yine,
bir ayetikerimeyle bitirmek istiyorum:
(Hatip tarafından Nisa Suresi’nin 128’nci
ayetikerimesinin bir bölümünün okunması)
MEHMET
ALİ ASLAN (Devamla) - “Barış daima daha hayırlıdır, daima daha kalıcı
olmalıdır.” 
Hepinize ve bizi şu anda dinlemekte olanlara teşekkür
ediyorum. 
Dün,
Arapların yaşadığı bütün illeri sayarken Hatay’ı unutmuşum, Hataylılar bize
sitem etti. Buradan Hatay halkına da selamlarımı, sevgilerimi iletiyorum. 
Dün
basına yansıdığı gibi, ben sadece Arapça konuşmadım, 10 dille selamlama yaptım;
Gürcüce, Lazca, Çerkezce, Süryanice, Arapça, Kürtçe ve Romanca. Buradaki amacım
Türkiye halklarına bir selamlama yapmaktı. Tabii bunu da bu vesileyle buradan
size bildirdim. 
Teşekkürler.
(HDP sıralarından alkışlar) 
MEHMET
NACİ BOSTANCI (Amasya) – Sayın Başkanım, yerimden konuşmaya ilişkin bir
açıklama yapabilir miyim? 
BAŞKAN
– Buyurun Sayın Bostancı.
VI.- AÇIKLAMALAR (Devam)
26.- Amasya Milletvekili Mehmet Naci
Bostancı’nın, Batman Milletvekili Mehmet Ali Aslan’ın HDP grup önerisi üzerinde
yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
Aynı
malzemelerle bütünüyle farklı bir konuşma yapmak mümkün. Esasen, fotoğraflar
çıkarırsınız, malzemeler çıkarırsınız ve altına bir hikâye yazarsınız. 
MEHMET
ALİ ASLAN (Batman) – MKE yapımı…
MEHMET
NACİ BOSTANCI (Amasya) – Önemli olan genel senaryonuzun ne olduğu, nerede
durduğunuz. Biz o genel senaryoyu arkadaşın konuşmasında gördük. O genel
senaryoda PKK yok, terör örgütü yok, onun yaptıkları yok. Bakın, İçişleri
Bakanlığının verilerine göre, Sur, Lice, Silopi vesaire bölgelerde 850’si ağır
olmak üzere, 2.240 silah, 10 bin molotof kokteyli ve 10 ton patlayıcı ele geçirilmiş.
Arkadaş bir örnek koymadı. Bunları kim kullanıyor? 
Ayrıca,
şunun altını çizmek isterim: Kendilerine biber gazı sıkıldığından bahsetti.
Üzülürüz, tabii, vekillere böyle bir muamele yapılması bizim tarzımız,
yaklaşımımız değil. Fakat, arkadaşın kürsüden “Bunlar dolu olsaydı size de
sıkardım.” demesi acaba gizli fantezisi mi diye insan düşünüyor. 
Saygılar.
(AK PARTİ
sıralarından alkışlar) 
TUĞBA HEZER ÖZTÜRK (Van) – Empati kurun diye, empati
kurun diye. 
BAŞKAN – Teşekkür ederim Sayın Bostancı.
Sayın Aslan, teşekkür ediyorum. 
MEHMET
ALİ ASLAN (Batman) – Bir yanlış anlaşılma var, izah etmem lazım. 
“Gaz
fişeğini atardım.” dedim, yoksa “O bazukayla sıkarım.” demedim ben.
BAŞKAN
– Tutanaklara geçmiştir Sayın Aslan. 
MEHMET
ALİ ASLAN (Batman) – Bir zahmet bakın. Herhâlde biz o bilinçteyiz. Ben yine,
AKP bunu çok kullandığı için söylüyorum, diyor ki hadiste: “Kendinize
yapılmasını istemediğiniz şeyi bir başkasına yapmayın, yoksa tam iman etmiş
sayılmazsınız.” Siz bize gaz sıktırıyorsunuz.
HÜSNÜYE
ERDOĞAN (Konya) – Gözlerimiz yaşarıyor! Yani, hem insanları öldürüyorsunuz hem
ayet, hadis okuyorsunuz. Hayret bir şey ya!
BAŞKAN
– Teşekkür ederim Sayın Aslan, tutanaklara geçmiştir.
MEHMET
ALİ ASLAN (Batman) – Dolayısıyla, bir zahmet sitem etme hakkımızı da gasbetmeyin
lütfen. (AK PARTİ sıralarından “Ayetlerle konuşuyorsun da PKK İslam ordusu mu?
Mübarek adam ya. Ayet, hadis, sanki İslam ordusundan bahsediyorsun, PKK ya”
sesi)
HÜSNÜYE
ERDOĞAN (Konya) – Hem teröriste sahip çıkıyorsun hem terör örgütüne sahip
çıkıyorsun, ayet, hadis okuyorsun. Kenarından, kıyısından geçtin mi acaba? 
BAŞKAN
– Sayın Baluken…
İDRİS
BALUKEN (Diyarbakır) – Teşekkür ederim Sayın Başkan. 
MEHMET
ALİ ASLAN (Batman) – Asker ve polisleri kurtaracak mısınız? Kurtaralım hep
beraber. 
BAŞKAN
– Sayın Aslan, lütfen…
Sayın
Baluken, siz başlayın efendim.
27.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, uzun süredir dikkatimizi çeken bir husus var, ısrarla sabrederek o
durumun düzelmesini bekliyoruz ama bir türlü düzelmiyor. Sayın Naci Bostancı
akademiyayla olan bağlarını koparmamış olacak ki, bir milletvekili olduğunun
hâlâ farkına varmamış olacak ki burada herkesi kendi öğrencisi sanıyor. Kürsüye
çıkan hatip, konuşma yapan hatip, açıklama yapan hatip ne söylemek istiyor
üzerine durmadan söz alıp âdeta milletvekillerine bir ayar çekme arayışı,
davranışı içerisine giriyor. 
HALİS
DALKILIÇ (İstanbul) – Usul öğretiyor biraz hocam, nezaket ve usul öğretiyor.
İDRİS
BALUKEN (Diyarbakır) – Şimdi, Sayın Bostancı’ya buradaki 550 milletvekiliyle
eşit bir statüde olduğunu, bu konuda artık milletvekillerine çerçeve
belirleyen, ayar çizen bir hoca edasından çıkması gerektiğini özellikle
hatırlatmak istiyorum.
İkincisi: Bu konuşmuş olduğumuz konu, son derece önemli
bir konudur. Şu anda PKK’nin elinde bulunan 20’ye yakın asker ve polisin
aileleri demin Genel Kurula gelmeden de beni aradılar, çocuklarının sağ salim
bir şekilde ailelerine kavuşmasıyla ilgili Parlamentodan bir beklenti
içerisindeler. Bizler bugüne kadar devlet yetkilileriyle, Hükûmet
yetkilileriyle yapmış olduğumuz sayısız görüşmelerde bir sonuç alamadık. Yani,
onlar bu konuda elini taşın altına sokmak istemiyorlar. Biz HDP olarak
inisiyatif alıp bu konuda var olan sıkıntıyı gidermek için bir çaba
gösterdiğimizde de böyle farklı algı operasyonlarıyla bunu itibarsızlaştırmaya
çalışıyorlar. Operasyonların durması, çatışmaların durması durumunda bu
ailelerin kendi çocuklarına kavuşması adına biz HDP olarak elimizden gelen
bütün gayreti göstereceğiz, bütün siyasi partileri de bu konuyla ilgili
önergeye destek vermeye çağırıyorum.
Teşekkür
ederim.
BAŞKAN
– Teşekkür ederim Sayın Baluken.
Sayın
Mehmet Ali Aslan’ın gündeme getirmiş olması nedeniyle ben de şu açıklamayı
yapma ihtiyacını duyuyorum: Sayın Aslan dün Dünya Arapça Günü dolayısıyla
gündem dışı bir konuşma yaptı. Bu hafta nöbetçi olan Meclis Başkan Vekili
olarak bana gelen gündem dışı konuşma talepleri arasından dünün Dünya Arapça
Günü olması nedeniyle o konuşmanın uygun olacağını düşündüm ve Sayın Aslan’a bu
konuşmayı verdim. Sayın Aslan tabii ki bu gün vesilesiyle görüşlerini dilediği
şekilde açıklama, kürsü özgürlüğünü, ifade özgürlüğünü kullanma hakkına
sahiptir. Biraz önce kendileri ifade ettiler, dün 10 dilde selamlama yaptığını
söyledi. Keşke o konuşmanın başlangıcında ben muhtelif dillerde, 10 dilde
selamlama yapacağım deseydi de iki dakika geçen o konuşmayı biz başından anlamış
olsaydık, ben bunu arzu ederdim. Kürsüdeki hatibin ne demek istediğini, hangi
konuda hangi mesajları vermek istediğini anlamak önce milletvekillerinin, Genel
Kurulun, sonra da bütün vatandaşlarımızın hakkıdır diye düşünüyorum.
Bu
açıklamayı da kayıtlara geçirmiş oluyorum. 
Sayın
Akçay, sizin de mi talebiniz var?
ERKAN
AKÇAY (Manisa) – Evet.
BAŞKAN
– Buyurun efendim.
28.- Manisa Milletvekili Erkan Akçay’ın,
Batman Milletvekili Mehmet Ali Aslan’ın HDP grup önerisi üzerinde yaptığı
konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ediyorum Sayın Başkan.
Bugün,
bu kürsüde grup başkan vekillerinin görüşmelerini, birtakım tartışmaları
sabahtan beri izliyoruz. 
Şimdi, malumunuz, 17 Aralık vesilesiyle muhalefet partileri tarafından 17
ve 25 Aralık yolsuzlukları gündeme getirildiğinde Adalet ve Kalkınma Partisi
Grubunun nasıl olağan dışı tepkiler gösterdiklerini ve buna müthiş bir savunma
gereği, ihtiyacı duyduklarını gördük. Fakat biraz evvel HDP Grubu adına kürsüde
konuşan sayın konuşmacı, Türk askerini, Türk polisini İsrail askeriyle bir
tutarcasına bir üslupla konuşmasını yaptı ve aynen “Tutuklu olan polisler ve
askerler” diyerek âdeta bir PKK diliyle konuşuldu ve ben, buna ilişkin, Adalet
ve Kalkınma Partisi Grubunun ve Hükûmetin, benzeri açıklamalara, bu ülkenin
birliğini, bütünlüğünü, Türkiye Cumhuriyeti’nin değerlerini, hukuku ve
Anayasa’yı dikkate alarak hiçbir savunma yapmadıklarını üzülerek ve esefle de
görüyorum. Bilhassa Genel Kurulun ve aziz milletimizin dikkatine sunmak istediğim,
Adalet ve Kalkınma Partisinin bu konulardaki ikircikli politikasının artık
kristalize olması gerektiğini hatırlatıyorum ve milletin varlığına, birliğine
ve kurumlarına gereken sahip çıkma dirayetini ve cesaretini göstermesini
bekliyorum Adalet ve Kalkınma Partisinden. 
Teşekkür ederim Sayın Başkan.
BAŞKAN – Teşekkür ederim Sayın Akçay.
X.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 17/12/2015 tarihinde Grup
Başkan Vekili Diyarbakır Milletvekili İdris Baluken tarafından, Türkiye’de beş
aydır süren çatışmalı süreç esnasında PKK tarafından alıkonulan asker, polis ve
diğer kamu görevlilerinin ailelerine kavuşturulması amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak Genel Kurulun 17 Aralık 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Halkların Demokratik Partisi Grubu önerisi hakkında ikinci söz,
aleyhinde olmak üzere, Gaziantep Milletvekili Sayın Ümit Özdağ’a aittir. 
Sayın Özdağ, buyurun efendim.
Süreniz on dakikadır. (MHP sıralarından alkışlar) 
ÜMİT ÖZDAĞ (Gaziantep) – Sayın Başkan, değerli
milletvekilleri; PKK terör örgütü, AKP Hükûmetinin terörle müzakere
stratejisini Güneydoğu Anadolu’da büyük bir ayaklanmanın altyapısını hazırlamak
için değerlendirmiştir. Açılım sürecinde, PKK terör örgütü, Güneydoğu
Anadolu’da kendi ifadesiyle “ikili iktidar” oluştururken AKP iktidarı ne yazık
ki devletin geri adım atmasını sağlamıştır. Askerin, jandarmanın ve polisin
operasyon talepleri, “Açılım süreci zarar görmesin.” gerekçesiyle durdurulmuştur. PKK ise, bu süreçte, Türkiye
Cumhuriyeti devleti alan boşaltırken ve geri adım atarken devletin boşalttığı
alanları doldurmanın yanında askerlerimize, polislerimize ve köy korucularına
karşı suikast ve kaçırma eylemlerini her geçen gün birazcık daha artırmıştır.
AKP
hükûmetleri, Türkiye içerisinde terör örgütünün ikili iktidar oluşturmasının
şartlarını sağlarken, önünü açarken, izlediği Suriye politikası ile Esat
rejimini yıkmak adına, PKK’nın, Suriye’nin kuzeyinde, nerede ise Lübnan
büyüklüğünde bir alanı kontrol etmesinin, bu coğrafyaya yerleşmesinin ve bu
coğrafyadan Türkiye’ye güç projeksiyonu yapmasının önünü açmıştır.
PKK’nın
Suriye’de etki merkezi olan Ayn El Arap’ta gerçekleştirmiş olduğu çatışmalarda,
ne yazık ki, AKP Hükûmeti, PKK’ya peşmerge yardımının gitmesine izin vermiştir.

Bugün,
Başbakan açıklamalarında, PKK terör örgütü Kobani’yi Türkiye’ye taşımak istiyor
tespitini yapmaktadır. Çok doğrudur. PKK terör örgütü Güneydoğu Anadolu’ya…
Tırnak içinde, hiçbir resmî haritada Kobani diye bir şey yoktur. “Kobani” bir
PKK ifadesidir. Hiçbir haritada bulamazsınız bunu. Ne yazık ki, herkes
kullanıyor devlet yetkilileri dâhil Ayn El Arap’tan bahsetmeleri gerekirken.
Ayn El Arap’ta PKK’ya yardım edilmesini sağladığı gibi AKP, Diyarbakır il
kongresinde de Kobani’ye selam yollamıştır. İfade, tırnak içinde.
Bugün,
PKK terör örgütü Suriye iç savaşını Güneydoğu Anadolu’ya taşımak amacıyla Sur,
Cizre, Silopi, Şırnak’ı sıklet merkezi olarak seçmiş ve bu merkezlerden
başlatacağı bir kent ayaklanmasını bütün coğrafyaya yayacak şekilde
çalışmalarına başlamıştır. 
Esasen,
terör örgütü, 7 Haziran seçimlerinden sonra da bu ayaklanma için ilk adımlarını
atmıştı. Bunun üzerine Cizre’de büyük bir operasyon başlatıldı, sekiz gün
sokağa çıkma yasağı ilan edildi ancak 8’inci günün sonunda Hükûmet operasyonun
arkasında siyasi olarak duramadı ve operasyon valinin, emniyet müdürünün,
jandarma yetkililerinin aksini söylemelerine ve bitmediğini ifade etmelerine
rağmen durduruldu. Daha sonra yapılan ilçe operasyonlarında da sonuç alınamadı.
Polis özel harekât belirli caddelere girdi ve çıktı. Aksine, bu operasyonlar,
PKK’ya eksiklerini görmek için fırsat yarattı. 
Peki,
neden 1 Kasım öncesindeki operasyonlarda PKK terör örgütünün sıklet merkezi
seçtiği ilçelerde terör örgütüne karşı sonuç alınamadı?
Bir:
Polis özel harekâtın silah ve donanımı bu tür bir operasyonu gerçekleştirmek
için yeterli değildi. 
İki: Hükûmet uzun süreli sokağa çıkma yasaklarının
arkasında siyaseten duramadı. Bu dönemde Milliyetçi Hareket Partisi, AKP
iktidarını Güneydoğu Anadolu’da olağanüstü hâli düşünmeye ve uygulamaya davet
etmişti, bu fırsatı değerlendirmekten kaçındınız. 
Üç:
Bu operasyonlar sırasında halk ile kurulması gereken stratejik iletişim de
kurulamadı. Şimdi iktidarın bu hatadan döndüğü gözüküyor. 
Polis
özel harekâtla bu işin yapılamayacağını siz de anladınız, onun için Güneydoğu
Anadolu’da görevi Türk Silahlı Kuvvetlerine verdiniz. 
METİN
KÜLÜNK (İstanbul) – Hayır. 
ÜMİT
ÖZDAĞ (Devamla) – Şimdi sakın Türk Silahlı Kuvvetlerinin önünü kesmeyin, elini
bağlamayın. Evet, Türk Silahlı Kuvvetleri bölgede görev yapıyor ve yapmalı da
çünkü bölgede bir ayaklanma girişimi ve tehdidi var terör örgütü tarafından
gerçekleştirilen. Ülkemiz, PKK terör örgütü ve IŞİD tarafından hızla Orta Doğu
iç savaşının içerisine sürüklenmek isteniyor. 
Öte
yandan, terör örgütü tarafından kaçırılan asker, polis ve kamu görevlileri de
en hızlı şekilde kurtarılmalı. Bu, AKP Hükûmetinin namusudur. Her Hükûmet
üyesi, kaçırılan bu çocuklarımızın kendi çocuğu olduğunu düşünmeli ve ona göre
yatağa girmelidir. Bakalım, başını yastığa koyduğu zaman uyuyor mu uyuyamıyor
mu. Bu insanlar, çocuklarımız, terör örgütü tarafından kaçırılan, rehin alınan
çocuklarımız bir an önce gereken operasyonlarla kurtarılmalıdır. 
Milliyetçi
Hareket Partisi, özünde bir çetenin, tarihin gördüğü en kanlı terör
örgütlerinden bir tanesinin, aşağılık bir kriminal eylemi olan bu kaçırma ve
rehin alma eylemlerinin sonlandırılmasını, üstelik gerekçesi PKK terör
örgütüne, açılım süreci altında, yeniden teslim olunması talebine dayandırılan
bir Meclis araştırması meselesi değil, Millî İstihbarat Teşkilatı ve Emniyet Genel
Müdürlüğünün ortak operasyonu meselesi olarak görmektedir. PKK rehin aldığı bu
askerlerimiz ve kamu görevlileri aracılığıyla Türkiye Cumhuriyeti devleti
üzerinde baskı uygulayabileceğini düşünmektedir. AKP iktidarı PKK terör
örgütüne bu fırsatı vermemeli ve derhâl rehin alınan çocukların kurtarılması
için gereken operasyonlar başlatılmalıdır.
Değerli
milletvekilleri, bu süreç uzun bir süreden beri devam ediyor ve sizler de
görüyorsunuz, aileler o kadar umutsuz ki PKK terör örgütüne yakın sivil toplum
örgütlerinden yardım istemek zorunda kalıyorlar. Bu eminim, benim onuruma
dokunduğu gibi sizin de onurunuza dokunuyordur. Bu polislerin ailelerini, bu
askerlerin ailelerini, bu kamu görevlilerinin ailelerini bu sözde sivil toplum
örgütlerinin elinden kurtarmak, almak Türkiye Cumhuriyeti devletinin ve AKP
Hükûmetinin namus borcudur.
Hepinizi
saygıyla selamlarım. (MHP sıralarından alkışlar) 
BAŞKAN
– Teşekkür ederim Sayın Özdağ.
Halkların
Demokratik Partisi Grubu önerisinin lehinde olmak üzere Sayın Murat Emir, Ankara
Milletvekili…
Buyurun
Sayın Emir. (CHP sıralarından alkışlar)
Süreniz
on dakikadır.
MURAT
EMİR (Ankara) – Sayın Başkan, çok değerli milletvekilleri; Halkların Demokratik
Partisi grup önerisine ilişkin olarak partimin görüşlerini ifade etmek üzere huzurlarınızdayım.
Genel Kurulu saygıyla selamlarım.
Yaşadığımız
son gelişmeler AKP iktidarının on üç yılda yaptığı tahribatın sonuçlarını bütün
çıplaklığıyla artık herkesin gözünün önüne koymuştur. İçeride ve dışarıda
izlenen ciddiyetsiz ve iki yüzlü politikalar başımıza sürekli sorunlar açmakta
ve artık iç çatışmaların son derece yoğunlaştığı, ağır insan hakları
ihlallerinin gerçekleştiği ve her gün insanlarımızın yaşamlarını yitirdiği,
mahallelerimizin, ilçelerimizin, illerimizin boşaltıldığı bir dönemden geçiyoruz
maalesef. İç çatışmaların bu denli arttığı bir dönemde sürekli kayıplar
veriyoruz, ağır insan hakları ihlallerine göz yummak zorunda kalıyoruz.
2013
yılında Reyhanlı’da 52, bu yıl Suruç’ta 32 ve son olarak da Ankara’da 103
yurttaşımızın hayatını kaybetmesiyle sonuçlanan terör saldırılarının da bugün
yaşadığımız güneydoğudaki olayların da ve oradan insanlarımızın göç etmelerinin
nedeni de AKP’nin bu tutarsız politikalarıdır. Yine, aynı şekilde, önergeye
konu olan askerlerimizin alıkonmuş, kaçırılmış olması da yine Hükûmetin on üç
yıldır uyguladığı çelişik güneydoğu politikasının bir uzantısıdır. 
Sayın
milletvekilleri, bugünlere nasıl geldiğimizi kısaca anımsamakta yarar
görüyorum. AKP, ülkemizde ağır bir sorun olan, kültürel, tarihsel, siyasi, ekonomik
boyutları olan Kürt sorununu sürekli olarak kendisi açısından ve kendisine
başarılı seçim sonuçları getirmesi açısından değerlendirmiştir. 2009 yılında
“Millî Birlik ve Kardeşlik Projesi” adı altında uygulamaya konan, barış süreci
olarak, çözüm süreci olarak takdim edilen süreç aslında baştan beri yanlış bir
süreçti. Bu sürecin biz öteden beri uzun süre götürülemeyeceğini söylüyorduk.
Bu sorun bütün ülkemizin sorunuydu, bütün ülkemizdeki bütün vatandaşlarımızın
canı yanıyordu ve bu sorunu herkesin katılımıyla, herkesin katkısıyla, meşru
zeminlerde yani bu Parlamentoda hepimiz elimizi taşın altına koyarak çözmek
zorundaydık ama bu yapılmadı. Gizli servisler aracılığıyla, Kandil’le,
İmralı’yla, adalarla, dağlarla konuşma tercihi yapıldı ve sonuç olarak da
gelinen noktada daha fazla gözyaşı, daha fazla kan… 
Değerli
arkadaşlar, özellikle, bu çözüm sürecinin pişirildiği ve önümüze getirildiği
dönemlerin seçimlerin sonucunu etkilemeye dönük olarak, seçimlerde başarılı bir
sonuç almaya dönük olarak ve hatta mümkünse çatışmasızlık sürecinin birkaç ay,
seçim sonrasına ötelenmesini rica edecek noktalara kadar gelmiştir, bu
bilgilerin hepsi arşivlerde vardır. Ama 7 Haziranda başka bir şey oldu, ne
oldu? İstediğiniz seçim sonuçlarına ulaşamadınız ve anladınız ki başka bir şey
yapmak lazım. Bugün yaşanan günlerce süren sokağa çıkma yasakları, en temel
insan haklarının çiğnenmesi, insanların göçe tabi tutulması, bunların hepsi
kamu düzenini sağlamak iddiasıyla yapıldı ama soruyorum size: Bu mu sizin kamu
düzeniniz?
Bütün
bu yaşananlar aslında, başta Sayın Cumhurbaşkanı olmak üzere sizin bir siyasi
tercihinizin uzantısıdır, doğal sonucudur. Gizli servisler eliyle yürütülen
sözde çözüm süreci elbette sürdürülemezdi. Seçimi kazanmak için başlatılan
çalışma şimdi de başkanlık rejimi hedefi doğrultusunda şiddetlendirilerek
yürütülmektedir.
Değerli
milletvekilleri, toplumsal barışımız açısından hem de can kayıplarımız
açısından bilançomuz her geçen gün artıyor. 7 Haziran ile 9 Kasım 2015
tarihleri arasını kapsayan dönemde asker, polis, korucu olmak üzere 200’e yakın
güvenlik mensubu şehit düşmüş, 262 vatandaşımız da yaşamını yitirmiştir. Son
iki günse, özellikle Cizre ve Silopi’de başlatılan sokağa çıkma yasağı
sonrasında, bizim de bütün ısrarlı sorularımıza rağmen ayrıntılı, doyurucu
yanıt alamadığımız bir biçimde şiddet ve kanlı eylemler artarak devam
etmektedir.
Son olarak, Diyarbakır Silvan’da 3 güvenlik mensubu
şehit olmuş, Silvan’ın Mescit Mahallesi’nde hendekleri kapatmaya giden iş
makinası ateşe verilmiş, yine, Silvan’ın Mescit Mahallesi’nde 1 kişi ölmüş, 3
kişi yaralanmıştır. Cizre Emniyet Müdürlüğüne roketatarlı saldırıda Kaymakamın
2 koruması yaralanmış, Yafes Mahallesi’nde çıkan çatışmalar nedeniyle 3 okul
tatil edilerek öğrenciler evlerine gönderilmiştir. Cizre Öğretmenevine roketle
saldırı yapılmış, roket mermisi patlamadığı için şans eseri yaralanma veya ölüm
olmamıştır. Yine, Yafes Mahallesi’nde hastaneye roketatarlı saldırıda
bulunulmuştur. Alınan bilgiye göre hemodiyaliz ünitesi ve hastane morgu ağır
bir şekilde tahrip olmuş ancak yine yetkililerin açıklamalarına göre 32 diyaliz
hastasının bakımları Şırnak Devlet Hastanesinde sürdürülmeye çalışılmaktadır.
Ne
yaptınız biliyor musunuz? Oradan -öğretmenleri çekmek için- göstermelik bir iç
hizmet eğitimi adı altında öğretmeleri çektiniz, kamu görevlilerini çektiniz
ama doktorları çekemediniz. Ne yapacaksınız o hâlde, ne yaptınız? Sayın Bakan
bir genelge yayınladı ve bölgedeki nöbetleri yedi güne çıkardı. Sağlık
görevlisi, doktor, hemşire gidiyor, yedi gün boyunca hastanede görev yapıyor.
Sonra da bugün ne dedi? “Hastanelerde hizmetler eksiksiz yürütülmektedir,
poliklinik hizmetleri verilmektedir.” Soruyorum size: Hiçbir kamu görevlisinin
sokağa çıkamadığı, doktorların da zoraki olarak yedi gün hastanede tutulduğu
bir ortamda hastalar hastaneye nasıl ulaşacaklar? 
HÜSNÜYE
ERDOĞAN (Konya) – Şu karşı tarafa sorar mısın o soruyu, şu tarafa.
MURAT
EMİR (Devamla) – Birazdan geliyorum.
HÜSNÜYE
ERDOĞAN (Konya) – Sorun bakalım.
MURAT
EMİR (Devamla) – Sayın milletvekilleri, İnsan Hakları Derneğinden aldığımız
bilgiye göre -en son iki gün önce kaçırılan 2 askerimiz dâhil edildiğinde- 5
asker, 3 polis olmak üzere, 8 güvenlik görevlimiz PKK’nın elinde alıkonmuş
durumda. 
Ben,
bu kürsünün halkın kürsüsü olduğunun bilinciyle size açık bir soru sormak
istiyorum: Şu ana kadar şehit edilen, yaralanan veya alıkonulan askerler
arasında bir tane milletvekilinin, bir tane bakanın, bir tane bürokratın, bir
tane başbakanın çocuğu var mı? 
HÜSNÜYE
ERDOĞAN (Konya) – Bir tane CHP’linin çocuğu var mı? 
MURAT
EMİR (Devamla) – Var, var. 
HÜSNÜYE
ERDOĞAN (Konya) – Onu da sorun bakalım, cesaretiniz varsa sorun onu da.
AHMET
HAMDİ ÇAMLI (İstanbul) – Çok ucuz siyaset yapıyorsun, çok ucuz.
AHMET
GÜNDOĞDU (Ankara) – Bir tane CHP’linin çocuğu var mı?
MURAT
EMİR (Devamla) – Değerli arkadaşlar, önümüzdeki tek gerçeklik -hepimiz oralarda
oluyoruz, hepimiz biliyoruz- ölenlerin, kaybettiklerimizin ve bizzat bizim
tanıştığımız alıkonulan askerlerin yakınlarının en yoksul insanlar olduğudur.
Bu iktidarın yoksul vatandaşlarımıza reva gördüğü ya ölmek ya da ölmektir.
Sayısız defa bedelli askerlik çıkarttınız. Söylediğiniz şudur insanlara: “Paran
varsa canın sağ olsun, paran yoksa vatan sağ olsun.”
HAKAN
ÇAVUŞOĞLU (Bursa) – CHP “evet” verdi o yasaya. 
MURAT
EMİR (Devamla) – Tabii, burada asıl onur kırıcı olan, bizim açımızdan üzüntü
kaynağı olan şudur…
OSMAN
AŞKIN BAK (Rize) – Daha acemisin, acemi, daha ders çalışman lazım. Hata
yapıyorsun, kulağını çekerler ha!
MURAT
EMİR (Devamla) – Burada, tabii, Hükûmet olsaydı ona soracaktık. Bakın, Hükûmet
sadece bizi değil, sizi de ciddiye almıyor; bakın, burada yoklar. Şimdi,
buradan sormak lazım. Tabii, Hükûmet şu ana kadar bu sorunla ilgili olarak
sessiz kalmıştır, bu derin sessizliğini bir an evvel bozmak zorundadır. 
Güneydoğuda
yaşadığımız büyük insanlık utancı artık taşınamaz bir noktaya gelmiştir.
Cizre’de, Silopi’de -biraz önce gördük resmini- sokağa çıkma yasağı başlamadan
gördüğümüz göç görüntüleri Suriye’yi aratmamaktadır. Giderek artan çatışma ve
yaşanan zulümler sonucunda şehirlerimizin boşalması kaçınılmaz olmuştur.
Buradan HDP’den çok daha dik bir duruş bekliyoruz. PKK’ya “Alıkoyduğunuz
askerleri bir an evvel salıverin.” demeksizin yapılacak bir konuşma eksik bir
konuşmadır. 
AHMET
YILDIRIM (Muş) – Her gün söylüyoruz, bir söylet bakayım. 
MURAT
EMİR (Devamla) – PKK’nın, gereksiz yere, bölge halkının da istememesine rağmen
“öz yönetim” adı altında hendek siyaseti başlatması oradaki çatışmanın fitilini
ateşlemiştir ve orada olağanüstü hâl dönemlerini aratmaz derecede insan hakları
ihlallerinin de oluşmasına bir ölçüde yol açmıştır; bu tespiti de yapmak
zorundayız. Kentlerin sokaklarına hendekler kazarak, barikatlar inşa ederek,
evler arasına tüneller açarak, mevzi olarak kullanarak ilan ettikleri öz
yönetim, bölgede artık taşınamaz bir noktaya gelmiştir. HDP’den PKK’ya karşı
çok daha dik bir duruş beklediğimizi ifade etmek isteriz. 
(Mikrofon
otomatik cihaz tarafından kapatıldı)
MURAT
EMİR (Devamla) – Şehit olan asker de yaşamını yitiren polis de vatandaş da göçe
zorlanan vatandaşımız da bizim vatandaşımızdır, bizim canımızdır. 
MUHAMMET
BALTA (Trabzon) – Polis de şehit oluyor, yaşamını yitirmiyor, o da şehit
oluyor. 
MURAT
EMİR (Devamla) – Hepinize saygılar sunarım. (CHP sıralarından alkışlar) 
BAŞKAN
– Teşekkür ederim Sayın Emir. 
İDRİS
BALUKEN (Diyarbakır) – Sayın Başkan…
BAŞKAN
– Öneri hakkında…
Sayın
Baluken…
İDRİS
BALUKEN (Diyarbakır) – Demin konuşmasını yapan sayın hatip grubumuza dönerek
HDP’den bu konuda daha dik duruş beklediğini ve HDP’nin tutumunun dik
olmadığını, samimi olmadığını ifade etti. Dolayısıyla, grubumuza açıktan
sataşma vardır. 
BAŞKAN
– 69’uncu madde çerçevesinde size söz veriyorum.
Süreniz
iki dakikadır.
Buyurun
Sayın Baluken.
V.- SATAŞMALARA İLİŞKİN KONUŞMALAR (Devam)
8.- Diyarbakır Milletvekili İdris
Baluken’in, Ankara Milletvekili Murat Emir’in HDP grup önerisi üzerinde yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum.
Yani
son derece önemli bir konuyu konuşuyoruz. Bu konuyu konuşurken de burada siyasi
tartışmalara, polemiklere boğma gibi bir arayışımızın olmadığını hepiniz
bilmelisiniz; sizin de o arayışta olmamanız lazım. Ortada ciddi bir sorun var
ve bu sorunla ilgili, Parlamentodan, Meclisten inisiyatif alıp bu sorunu
çözmeye yönelik ailelerin beklentisi var.
Burada
HDP’nin duruşunu takip etmeyen sayın milletvekili HDP bugüne kadar sanki o tarz
çağrılar yapmamış gibi bir algı yarattı. Bu doğru bir algı değil. Biz defalarca
bu konuda PKK’nin bir an önce bu alıkoyduğu polis ve askerleri serbest
bırakması çağrısını yaptık, on gün önce yine aileler, grubumuzu ziyaret
ettiğinde de bu konuda gerekli olan düşüncelerimizi kamuoyuna aktardık ama bu
konuda bu şekilde konuşmalar yaparak, siz, o ailelere randevu vermeyen
Cumhurbaşkanının ve Başbakanın durumunu meşrulaştırmış oluyorsunuz.
Düşünün
ki bırakın o ailelerin çağrısına herhangi bir duyarlılık göstermeyi, o ailelere
randevu vermeyen bir Başbakan ve Cumhurbaşkanı pratiği var. Demin grubumuz
adına konuşan sayın hatip söyledi, bir İsrail askeri için aracı olan, “Biz bunu
insani bir duyarlılık üzerinden yaptık.” diyen bir Başbakan, bir Cumhurbaşkanı,
kendi ülkesindeki vatandaşının bu sorununa sahip çıkmıyor. 
MHP
Grup Başkan Vekili haklı olarak, yanlış bir sonuçla, bizim İsrail askeri ile
Türk askerini eşitlediğimizi söyledi. Öyle değil. Sayın hatibimiz Türk
askerinin İsrail askeri kadar bile bir değeri olmadığını bu çelişki üzerinden
ifade etti. Sen bir İsrail askeri için her türlü girişimi yapacaksın, aylardır
ailesinden haber alınamayan Türk askeri ve polisi için kılını kıpırdatmayıp
ailelerine randevu vermeyeceksin. (AK PARTİ sıralarından gürültüler)
AYŞE
SULA KÖSEOĞLU (Trabzon) – Haksızlık ediyorsunuz.
İDRİS
BALUKEN (Devamla) – Böyle samimiyetsiz…
(Mikrofon
otomatik cihaz tarafından kapatıldı) 
AHMET
HAMDİ ÇAMLI (İstanbul) – Bedenini koydu buraya çözmek için, bedenini.
İDRİS
BALUKEN (Devamla) – …bir yaklaşımdan bir an önce vazgeçilmeli. 
AHMET
HAMDİ ÇAMLI (İstanbul) - Siyasi hayatını ortaya koydu.
AHMET
YILDIRIM (Muş) – Ne çözdü, ne?
İDRİS
BALUKEN (Devamla) – Bu Meclis bu konuda inisiyatif almaktan korkmamalı.
AHMET
HAMDİ ÇAMLI (İstanbul) – Bütün siyasi hayatını koydu.
İDRİS
BALUKEN (Devamla) – Konuşurken de öyle burada parmak sallayarak konuşmayın,
medeni cesaretiniz varsa buraya gelip ifade edersiniz.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Baluken. 
Sayın
Bostancı, dinliyorum.
VI.- AÇIKLAMALAR (Devam)
29.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Sayın
Baluken’in zannediyorum bir bilgi eksikliği dolayısıyla yanlış olduğunu
gördüğüm ifadesini tashih için bu açıklamayı yapmayı lüzumlu gördüm. 
Zikredilen
ailelerle AK PARTİ Grup Başkan Vekili olarak ben görüştüm, başka görüşen
arkadaşlarımız da oldu. Ailelerle görüşürken kendileri bizzat Sayın Başbakanla
defalarca görüştüklerini beyan ettiler. Bunu bildirmek istedim.
Saygılarımla.
(AK PARTİ sıralarından alkışlar)
BAŞKAN
– Teşekkür ederim Sayın Bostancı.
X.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 17/12/2015 tarihinde Grup
Başkan Vekili Diyarbakır Milletvekili İdris Baluken tarafından, Türkiye’de beş
aydır süren çatışmalı süreç esnasında PKK tarafından alıkonulan asker, polis ve
diğer kamu görevlilerinin ailelerine kavuşturulması amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak Genel Kurulun 17 Aralık 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Öneri hakkında son konuşma hakkı İstanbul Milletvekili Sayın Metin Külünk’e
aittir. 
İDRİS
BALUKEN (Diyarbakır) – Sayın Başkan… Sayın Başkan… 
BAŞKAN
- Buyurun Sayın Külünk. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan, tutanaklara geçmesi açısından bir şeyi
ifade edeyim.
BAŞKAN
– Daha sonra…
İDRİS
BALUKEN (Diyarbakır) – Bari yaptığınız şeyin arkasında durun, randevu vermedi
yani net olarak randevu vermedi. 
MEHMET
NACİ BOSTANCI (Amasya) – Görüştü, görüştü, Başbakanla görüştü. 
İDRİS
BALUKEN (Diyarbakır) - Siz de konuştuğunuzda susturmuşsunuz aileleri. O
aileleri çağırın siz, konuşturun.
MEHMET
NACİ BOSTANCI (Amasya) – Söylüyorum, görüştüklerini söylüyorum.
METİN
KÜLÜNK (İstanbul) – Sayın Başkan, değerli milletvekilleri; şu an Cizre’de,
Nusaybin’de, Diyarbakır’da, Silopi’de, bu coğrafyada barışı kalıcı kılmak için…

İDRİS
BALUKEN (Diyarbakır) – İnsanları katledin.
METİN
KÜLÜNK (Devamla) - …terörle ve teröristlerle bir büyük mücadelenin içerisinde
olan, Yavuz Sultan Selim Han’ın torunları olan güvenlik güçlerimizi Rabia
selamıyla selamlıyorum. (AK PARTİ sıralarından alkışlar; CHP, HDP ve MHP
sıralarından gürültüler)
MUSA
ÇAM (İzmir) – Metin, IŞİD’i de selamla, IŞİD’i, IŞİD’i!
METİN
KÜLÜNK (Devamla) - HDP araştırma önergesinin gerekçesi şu cümleyle başlıyor:
“Türkiye’de Kürt sorununun demokratik çözümü yerine silah ve çatışmaya dayalı
çözümün esas alınmasıyla birlikte toplumun tüm kesimleri mağdur olmaktadır.” Bu
cümlenin bir kısmı gerçekleri yansıtırken bir kısmı da gerekçenin tamamında
olduğu gibi çarpıtmaktadır. Gerek bölge halkının gerekse tüm milletimizin terör
dolayısıyla yaşadığı sorunun ana sorumluları, 7 Haziran sonrasında 2 polisimizi
gece evinde uyurken şehit eden PKK ve bu terör örgütüne sırtlarını
dayayanlardır. (AK PARTİ sıralarından alkışlar)
ALİ
ŞEKER (İstanbul) – Niye araştırtmadınız? Araştırma önergesi verdik, niye
araştırtmadınız? Arkasında siz varsınız.
METİN
KÜLÜNK (Devamla) – Sokakları terörize eden, hendekler kazan PKK ve ona destek
olanlardır, bu fotoğrafın sahipleridir. 
MUSA
ÇAM (İzmir) – Metin, araştırma komisyonu niye kurulmadı?
METİN
KÜLÜNK (Devamla) – Sakin olun.
BAŞKAN
– Sayın milletvekilleri, rica ediyorum, hatibi dinleyelim efendim. 
ALİ
ŞEKER (İstanbul) – 2 polisimizin katilini niye araştırmadınız?
METİN
KÜLÜNK (Devamla) – PKK ve ona destek verenler ne anlam ifade ediyor?
MUSA
ÇAM (İzmir) – Metin, niye komisyon kurulmadı sen söyle?
SERKAN
BAYRAM (Erzincan) – Dinlesene kardeşim, sakin ol! Ha bire konuşuyorsun, dinle
be, yeter! Saygılı ol!
METİN
KÜLÜNK (Devamla) – Türkler için Jön Türkler, Araplar için Baas rejimi ne ise
Kürtler için de PKK ve ona sırtını dayayanlar aynıdır. Bu coğrafyadaki halkları
İslamsızlaştırma projesinin Kürtlere dayatılmış versiyonu PKK terör örgütü ve
onun siyasi aklıdır. Terör örgütü polislerimizi, kamu görevlilerimizi,
askerlerimizi şehit ederken sesleri çıkmayıp uyuyanlara selam olsun! Hendeklere
ses çıkartmayanlar, bu fotoğraf karşısında sus pus olanlar…
MEHMET
TÜM (Balıkesir) – Suruç’ta ve Ankara’da ne oldu?
METİN
KÜLÜNK (Devamla) – …Diyarbakır Sur’daki PKK’nın sokak çeteleri karşısında ceket
ilikleyip onlardan emir alanlar; bu toprakların bekası için, barış için
söyleyecek sözü olanların her sözünü dinleriz ama önce gidip Silopi’de, Cizre’de
hendek kazıp mayın döşeyenlere, hendek kazıp bomba döşeyenlere karşı bir çift
sözünüz olsun. Hendek siyasetine belediyeleriniz aracılığıyla verdiğiniz destek
kimin eseri? PKK’ya “Silah bırakın.” diyemeyenler kim?
KAMİL
AYDIN (Erzurum) – Valilere “Dokunmayın.” diyenler kim?
METİN
KÜLÜNK (Devamla) – Sizler, sözde, barışı, silahsız siyasi hareketi temsil
ettiğinizi söylüyorsunuz ama barışta İmralı’nın bile gerisinde kaldınız. Bu
coğrafyada üç hedef vardı son dönemde: Sayın Cumhurbaşkanımız Recep Tayyip Erdoğan,
bir; İmralı, iki; Barzani, üç. Siz ikinci hedefe enterne edilmesine ses
çıkarmıyorsunuz, onu tasfiye etmek için bir büyük gayretin içerisindesiniz. 
OKTAY
VURAL (İzmir) – Sayın Başkan, Cumhurbaşkanıyla terörist başını bir tutuyor, bu
hakaret değil midir ya? Hiçbir sözünüz olmayacak mı sizin?
METİN KÜLÜNK (Devamla) - Geçtiğimiz Nevruz’da
Diyarbakır’da barış mektubu okunan “PKK’ya silah bırak.” diyen, kongreyi
toplamaya çağıran Öcalan’ın iradesini hendeğe gömen sizsiniz.
ERKAN AKÇAY (Manisa) – AKP’nin düştüğü zillete bakın,
zillete; utanın, utanın. 
OKTAY VURAL (İzmir) – Bir teröristbaşı ile
Cumhurbaşkanını aynı kefeye koyuyor; övüyor.
METİN KÜLÜNK (Devamla) - Sizler Safevi’ye karşı irade
koyan ve bu coğrafyada düzen sağlanmasında rol oynayan…
OKTAY VURAL (İzmir) – Şu düştüğü hâle bakın ya, terör
örgütü, teröristbaşından medet umuyor yahu.
METİN KÜLÜNK (Devamla) - …Kürt beyi İdrisi Bitlisî’yi
anlayamıyorsunuz, anlayamıyorsunuz.
OKTAY VURAL (İzmir) – Şu zihniyete bakın, yazıklar
olsun sana.
METİN KÜLÜNK (Devamla) - Kürt halkının özgür iradesine
ihanet ediyorsunuz. 
OKTAY VURAL (İzmir) – Teröristbaşını savunan bir
AKP’li.
METİN KÜLÜNK (Devamla) - Tıpkı Jön Türklerin Osmanlı’da
Türklerin iradesine ihanet ettiği gibi, tıpkı Baas rejimlerinin Arap
halklarının iradesine ihanet ettiği gibi siz de Kürt halkının iradesine ihanet
ediyorsunuz. (AK PARTİ sıralarından alkışlar) Düşün artık bu milletin
yakasından, düşün artık Kürt halkının yakasından.
EDİP SEMİH YALÇIN (İstanbul) – Yahu, bu tarih bilgini
nereden aldın sen? 
METİN KÜLÜNK (Devamla) - Yeter, Kürt halkının iradesini
sömürdüğünüz yeter. 
İZZET ULVİ YÖNTER (İstanbul) – Cahil misin sen yahu?
METİN KÜLÜNK (Devamla) - Düşün bu coğrafyadaki bu büyük
milletin yakasından. Şu bir gerçektir: HDP’li siyasetçiler bundan böyle hendeğe
düşmüş siyasetçiler olarak anılacaklardır. Çünkü, HDP kendini hendeğe
gömmüştür.
Bakın, Osman Öcalan ne diyor? “Kürt halkı adına bu
savaşı reddediyorum.” diyor. Her yer yakılıp yıkılıyor -kutsallar kalmadı-
Diyarbakır’da cami yaktığınız yetmedi, Almanya Stuttgart’ta cami yaktınız, bir
çift sözünüz yok.
TUĞBA HEZER ÖZTÜRK (Van) – Siz yaktınız o camileri,
siz.
METİN KÜLÜNK (Devamla) - Aynı şeyleri, Osman Öcalan’ın
söylediklerini siz söyleyebiliyor musunuz? 
OKTAY VURAL (İzmir) – Vay, vay, vay!
METİN KÜLÜNK (Devamla) - İmralı “Savaş dönemi artık
bitmiştir.” diyor, siz de diyebiliyor musunuz? 
OKTAY VURAL (İzmir) – Alkış, alkış!
METİN KÜLÜNK (Devamla) - Diyemiyorsunuz, diyemezsiniz.
Çünkü, asıl esaret altında olan askerlerimiz ve polislerimiz değil,
sizlersiniz. 
OKTAY VURAL (İzmir) – Sataşmadan dolayı söz
isteyeceksiniz herhâlde Sayın Bostancı.
METİN KÜLÜNK (Devamla) - Çünkü, sizler ruhlarınızı
kirlettiniz. Sizler için üzülüyorum. 
OKTAY VURAL (İzmir) – Bozacının şahidi şıracı yahu.
METİN KÜLÜNK (Devamla) - HDP -üzgünüm- PKK’nın esareti
altında bir siyasal hareket hâline kendini dönüştürmüştür. 
ERKAN AKÇAY (Manisa) – Konuşmayın, tutanakları herkese
yayarım.
METİN KÜLÜNK (Devamla) - HDP’nin nasıl özgürleşeceğine
dair bir Meclis araştırması önergesi verilirse burada onu da tartıştırırız.
Devlet başkanımız Erdoğan…
MUSA ÇAM (İzmir) – Ne?
CEYHUN İRGİL (Bursa) – Cumhurbaşkanı, Cumhurbaşkanı.
İDRİS BALUKEN (Diyarbakır) – Devlet başkanı nereden
çıktı yahu?
NURHAYAT ALTACA KAYIŞOĞLU (Bursa) – Ne zaman değiştirdiniz
sistemi?
METİN KÜLÜNK (Devamla) - …diyor ki: “Bu coğrafyanın
kaderi Türklerin, Kürtlerin ve Arapların birliğindedir.” 
İDRİS BALUKEN (Diyarbakır) – Rejim mi değişti,
haberimiz mi yok?
METİN KÜLÜNK (Devamla) - Bu coğrafyanın kaderi
Türklerin, Kürtlerin, Arapların birliğindedir. 
NURHAYAT ALTACA KAYIŞOĞLU (Bursa) – Ne zaman
değiştirdiniz, ne zaman? Darbe mi yaptınız?
METİN KÜLÜNK (Devamla) - Bakın, Irak Bölgesel Kürt
Yönetimi Başkanı Barzani de…
AHMET YILDIRIM (Muş) – Kürdistan Bölgesel Yönetimi Başkanı,
Kürdistan Başkanı o.
METİN
KÜLÜNK (Devamla) - …size sesleniyor “Din dersinin kaldırılmasıyla, Diyanetin
kaldırılmasıyla Kürt sorununun ne alakası var? Siz kime hizmet ediyorsunuz?”
diye soruyor. Sizler “Türkler ve Kürtler kardeştir.” diyen Mesut Barzani’nin
karşısında olmayı siyaset sanıyorsunuz. 
Sizler,
sokaktakilerden, dağdakilerden öyle korkuyorsunuz ki İmralı’nın barış
iradesinin dahi yanına yaklaşamıyorsunuz. (HDP sıralarından gürültüler) 
İDRİS
BALUKEN (Diyarbakır) – Sayın Öcalan’ın barış iradesi var, tecrit ediyorsunuz. 
METİN
KÜLÜNK (Devamla) - Sizler, Türklerin, Kürtlerin ve Arapların ortak kaderinin
karşısındasınız. Kimin yanındasınız, soruyorum: Kimin yanındasınız? Türklerin,
Kürtlerin yanında olmadığınız kesin. Sizler silahın, savaşın, hendeğin,
baskının ve dayatmanın yanındasınız çünkü bu coğrafyaya ipotek koymak
isteyenlerin, gücün yanındasınız. 
Sizler
Türklerin ve Kürtlerin kaderini hendeklere mahkûm etmek istiyorsunuz. Buna bu
devlet asla izin vermeyecektir. Bu devlet de terörle asla pazarlık
etmeyecektir. 
TUĞBA
HEZER ÖZTÜRK (Van) – Halktan niye bahsetmiyorsun? 
METİN
KÜLÜNK (Devamla) - PKK’nın elindeki asker ve polislerimiz üzerinden Türk
devletini pazarlık masasına oturtmaya gücünüz de yetmeyecektir. 
Şunu
iyi bilin ki: Şu anda Silopi’de, Cizre’de, Nusaybin’de, Diyarbakır’da
teröristlerle mücadele eden emniyet güçlerimiz, güvenlik güçlerimiz Yavuz
Sultan Selim Hanın torunlarıdır. Unutmayın ki onlara da destek veren halk
İdrisi Bitlisî’nin, Ahmedi Hani’nin torunlarıdır. (HDP sıralarından gürültüler)
ALİ
ŞEKER(İstanbul) – Cumhuriyete gel, cumhuriyete! 
METİN
KÜLÜNK (Devamla) - Kendi vatandaşlarını, kendi Kürt halkını tehdit eden bir
anlayışa bu topraklarda yer olmayacaktır. 
O
güvenlik güçlerinin karşısında duranlar bana, Çaldıran’da Yavuz’a karşı Safevi
Hanedanlığının yanında duranları hatırlatıyor. 
MUSA
ÇAM (İzmir) – Mezhepçilik yapıyorsun. 
METİN
KÜLÜNK (Devamla) - Beş yüz yıl önce, bu topraklarda Kürtlere zelilliği
dayatanlara Diyarbakır surlarında bu millet “Dur” dedi. 
Şunu
iyi biliniz ki: Mezopotamya’nın, Anadolu’nun çocuklarına hainlik yapanlar
karşısında İdrisî Bitlisi’nin Ahmedi Hani’nin torunlarını bulmaya devam
edecektir. 
MUSA
ÇAM (İzmir) – Orta Doğu’yu kana buladınız, mezhepçilik yaparak Orta Doğu’yu
kana buladınız. Kana buladınız, kana!
METİN
KÜLÜNK (Devamla) - Bugün emperyalizmle iş birliği içerisinde bu coğrafyanın
iradesine ipotek koymaya kimsenin gücü yetmeyecektir, bundan emin olunuz.
Nerede olduğunuzu tayin ediniz. Hangi safta? Türkiye’nin mi, Anadolu’nun mu,
Mezopotamya’nın mı, yoksa bu coğrafyayı ipotek altına almak isteyen, yüz yıl
önce bu coğrafyayı şekillendiren küresel güçlerin yanında mı duracaksınız?
Yerinizi ve safınızı belli ediniz. (AK PARTİ sıralarından alkışlar)
ALİ
ŞEKER (İstanbul) – Amerikan uşakları.
METİN
KÜLÜNK (Devamla) - Unutmayın, siz “Başkan yaptırmayacağız.” diye yola çıktınız…

İDRİS
BALUKEN (Diyarbakır) – Hâlâ başkan yaptırmayacağız, merak etmeyin.
METİN
KÜLÜNK (Devamla) - …bu coğrafyada barışı inşa etmek için çaba harcayan devlet
başkanımıza… (CHP sıralarından sıra kapaklarına vurmalar, gürültüler)
ALİ
ŞEKER (İstanbul) – Var mı böyle bir şey ya! Ne “devlet başkanı” ya! Hâlâ
“devlet başkanı” diyor ya, devlet başkanı kim?
NURHAYAT
ALTACA KAYIŞOĞLU (Bursa) – “Devlet başkanı” ifadesi Anayasa’nın neresinde var?
Var mı Anayasa’mızda öyle bir şey?
METİN
KÜLÜNK (Devamla) - …bu halkın verdiği destekle millet başkanına sahip çıkacak,
barışı inşa edecektir. Bakın, siz bu fotoğrafı anlayamayacak, bu fotoğrafın
dünya için ne ifade ettiğini anlayamayacak kadarsınız. (CHP sıralarından
gürültüler)
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Külünk.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, dinliyorum efendim. (CHP sıralarından gürültüler) 
Sayın
milletvekilleri, rica ediyorum, sükûnete davet ediyorum, Sayın Baluken’i
dinleyeceğim.
Buyurun
Sayın Baluken.
İDRİS
BALUKEN (Diyarbakır) – Sayın hatip konuşması esnasında defaaten grubumuza
sataşmada bulunmuştur, HDP’nin hendek siyaseti yaptığını söylemiştir.
Grup
adına Sayın Ahmet Yıldırım.
BAŞKAN
– Sataşma nedeniyle, grup adına Sayın Ahmet Yıldırım.
Buyurun
Sayın Ahmet Yıldırım. 
Süreniz
iki dakikadır.
V.- SATAŞMALARA İLİŞKİN KONUŞMALAR (Devam)
9.- Muş Milletvekili Ahmet Yıldırım’ın,
İstanbul Milletvekili Metin Külünk’ün HDP grup önerisi üzerinde yaptığı
konuşması sırasında HDP Grubuna sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; Allah bazen böyle şaşırtır işte. Evet, doğru
söylüyorsunuz, Öcalan, bu ülkenin toplumsal barışına üç yıl mühür basmış -sizin
de ifade ettiğiniz üzere- bir barış mimarıydı. Peki, Sayın Öcalan bir barış
iradesiydi de ve bu rolü vardı da 5 Nisandan beri neden ağır tecrit koşulları
altında ve bugünkü kaotik ortamın yine bir barışa evrilmesine müdahale etme
şansını vermiyorsunuz? Neden tecrit var?
İkinci
bir husus, tabii, arada böyle doğruları yanlışlıkla söyleyebilirsiniz, bozuk
saat de günde 2 defa doğruyu gösterir, böyle söylersiniz. Her şeyi getirip
hendeğe bağlayamazsınız. 
Peki,
2009’da Tapantepe Taburu’ndan atılan havan topuyla paramparça edilen Ceylan
Önkol bir hendeğin mi arkasındaydı? 2011 Aralıkta Roboski’de paramparça edilen
35 can hendeğin arkasına mı sığınmıştı? Neden araştırmadınız? Neden
reddettiniz? (AK PARTİ sıralarından “Heyecanlanma, sakin ol!” sesleri) 
ÖZNUR
ÇALIK (Malatya) – Niye bağırıyorsun?
AHMET
YILDIRIM (Devamla) – Ceylânpınar’da kirli bir şekilde öldürülen iki polisin
araştırılmasına neden müsaade etmediniz? Veya bu yılın 14 Ocağında Cizre’de
katledilen, önce Başbakanın “Polis kurşunu değil.” dediği, sonra görüntülerde
ortaya çıkan ve içişleri müfettişleri tarafından tespit edilen, 12 yaşındaki
Nihat Kazanhan parçalanırken de hendek yoktu. Lütfen biraz tutarlılık. 
Teşekkürler.
(HDP sıralarından alkışlar)
BAŞKAN
– Teşekkür ederim Sayın Yıldırım.
Halkların
Demokratik…
OKTAY
VURAL (İzmir) – Sayın Başkan…
BAŞKAN
– Sayın Vural, söz talebiniz mi var?
OKTAY
VURAL (İzmir) – Evet efendim. 
BAŞKAN
– Buyurun, dinliyorum.
VI.- AÇIKLAMALAR (Devam)
30.- İzmir Milletvekili Oktay Vural’ın,
İstanbul Milletvekili Metin Külünk’ün HDP grup önerisi üzerinde yaptığı
konuşmasındaki bazı ifadelerine ilişkin açıklaması
OKTAY
VURAL (İzmir) – Teşekkür ederim Sayın Başkan. 
Biraz
önce, 17 Aralığı “günah işleme özgürlüğü” olarak gören bir zihniyetin yeni bir
söylemi… Tabii, oradaki askerimize, polisimize 4 bakan işaretiyle değil, ay
yıldızlı bayrakla selam verilir. Bunu öğreneceksin. (MHP sıralarından alkışlar)
METİN
KÜLÜNK (İstanbul) – Ben hep ay yıldızlı bayrağı gösteriyorum, merak etme.
OKTAY
VURAL (İzmir) – Bunu öğreneceksin. 
Ve
bugün AKP ile HDP’nin Öcalan güzellemesinde nasıl buluştuklarını müşahede
ettik. Sayın Başkan, acaba bundan dolayı, sataşmadan dolayı söz isteyecek
misiniz? Türkiye Cumhuriyeti devletini ve milletini temsil eden
Cumhurbaşkanıyla, Türkiye Cumhuriyeti devletini ve milletini bölmek isteyen,
mahkûm edilmiş teröristbaşını aynı kefeye koyan bir zihniyetin bugün nerede
buluştuğunu esefle müşahede ediyoruz. Yazıklar olsun! (MHP sıralarından
alkışlar)
“Pazarlık
masasına oturtmayacağız, gücünüz yetmeyecektir.” diyenlerin Oslo’da ne
yaptıklarını, İmralı’da ne yaptıklarını, İmralı-Kandil arasında kimleri postacı
olarak görevlendirdiğini, Dolmabahçe’de nasıl bir mutabakata vardıklarını aziz
milletimiz biliyor. PKK terör örgütünü İslamsızlaştırma operasyonunun bir aracı
olarak görenler, soruyorum, din düşmanı, dinimize karşı bunları yapanlarla
ilgili müzakere masasına oturduğunuz zaman kimle berber, hangi amaca ulaşmak
için oturuyordunuz? Dolayısıyla, bunlar aslında bir bakıma 17 Aralık
münasebetiyle bundan önce yapılan yanlışları itiraf eden bir konuşma olmuştur.
Bu konuşmayı yaptıklarından dolayı da gerçekten Adalet ve Kalkınma Partisi
Grubunun da bu konuda muhakkak söyleyeceği bir şey olmalıdır.
Bu
vesileyle söz verdiğiniz için teşekkür ediyorum. (MHP sıralarından alkışlar)
BAŞKAN
– Teşekkür ederim Sayın Vural.
Sayın
Külünk…
METİN
KÜLÜNK (İstanbul) – Söz almak istiyorum.
BAŞKAN
– Ama hangi gerekçeyle? 
METİN
KÜLÜNK (İstanbul) – Sayın Vural şahsımla ilgili söyleyebileceği her şeyi
söyledi. Bayrak tartışması başlattı. Ben de cevap vereyim.
BAŞKAN
– Buyurun, 69’uncu maddeye göre iki dakika söz veriyorum. 
Lütfen
yeni bir sataşmaya meydan vermeyin. 
METİN
KÜLÜNK (İstanbul) – Polemiğe girmeyeceğim. 
ERKAN
AKÇAY (Manisa) – Sayın Başkan, yerinden söz verin, kürsüye niye davet
ediyorsunuz?
V.- SATAŞMALARA İLİŞKİN KONUŞMALAR (Devam)
10.- İstanbul Milletvekili Metin Külünk’ün,
İzmir Milletvekili Oktay Vural’ın yaptığı açıklaması sırasında şahsına sataşması
nedeniyle konuşması
METİN
KÜLÜNK (İstanbul) – Sayın Vural Külünk ailesinin bayrakla ilgili duyarlılığının
ne olduğunu çok iyi bilir. 
ERKAN
AKÇAY (Manisa) – Selam verseydin!
OKTAY
VURAL (İzmir) – Sen 4 bakan işareti yapacağına 17 Aralıkta Türk Bayrağı’na
selam verseydin! 
METİN
KÜLÜNK (Devamla) – Külünk ailesinin ve Metin Külünk’ün ay yıldızlı bayrağıyla
ilgili duyarlılıklarının nasıl olduğunu iyi bilir. 
OKTAY
VURAL (İzmir) – Çok manidardır 4 bakan!
METİN
KÜLÜNK (Devamla) – Parlamentoyu lütfen bu tip küçük polemiklerle meşgul
etmeyelim. 
MEHMET
ERDOĞAN (Muğla) – Sen başlattın!
ERKAN
AKÇAY (Manisa) – Konuşman AKP’ye kapak oldu, çok güzel!
METİN
KÜLÜNK (Devamla) – Artı bu coğrafyada, her gün, sizin arkadaşlarınız beni iyi
takip ediyor, her sabah bu coğrafyaya Türk Bayrağı’yla nasıl selam verdiğimi
herkes iyi biliyor. Lütfen, bu anlamda birbirimizi bayrak üzerinden tartışmaya
çekmeyelim. O bayrak üzerinden tartışmada kimin altında kalacağını Allah bilir.
(AK PARTİ sıralarından alkışlar, MHP sıralarından gürültüler) 
BAŞKAN
– Teşekkür ederim Sayın Külünk. 
ERKAN
AKÇAY (Manisa) – Bu dediklerinizle bayrak ayak altında eziliyor. Binlerce Türk
Bayrağı’nı çiğniyorsunuz siz!
OKTAY
VURAL (İzmir) – Sen niye 17 Aralıkta 4 bakandan bahsediyorsun ya? Niye 4
bakandan bahsediyorsun 17 Aralıkta? 
BAŞKAN
– Sayın Özel… 
ÖZGÜR
ÖZEL (Manisa) – Yerimden söz talebim olacak.
BAŞKAN
– Sayın Özel, yerinizden söz veriyorum size.
VI.- AÇIKLAMALAR (Devam)
31.- Manisa Milletvekili Özgür Özel’in,
İstanbul Milletvekili Metin Külünk’ün HDP grup önerisi üzerinde yaptığı
konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim. 
Tabii,
biraz önceki konuşmaya cevap verilmeye kalkılsa, herhâlde her partinin tüm
milletvekillerine ikişer dakika söz versek yine de cevap hakkını kullanmış
olmayız. Ama çok önemli gördüğüm bir iki noktaya temas etmek isterim. Bunlardan
bir tanesi, şüphesiz, Anayasa’mızın 104’üncü maddesi Cumhurbaşkanının devletin
başı olduğunu tarif eder. Ancak, Anayasa’mızda “devlet başkanı” diye bir
tanımlama yoktur; Cumhurbaşkanımız vardır, Başbakan vardır, bakanlar vardır,
hepsinin görev ve yetkileri ortadadır. Böyle tanımlanmamış bir makamı dil
sürçmesiyle değil, bir siyasi saikle ve Türkiye Büyük Millet Meclisine bilerek
ve doğrudan istikamet dayatma anlayışı darbecilikten başka bir şey değildir.
MEHMET
METİNER (İstanbul) – Bilerek söyledi, bilerek. Dil sürçmesi yok. Aynen öyle,
millet size istikamet dayattı.
ÖZGÜR
ÖZEL (Devamla) – Bunun yanında, Sayın Külünk’ün konuşması başlarken selamlayabileceği
geçmişteki çeşitli Türk devletlerine başkanlık, hükümranlık yapmış onca isim
varken hem de biraz önce göz kırptığı bir makamdaki birisinin, bir inancı, bir
mezhebi hedef gösteren yaklaşımlarıyla paralel olarak hepimizi Yavuz Sultan
Selim’in torunları olarak selamlama özelindeki hareketinde ben de Sayın
Külünk’ü Sayın Yavuz Sultan Selim’in Malhun Hatun, Asporça Hatun, Theodosius
Hatun, Angelina Hatun ve Maya Hatun olan eşlerinin isimleriyle kendi selamını
kendisine iade ediyorum. (CHP sıralarından alkışlar)
Sağ
olun.
BAŞKAN
– Teşekkür ederim Sayın Özel.
Birleşime
on dakika ara veriyorum.
Kapanma Saati: 18.14
ÜÇÜNCÜ OTURUM
Açılma Saati: 18.28
BAŞKAN: Başkan Vekili Mehmet Akif HAMZAÇEBİ
KÂTİP ÜYELER : Mücahit DURMUŞOĞLU (Osmaniye), Fehmi
KÜPÇÜ (Bolu)
-----0-----
BAŞKAN – Sayın milletvekilleri, Türkiye Büyük Millet Meclisinin 16’ncı
Birleşiminin Üçüncü Oturumunu açıyorum.
X.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 17/12/2015 tarihinde Grup
Başkan Vekili Diyarbakır Milletvekili İdris Baluken tarafından, Türkiye’de beş
aydır süren çatışmalı süreç esnasında PKK tarafından alıkonulan asker, polis ve
diğer kamu görevlilerinin ailelerine kavuşturulması amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak Genel Kurulun 17 Aralık 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN - Halkların Demokratik Partisi Grubu önerisi üzerindeki
konuşmalar tamamlanmıştı. Şimdi, bu grup önerisini oylarınıza sunacağım. Kabul
edenler… Kabul etmeyenler… Kabul edilmemiştir.
Cumhuriyet Halk Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
3.- CHP Grubunun, 17/12/2015 tarihinde
İstanbul Milletvekili Aykut Erdoğdu ve arkadaşları tarafından, AKP Hükûmetinin
4 eski bakanı, bakan çocukları ve çok sayıda iş adamının adının yüzyılın rüşvet
ve yolsuzluk soruşturmasının başlamasının ardından Hükûmetin eylem ve
işlemlerinin Türkiye demokrasisi ve ekonomisine verdiği zararların
araştırılması amacıyla verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak
Genel Kurulun 17 Aralık 2015 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
17/12/2015
Türkiye Büyük Millet Meclisi Başkanlığına
Danışma Kurulunun 17/12/2015 Perşembe günü (bugün) yaptığı
toplantısında, siyasi parti grupları arasında oy birliği sağlanamadığından,
grubumuzun aşağıdaki önerisinin İç Tüzük’ün 19’uncu maddesi gereğince Genel
Kurulun onayına sunulmasını saygılarımla arz ederim. 
  
Özgür Özel
  
Manisa
  
Grup Başkan Vekili
Öneri:

İstanbul
Milletvekili Aykut Erdoğdu ve arkadaşları tarafından, “AKP Hükûmetinin 4 eski
bakanı, bakan çocukları ve çok sayıda iş adamının adının yüzyılın rüşvet ve
yolsuzluk soruşturmasının başlamasının ardından Hükûmetin eylem ve işlemlerinin
Türkiye demokrasisi ve ekonomisine verdiği zararların araştırılması” amacıyla
17/12/2015 tarihinde Türkiye Büyük Millet Meclisi Başkanlığına verilmiş olan
Meclis Araştırma Önergesi’nin (118 sıra no.lu), Genel Kurulun bilgisine
sunulmak üzere bekleyen diğer önergelerin önüne alınarak, 17/12/2015 Perşembe
günlü birleşimde sunuşlarda okunması ve görüşmelerinin aynı tarihli
birleşiminde yapılması önerilmiştir.
BAŞKAN
– Önerinin lehinde olmak üzere Aykut Erdoğdu, İstanbul Milletvekili.
Buyurun
Sayın Erdoğdu. (CHP sıralarından alkışlar)
AYKUT
ERDOĞDU (İstanbul) – Sayın Başkan, değerli milletvekilleri; yolsuzluk
sebeplerinin araştırılması ve mücadele yöntemlerinin belirlenmesi amacıyla
verdiğimiz araştırma önergesi üzerine, lehinde olmak üzere, grubumuz adına söz
aldım. 
Burada,
biraz önce, Türkiye’de ve dünyada yaşayan Alevi yurttaşlarımızın kalbini
kıracak şekilde, tarihte Alevi katliamlarıyla meşhur padişahların…
KEMALETTİN
YILMAZTEKİN (Şanlıurfa) – Yalan, yalan. 
AYKUT
ERDOĞDU (Devamla) - …İdrisi Bitlisî’nin de anılması üzerine ben de Hacı Bektaş
Veli’yi, Pir Sultan Abdal’ı, Âşık Veysel’i, Neşet Ertaş’ı bu topluma
kazandırmış bu insanları selamlamak üzere kürsüye çıktım. (CHP sıralarından
alkışlar; AK PARTİ sıralarından “Hepsi bizim, hepsi.” sesi) 
Ben,
bu ülkede laik, çağdaş, modern hayatın sembolü olan, Kurtuluş Savaşı’nı vererek
bu ülkeyi bizlere armağan eden Mustafa Kemal Atatürk, İsmet İnönü ve onun silah
arkadaşlarını selamlamak üzere kürsüye çıktım. (CHP sıralarından alkışlar) 
Ben,
bu ülkede inançları yüzünden Sivas’ta, Çorum’da, Maraş’ta katledilen insanları
selamlamak üzere çıktım. Hepsine bin kere selam olsun. (CHP sıralarından
alkışlar) 
AHMET
HAMDİ ÇAMLI (İstanbul) – Başbağlar…
AYKUT
ERDOĞDU (Devamla) – Başbağlar’da katledilen insanları da selamlamak üzere
çıktım. Katliamın her türlüsü kötüdür, öldürmenin her türlüsü kötüdür,
cinayetin her türlüsü kötüdür. 
AHMET
HAMDİ ÇAMLI (İstanbul) – Dersim katliamı da kötüdür. 
AYKUT
ERDOĞDU (Devamla) – Tıpkı yolsuzlukların kötü olduğu gibi, suçların kötü olduğu
gibi, halkın hakkını yemenin kötü olduğu gibi bunların hepsi kötülüktür ve
insanlığa karşı suçtur değerli arkadaşlar. 
Yolsuzluk
nedir? Yolsuzluk, bir kamu görevlisine emanet edilmiş bir yetkinin kendi çıkarları
uğruna kötüye kullanılması üzerine menfaat temin edilmesidir ve ülkemizde öyle
bir hâle geldik ki yolsuzluk meşrulaştırılmaya başlandı. “Devletin malı deniz,
yemeyen domuz.” diyenler, “Yiyor ama çalışıyor.” diyenler, “Bu millet hırsızı
seviyor.” diyenler… Hatta, bu ülkede Siemens firması adına bu ülkenin
bürokratlarına rüşvet veren bir yabancı genel müdürün “Rüşvet, Türkiye’de iş
yapma kültürünün bir parçasıdır. Biz Türkiye’de rüşvet vererek Türkiye’deki
çarkların yağlanmasını sağladık.” diyeceği kadar bizi küçük düşüren ve bu
şekilde yolsuzluğu, ahlaksızlığı, hırsızlığı meşrulaştıran bir düzenle karşı
karşıyayız arkadaşlar. 
Acaba
yolsuzluk kötü müdür? Yolsuzluk kötüdür değerli arkadaşlar çünkü kamu zararı
doğurur, çünkü namuslu insanların ödediği vergilerin çarçur edilmesi sonucunu
doğurur.
Mesela
kim vergi öder? Vergi mükellefleri. Kimdir vergi mükellefi? Mesela 74 yaşındaki
Mehmet Erdoğan amca; Cizre’de sokağa çıkma yasağının olduğu günlerde evinde
ekmek olmadığı için, açlık çektiği için “Ben yaşlıyım, kimse bana dokunmaz.”
diye sokağa çıkıp ekmek almaya giderken vurularak öldürülen 74 yaşındaki Mehmet
Erdoğan amcamız eğer o ekmeği alabilmiş olsaydı yüzde 8 KDV ödeyecekti ve vergi
mükellefiydi. 
Değerli
arkadaşlar, hani şehit cenazelerinde görüyoruz, içimiz sızlıyor ya parmak kadar
şehit çocukları babalarının al bayrağa sarılı cenazelerine son bir bakarken;
işte, o şehit çocukları babaları için aldıkları kefen bezinde yüzde 18 KDV
ödediği için vergi mükellefidir değerli arkadaşlar. İşte, bu yolsuzluklar… Bu
şehit çocuklarının, bu kirli savaşta katledilen Türk ve Kürt kardeşlerimizin
-vergi mükellefidir- onların hakları buralarda yağmalanmaktadır. 
Yolsuzluklar kötü bir şeydir değerli arkadaşlar çünkü
yolsuzlukların en çok mağduru ezilenlerdir; kadınlardır, çocuklardır,
işçilerdir, çalışanlardır, öğrencilerdir, atanamayanlardır, işsizlerdir yani
ezilenlerdir. Çünkü ezilenin kendisine ihale verecek bir dayısı yoktur; çünkü
ezileni, atanamayanı işe sokacak bir dayısı yoktur. Bunların ödedikleri vergiler
yağmalanır ve bunlar kamunun hizmetlerinden yararlanamazlar çünkü hırsızlar ve
haramiler onların vergilerini yağmalarlar değerli arkadaşlar. Bunlar ki GSS
primi ödemek zorunda kalanlardır, bunlar asgari ücretlerinden vergi ödemek
zorundadırlar, haramiler de bunların vergilerini yağmalayanlardır. 
Arkadaşlar, yolsuzluklar kötüdür çünkü yolsuzluklar
sadece bizim millî servetimizi, ödediğimiz vergileri heba etmezler,
yolsuzluklar kimi zaman can alırlar. Bakın, en son Soma’da 302 madencinin
öldürüldüğü, katledildiği o bilinçli cinayetler aslında birer yolsuzluktur. O
madenin devredilmesi, kiralanması birer yolsuzluktur. O kiralanmış madenlerden
ihalesiz olarak fahiş fiyatlarla kömür alınması bir yolsuzluktur. Fahiş
fiyatlarla kömür alan işçi katillerinin ve onun siyasi ve bürokrat iş
birlikçilerinin ve ortaklarının kazandıkları paralar haramdır. O işçi kanı
üzerinden kazanılan paralarla İstanbul’un en pahalı gökdelenleri dikilmiş ve
İstanbul’un en pahalı gökdelenlerindeki rezidansları o işçi katilleri tarafından
kentleri katletmek üzere, yaşam alanlarımızı yok etmek üzere dikilmiştir. Bu
fahiş fiyatları bütün bu mazlum halkın vergileriyle kazanan insanlar 70 liraya
kıyıp bir gaz maskesi almamışlardır, 150 bin liraya madende bir yaşam odası
kurmamışlardır. Çünkü onların paraları kıymetlidir ve mevzuata göre alması
gereken önlemleri almayarak işçi katlettikleri için yolsuzluk aynı zamanda bir
cinayettir, tıpkı Elbistan’da olduğu gibi. Elbistan’daki medya patronunun
oradaki hafriyat işlemlerini doğru dürüst yapmaması ve buna da dönemin
bürokratlarının göz yumması sonucunda Elbistan’da 10 maden işçisi toprak
altında kalmıştır, hâlâ cesetlerine ulaşılamadı, hâlâ ailelerinin bir Fatiha
okuyacakları mezarları yoktur değerli arkadaşlar; tıpkı Zonguldak’taki,
Kozlu’daki maden ocağında, 30 işçinin can verdiği maden ocağında Sayıştay
tespitinde olduğu gibi, “Bu madende şimdiye kadar ölümcül bir kaza olmaması
tesadüftür.” dediği gibi, yolsuzluklar cinayetlerle sonuçlanmıştır değerli
arkadaşlar. 
Nedir
yolsuzluk suçu? Mesela rüşvet bir yolsuzluk suçudur. Bir ülkenin başbakanının
oğlunu arayarak İran ile Almanya arasında yapılacak boru hattı teşvikleri
karşısında verilen 10 milyon dolar -ki 10 milyon dolar beğenilmediği için
“Onlar zaten bizim kucağımızdalar, vermek zorundalar.” dedikleri 10 milyon
dolar- rüşvettir değerli arkadaşlar.
Mesela
bir ülkenin içişleri bakanının yabancı bir iş adamının mevzuata aykırı işlemler
karşısında onun önüne yatması karşılığında çelik kasalarda görülen dolarlar
birer rüşvettir arkadaşlar.
MİHRİMAH
BELMA SATIR (İstanbul) – Terbiyeli konuş. 
AYKUT
ERDOĞDU (Devamla) – Yapılan işlem terbiyesizse ben ne yapabilirim Hanımefendi?
(CHP sıralarından alkışlar) Bu işlemi yapan terbiyesiz, ben bunu anlatıyorum,
ben hakaret etmiyorum. Sizin yaptığınız işlemleri anlatmaya çalışıyorum. 
OSMAN
AŞKIN BAK (Rize) – Biz yapmadık o işlemleri. “Sizin yaptığınız” deme, bu kadar
insanız burada! 
AYKUT
ERDOĞDU (Devamla) – O zaman, partinize mensup bakanların yaptığı işlemler…
OSMAN
AŞKIN BAK (Rize) – Sen kendi Şişli Belediyene bak, Şişli Belediyesine bak. 
AYKUT
ERDOĞDU (Devamla) – Değerli arkadaşlar, bir yabancı iş adamının kanuna aykırı
işlemler karşılığında 700 bin liralık...
OSMAN
AŞKIN BAK (Rize) – Onu niye söylemiyorsun, Şişli Belediyesini? Niye
söylemiyorsun?
AYKUT
ERDOĞDU (Devamla) – ...300 bin franklık saati koluna takmasındaki o saat
rüşvettir, yapılan işlem rüşvet eylemidir değerli arkadaşlar.
OSMAN
AŞKIN BAK (Rize) – Şişli Belediyesini niye söylemiyorsun? 
AYKUT
ERDOĞDU (Devamla) – Yolsuzluğun bir diğeri kayırmacılıktır. Eşi, dostu,
akrabayı...
OSMAN
AŞKIN BAK (Rize) – Niye söylemiyorsun? Onu da söyle! 
AYKUT
ERDOĞDU (Devamla) – Bu ülkede namusluların sesi de senin kadar çıkacak.
OSMAN
AŞKIN BAK (Rize) – Tamam, çıkacak. Bak ben söylüyorum. 
AYKUT
ERDOĞDU (Devamla) – Hiç merak etme, namussuzlardan daha çok bağıracağız biz de
bu kürsüde. (CHP sıralarından alkışlar) 
OSMAN
AŞKIN BAK (Rize) – Onu da söyle, İSKİ’yi de söyle!
AYKUT
ERDOĞDU (Devamla) – Namussuzlardan daha çok bağıracağız.
OSMAN
AŞKIN BAK (Rize) – Niye söylemiyorsun? 
AYKUT
ERDOĞDU (Devamla) – Bu ülkede akraba kayırmacılığı, yani damadınızın
şirketine...
OSMAN
AŞKIN BAK (Rize) – Bak bunlar beraat etti.
AYKUT
ERDOĞDU (Devamla) – ...uluslararası anlaşmalardaki millî çıkarlarımızın
satılması kayırmacılıktır değerli arkadaşlar.
OSMAN
AŞKIN BAK (Rize) – Konuşuyorsun!
AYKUT
ERDOĞDU (Devamla) – Aynı şahsın Enerji Bakanı ve gizli başbakan olarak atanması
siyasi kayırmacılıktır arkadaşlar.
OSMAN
AŞKIN BAK (Rize) – Varsa belgen, savcıya ver.
AYKUT
ERDOĞDU (Devamla) – Ve rüşvet sadece para ve saat olarak verilmez.
OSMAN
AŞKIN BAK (Rize) – Savcıya suç duyurusunda bulun. 
AYKUT
ERDOĞDU (Devamla) – Muhafazakâr diyenlere sesleniyorum; Mahkeme kayıtlarında,
hükümlü mahkeme kayıtlarında… Muhafazakâr denilen bürokratlara İstanbul’un beş
yıldızlı otellerinde hayat kadınları rüşvet olarak verilmiştir. Bu,
ahlaksızlıktır! Bu ahlaksızlığın sebebini, haksızlığını biz soracağız değerli
arkadaşlar. (CHP sıralarından alkışlar) Bakan kardeşlerine kamu ihaleleri
karşılığında bir ülkede eğer hayat kadınları rüşvet olarak veriliyorsa o ülke
çürümüş demiştir. O ülkenin çürümüş düzeni içerisinde çıkarılan iç savaşta
insanlar katledilir, o ülkenin çürümüş düzeninde Ayaz bebek öldürülür, Muharrem
bebek ebediyete babasının heybesinde yolculanır; o çürümüş düzende, o çürümüş
düzenleri kuranlar saraylarda rahat ederken halk acı çeker. Biz de bu halkın
hesabını soracağız, soracağız, soracağız!
Saygılar
sunuyorum. (CHP sıralarından alkışlar)
OSMAN
AŞKIN BAK (Rize) – Önce Şişli’nin hesabını sor, Ataşehir’in hesabını sor, ondan
sonra gel. Önce onun hesabını sor. Sizin hesabınızı sordu sandıkta millet.
BAŞKAN
– Teşekkür ederim Sayın Erdoğdu. 
Cumhuriyet
Halk Partisi Grubu önerisi hakkında ikinci söz hakkı, aleyhinde olmak üzere
Denizli Milletvekili Sayın Cahit Özkan’a aittir. 
Buyurun
Sayın Özkan. (AK PARTİ sıralarından alkışlar)
CAHİT
ÖZKAN (Denizli) – Sayın Başkan, değerli milletvekilleri; grubumuz adına,
grubumuzun görüşlerini sunmak adına huzurunuzdayım. 2015 Kasım seçimlerinde
Parlamento üyesi seçilmiş bir milletvekili olarak huzurunuzdayım. 
Tabii,
uzun zamandan beri âdeta kendi gök gürletmeleri, şimşek çaktırmaları, fırtına
çıkarmaları suretiyle fiilî gerçeklikten uzak, toplumsal duyarlılıktan uzak ve
halkla bütün bağını koparmış -maalesef- bir muhalefet algısıyla karşı karşıya
olduğumuzu görüyorum. (AK PARTİ sıralarından alkışlar, CHP sıralarından
gürültüler) 
HAYDAR
AKAR (Kocaeli) - Babana verdi o yüzde 50 oyu değil mi halk, muhafelet
kopardıysa! 
CAHİT
ÖZKAN (Devamla) – Gerçekten, müsaade ederseniz… Herhâlde kimseye saygınız
olmadı ancak yeni seçilmiş bir milletvekiline ve bugüne kadar kendi grubunuzdan
bugün Parlamentoda yer alan milletvekillerinin hakkını hukukunu korumuş bir
milletvekili olarak saygı duymanızı istiyorum. 
Müsaade
ederseniz, Türkiye’de paralel yargının ve paralel yapının bu ülkenin başına
neler açtığını ve bu paralel yapının nasıl yargı içerisinde çöreklendiğini
kısaca anlatmak istiyorum. 
ÖZKAN
YALIM (Uşak) – Daha düne kadar ortaktınız ya.
CAHİT
ÖZKAN (Devamla) - Bakınız, hepsini anlatacağım, hepsini anlatacağım.
HAYDAR
AKAR (Kocaeli) – Belki senin yaşın tutmuyor ama onlarla ortaktı o paralel yapı.
CAHİT
ÖZKAN (Devamla) - Müsaade edin, hepsini anlatacağım.
BÜLENT
YENER BEKTAŞOĞLU (Giresun) - Arkadaş, beraber program yaptın ya televizyonda. 
CAHİT
ÖZKAN (Devamla) - Bakınız, 2007 yılında, bu milletin vicdanından çıkmış…
MUSTAFA
AKAYDIN (Antalya) – Ne istediler de vermedin?
ÖZKAN
YALIM (Uşak) – Dizinin dibinde kim oturuyordu on yıl önce?
CAHİT
ÖZKAN (Devamla) - …ve milletimizin kurduğu AK PARTİ Hükûmetine kapatma davası
açan -2007 yılında AK PARTİ’ye kapatma davası açan yargıdan bahsediyorum- o
yargıda…
MEHMET
ERDOĞAN (Muğla) – Paralel yapıyı yargının içine sen sokmadın mı?
CAHİT
ÖZKAN (Devamla) - …HSYK üyeleri ile Cumhuriyet Halk Partisinin Sivas
Milletvekili adayı olmuş HSYK üyelerinin yine paralel yapı mensuplarını özel
yetkili mahkemelerde nasıl konuşlandırdıklarını, nasıl çöreklendirdiklerini
pekâlâ biliyoruz.
ÖZGÜR
ÖZEL (Manisa) – Allah’tan kork, Allah’tan ya!
CAHİT
ÖZKAN (Devamla) – Bir taraftan -Dünya 5’ten büyüktür diyoruz ya- 5 tane
cumhuriyet savcısı paralel yapı mensubunu yargı mensubu olarak görmek ve sadece
bu yargı mensuplarının hukuku, özgürlüğü, demokrasiyi savunduğunu iddia etmek
apaçık, maalesef bir yanılgıdır.
HAYDAR
AKAR (Kocaeli) – Kimse iddia etmedi onu, onu siz iddia ediyordunuz, siz. 
CAHİT
ÖZKAN (Devamla) – Şimdi, 2007, 2010 yılında yaşanan acılardan sonra dedik ki:
Gelin, millet olarak milletimizin ihtiyacı olan özgürlükçü, demokratik yargı
anlayışını inşa edelim. Gelin, bu ülkenin Anayasası’nı değiştirelim. Neler
yaptınız? Dediniz ki: “Efendim, bu Anayasa künefe midir, hamsi midir, Malatya
kayısısı mıdır?” Bunları da duyduk. 
HAYDAR
AKAR (Kocaeli) – Sen neredeydin ya bunlar konuşulurken?
CAHİT
ÖZKAN (Devamla) – İşte, bunları gördükten sonra dedik ki: Biz demokratik bir
yargıyı inşa edeceğiz, demokratik bir HSYK’yı inşa edeceğiz. 
HAYDAR
AKAR (Kocaeli) – Sana öyle öğretmişler bunu, sen orada yoktun.
CAHİT
ÖZKAN (Devamla) – Kolektif, çok sesli, farklı kesimlerin yer aldığı bir yargıyı
inşa edeceğiz dedik. Ancak siz bundan uzak durdunuz, beri durdunuz ve bizim bu
mücadelemiz karşılık buldu. (CHP sıralarından gürültüler)
Bakınız,
aranızda milletvekilleri var.
ÖZGÜR
ÖZEL (Manisa) – Hepimiz öyleyiz!
CAHİT
ÖZKAN (Devamla) – Bu milletvekilleri de Ergenekon’dan, Balyoz’dan
tutukluydular. Dedik ki: Özel yetkili mahkemelerdeki bu paralel hâkim ve
savcılar… Dikkat buyurun, aramızda Tuncay Özkanlar var, Mustafa Balbaylar var;
rica ediyorum, müsaade edin, dinleyelim, maddi gerçek ortaya çıksın. (CHP
sıralarından gürültüler) 
AKIN
ÜSTÜNDAĞ (Muğla) – Savcısı kimdi, savcısı?
CAHİT
ÖZKAN (Devamla) – Dedik ki: Özel yetkili mahkemeler bu ülkenin barışını,
huzurunu, güvenliğini bozdu. 
HAYDAR
AKAR (Kocaeli) – Ondan sonra da şimdi sulh cezalar geldi.
CAHİT
ÖZKAN (Devamla) – Zekeriya Öz’ün bizim demokratikleştirdiğimiz HSYK tarafından
3 Mart 2011 tarihinde özel yetkileri kaldırıldı. Biz yaptık. 
HAYDAR
AKAR (Kocaeli) – Ne yaptınız? Sulh cezayı kurdunuz. 
CAHİT
ÖZKAN (Devamla) – Onun için, milletimizin güven duyacağı yargıyı inşa etmeye
devam edeceğiz. (AK PARTİ sıralarından alkışlar) 
HAYDAR
AKAR (Kocaeli) – Ne yaptınız siz, ne, ne!
CAHİT
ÖZKAN (Devamla) – Devam ediyorum: Yıl 2010, referandumla çok sesli hâle
getirdiğimiz Türk yargısı… 
ORHAN
SARIBAL (Bursa) – AKP yargısı! “Türk yargısı” diye bir şey yok, AKP yargısı!
CAHİT
ÖZKAN (Devamla) – …HSYK sayesinde özel yetkili mahkemelerin kaldırılmasını
sağladık. Özel yetkili mahkemelerin kaldırılması 17 ve 25 Aralık
operasyonlarından, darbe planlarından tam iki buçuk yıl önce gerçekleşmiştir.
Tam iki buçuk yıl önce, sizin aranızdaki arkadaşlarınız, kardeşleriniz,
yoldaşlarınız, dava arkadaşlarınız düşünemezken biz haksız tutukluluklara, özel
yetkili mahkemelerinin yargısız infazlarına dikkat çektik ve Allah’a şükür ki
bunu da başardık. [CHP sıralarından alkışlar (!)] 
HAYDAR
AKAR (Kocaeli) - Allah’tan cemaatle kavga ettiniz de adamlar dışarı çıktı.
CAHİT
ÖZKAN (Devamla) - Özel yetkili mahkemelerin kaldırılması, tamamen işte bu
sırada, hukukun, özgürlüğün, demokrasinin ve hukuk reformlarının mimarı olan AK
PARTİ kadrolarınındır. Bunun da bir nebze hakkını teslim etmeniz gerekir. İş
burada da bitmedi. Demokratik yargının inşasından hemen sonra özel yetkili
mahkemeleri kaldırdık ve yine bu kutsal çatı altında aranızda değişik siyasi
partilerden de milletvekillerinin haksız tutukluluklarının son bulması için
denetimli serbestlik ve adli kontrol sistemlerinin ve aynı zamanda, yargıda
haksız tutuklulukların sınırlandırılması ve sürelerinin kısalması için 4 ayrı
yargı paketi yine bu kadroların eseridir. Allah’a şükür ki bunları da yaptık ve
yapmaya devam edeceğiz her türlü gayretinize rağmen. Ancak, siz bu kapalı devre
çalışmalarınızla milletten teveccüh görmeyen, milletin üst üste sizi
cezalandırmalarıyla karşılaştınız. Bu süreçleri iyi idrak etmeniz gerekiyor.
(AK PARTİ sıralarından alkışlar)
Bakınız,
biz AK PARTİ olarak şunu istiyoruz.
HAYDAR
AKAR (Kocaeli) – O millet sizi fark ettiği zaman çok şey kaybetmiş olacak,
merak etme, “ah, vah” yapacaklar.
CAHİT
ÖZKAN (Devamla) - Keşke Cumhuriyet Halk Partisi iktidar şansını bulmak için
birazcık gayret gösterse; HDP, MHP; bir nebze olsun bu milletin bekası,
geleceği, huzuru, barışı, refahı, demokrasisi için keşke bir nebze gayret
etseniz. Sizin oy almanızdan rahatsız olmayız çünkü milletimizin teveccüh
gösterdiği Cumhuriyet Halk Partisi, HDP ve MHP bu ülkenin barışını,
güvenliğini, refahını, istikrarlı bir şekilde kalkınmasını inşa edecektir.
Endişe etmeyin, siz olsanız da olmasanız da bu kadrolar bu yola devam edecek.
Son
olarak bakınız, paralel yargı infazlarını, 17 ve 25 Aralık operasyonlarını,
darbe planlarını anlamak için mutlaka ama mutlaka Ergenekon’u, Balyoz’u,
KCK’yı, şike davalarını, Tahşiyecilerle ilgili soruşturmaları, Selam ve Tevhid
davasını, askerî casusluk ve fuhuş operasyonlarını pekâlâ bilmeniz gerekiyor.
“Senin hakkında paralel yargının verdiği karar hukuksuz, benimki hakkındaki
hukuk.” bunu asla diyemezsiniz.
AYKUT
ERDOĞDU (İstanbul) – Delillere bak, delillere. Sen daha gençsin, delillere bak.

CAHİT
ÖZKAN (Devamla) - Bakınız, şunu çok iyi bilin, eğer AK PARTİ hükûmetleri
olmasaydı şu anda bu kutsal çatı…
HAYDAR
AKAR (Kocaeli) – Onlar yapılırken sen neredeydin, hangi hükûmet vardı?
CAHİT ÖZKAN (Devamla) - ...altında bazı
milletvekillerinin tutuklu, hatta hükümlü olarak buralara gelemeyeceklerini
pekâlâ bilmenizi isterim. 
AYKUT
ERDOĞDU (İstanbul) – Boyum kadar, ayakkabı kutularındaki paralar ne?
HAYDAR
AKAR (Kocaeli) – Hangi Hükûmet vardı onlar yapılırken, hangi Hükûmet vardı? 
CAHİT
ÖZKAN (Devamla) - Aynı zamanda 17 ve 25 Aralık soruşturmalarına gelince; evet,
17 ve 25 Aralık soruşturmalarının Anayasa’ya, Ceza Muhakemesi Kanunu’na, haksız
tutuklama, el koyma, arama kararlarıyla verildiğini çok iyi bilin. 
MEHMET
GÖKER (Burdur) – Gerçeği anlat, gel gerçeğe.
CAHİT
ÖZKAN (Devamla) - Saat sekizde arama yapılıyor. 
MEHMET
GÖKER (Burdur) – Maddi gerçek ne, maddi gerçek ne? 
CAHİT
ÖZKAN (Devamla) - Size soruyorum: Bunun niçin bir hesabını sormazsınız? Saat
yedide yapılan aramadan sonra, henüz, hukuka uygun olduğu iddia edilen dinleme
kayıtlarının çuvallarının bağcıkları açılmadan, saat yedi ile dokuz arasında
800 sayfalık fezleke nasıl Parlamentoya gönderilebiliyor? Bunun hesabını sormaz
mısınız?
HAYDAR
AKAR (Kocaeli) – Nereye gönderildi? Parlamentoya bir sene sonra geldi, bir sene
sonra geldi Parlamentoya, ne geldi Parlamentoya? 
CAHİT
ÖZKAN (Devamla) - Bakınız, bu olayların tamamı darbecilerle, Balyoz’la,
Ergenekon’la yapılan soruşturmalardan farksızdır.
HAYDAR
AKAR (Kocaeli) – Fezleke bir sene sonra geldi.
CAHİT
ÖZKAN (Devamla) - Bir kez daha dikkatinizi çekmek istiyorum: Bu ülke hepimizin,
demokrasi hepimizin. AK PARTİ olarak biz vesayetle, yargı vesayetiyle, askerî
vesayetle, terör vesayetiyle mücadele ettik, mücadele etmeye de Allah’ın
izniyle devam edeceğiz. (AK PARTİ sıralarından alkışlar) Ancak, diyoruz ki biz,
gelin, yol alalım, beraber yürüyelim. Nasıl beraber yürüyoruz… 
AYKUT
ERDOĞDU (İstanbul) – Ne beraber yürüyeceğiz bunun kadar yolsuzlukla, neyine
beraber yürüyeceğiz! 
CAHİT
ÖZKAN (Devamla) - Özgürlük, demokrasi ve hukuk mücadelesi veren herkesle
beraber yürürüz. 
HAYDAR
AKAR (Kocaeli) – Yahu alet mi edeceksin sen bizi?
CAHİT
ÖZKAN (Devamla) - Size soruyorum: Sizin soracağınız soruyu ben soruyorum, ben
cevaplayayım. 
AYKUT
ERDOĞDU (İstanbul) – Biz yolsuzluklarla beraber yürümeyiz arkadaş, bu kadar
yolsuzlukla beraber yürümeyiz!
CAHİT ÖZKAN (Devamla) - Diyorum ki: Bakınız, efendim,
aha bu paralel yapıyla; Uzak Doğu’dan, okyanusun ötesinden talimatlarla yargı
içerisinde vesayet oluşturanlarla beraber yürüdünüz mü diyorsunuz değil mi? Ben
soruyorum, dinleyin, bakınız bunu çok iyi dinleyin: Her kim özgürlük,
demokrasi, hukuk, hukuk devleti derse biz beraber yürürüz. Ancak, kuzu postuna
bürünenler, o kurt kimliklerini, tırnaklarını gösterdiği zaman, işte onlarla
beraber yürüyen sizlersiniz. Bizim, bu ihanete, teröre, bu askerî vesayete,
yargı vesayetine verdiğimiz mücadele milletimizin mücadelesidir. Biz bu
mücadeleyi vermeye devam edeceğiz. Ancak muhalefet bu ülkenin geleceğini
düşünüyorsa, barışını düşünüyorsa gelin birlikte hukuk reformlarını, anayasa
reformlarını gerçekleştirelim. Bu kürsüye çıkıp bugüne kadar 17 ve 25 ihanet
odaklarının burada borazanlığını yapanlar, sizlere sesleniyorum. (CHP
sıralarından gürültüler)
AYKUT ERDOĞDU (İstanbul) – Terbiyeli ol!
CAHİT ÖZKAN (Devamla) – Bakınız, 1960’ta, bu ülkenin
vicdanından, bağrından çıkmış Adnan Menderes hukuk, özgürlük mücadelesi verdi,
“Refah ülkesi Türkiye istiyorum.” dedi. (AK PARTİ sıralarından alkışlar) Ancak,
onu o tarihte darbelerle alaşağı edenler ve arkasından onun darağacında idamına
neden olanlar, bugün mahcubiyet duyuyorsunuz ya, on yıl sonra çok daha büyük
mahcubiyetler duyacaksınız. (CHP sıralarından gürültüler)
HAYDAR AKAR (Kocaeli) – Yok ya, biz mi olduk be!
Onlarla kucak kucağa oturuyorsunuz şimdi siz. Onların eserisiniz, eseri; Yavuz
Sultan Selim’in değil, onların eserisiniz.
CAHİT ÖZKAN (Devamla) – Çünkü, 27 Mayısın henüz dumanı
tüterken 17 ve 25 Aralık darbe planlarına payanda olmanızın hesabını asla ve
asla ödeyemezsiniz. (CHP sıralarından gürültüler)
(Mikrofon otomatik cihaz tarafından kapatıldı) 
CAHİT ÖZKAN (Devamla) – Bakınız, 17 ve 25 Aralığın
üzerinden tam 4 seçim geçti. Bir sabiteniz olsun, bu kazığa, bir sabiteye
bağlayalım. 
HAYDAR AKAR (Kocaeli) – Daha çok savunacaksınız 17-25’i,
daha çok; birileri malı götürürken siz burada savunacaksınız onları.
CAHİT ÖZKAN (Devamla) – Bakın, sabite nedir: “Anayasa”
diyoruz, “Olmaz.”, “Yargı” diyoruz, “Olmaz.”, “Avrupa İnsan Hakları Mahkemesi”
diyoruz, “Olmaz.” (CHP sıralarından gürültüler)
1990’lı yılların karanlıklarını tarihe gömen bizim
iktidarımızdır. Helal olsun AK PARTİ kadrolarına; helal olsun bu millet için,
bu ülke için, bekası için, refahı için çalışanlara. 
Saygıyla selamlıyorum. (AK PARTİ sıralarından alkışlar)

BAŞKAN – Teşekkür ederim Sayın Özkan.
ÖZGÜR ÖZEL (Manisa) – Sayın Başkan...
BAŞKAN – Sayın Özel...
ÖZGÜR ÖZEL (Manisa) – Efendim, hatiplerin performansı
grup başkan vekilleri olarak İç Tüzük gereği zorunlu olduğumuz izahat yapma
ihtiyacını bile gerektirmeyecek kadar açık ama ben yine de 69’a göre, grubuma
yapılan sataşmalardan dolayı söz istiyorum.
BAŞKAN – Sayın Özel, siz mi konuşacaksınız?
ÖZGÜR ÖZEL (Manisa) – Evet efendim.
BAŞKAN – Buyurun Sayın Özel, süreniz iki dakikadır.
V.- SATAŞMALARA İLİŞKİN KONUŞMALAR (Devam)
11.- Manisa Milletvekili Özgür Özel’in,
Denizli Milletvekili Cahit Özkan’ın CHP grup önerisi üzerinde yaptığı konuşması
sırasında CHP Grubuna sataşması nedeniyle konuşması
ÖZGÜR
ÖZEL (Manisa) – Değerli arkadaşım konuşma yaparken aslında şunu bilmesi lazım: Bu
Meclisi izleyici localarından izleyenlere ayak ayak üstüne attırmazlar. Hemen
koşarlar, derler ki: “Şahıslar için değil ama millî iradeye saygısızlıktır,
ayak ayak üstüne atmayın.” Bu kürsüye çıkmış bir milletvekilinin de, iktidar
olsun muhalefet olsun, milletvekillerine dönüp bütün bir konuşmayı bir işaret
parmağı sallayarak o tonda yapması doğrudan halkın iradesine saygısızlıktır.
(AK PARTİ sıralarından gürültüler) Sizi kınıyorum. Bu davranışınızdan dolayı
tüm muhalefet partileri adına değil, tüm milletvekilleri adına, davranışınızı
tekrarlamamanızı tavsiye ediyorum; ayıptır. (CHP sıralarından alkışlar) 
SÜREYYA
SADİ BİLGİÇ (Isparta) – Sayın Özel, sizin gruba dönüp “Aranızda milletvekilleri
var.” dedi.
ÖZGÜR
ÖZEL (Devamla) - Şimdi, şunu söyleyelim: Değerli arkadaşım, geçen dönem
Ergenekon, Balyoz, askerî casusluk, KCK ve şike davalarından herhangi bir
tanesini izleyen bir AKP milletvekili var mı? Ben cevap veriyorum: Yok. Çünkü,
o hukuksuzluğa, o katliama seyirci kaldınız siz. (AK PARTİ sıralarından gürültüler)
Ancak, verilmiş bir soru önergesine cevaben biliyoruz ki, Adalet ve Kalkınma
Partisinden tam 234 milletvekili Deniz Feneri davasının yargılanan
tutuklularını ziyaret etmişler. Deniz Feneri’ne varan ayaklarınız bu hukuk
katliamı davalarına gitmedi. 
MEHMET
UĞUR DİLİPAK (Kahramanmaraş) – Özgür Bey, Deniz Feneri’ne gittiniz mi? 
ÖZGÜR
ÖZEL (Devamla) - Cumhuriyet Halk Partisi suçlunun menşeini, suçun türünü
ayırmadan, hukukun üstünlüğüne inanarak her davayı gitti, takip etti, biz
burada geldik, bunları söyledik. İsmini andığınız Balbay’a, ismini andığınız
Tuncay Özkan’a ve diğer 6 milletvekiline, toplam 8 milletvekiline parti
ayırmadan giden tek parti biziz, bir tanesine bile gitmediniz. Ama, onlar yemin
ederken, “Onlar terörist.” diye burada konuşanlar daha önce, tebrik sırasına
girdiniz. Tatlı su demokratısınız; istediğiniz kadar yıkanın, içinde
bulunduğunuz ayıptan arınamazsınız. (CHP sıralarından alkışlar) 
OSMAN
AŞKIN BAK (Rize) – İstediğiniz kadar konuşun, sandıktan çıkamazsınız. (AK PARTİ
ve CHP sıralarından karşılıklı laf atmalar)
BAŞKAN
– Sayın Akçay, dinliyorum efendim. 
ERKAN
AKÇAY (Manisa) – Biraz evvel konuşmacı hem partimizin adını zikretmek suretiyle
hem de…
BAŞKAN
– Biraz duyamıyorum Sayın Akçay. “Partinin adını zikretmek suretiyle…”
ERKAN
AKÇAY (Manisa) – …muhalefet partileri olarak genelleştirme yapmak suretiyle ve
diğer bazı ibareleriyle sataşmada bulunmuştur, sataşmadan dolayı söz istiyorum.

Sayın
Mehmet Günal konuşacak. 
BAŞKAN
– Sayın Günal, buyurun efendim. 
Sayın
milletvekilleri, rica ediyorum…
OSMAN
AŞKIN BAK (Rize) – Bir daha buraya gelemeyeceksin diyordunuz, sonra ne oldu?
Millet sandığa gömdü, sandığa gömdü! Bak, geldik buraya!
BARIŞ
YARKADAŞ (İstanbul) – Geldik işte! Allah Allah…
İDRİS
BALUKEN (Diyarbakır) – Sayın Başkan… Sayın Başkan…
BAŞKAN
– Sayın milletvekilleri…
Sayın
Günal, Genel Kurula hitap edin, bekliyorum efendim.
12.- Antalya Milletvekili Mehmet Günal’ın,
Denizli Milletvekili Cahit Özkan’ın CHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
MEHMET
GÜNAL (Antalya) – Teşekkür ederim Sayın Başkan, sükûnet sağlansın diye… 
Osman
Bey konuşamayınca şişiyor herhâlde diyorum. Gruba bir söz verin de şuraya bir
gelsin ya, bir sefer bir gelsin de bari bir dinleyelim hiç olmazsa. 
OSMAN
AŞKIN BAK (Rize) – Ben konuşurum sıkıntı yok, sıkıntı yok, merak etme.
MEHMET
GÜNAL (Devamla) – Sayın Başkanım, öz önce hatip gerçekten “İlk defa çıkıyorum.”
dedi ama çok vahim bir başlangıç yaptı, ben arkadaşımızı daha önce dinlemedim.
Herkes burada kendini ispat etmek gibi, sanki birilerinin gözüne girmek gibi
bir şey içerisinde. 
GÖKCEN
ÖZDOĞAN ENÇ (Antalya) – Hiç öyle dertleri yok. 
MEHMET
GÜNAL (Devamla) – Biz hiçbir şeyin borazanlığını yapmıyoruz. Bir defa önce
arkadaşımıza şunu söyleyelim: Ben şimdi size bakın, söylediğiniz, akladığınız,
korktuğunuz, demin arkadaşlarımızın söylediği, ayırdığı, Sayın Erdoğan
Bayraktar’ın söylediğini aynen… İsterseniz burada ses kaydı da var, onu da
dinletebilirim ama zaman almasın. Aynen şöyle diyor… (AK PARTİ sıralarından
gürültüler) Ben okuyayım da fazla şey olmasın. 
HALİS
DALKILIÇ (İstanbul) – O kaydı yapanlar daha önce milletvekillerinizi…
MEHMET
GÜNAL (Antalya) – Kayıt yok, kayıt yok, NTV canlı yayınında, buradan dinletirim
istiyorsanız. “Rüşvet ve yolsuzluk ifadelerinin bulunduğu bir operasyon
sebebiyle ‘İstifa ediniz ve beni rahatlatacak deklarasyonu yayınlayınız.’
şeklinde tarafıma baskı yapılmasını kabul etmiyorum.” deyip bir delikanlılık
yaptı. 
HAYDAR
AKAR (Kocaeli) – Kim söylemiş bunu?
MEHMET
GÜNAL (Devamla) – Erdoğan Bayraktar. 
Devam
ediyor; bak, neden etmiyormuş: “Çünkü soruşturma dosyasında var olan ve
onaylanan imar planlarının büyük bir bölümü Sayın Başbakanın onayıyla yapıldı,
bu minval üzere Bakanlıktan ve milletvekilliğinden istifa ettiğimi açıklıyorum,
bu milleti ve vatanı rahatlatmak için Sayın Başbakanın istifa etmesi
gerektiğine inandığımı ifade ediyor, yüce milletime saygılar sunuyorum.”
Erdoğan Bayraktar... 
HAYDAR
AKAR (Kocaeli) – Nedir, görevi nedir?
MEHMET
GÜNAL (Devamla) – Yani şimdi biz mi söyledik bunu? Sayın Bakan söyledi. 
Şimdi,
bugün suçladığınız, bizi, savunmakla suçladığınız “paralel” diye uydurduğunuz
örgüte “Neyi istediniz de vermedik?” diyen kişi Sayın Erdoğan değil miydi? Biz
mi dedik onu? Ne verdiniz önce onu bir açıklayın, daha önce hangi ortaklığı
yaptınız, onu bir açıklayın. 
(Mikrofon
otomatik cihaz tarafından kapatıldı) 
MEHMET
GÜNAL (Devamla) – Siz, askerî Anayasa Mahkemesi üyelerini dinlesinler diye
örtülü ödenekten araba aldırıyorsunuz, dinleme cihazı; sonra dönüp sizi
dinliyorlar, efendim “illegal dinleme.” Kusura bakmayın, etme bulma dünyası. 
BAŞKAN
– Teşekkür ederim Sayın Günal. 
İDRİS
BALUKEN (Diyarbakır) – Sayın Başkan… 
AYKUT
ERDOĞDU (İstanbul) – Başkanım… 
BAŞKAN
- Değerli arkadaşlar, söz isteyen arkadaşlarımı birer birer dinleyeceğim. 
Sayın
Baluken, sizi dinliyorum. 
İDRİS
BALUKEN (Diyarbakır) – Sayın Başkan, AKP Grubu adına konuşan sayın hatip
gerçekten zor olanı başardı, bir açıklamaya ihtiyaç duymadan bütün muhalefet
partilerine nasıl sataşılır onu gösterdi. O yüzden, sataşmadan dolayı…
BAŞKAN
– Buyurun. 
İki
dakika süre veriyorum.
13.- Diyarbakır Milletvekili İdris
Baluken’in, Denizli Milletvekili Cahit Özkan’ın CHP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; hepinizi saygıyla selamlıyorum. 
Bu
genç arkadaşlara önce bir şunu öğretmekte fayda var: Burası tribünlere şov
yapılacak bir alan, bir kürsü değil, ciddi ciddi… (AK PARTİ sıralarından
gürültüler) 
ZEHRA
TAŞKESENLİOĞLU (Erzurum) – Siz yapıyorsunuz!
HÜSNÜYE
ERDOĞAN (Konya) – Siz bunların âlâsını yapıyorsunuz! 
İDRİS
BALUKEN (Devamla) - …ciddi ciddi ülke meselelerinin görüşüleceği, tartışılacağı
bir kürsü. 
ZEHRA
TAŞKESENLİOĞLU (Erzurum) – Şovu siz yapıyorsunuz! 
İDRİS
BALUKEN (Devamla) – Biz, bu genç arkadaşı dinlediğimiz anda, bir önceki,
Cumhuriyet Halk Partisinden konuşan sayın hatibin ortaya koymuş olduğu
iddialarla ilgili tek bir cevap alamadık. Dünyanın en ahlaksız yöntemleriyle
ilgili, sayın hatip burada pek çok olay dile getirdi, AKP Grubu adına konuşan
hatip tek bir tanesine bile cevap verecek bir cesareti göstermedi.
BARIŞ
YARKADAŞ (İstanbul) – Cevap yok ki, ne cevabı?
İDRİS
BALUKEN (Devamla) - Burada AKP’nin nasıl iktidar olduğunu falan anlatmanıza
gerek yok, biz nasıl iktidar olduğunuzu biliyoruz. 7 Hazirandan sonra siz bu
Meclisin kapısına kilit vurdunuz, kilit, Parlamentoyu devre dışı bıraktınız.
İki gün üst üste Meclis toplanmadı. Cumhuriyet tarihinde ilk kez bir tek
komisyon oluşmadan tekrar seçim kararı aldırdınız. Parlamentoyu işlevsiz
bırakmanın kendisi darbe zihniyeti demektir. Bununla yetinmediniz, darbe
zihniyetiyle yetinmediniz savaş başlattınız, savaş!
MEHMET
UĞUR DİLİPAK (Kahramanmaraş) – Ne savaşı ya?
İDRİS
BALUKEN (Devamla) - Suruç’ta, Ankara’da bombalar patlatarak bir siyasi partinin
miting yapamayacağı bir siyasi utancı bu ülkenin tarihine yazdırdınız. Medyaya
her türlü baskıyı, her türlü sansürü uyguladınız. 
ZEHRA
TAŞKESENLİOĞLU (Erzurum) – Miting yapacak yüzünüz yoktu, olsaydı yapardınız!
İDRİS
BALUKEN (Devamla) - Bir bölgeyi tamamen güvenlik bölgesi ilan ederek köy köy
jandarma, vali, kolluk güçlerini göndererek tehdit ettiniz. 
ZEHRA
TAŞKESENLİOĞLU (Erzurum) – Köy köy, okul okul, ev ev… 
İDRİS
BALUKEN (Devamla) - Siz böyle yüzde 100 oy alsanız ne olur, bütün iktidarı
elinizde bulundursanız ne olur? 
ZEHRA
TAŞKESENLİOĞLU (Erzurum) – “AK PARTİ’ye oy vermeyin.” diye insanları tehdit
ettiniz. Ne çabuk unuttunuz bunu?
İDRİS
BALUKEN (Devamla) - Dolayısıyla bir darbe ve savaş zihniyetinin iktidarısınız.
ZEHRA
TAŞKESENLİOĞLU (Erzurum) – Muhtarı kaçırdınız ya, seçilmişleri kaçırdınız,
muhtarları kaçırdınız. 
İDRİS
BALUKEN (Devamla) – Buraya çıkınca da bu gerçeği bilerek konuşun diyorum. (HDP
sıralarından alkışlar) 
BAŞKAN
– Teşekkür ederim Sayın Baluken.
Sayın
Erdoğdu, dinliyorum sizi. 
AYKUT
ERDOĞDU (İstanbul) – Sayın Başkan, biraz önce kürsüde konuşan konuşmacı şahsımı
göstererek, “biraz önce bu kürsüde konuşan ve borazanlık yapan” diyerek şahsıma
sataşmada bulunmuştur.
BAŞKAN
– Buyurun Sayın Erdoğdu.
Yeni
bir sataşmaya meydan vermemek üzere size iki dakika süre veriyorum. (CHP
sıralarından alkışlar) 
14.- İstanbul Milletvekili Aykut
Erdoğdu’nun, Denizli Milletvekili Cahit Özkan’ın CHP grup önerisi üzerinde
yaptığı konuşması sırasında şahsına sataşması nedeniyle konuşması
AYKUT
ERDOĞDU (İstanbul) – Sayın Başkan, değerli milletvekilleri; AKP’nin tezi şuna
dayanıyor kabaca: “Ergenekon’da haksızlık vardı, siz orada cemaatin karşısındaydınız,
17-25’te de aynı cemaat vardı, yanında mı duruyorsunuz?” Tamamıyla saçma bir
tez. Birincisi, Ergenekon, Balyoz, Oda TV, KCK davalarında sahte deliller,
kriminal, gizli tanıklar, delillerinizin tamamı sahteydi. Biz o davayı
inceledik, ön yargısız inceledik ve bunu dile getirdik. 
17-25
Aralıkta, değerli AKP’liler, bu bakan evlatlarının vatan evlatlarının hakkını
yediği yalan mıydı? Mesela çelik kasalar yalan mıydı? Yanlış mı gördük? 
MEHMET
UĞUR DİLİPAK (Kahramanmaraş) – Yanlış gördün.
AYKUT
ERDOĞDU (Devamla) – Ayakkabı kutularına doldurulan o yetim hakkı montaj mıydı?
Yok muydu böyle bir şey? Yani “Reza Zarrab” denen bir iş adamı ki utanç verici
bir şey, cari açığı kapatacak diye Türk Bayrağı’nın önünde tutup da bu halka
millî, ulusa sesleniş konuşması yapan…
BARIŞ
YARKADAŞ (İstanbul) – Önüne yattılar, önüne, önüne.
ZEHRA
TAŞKESENLİOĞLU (Erzurum) – 65 milyar dolar nereye gitti bu ülkede? 
AYKUT
ERDOĞDU (Devamla) – …o rezil tablonun müsebbibi olan, o iş adamının önüne sizin
partinizin İçişleri Bakanının “Ben senin önüne yatarım.” demesi…
GÖKCEN
ÖZDOĞAN ENÇ (Antalya) – Ayıp, ayıp!
AYKUT
ERDOĞDU (Devamla) – …ve o önüne yatan bakanın evladının çelik kasalarından
milyonlarca dolar çıkması yalan mıydı? (AK PARTİ sıralarından “Yalan, yalan!”
sesleri) Biz yanıldık mı? Böyle bir şey yok muydu? 
HAYDAR
AKAR (Kocaeli) – Halk Bankası Genel Müdürü nerede, onu bir sor.
AYKUT
ERDOĞDU (Devamla) – Değerli arkadaşlar, bu milletin anasına küfreden ve bu
milletin anasına küfreden iş adamlarının oluşturduğu havuzda 630 milyon dolar
rüşvet parasının toplandığı ve onunla her gün sizin en büyük yandaş medyanızdan
haram lokmalar yiyen yazarların bizlere hakaret ettiği bu rüşvet olayı yalan
mıydı arkadaşlar? 
MEHMET
UĞUR DİLİPAK (Kahramanmaraş) – Yalandı.
AYKUT
ERDOĞDU (Devamla) – Yok muydu böyle bir şey? 
Değerli
arkadaşlar, hırsızlar kadar hırsızları aklayanlar da suçludur, vicdanen
suçludur, dinen günahtır, ahlaken ayıptır ve hukuken suçtur. Bunu şimdilik
kapatmış olabilirsiniz. Bu dosyalar vicdanlarda açıktır ve emin olun
hesaplaşılacaktır. 
Saygıyla
selamlıyorum. (CHP sıralarından alkışlar) 
BAŞKAN
– Teşekkür ederim Sayın Erdoğdu. 
Sayın
Bak, sizi dinliyorum efendim.
OSMAN AŞKIN BAK (Rize) – Sayın Başkanım, MHP’li hatip
ismimi de zikrederek “Şişti, söz almıyor...” diye söyledi. Ama…
BAŞKAN – Buyurun Sayın Bak.
Size de iki dakika süre veriyorum. Lütfen yeni bir
sataşmaya meydan vermeyin. [AK PARTİ sıralarından alkışlar, CHP ve HDP
sıralarından alkışlar (!)]
15.- Rize Milletvekili Osman Aşkın Bak’ın,
Antalya Milletvekili Mehmet Günal’ın sataşma nedeniyle yaptığı konuşması
sırasında şahsına sataşması nedeniyle konuşması
OSMAN AŞKIN BAK (Rize) – Sayın Başkan, değerli
milletvekilleri; evet, biraz evvel CHP Grup Başkan Vekili şunu ifade etti. İşte
“Suyla yıkansanız da günahtan kurtulamazsınız.” Ya, burada konuşmayın boşu
boşuna. Boşuna konuşuyorsunuz. Aynı şeyleri iki yıldır söylüyorsunuz.
MUSA ÇAM (İzmir) – Öyle mi?
OSMAN AŞKIN BAK (Devamla) – Bakın, 4 tane seçim
geçirdik; tamam mı? 30 Mart 2014; sandığa gömüldünüz. 
AYKUT ERDOĞDU(İstanbul) – Ne sandığa gömüleceğiz be!.
Bu kadar adaletsizliğe rağmen yüzde 25 oy aldık biz ya!
OSMAN AŞKIN BAK (Devamla) – 10 Ağustos 2014 yüzde 52; 7
Haziran yüzde 41; 1 Kasım yüzde 49,5.
HAYDAR AKAR (Kocaeli) – Bunların hiç biri hırsızlıkları
kapatmaz. 
OSMAN AŞKIN BAK (Devamla) – Ya, taktik değiştirin
taktik. 
BARIŞ YARKADAŞ (İstanbul) – Yüzde 50 oy aldın diye
hırsızlığı meşru mu görüyorsun? Yüzde 50 oy aldı diye hırsızlık serbest mi
kaldı?
OSMAN AŞKIN BAK (Devamla) – Bak, size söyleyeyim: Ben
Güreş Federasyonu Başkanlığı yaptım. Bak, yenilen pehlivan güreşe doymaz.
HAYDAR AKAR (Kocaeli) – Yanlış yerden giriyorsun Osman.
Yanlış yerden tutuyorsun. 
OSMAN AŞKIN BAK (Devamla) – Gelip gelip 11 defa sandığa
gömüldünüz. 
BARIŞ YARKADAŞ (İstanbul) – Yüzde 50 oy aldın diye
hırsızlık serbest mi kalacak? Serbest mi kaldı hırsızlık?
OSMAN AŞKIN BAK (Devamla) – Ya arkadaş, bak tavsiye şu:

BARIŞ YARKADAŞ (İstanbul) – Suç olmaktan mı çıktı
hırsızlık? 
OSMAN AŞKIN BAK (Devamla) – Bir; bir güreşçi
başarısızsa ne olur biliyor musunuz? 
MUSA ÇAM (İzmir) – Senden iyi antrenör olur!
OSMAN AŞKIN BAK (Devamla) – Önce hocasını
değiştirirsiniz, hocasını. Ya, acaba bu hoca yanlış mı yapıyor? Teknik
veremiyor, taktik veremiyor diye düşünün. 
AYKUT ERDOĞDU (İstanbul) – Allah kimsenin hocasını
hırsız yapmasın. 
OSMAN AŞKIN BAK (Devamla) – Başka, daha iyi şartlar
ortaya koymanız lazım, iddia etmeniz lazım. 
AYKUT ERDOĞDU (İstanbul) – Yarabbi, kimsenin hocasını
hırsız yapma. 
OSMAN AŞKIN BAK (Devamla) – O güreşçiyi iyi
hazırlamanız lazım, kamp yapması lazım. 
HAYDAR AKAR (Kocaeli) – Olmadı Osman, olmadı!
OSMAN AŞKIN BAK (Devamla) – Bakın, vatandaşla temas
hâlinde olmanız lazım. 
HAYDAR AKAR (Kocaeli) – Olmadı Osman!
OSMAN AŞKIN BAK (Devamla) – Evlerine gitmeniz lazım,
dükkânlarına gitmeniz lazım. Bakın, oralara gidin. 
HAYDAR AKAR (Kocaeli) – Osman, olmadı!
OSMAN AŞKIN BAK (Devamla) – Dertlerinizi anlatın. Boş
şeyler anlatmayın. Vatandaş bunları dinlemiyor.
HAYDAR AKAR (Kocaeli) – Olmadı Osman olmadı!
OSMAN AŞKIN BAK (Devamla) – Vatandaş şunu soruyor:
Arkadaş, bu ülke için ne yapacaksınız onu söyleyin. 
AYKUT ERDOĞDU (İstanbul) – Yolsuzluk yapmayacağız. 
OSMAN AŞKIN BAK (Devamla) – Önce, yolsuzlukla ilgili
konuşurken de şunu söyleyeceksin: Şişli Belediyesinde neler oluyor bir araştır.

HAYDAR AKAR (Kocaeli) – Ne oluyor ya? Ne oluyor?
OSMAN AŞKIN BAK (Devamla) – Ataşehir’de neler oluyor
bir araştır. 
BARIŞ YARDADAŞ (İstanbul) – Ne oluyor, söyle!
OSMAN AŞKIN BAK (Devamla) – “Buzgate”’te neler oluyor
bir araştır. 
HAYDAR AKAR (Kocaeli) – Ya, ne oluyor?
İDRİS BALUKEN (Diyarbakır) – Ne oluyor Şişli
Belediyesinde anlat.
OSMAN AŞKIN BAK (Devamla) – Bunları da söyleyin. Hep
beraber gelin konuşun arkadaşlar. 
Bak, geçen dönemki CHP’li müftüyü dinleyin, ondan ders
alın. 
Dolayısıyla millete giderken projeyle gidin, projeyle;
yoksa hep sizi sandığa gömer, sandığa gömer, sandığa gömer. (AK PARTİ
sıralarından alkışlar)
HAYDAR AKAR (Kocaeli) – Olmadı Osman, olmadı! 
BAŞKAN – Teşekkür ederim Sayın Bak.
MEHMET GÜNAL (Antalya) – Sayın Başkan. 
BAŞKAN
– Bir saniye Sayın Günal… Sayın Özel, sizden…
MEHMET
GÜNAL (Antalya) – Hayır, hayır düzeltme yapacağım sadece, söz istemiyorum.
BAŞKAN
– Sayın Özel sizden önce söz istedi, önce onu dinleyeyim. 
MEHMET
GÜNAL (Antalya) – Peki ama o sataşmadan istedi.
ÖZGÜR
ÖZEL (Manisa) – Sayın Başkanım, Osman Bey, değerli hatip, kürsüye çıkmanın
heyecanıyla Cumhuriyet Halk Partisine haksız sataşmalarda bulunmuştur. 
Bir
de, belediyemizin ismini anmak suretiyle grubumuzu itham etmiştir. Grubumuz
adına cevap vermek istiyoruz. Uygun görürseniz cevap hakkını Aykut Erdoğdu
kullanacak efendim.
BAŞKAN
– Yeni bir sataşmaya mahal vermeden Sayın Erdoğdu, iki dakika süre veriyorum.
Bu tartışmayı lütfen sonlandıralım. 
MEHMET
GÜNAL (Antalya) – Sayın Başkanım, ben kesmiştim, bir cümle, Sayın Bak’a ben
sataşmadım, onu söyleyecektim. Sadece “Konuşma hakkı verin, şişmiş.” dedim,
doğruymuş. Yani benim sataşmadığım kayıtlara geçsin. Aleyhinde konuşmadım,
“Osman Bey de bir konuşsun.” dedim.
BAŞKAN
– Peki, kayıtlara geçmiştir Sayın Günal, teşekkür ederim. 
Sayın
Erdoğdu, buyurun efendim. 
16.- İstanbul Milletvekili Aykut
Erdoğdu’nun, Rize Milletvekili Osman Aşkın Bak’ın sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
AYKUT
ERDOĞDU (İstanbul) – Sayın Başkan, değerli milletvekilleri; biraz önce
kürsüdeki hatip, partimiz tarafından kazanılmış Şişli Belediyesiyle ilgili bir
iddiayı ortaya koymuştur. 
OSMAN
AŞKIN BAK (Rize) – Müftü söyledi, müftüyü dinle ya. 
AYKUT
ERDOĞDU (İstanbul) – Değerli AKP’liler, sizinle hiçbir zaman bir yolsuzluk
koalisyonu kurmayacağız. İstanbul’un 39 tane ilçe belediyesi var, 13’ünü biz
yönetiyoruz, Büyükşehir ve kalanları siz yönetiyorsunuz. Bütün grubum adına
size bir teklif getiriyorum; gelin beraber Parlamentoda bir Meclis araştırması
hatta Meclis soruşturması komisyonu kuralım. İstanbul’un 39 belediyesinin ve
Büyükşehrin bütün hesaplarına, bütün bilgilere, belgelere sınırsız ulaşma
yetkisiyle bir soruşturma komisyonu kuralım. (CHP sıralarından alkışlar)
Eğer
bu memleketin hakkını yemiş bir tek CHP’li varsa cezasını ağırlaştırılmış
olarak verelim. Yüreğiniz varsa yarın Meclis soruşturma önergesini buraya
getireceğiz. Hodri meydan! Hadi yolsuzluklardan hesap soralım, hadi üzerine
gidelim, varsa yüreğiniz kabul edin. 
Saygılarımı
sunuyorum. (CHP sıralarından “Bravo” sesleri, alkışlar)
OSMAN
AŞKIN BAK (Rize) – Müftüyü dinle, müftüyü. Genel başkan yardımcısını, onu
dinle.
BAŞKAN
– Teşekkür ederim Sayın Erdoğdu.
X.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 17/12/2015 tarihinde
İstanbul Milletvekili Aykut Erdoğdu ve arkadaşları tarafından, AKP Hükûmetinin
4 eski bakanı, bakan çocukları ve çok sayıda iş adamının adının yüzyılın rüşvet
ve yolsuzluk soruşturmasının başlamasının ardından Hükûmetin eylem ve
işlemlerinin Türkiye demokrasisi ve ekonomisine verdiği zararların
araştırılması amacıyla verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak
Genel Kurulun 17 Aralık 2015 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
(Devam)
BAŞKAN
– Cumhuriyet Halk Partisi Grubu önerisi hakkında üçüncü söz hakkı lehinde olmak
üzere Mersin Milletvekili Sayın Dengir Mir Mehmet Fırat’a aittir.
Buyurun
Sayın Fırat. (HDP sıralarından alkışlar) 
DENGİR
MİR MEHMET FIRAT (Mersin) – Sayın Başkan, Sayın Divan; yeni görevlerinizden
dolayı hepinizi kutluyorum ve başarılar diliyorum. 
Genel
Kurulun çok değerli üyeleri, hepinizi sevgiyle saygıyla selamlıyorum. 
Biraz
önce grup başkan vekilleri AK PARTİ’nin sözcülerinin burada yapmış oldukları
konuşmalar konusunda karşı çıkışlar yaptılar. Aslında ben o arkadaşları
kutluyorum. Özellikle son söz almış olan genç arkadaşımı kutluyorum, hayırlı
uğurlu olmasını diliyorum. Çünkü beni çok gerilere götürdü, 23 Nisanlara
götürdü, ilkokul dönemimdeki 23 Nisanlara, 19 Mayıslara götürdü. Okullar adına
genelde bir kişi konuşma yapardı.
VURAL
KAVUNCU (Kütahya) – Kibre bak kibre!
ZEHRA
TAŞKESENLİOĞLU (Erzurum) – Bir büyüğe bir küçüğü bu kadar hâkir görmek
yakışmıyor Sayın Fırat.
DENGİR
MİR MEHMET FIRAT (Devamla) – Bakın, laf atarsanız... Bakın, ben size bir şey
söyleyeyim Hanımefendi. Eğer laf atarsanız sizi çok iyi tanıyan bir kişi
olarak, grubunuzu ve partinizi çok iyi tanıyan bir kişi olarak cevaplandırırım,
siz cevap veremezsiniz. 
MEHMET
UĞUR DİLİPAK (Kahramanmaraş) – Biz de sizi iyi tanıyoruz.
ZEHRA
TAŞKESENLİOĞLU (Erzurum) – Biz de sizi iyi tanıyoruz efendim.
DENGİR
MİR MEHMET FIRAT (Devamla) – Onun için oturun.
ZEHRA
TAŞKESENLİOĞLU (Erzurum) – Anlatın o zaman.
DENGİR
MİR MEHMET FIRAT (Devamla) – Onun için laf atmayın, efendi efendi dinleyin, ben
size biraz sonra kısa tarihinizi anlatacağım.
MEHMET
UĞUR DİLİPAK (Kahramanmaraş) – Biz laf atıyoruz, cevap ver!
BAŞKAN
– Sayın milletvekilleri, hatibi dinleyelim, rica ediyorum.
HALİS
DALKILIÇ (İstanbul) – Önce siz kendi tarihinizi bir anlatın.
DENGİR
MİR MEHMET FIRAT (Devamla) – Ben sizin tarihinizi anlatacağım.
OSMAN
AŞKIN BAK (Rize) – Kendi tarihini anlat.
DENGİR
MİR MEHMET FIRAT (Devamla) – Sene 2001…
MEHMET
UĞUR DİLİPAK (Kahramanmaraş) – Sayın Başkan, karşılıklı konuşmayı tercih
ediyor.
İDRİS
BALUKEN (Diyarbakır) – Sayın Başkan, üç dakikadır sataşıyorlar.
BAŞKAN
– Sayın milletvekilleri, rica ediyorum.
MEHMET
UĞUR DİLİPAK (Kahramanmaraş) – Karşılıklı konuşmaktan vazgeçerse konuşur.
DENGİR MİR MEHMET FIRAT (Devamla) – Sene 2001, Türkiye
hakikaten bir buhranlı dönemi geçiriyor. Ekonomik bir krizin, ağır bir krizin
bedeli tüm toplumun her katmanında hissediliyor. Bir avuç insan ve kapatılmış
olan bir siyasi partinin 52 tane milletvekiliyle beraber sosyal demokratı,
İslamcıları, liberalleri, demokratları hepsi bir araya geliyor ve bir karar
veriyorlar, diyorlar ki: “Bu süreç içerisinde çevreye saçılmış olan toplumun
büyük kesimlerini bir araya getirelim, merkeze taşıyalım ve bu yönetime ortak
edelim. Hedefimiz demokrasi olsun, özgürlükler olsun, adalet olsun, evrensel
hukuk olsun, bütün vesayetleri kaldıralım.” Ve oturuyorlar bir tüzük
hazırlıyorlar. Ve bu tüzüğün de meşhur bir 4’üncü maddesi var, okunmasını
tavsiye ederim, bugün de altına imzamı atarım. Uzun bir maddedir ama
Türkiye’nin önünde ışık olabilecek ve hâlen tatbik edildiği takdirde Türkiye’yi
düze çıkaracak olan 4’üncü madde. Ve ondan sonra uzun süre düşünüyorlar, acaba
nasıl bir isimle çıksak halkın karşısına veya hangi amblemle. Uzun uzun
tartışılıyor, bunu belki birçoğunuz bilmezsiniz.
MİHRİMAH BELMA SATIR (İstanbul) – Biliyoruz biliyoruz,
biz de vardık orada. 
DENGİR MİR MEHMET FIRAT (Devamla) – Var olanlar var
olmayanlara anlatsın o zaman.
MEHMET
UĞUR DİLİPAK (Kahramanmaraş) – Siz anlatırsanız da dinleriz.
DENGİR
MİR MEHMET FIRAT (Devamla) – Evet, bu arada deniyor ki: “İsmimiz -birçok isim
arasından- ‘ak’ olsun.” Bu insanlar bu Türkiye halkına karşı yeni bir sayfanın
açıldığını belirtmek üzere “Kısa adımız AK PARTİ olsun, uzun adımız da Adalet
ve Kalkınma Partisi.” diyor. Ve o partinin önderlerinden ve şu anda da
Cumhurbaşkanı olan Sayın Recep Tayyip Erdoğan’ın telefonunu açtığında açılış
mesajı olarak evladının yazmış olduğu bir mesaj vardı, bunu bize onurla
gösterirdi: “Baba, böbürlenme, senden büyük Allah var.” Tahmin ediyorum şimdi
yok, o açılış mesajı yoktur. 
MEHMET
UĞUR DİLİPAK (Kahramanmaraş) – Gördün mü? 
DENGİR
MİR MEHMET FIRAT (Devamla) – Evet, biliyorum. 
OSMAN
AŞKIN BAK (Rize) – Var, var. 
MEHMET
UĞUR DİLİPAK (Kahramanmaraş) – Onun hep yüreğinde var.
OSMAN
AŞKIN BAK (Rize) – Sen göremezsin!
DENGİR
MİR MEHMET FIRAT (Devamla) – Sen göremezsin bir kere, otur!
OSMAN
AŞKIN BAK (Rize) – Sen göremezsin, sen!
DENGİR
MİR MEHMET FIRAT (Devamla) – Sen göremezsin, sen otur! 
OSMAN
AŞKIN BAK (Rize) – Sen göremezsin!
DENGİR
MİR MEHMET FIRAT (Devamla) – Ben senin ne olduğunu biliyorum.
OSMAN
AŞKIN BAK (Rize) – Sen göremezsin!
DENGİR
MİR MEHMET FIRAT (Devamla) – Otur yerine! Sen öyle Cumhurbaşkanının filan
yanına girecek birisi değilsin. 
OSMAN
AŞKIN BAK (Rize) – Sen milletvekillerine öyle “Otur yerine!” falan deme, sen
kendini ne zannediyorsun lan!
BAŞKAN
– Sayın Fırat, Genel Kurula hitap edin. 
DENGİR
MİR MEHMET FIRAT (Devamla) – Otur, fazla bağırma!
OSMAN
AŞKIN BAK (Rize) – Böbürlenen sensin oradan!
DENGİR
MİR MEHMET FIRAT (Devamla) – Otur yerine, otur!
OSMAN
AŞKIN BAK (Rize) – Sen böbürleniyorsun!
BAŞKAN
– Sayın Bak, lütfen!
OSMAN
AŞKIN BAK (Rize) – Bu hareketler… Böbürlenme!
DENGİR
MİR MEHMET FIRAT (Devamla) – Otur, bağırma!
OSMAN
AŞKIN BAK (Rize) – Sen böbürleniyorsun!
DENGİR
MİR MEHMET FIRAT (Devamla) – Bağırma!
OSMAN
AŞKIN BAK (Rize) – Burada herkes seçilerek geldi, buradaki herkesin…
BAŞKAN
– Lütfen rica ediyorum Sayın Bak!
DENGİR
MİR MEHMET FIRAT (Devamla) – Seni seyrediyor ben biliyorum ama seni bir yere
getirmez!
BAŞKAN
– Sayın Fırat, siz Genel Kurula hitap edin lütfen!
OSMAN
AŞKIN BAK (Rize) – Dikkat et!
DENGİR
MİR MEHMET FIRAT (Devamla) – Seni bir yere getirmez!
OSMAN
AŞKIN BAK (Rize) – Sen böbürlenme, sen böbürlenme!
DENGİR
MİR MEHMET FIRAT (Devamla) – Otur yerine, otur yerine, yerine otur!
OSMAN
AŞKIN BAK (Rize) – Böbürlenme, sen böbürlenme!
DENGİR
MİR MEHMET FIRAT (Devamla) – Sesini kıs, otur!
OSMAN
AŞKIN BAK (Rize) – Ben yerimde oturuyorum, bak!
DENGİR
MİR MEHMET FIRAT (Devamla) – Ya, dört yılını doldur, ondan sonra çekip
gideceksin zaten!
OSMAN
AŞKIN BAK (Rize) – Çok zor! 
DENGİR
MİR MEHMET FIRAT (Devamla) – Boş ver!
OSMAN
AŞKIN BAK (Rize) – Ben buradayım. Geçen dönem de buradaydım, şimdi de
buradayım, Allah ömür verirse bundan sonra da nasip ederse olurum. 
DENGİR
MİR MEHMET FIRAT (Devamla) – Al işte, yakın o zaman sonun.
BAŞKAN
– Sayın Fırat, devam edin lütfen!
OSMAN
AŞKIN BAK (Rize) – Sen kendine bak, senin ömrün yetecek mi? Ömür biçme herkese,
sen kendine ömür biç! 
DENGİR
MİR MEHMET FIRAT (Devamla) – Evet, değerli arkadaşlar…
OSMAN
AŞKIN BAK (Rize) – Sen kendi böbürlenmene bak da ömür biç!
DENGİR
MİR MEHMET FIRAT (Devamla) – Ve bu parti kuruldu. Ve hatırlarsanız “3Y” diye de
2002 seçim meydanlarında “3Y” sloganını kullandı. Yoksullukla mücadele,
yolsuzlukla mücadele, yasaklarla mücadele. Ve hiç unutmam o seçim kürsülerinden
şöyle yapılırdı: “Hortumları keseceğiz, hortumları keseceğiz!” Hepimiz de buna
inandık. 
MUSA
ÇAM (İzmir) – Hortumları kendilerine akıtıyorlar, kendilerine. 
DENGİR
MİR MEHMET FIRAT (Devamla) – Evet, hakikaten hortumlar kesildi ama öyle bir
noktaya gelindi ki “pipeline”lar, borular kullanıldı. İşte, bugün tartışılan
konu bu. “Yasakları kaldıracağız.” diye başladığımız noktadan kitap toplama ve
yazarların yazılarından dolayı tutuklanma kararları verme noktasına geldik.
Evet, biraz önce olağanüstü mahkemelerin kaldırıldığını bir arkadaşımız
söyledi. Doğru, kaldırdık ama sonra sulh ceza mahkemeleri geldi. İsminin
değişik olması çok önemli değil, mühim olan onun işlevidir, o mahkemenin
işlevidir. 
Şimdi,
maalesef, o 2001 krizinde, Türkiye’nin krizinde bir ışık olarak ortaya çıkmış
olan ve bir umut olarak ortaya çıkmış olan ve yolsuzluk yaptı diye 3 belediye
başkanını ihraç etmiş olan bu siyasi parti, 1 genel başkanını feda etmiş olan
bu siyasi parti 17 Aralıkta 17 Aralığı savunmak zorunda kalıyor. Burası 1 Mart
Tezkeresi’ni reddeden insanların oturduğu yerdi. Partinin almış olduğu müspet
kararına rağmen, burada, sizin yerinizde oturan insanlar 1 Martta “Hayır.”
dediler.
MUSA
ÇAM (İzmir) – Tasfiye edildiler.
BARIŞ
YARKADAŞ (İstanbul) – Hepsi tasfiye edildi onların, hepsi. 
DENGİR
MİR MEHMET FIRAT (Devamla) – Değerli arkadaşlar, vaktim kalmadı. Ümit ediyorum
ki yasaya geçtikten sonra bunun devamını anlatmaya devam edeceğim çünkü çok
önemli. 
Ben
hepinizi sevgiyle, saygıyla selamlıyorum. 
Teşekkür
ederim. (HDP sıralarından alkışlar) 
BAŞKAN
– Teşekkür ederim Sayın Fırat. 
Öneri
hakkında son söz hakkı Amasya Milletvekili Mehmet Naci Bostancı’ya aittir. 
Buyurun
Sayın Bostancı. (AK
PARTİ sıralarından alkışlar)
MEHMET NACİ BOSTANCI (Amasya) – Sayın Başkanım, değerli
arkadaşlar; siyasal dil çok katmanlı. Bazen polemikçi, bazen analitik ve
müzakereci. Benim gördüğüm, haddini bildirme, taşı gediğine koyma, tahkir etme, nezaket kılığında kabalık sergileme
şeklindeki bir dille bu tür konuları müzakere etmek mümkün olabilir mi? Olmaz.
Ama, maalesef, siyasal dilin böyle bir sapması olabiliyor. Zaman zaman aslında
hepimiz bu dilin hevesine kapılabiliyoruz, ortak bir kusur olarak söylüyorum.
Emin olun böyle bir dille biz bu Meclisin çatısı altında meseleleri halledecek
bir müzakere zemini oluşturamayız. Ama, Allah'tan sadece bu dilin egemenliğinde
sürmüyor bu tür tartışmalar. Bu ülkede çok çeşitli kurumlar var, o kurumların
fonksiyonları var. O fonksiyonlar ve kurumlar oluşturulurken devlet yapısının
işlemesi, hakkın, hukukun teslimi, herkesin kendi iddiasının ötesinde adaletin
tesis edilmesi için o kurumlar çalışır. Meclisimizde de zaman zaman
komisyonlarda tam da o kurumların fonksiyonuna uygun müzakereler yapıldığını
görüyoruz, zaman zaman da o polemikçi dilin öne çıktığını görüyoruz. Biraz önce
de her iki örneğe ilişkin dilin şahidi olduk. 
Emin
olun kibir gösteren kişi kendi adına kaybeder. Burada karşıdakine sanki
nazikâne imiş gibi had bildirmeye çalışırken kendi taraftarları nezdinde de
-çünkü bu millet vicdan sahibidir- puan kaybeder. O yüzden nasıl bir dille
müzakere ediyoruz, ne yapmaya çalışıyoruz, bu mühim. 
AYKUT
ERDOĞDU (İstanbul) – Ahlakı da puana indirgediniz ya, rica ederim ya!
MEHMET NACİ BOSTANCI (Devamla) – Bakın, bu 17-25 Aralık
meselelerinin esasen çok polemikçi bir dille gündemde tutulduğunu, bir ayin
havası içerisinde gündeme getirildiğini, daha dün saat 24.00’e doğru
yaklaşırken bazı arkadaşların heyecanlanarak bu ayin havası dolayısıyla hemen
pozisyon almaya çalıştıklarını gördük. Mümkündür çünkü siyasette muhalefet
iktidara gelmek ister, iktidara gelmek için her tür vesileyi, unsuru, iktidara
gelmenin elbette rasyonel bir aracı olarak kullanmak ister.
AYKUT
ERDOĞDU (İstanbul) – Yok böyle bir şey. O Makyavelisttir, bizde öyle bir şey
yok.
MEHMET
NACİ BOSTANCI (Devamla) – Ama takdir edersiniz ki, birileri de çıkar, yapılan
edilen işin esasen hukuk gibi gösterilmeye çalışılırken, adalet, hakkaniyet
gibi gösterilmeye çalışılırken, kimileri buna inanabilir de ama aynı zamanda,
siyasal iktidar odaklı polemikçi bir dil tarafından araçlaştırılan bir iş
olduğunu söyler. Biz muhalefetin o diline katlanırız, muhalefet de bizim bu
değerlendirmemize katlanmak durumundadır, birbirimize katlanacağız.
Bu
konular aşağı yukarı o polemikçi siyasal dilde 50-60 kelimeyle tartışılıyor. O
50-60 kelime, bakın sayayım: Ayakkabı kutusu, para sayma makinesi, telefonla
konuşmalar ve bol miktarda birtakım isimler…
MUSA
ÇAM (İzmir) – Daha ne olsun Hocam! 
MEHMET
NACİ BOSTANCI (Devamla) – Arkadaşlar, 50-60 kelimelik bir dille müzakere olmaz,
kavga olur kavga. 
MUSA
ÇAM (İzmir) – Malı götürmüşler Hocam malı!
MEHMET
NACİ BOSTANCI (Devamla) – 50-60 kelimelik bir vokabüler bir kelime dağarcığı
kavganın aracı olur. Biz 50-60 kelimeyle müzakere edemeyiz. O bakımdan
söylüyorum kıymetli arkadaşım.
AYTUĞ
ATICI (Mersin) – Adam olana çok bile!
MEHMET
NACİ BOSTANCI (Devamla) – Şimdi, Goebbels’e burada atıflar yapıldı geçmişte de.
Goebbels’e diyorlar ki: “Biz Naziler durmadan hep aynı sözleri tekrar ediyoruz,
biraz farklı konulardan bahsetsek nasıl olur?” Goebbels diyor ki: “Hayır,
sürekli tekrar edeceğiz…”
MUSA
ÇAM (İzmir) – Ve yalan söyleyeceğiz.
MEHMET NACİ BOSTANCI (Devamla) – “…çünkü 2 bin yıldır ‘credo’ hep aynı
sözleri söylüyor ve milyarlarca inananı var. Biz de aynı yöntemle aynı sözleri
tekrar ede ede netice alacağız.” Sakın buradan Goebbels’le bizim aramızda bir
özdeşleştirme kurdu hikâyesi çıkartmayın. 
MUSA ÇAM (İzmir) – Çok yakın, çok yakın. İlliyet bağı var, illiyet.
MEHMET NACİ BOSTANCI (Devamla) – Propaganda siyasal sınırları aşar.
Basitlik, yalınlık, benzeştirme, tekrar vesaire, bütün bunlar bir propagandanın
mühimmatı olarak kullanılır. 
Kıymetli arkadaşlar, insanoğlu tarihte çok çeşitli aşamalardan geçti.
Başlangıç dönemlerinde mikro çevre istismarcılığı diye bir dönem vardır,
avcılık ve toplayıcılık dönemi. Bu dönemde insanlar av hayvanlarına
mecburdurlar, geçimleri onların üzerinedir. Otlaklarda av hayvanı kıtlığı
başladığında kabileler…
MEHMET GÜNAL (Antalya) – Ya Hocam, bunlar o dersi almamış.
İDRİS BALUKEN (Diyarbakır) – Nasrettin Hoca fıkrası da ekleyin!
MEHMET NACİ BOSTANCI (Devamla) – …buna bir çare olarak ayin düzenlerler.
Hep beraber bir araya gelirler, bir ayin havası içerisinde…
BARIŞ YARKADAŞ (İstanbul) – Hocam, bir şey sorabilir miyim! Hocam, bir
şey sorabilir miyim!
MEHMET NACİ BOSTANCI (Devamla) – …av hayvanlarını sembolize ederek,
kendilerini avcı gibi göstererek sabaha kadar dans ederler, hoplarlar
zıplarlar, bağırırlar ve böylelikle savanların, ormanların av hayvanlarıyla
dolmasını, bereketli olmasını beklerler ama takdir edersiniz ki kabilelerin bu
tür ayinleriyle savanlar av hayvanlarıyla dolmaz, kıtlık gitmez. Siyasette
çekilen kıtlık da bu tür ayinlerle gitmez arkadaşlar, gitmez. (AK PARTİ
sıralarından “Bravo!” sesleri, alkışlar) 
Bakın, gerçekten malzeme bulmakta herhâlde büyük zorluk içindesiniz ki…
AYKUT ERDOĞDU (İstanbul) – Rica ederim! Sizde malzeme bol, ayakkabı
kutusu, çelik kasa…
MEHMET NACİ BOSTANCI (Devamla) – Evet, evet, bakın, örneğini
anlatacağım. Şahidi sizsiniz, şahidi bu Meclis. (CHP sıralarından gürültüler)
Dinleyin! Bu Meclis, şahidi sizsiniz. 
BARIŞ YARKADAŞ (İstanbul) – AKP başlı başına malzeme Hocam, başlı
başına; her yeri malzeme.
MEHMET UĞUR DİLİPAK (Kahramanmaraş) – Dinlemesini bil, dinlemesini!
MEHMET NACİ BOSTANCI (Devamla) –
İlknur Hanım söz aldı. Buradan konuşan bir arkadaşımın “Biz hırsız değiliz
diyemiyorsunuz.” lafını burada tekrar etti ve “Biz hırsız değiliz.” dedi ama
daha “Biz hırsız değiliz.” demesine vakit kalmaksızın bir alayiş ve nümayişle
“İtiraf ettiler, itiraf ettiler!” Yani bir nevi “işte kanıt” havası doğdu. Bu kadar mı malzeme bakımından fukarasınız? (AK PARTİ
sıralarından alkışlar)
AYKUT ERDOĞDU (İstanbul) – Yok, yok, daha güçlü
kanıtlar var, siz merak etmeyin.
MEHMET NACİ BOSTANCI (Devamla) – Bir dil sürçmesine bel
bağlayacak kadar, bu kadar mı kötü durumdasınız?
AYKUT ERDOĞDU (İstanbul) – Naci Bey, çok güçlü kanıtlar
var, onlara ihtiyacımız yok.
AYTUĞ ATICI (Mersin) – Bilinçaltıdır söylediği,
bilinçaltıdır.
MEHMET NACİ BOSTANCI (Devamla) – Maalesef hukuk tarih
boyunca siyasal amaçların aracı kılınmak istenmiştir, hukukun tarihine bakın
bunu görürsünüz. Herkes kendi hukukunu dayatmaya çalışmıştır ama insanoğlu
sonuçta, demokratik zemin, seçmen, halk iradesi, bu kavramlar çerçevesinde
herkesin hukukunu mümkün kılacak bir düzen kurmuştur. 
Şimdi, CHP’li arkadaşlar kendi hukuklarını
isteyebilirler, “Niçin bizim dediğimizi bu Meclis kabul etmiyor?” diye gürültü
patırtı edebilirler, seslerini yükseltebilirler. Herkes bu tür taleplerde
bulunabilir ama bu şu anlama gelmez. Sonuçta, herkes için hukuk, hukukun
kurumları, hukukun süreçleri, ilgili organizasyonlar, onların fonksiyonlarını
yerine getirmeleri üzerinden gerçekleşir. Bu Meclis toplanmış, soruşturma
komisyonu kurmuş, bu komisyon çalışmış, bu polemikçi dille çalışmamış, 50
kelimeyle çalışmamış, dosyalara girmiş, onları konuşmuş, onları tartışmış ve neticede
bir karar vermiş ama arkadaşların hoşuna gitmemiş karar, “İlla da bizim
dediğimiz olacak.” Arkadaşlar, hukuk bu değil. Bu Meclis millet iradesi
tarafından seçildiyse ve bu komisyonlar hukuki bir şekilde teşekkül ettiyse
nihai noktada sizin de, bizim de tabi olduğumuz Meclistir, o komisyonların
kararlarının olağan süreçlerle buraya getirilmiş olmasıdır. İddialarda
bulunabilirsiniz ama hepimizi bağlayan hukuk neticede budur. 
(Mikrofon otomatik cihaz tarafından kapatıldı)
MEHMET NACİ BOSTANCI (Devamla) – Demokrasinin de kastı
olan herkesin hukuku budur kıymetli arkadaşlar.
Saygılar sunuyorum. (AK PARTİ sıralarından alkışlar)
BAŞKAN – Teşekkür ederim Sayın Bostancı. 
Cumhuriyet
Halk Partisi Grubu önerisini oylarınıza sunuyorum: Kabul edenler… Kabul etmeyenler…
Öneri kabul edilmemiştir. 
ÖZGÜR
ÖZEL (Manisa) – Sayın Başkan, oylama işlemine geçtiğiniz için durdum ama
müsaade ederseniz, yerimden bir dakika söz talebim var. 
BAŞKAN
– Tabii ki. 
Buyurun
Sayın Özel. 
VI.- AÇIKLAMALAR (Devam)
32.- Manisa Milletvekili Özgür Özel’in,
Amasya Milletvekili Mehmet Naci Bostancı’nın CHP grup önerisi üzerinde yaptığı
konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Efendim, Sayın Naci Bostancı’yı dikkatle dinledik. Sayın Naci
Bostancı, tabii, kendi üslubu dairesinde bir argüman üretmek için veya öyle bir
görüntü vererek, İlknur Hanım’ın yapmış olduğu konuşmadaki bir dil sürçmesi
için “Cumhuriyet Halk Partisi sıralarından eleştiri konusu oldu, buna
dayanılıyor.” gibi bir şeyler söylemeye çalıştı. 
Biz,
değerli mevkidaşımızın orada kullandığı bu ifadeyle ilgili böyle bir siyasi
çıkarın peşinde olsaydık pek çok kez yaptığımız gibi söz alır, bunu dile
getirirdik. Elbette ki gruptaki arkadaşların o anda bundan dolayı fark
ettiklerini hissettirmeleri normal ama bizim fark ettiğimiz şudur ki: Sayın
Naci Bostancı’nın yaptığı iş, Adalet ve Kalkınma Partisi grup başkan vekilleri
arasındaki bir asimetrik rekabet yaratmak suretiyle kendi grup başkan vekilinin
burada sarf ettiği sözü şimdi televizyonların çokça izlendiği saatlerde bütün
Türkiye’ye teşhir etmekten ibarettir. Bizim yapmadığımızı yapmayı tercih etti,
doğru değildir. 
Teşekkür
ederim. 
BAŞKAN
– Teşekkür ederim Sayın Özel. 
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz. 
Birinci
sırada yer alan, 2016 Yılı Merkezi Yönetim Geçici Bütçe Kanunu Tasarısı ile
Plan ve Bütçe Komisyonu Raporu’nun görüşmelerine kaldığımız yerden devam
edeceğiz. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Geçici Bütçe
Kanunu Tasarısı ile Plan ve Bütçe Komisyonu Raporu (1/317) (S. Sayısı: 1) (x)
BAŞKAN
– Komisyon? Yerinde. 
Hükûmet?
Yerinde. 
Dünkü
birleşimde, tasarının 2’nci maddesi üzerinde gruplar adına yapılan konuşmalar
tamamlanmıştı. 
Şimdi
şahsı adına söz talep eden arkadaşlarıma söz vereceğim. 
Söz
sırası Ordu Milletvekili Sayın Seyit Torun’da. 
Sayın
Seyit Torun’un şu an Genel Kurul salonunda olmadığı anlaşılıyor.
İkinci
konuşmacı Sayın Cemal Öztürk, Giresun Milletvekili. 
Buyurun
Sayın Öztürk. (AK PARTİ sıralarından alkışlar) 
Süreniz
beş dakikadır. 
CEMAL
ÖZTÜRK (Giresun) – Sayın Başkan, değerli milletvekilleri; 2016 Yılı Merkezi
Yönetim Geçici Bütçe Kanunu Tasarısı’nın 2’nci maddesi üzerinde şahsım adına
söz almış bulunuyorum. Muhterem heyetinizi saygıyla selamlıyorum, sizlere de
yeni görevinizde başarılar diliyorum.
Aslında,
bugün, burada geçici bütçeyi değil, kalıcı, asıl bütçeyi konuşuyor olmalıydık
ama bu mümkün olmadı. Niye mümkün olmadı, buna girmeyeceğim. Geçici de olsa
müzakere ettiğimiz bütçe, iyi hazırlanmış, ülkemizin istikrarına, ekonomik
kalkınmasına olumlu katkılar yapacak bir bütçedir.
5018
sayılı Kanun’un çerçevesini çizdiği geçici bütçe kanunlarında, gelir tahminleri
ve borçlanma tavanı limitlerinin yer alacağına ilişkin açık bir hüküm olmadığı,
zaten adından da anlaşılacağı üzere bunun geçici, zorunlu ve istisnai bir
uygulama olduğu, hâlihazırda yürürlükte bulunan 6583 sayılı Kanun’un bazı
hükümlerinin değiştirilerek uygulanmasına yönelik bir geçici bütçe kanunu
olduğu, bu kapsamda herhangi bir değişiklik olmayacağı varsayımıyla, üç aylık
gelir tahminleri ve borçlanma tavanlarının aynen devam edeceği bir bütçe
hazırlanmıştır. 
Bütçe
kanunları ile diğer politika belgelerinin piyasalar açısından önemli bir rehber
olduğu çok iyi bilinmektedir. Bu nedenle, Hükûmetimizce 2016 yılına ilişkin
gerek orta vadeli program gerekse orta vadeli mali plan hazırlığının yapıldığı
ve bunların aralık ayı sonuna kadar kamuoyunun bilgisine ve Türkiye Büyük
Millet Meclisine sunulacağını haber almış bulunuyoruz. Böylece, 2015 yılında
siyasi belirsizlik nedeniyle oluşan ekonomik dalgalanmaların sonlandırılarak
2016 yılında sağlam ve istikrarlı bir ekonomik programın hayata geçirileceğine
dair piyasalara güven verilmesi amaçlanmıştır. 
Geçici
bütçenin ödenek tavanları hazırlanırken 5018 sayılı Kanun’un 19’uncu maddesinde
yer alan bir önceki yıl bütçe başlangıç ödeneklerinin belirli bir oranının esas
alınmasına yönelik hükmü dikkate alınmış, görüşülen tasarı da bu hüküm
kapsamında hazırlanmıştır. Diğer yandan, tasarı bir geçici bütçe olması
hasebiyle talep edilen ödeneklerin tamamının harcanması gibi bir durum da söz
konusu değildir. Kaldı ki önümüzdeki günlerde Meclisimize sunulacak olan 2016
yılı esas bütçesi hazırlanırken geçici bütçe gerçekleşmeleri de dikkate
alınacaktır.
Sayın
Başkan, değerli milletvekilleri; maddenin (1)’inci fıkrasında, kamu
kurumlarınca taahhüde bağlanmış iş ve hizmetlere ait ödemelere kanunda
belirlenen ödenek sınırları çerçevesinde devam edilmesine imkân tanınmaktadır.
Ayrıca kamu hizmetlerinin aksatılmadan yürütülebilmesi için kanunda belirtilen
ödenek sınırları çerçevesinde kalınmak kaydıyla, mali yıl dikkate alınarak veya
daha uzun süreli olarak kamu idarelerinin yüklenmeye girişebilmesini sağlamak
amacıyla 2015 Yılı Merkezi Yönetim Bütçe Kanunu’nda öngörülen ödeneklerin esas
alınacağı düzenlenmektedir.
(2)’nci
fıkrada, 2015 Yılı Yatırım Programı ek cetvellerinde yer alan projelerin
herhangi bir aksaklığa yol açılmadan 2016 yılında da uygulanmasına devam
edilmesi için projelere yönelik olarak 1’inci maddedeki limitler çerçevesinde
ödeme yapılabilmesi amacıyla düzenlemeler yapılmaktadır. Buna göre, 2015
yılında yatırım programlarındaki kapsama ve karakteristiği itibarıyla
tamamlanmış projeler için harcama yapılmasının önüne geçilmektedir.
Sayın
Başkan, değerli milletvekilleri; 64’üncü Hükûmetimizin de diğer AK PARTİ
hükûmetleri gibi bir reform hükûmeti olacağına inanıyoruz. 2016 yılı için
geçtiğimiz hafta kamuoyuyla paylaşılan üç, altı ve on iki aylık dönemlere
ilişkin kapsamlı eylem planının gerçekleşeceğine de inanıyoruz.
(Mikrofon
otomatik cihaz tarafından kapatıldı)
CEMAL
ÖZTÜRK (Devamla) – Yeni dönemde Hükûmetimizden bilhassa Gelir ve Kurumlar
Vergisi Kanunlarının birleştirilerek yepyeni bir gelir vergisi kanunu
çıkarılmasını da bekliyoruz.
Sözlerime
son verirken 2016 Yılı Merkezi Yönetim Geçici Bütçe Kanunu Tasarısı’nın
ülkemize, milletimize hayırlı olmasını diliyor, hepinizi saygıyla selamlıyorum.
(AK PARTİ sıralarından alkışlar)
BAŞKAN
– Teşekkür ederim Sayın Öztürk.
Şahsı
adına ikinci söz hakkı Ordu Milletvekili Sayın Seyit Torun’a aittir. 
Buyurun
Sayın Torun. (CHP sıralarından alkışlar)
SEYİT
TORUN (Ordu) – Sayın Başkan, değerli milletvekilleri; 2016 Yılı Merkezi Yönetim
Geçici Bütçe Kanunu Tasarısı’nın 2’nci maddesiyle ilgili şahsım adına söz almış
bulunuyorum, yüce Meclisi saygıyla selamlıyorum.
Sayın
Başkanım, size de tekrar hayırlı uğurlu olsun diyorum.
Sayın
Başkan, çok değerli milletvekilleri; konuşmama başlarken önce bu yüce Mecliste
görev yapan siz değerli milletvekillerinin bildiği gerçekleri hatırlatmakla
başlamak istiyorum. Haziran 2015 seçimlerinden sonra halkın hür iradesinin
sonuçları AKP iktidarının ve Sayın Cumhurbaşkanının hoşuna gitmemiştir. AKP
Hükûmeti ve Sayın Cumhurbaşkanı iktidarı kaybetmiş olmanın kâbusuyla ekonomik
koşulların tüm yetersizliğine rağmen ülkeyi yeni bir seçime sürüklemiştir.
Hazirandan bugüne kadar yaşanılan bu süreç sonucunda Türkiye bir geçici bütçe
yapmak zorunda kalmıştır. İşte, bu bütçenin görüşmelerini gerçekleştiriyoruz şu
anda.
Değerli
milletvekilleri, bütçe yapılmasının amacı, eğer ülkenin kaynaklarının ve
gelirinin hakkaniyetli dağıtımıysa, bu bütçenin herhangi bir denetleme
mekanizması işletilmeden yapılmasını yüce Meclisin takdirine bırakıyorum.
Sayın
Bakan Komisyonda sunuş konuşmasını yaparken Türkiye ekonomisini değerlendirmiş,
kişi başına millî geliri 3 kata yakın artırdıklarını, ülkemizin refah düzeyini
yükselttiklerini, gelir dağılımını iyileştirdiklerini, yoksulluğu azalttıklarını
söylemişlerdir. Sanıyorum Sayın Bakan başka bir Türkiye’de yaşamaktadır ya da
içinde bulunduğumuz gerçekleri değil, olmasını istediklerini anlatmıştır. On üç
yılda Türkiye'nin ekonomide, demokraside, insan haklarında, eğitimde geldiği
durum ve gerçekler bambaşkadır. 
Resmî
işsizlik oranı yüzde 10,3’tür, işsiz sayısıysa 3 milyon 103 bindir; gerçek
rakamlar bunlardır. Umutsuzluktan iş aramaktan vazgeçenlerle birlikte işsizlik
oranı yüzde 18,4’tür. İşsiz sayısı 5 milyon 779 bine çıkmıştır; her 3 gençten 1’i
işsizdir.
Yoksul
sayısı 20 milyonu aşmıştır. Yardımlarla yaşamaya muhtaç milyonlarca aile
yaratılmıştır. 
Büyüme
hızı da 2,9’a düşmüştür.
Tarım
ihracatçısı Türkiye, AKP iktidarıyla tarım ithalatçısı hâline gelmiştir. Dünya
gıda fiyatları düşmüştür, Türkiye’de artmıştır. On iki yıllık ihmal ve yanlış
politikalar hem üreticiyi hem tüketiciyi perişan etmiştir.
Hayvancılık
can çekişmektedir. Son göstergelere göre kişi başına düşen millî gelir de 9 bin
doların altına düşmüştür.
Kısacası,
Sayın Bakanın söylediği iyi bir ekonomiden bahsetmek mümkün değildir. Türkiye
ekonomisi bir enkaza doğru sürüklenmektedir.
Sayın
Başkan, değerli milletvekilleri; ben asıl olarak konuşmamda günlük hayatımızda
karşılaştığımız çoğu sorunun çözüm merkezi ve halkımızın hizmetle buluştuğu ilk
kapılardan biri olan yerel yönetimler üzerinde durmak istiyorum. 
Sağlığımızdan
yaşadığımız çevrenin gelişmesine, içtiğimiz sudan ödediğimiz vergilere kadar
birinci derecede muhatap belediyelerdir. Yerel bazda karşılaştığımız tüm
sorunların çözüm yeri de belediyelerdir. Halka hizmet götürme noktasında
yapılacak yatırımların uygulayıcısı konumundaki yerel yönetimler bu nedenle
büyük bir önem arz etmektedir.
AKP
hükûmetleri yerel yönetim kanunlarında önemli değişiklikler yapmıştır.
Anayasa’ya aykırı olan bu değişikliklere biraz değinmek istiyorum. 
İl
özel idareleri, köyler ve belde belediyeleri anayasal temeli düşünülmeden
kapatılmış ve kaldırılmıştır. İlçe belediyeleri, büyükşehir ilçe belediyesi
hâline dönüştürülmüştür. Oysa Anayasa özel yönetim biçimlerinin kurulmasına
büyük iller için değil, ancak büyük yerleşim merkezleri için izin vermiştir.
Birbirinden 80-90 kilometre uzakta olan yerleşim yerlerinin yerleşim merkezi
oldukları söylenemez. Kaldı ki nüfusu 100 bini bile aşmayan il merkezlerinin birer
büyük yerleşim merkezi oldukları da iddia edilemez. 
5393
sayılı Kanun’un uygulanabilirliği sağlanmamışken yeni bir modelle iller
büyükşehir yapılmıştır. Bildiğiniz gibi, iki başlı bir yönetim söz konusudur
belediyelerde ve bu da halkımızın hizmet alması noktasında maalesef hizmetten
uzakta kalması ve hizmete ulaşamaması gibi sorunları doğurmaktadır. 
Dünyadaki
belediye sayısı her bir ülkede 5 binin, 10 binin üzerindeyken maalesef
ülkemizdeki 3.300 belediye 1.397’ye düşmüştür. Vatandaş hangi belediyeden
hizmet alacağı konusunda kararsız kalmıştır. Ayrıca, vergi toplamada ve
topladığı vergiyi vatandaşımıza hizmet olarak sunma noktasında da…
(Mikrofon
otomatik cihaz tarafından kapatıldı) 
SEYİT
TORUN (Devamla) – …ilçe ve il belediyeleri arasında, büyükşehir belediyeleri
arasında büyük bir karmaşıklık söz konusudur. 
Aslında,
büyükşehir konusunda konuşulacak çok şey var ama süremiz yeterli değil ama şunu
söylemek istiyorum: Bugün yerel yönetimler iki başlı yönetilmektedir ve
vatandaşlarımız hizmet almakta ciddi sorun yaşamaktadır. Birbirine sınır 2 ilde
farklı uygulamalar yapılmaktadır. 
Hepinize
çok teşekkür ederim. (CHP sıralarından alkışlar) 
BAŞKAN
– Teşekkür ederim Sayın Torun. 
Şimdi
madde üzerinde on dakika süreyle soru-cevap işlemi yapacağım. 
Sayın
milletvekilleri, dünkü birleşimde, 2’nci madde görüşmeleri sırasında soru-cevap
için sisteme girenler vardı. Şimdi bu sayın milletvekillerinin isimlerini
okuyorum, sisteme girmeleri hâlinde öncelikle kendilerine söz vereceğim: Sayın
Tümer, Sayın Parsak, Sayın Aksu, Sayın Öz, Sayın Topal, Sayın Usta, Sayın
Arslan, Sayın Haberal, Sayın Yedekci, Sayın Tarhan, Sayın Erdoğan, Sayın
Yıldız, Sayın Tor; devam ediyor. 
Şimdi,
bu sırayla okumaya başlıyorum.
Sayın
Tümer…
ZÜLFİKAR
İNÖNÜ TÜMER (Adana) – Teşekkür ederim Sayın Başkan.
Her
ne kadar Maliye Bakanımız burada olmasa da Hükûmeti temsilen Sayın Bakanımız
burada, ona iletmek istiyorum.
Sayın
Bakan, Rusya’yla yaşanan kriz nedeniyle gümrüklerden dönen sebze, meyvenin yanı
sıra Rusya tarafından ambargo kararı alınmayan birçok ürünün fiyatlarında da
psikolojik nedenlerle düşüşler yaşanmaktadır. Yaş sebze, meyve üreticisi ve
özelikle Türkiye’nin 10 milyon tonluk narenciye üretiminin 1 milyon tonunun
karşılandığı Çukurova bölgesinde narenciye üreticisi borç yükü altında
ezilmektedir. İhracatçıların, Rusya ve yeni pazar belirsizliği nedeniyle
üreticiden ürün almakta imtina etmesi sonucu ürünler dalında hasat edilmeyi
beklemektedir. Sayın Başbakanın Rusya’yla yaşanan krizden dolayı oluşan
zararların karşılanacağı yönündeki beyanını da hatırlatarak bu kapsamda iç
piyasanın canlanması adına ürünlerin olabildiğince geniş kesimlere ulaşabilmesi
için Hal Yasası’nda yeni bir düzenleme yapılması ve geçici bütçede…
(Mikrofon
otomatik cihaz tarafından kapatıldı) 
ZÜLFİKAR
İNÖNÜ TÜMER (Adana) – …çiftçilerin Ziraat Bankası ve tarım kredi
kooperatifleri…
BAŞKAN
– Sayın Parsak…
MEHMET
PARSAK (Afyonkarahisar) – Teşekkür ediyorum Sayın Başkanım.
Bugün
17 Aralık olması münasebetiyle bütçe ve cari açık ilişkisi bakımından bir kısa
konuşma dinletip onun üzerine sorumu sormak istiyorum.
(Hatip,
elektronik cihazla bir ses kaydı dinletti)
MEHMET
PARSAK (Afyonkarahisar) - Bu yeni bütçe tasarısında cari açığın yüzde kaçı
kimin tarafından kapatılacaktır? Bununla ilgili bir çalışma var mıdır? 
Teşekkür
ediyorum.
BAŞKAN
– Sayın Aksu…
İSMAİL
FARUK AKSU (İstanbul) – Teşekkür ederim Sayın Başkan.
Sayın Bakanım, Emekli Sandığı Kanunu kapsamında görev
yapanların emekli ikramiyesi ödemelerinde otuz hizmet yılı sınırlaması getiren
düzenleme Anayasa Mahkemesi tarafından iptal edilmiş ve karar yürürlüğe
girmiştir. Ancak karar tarihinden önce emekli olanların otuz yılı aşan hizmet
süreleri için ikramiye farkı almaları mümkün olmamıştır. Emeklilerimizin bu
mağduriyetini gidermeyi düşünüyor musunuz, bu yönde bir hazırlığınız, yasa
çalışmanız var mıdır?
BAŞKAN - Sayın Öz…
BÜLENT ÖZ (Çanakkale) – Sayın Bakan, Çanakkale’de
projeleri devam eden Çan Altıkulaç, Karlı köy; Bayramiç Yassıbağ, Zeytinli;
Biga Gürgendere; Lâpseki Balcılar göletleri ve sulama projeleri hangi takvim
yılı içerisinde tamamlanacaktır? 2016 yılında Çanakkale’deki gölet ve sulama
projelerine ne kadar kaynak ayırmayı planlıyorsunuz? 
Ayrıca, Çanakkale ilini çevreleyen yolların duble yol
projeleri tamamlanmak üzere olsa da ilçeler arası bağlantı yollarından
Bayramiç-Ezine, Çan-Bayramiç, Çanakkale-Çan-Yenice üzeri Balıkesir’e bağlanan
iç hat yollarında proje dahi başlamamıştır. Bahsini ettiğim güzergâhın duble
yola çevrilmesi için Hükûmetiniz 2016 bütçesinde bir ödenek tahsis etmiş midir?
Çanakkale’nin bu ihmal edilmiş ilçelerine buradan yolların yapılacağı müjdesini
verecek misiniz?
Teşekkür ederim.
BAŞKAN – Sayın Topal…
SERKAN TOPAL (Hatay) – Teşekkür ediyorum Sayın Başkan.
Sayın Bakan, 2015 yılı içerisinde Hatay’da Suriye
kökenli sığınmacıların açtığı iş yerlerinin sayısı nedir? Aynı yıl içerisinde
Türkiye Cumhuriyeti vatandaşlarımızın iş yerlerinden kaç tanesi kapanmıştır?
İkinci soru: Hatay ilimizin, Suriyelilerin kontrolsüz
bir şekilde giriş yapması, sınır güvenliğinin sağlanamaması nedeniyle ekonomisi
sarsılmış olup bu hususun düzeltilmesi için Hükûmetin bu konuda Hatay’a
ayırdığı özel bir bütçe var mıdır, eğer ayrıldıysa bu bütçe ne kadardır? 
Üçüncü sorum: Sürekli vaatlerle oyaladığınız, bir türlü
hayata geçmeyen, yıllardır ağızlara dolanıp seçim malzemesi yaptığınız bu Hassa
Tüneli ne durumdadır? Hatay için hayati öneme sahip olan, ekonomisini,
turizmini öldürdüğünüz Hatay için bir miktar da olsa can sağlayacak olan Hassa
Tüneli için bir bütçe ayırdınız mı? Ne zamana kadar bu işi vaatlerle götürmeyi
düşünüyorsunuz?
Teşekkür ediyorum.
BAŞKAN
– Sayın Usta...
ERHAN
USTA (Samsun) – Efendim, teşekkür ederim.
Ben
Sayın Bakana şunu sormak istiyorum: Şu anda bir geçici bütçe tasarısı
görüşüyoruz. Bunun oturduğu makroekonomik çerçeve nedir? İlk çeyrek için büyüme
tahmininiz nedir? İhracat ithalat tahmininiz nedir? Nasıl bir dış konjonktür
öngörüyorsunuz?
Teşekkür
ederim.
BAŞKAN
– Teşekkür ederim Sayın Usta.
Sistemde
yaşanan problem nedeniyle bir soru daha alacağım, sonra Hükûmete söz vereceğim.

ERKAN
HABERAL (Ankara) – 2 soru daha Başkan.
MEHMET
PARSAK (Afyonkarahisar) – Bir buçuk dakika vardı Sayın Başkan. 
BAŞKAN
– Beş dakikadır.
MEHMET
PARSAK (Afyonkarahisar) – Ama bir buçuk dakika vardı Sayın Başkan orada. 
BAŞKAN
- Sayın Arslan...
KAZIM
ARSLAN (Denizli) – Sayın Başkanım, Sayın Bakandan Cumhurbaşkanınca harcanan
örtülü ödenek miktarının şimdiye kadar ne kadar olduğunun açıklanmasını...
Geçici bütçede Cumhurbaşkanına ayrılan örtülü ödenek miktarı var mıdır, ne
kadardır? Ayrıca, sarayın aylık masraflarına ilişkin değişik rakamlar
söyleniyor. Sarayda aylık ne kadar harcama yapılmaktadır? Geçici bütçede ne
kadar harcama ayrılmıştır? 
Ayrıca,
tıkanan bir piyasa vardır, bunu işletmek için geçici bütçeden herhangi bir
ödenek ayrılmış mıdır? Bunları sormak istiyorum. 
Teşekkür
ederim. 
BAŞKAN
– Teşekkür ederim Sayın Arslan. 
Şimdi,
Hükûmete cevap için süre veriyorum. 
Buyurun
Sayın Bakan.
MİLLÎ
EĞİTİM BAKANI NABİ AVCI (Eskişehir) – Sayın Başkan, çok teşekkür ederim. 
Değerli
milletvekili arkadaşlarım, önce usul hakkında bir şey söylemek istiyorum. Yine
böyle bir nöbetçi bakanlığım sırasında elektrikler kesilmişti, Enerji Bakanı
yurt dışındaydı, siz de bana elektriklerin ne zaman geleceğini sormuştunuz. Ben
de o zaman bürokrat arkadaşların verdiği saate ihtiyaten bir saat daha ilave
ederek bir açıklama yapmıştım. Ertesi gün pek çok yayın organında “Millî Eğitim
Bakanı bu işlere ne karışıyor? Elektriğe de mi o karışıyor?” türünden
eleştiriler okuduk. Şimdi yapacağım açıklamaları bu parantez içerisinde, bu
mülahazanın ışığında değerlendirmenizi istirham ediyorum. Sorulan soruların pek
çoğu ilgili bakan arkadaşlarımızın, Maliye Bakanımızın, Orman ve Su İşleri
Bakanımızın, Karayollarından sorumlu Ulaştırma, Denizcilik ve Habercilik
Bakanımızın ihtisas sahasına giren sorular olduğu için onları kendileri zaten
cevaplandıracaktır. Usul olarak da zaten benim “Bu soruları yazılı olarak
cevaplandıracağım.” deme hakkım var biliyorsunuz. Dolayısıyla, onların da
cevabını ilgili bakan arkadaşlar verecek. Ben genel olarak soruların içinden
haddimi aşmadan cevap verebileceklerime kısaca cevap vermeye çalışayım. 
Birincisi,
“Bu geçici bütçede makroekonomik çerçeve ne olacak?” sorusunun cevabı: Mevcut
makroekonomik çerçeve 0158 geçici bütçe olduğu için kalıcı bütçede bunlar
yeniden belirlenecek inşallah. 
Bu
bütçenin en önemli özelliği -arkadaşlarımızın sorularından da anlaşıldığı gibi-
yatırımların akıbetiyle ilgili sorular yoğunlukta. Bütçeyi, kamu yatırımlarını,
büyümeyi artırma, özel kesim yatırımlarını destekleme, istihdamı ve ülke refahını
artırma amacıyla etkili bir araç olarak kullanmaya devam edeceğiz. 2016 yılında
yatırım ödeneklerini bir önceki yılın başlangıç ödeneğine göre yüzde 7,6
oranında artırarak 52,1 milyar Türk lirasına çıkarmayı planlıyoruz. 2002
yılında yüzde 6,6 olan yatırım harcamalarının bütçe içindeki payını 2016
yılında yüzde 9,6’ya çıkarmış olacağız. 
Kamu
yatırımlarının ortalama tamamlanma süresi: Genel olarak tamamlanmayla ilgili
sorular geldiği için bunu söylememde yarar var, 2002 yılında sekiz buçuk yılda
tamamlanan kamu yatırımlarını, bu süreyi yüzde 56 azaltarak 2014 yılı
itibarıyla 3,6 yıla -ortalama olarak söylüyorum- indirdik. 
Sorularda
ağırlık teşkil eden ulaştırma yatırımları: Özellikle on iki yıl önce toplam
6.101 kilometre bölünmüş yolumuz vardı biliyorsunuz, bu yol ağına 18.162
kilometre ilave ederek toplam 24.263 kilometreye çıkardık. On üç yıl önce
sadece 6 ilimiz bölünmüş yollarla birbirine bağlıyken bugün 75 ilimiz birbirine
bölünmüş yollarla bağlandı. Çanakkale yolları da bu çerçevede önümüzdeki dönemde
planlanandan çok daha önce bitirilmiş olacak inşallah. 
Tünel,
köprü ve viyadükler: Hassa Tüneli’yle bağlantılı olarak söylüyorum, evet,
burada toplam uzunluğu 50 kilometre olan 83 tünelimiz vardı, 2014 yılı sonu
itibarıyla toplam uzunlukları 207 kilometre olan 227 tünele ulaştık. Hassa da
dâhil olmak üzere, 2015 yılında 284 kilometre uzunluğunda 114 tünelde çalışma
yapıyoruz. 2003’te 5.967 adet köprü ve viyadüğümüz vardı, bunların
uzunluklarının toplamı da 311 kilometreydi, biz bu sayıyı 7.723’e çıkardık ve
toplam uzunluklarını da 440 kilometreye ulaştırdık. 
Göletlerle
ilgili kısım: “Bin Günde Bin Gölet Projesi” var biliyorsunuz. Elli dokuz yılda
tamamlanan göletlerin 2 katından fazlası, bunu bir kere daha tekrar etmek
istiyorum…
AYKUT
ERDOĞDU (İstanbul) – Yahu, Sayın Bakan, rica ederim, böyle cevap mı olur, rica
ediyorum ya!
MİLLÎ
EĞİTİM BAKANI NABİ AVCI (Eskişehir) – Böyle soruya böyle cevap. (AK PARTİ
sıralarından alkışlar)
AYKUT
ERDOĞDU (İstanbul) – Olur mu, ne demek “Böyle soruya…” Rica ediyorum ya, bu
seviyesizliğin anlamı var mı ya!
MİLLÎ
EĞİTİM BAKANI NABİ AVCI (Eskişehir) – Elli dokuz yılda tamamlanan göletlerin 2
katından fazlası bin günde tamamlanmıştır.
AYKUT
ERDOĞDU (İstanbul) – Rica ediyorum ya! Bu Parlamentonun bir saygınlığı var ya!
MİLLÎ
EĞİTİM BAKANI NABİ AVCI (Eskişehir) – Sorularınıza göre cevap veriyorum.
AYKUT
ERDOĞDU (İstanbul) – Beyefendi size “Ne zaman tünel açılacak?” diyor, çok makul
bir soru, “Elli dokuz yılda bu kadar tünel…” Rica ediyorum ya!
MİLLÎ EĞİTİM BAKANI NABİ AVCI (Eskişehir) – Evet, ben
de zaten konuşmamın başında ayrıca cevaplandırılacak kısmını zaten izah ettim.
AYKUT
ERDOĞDU (İstanbul) – “Böyle soruya böyle cevap…” Rica ederim…
MİLLÎ
EĞİTİM BAKANI NABİ AVCI (Eskişehir) – Evet, soruya göre cevap. Bizim görevimiz
sorulara cevap vermek.
Büyük
sulama projeleri dışında kalan arazilerin sulanması maksadıyla 2012 yılında
“Bin Günde Bin Gölet Projesi”ni uygulamaya koyduk. Projeyle 611 milyon metreküp
depolama sağlanacak, 1 milyon 700 bin dekar alanda sulama yapılacak, 450 bin
kişiye istihdam imkânı sağlanacak, 3,3 milyar Türk lirasına mal edilecek bütün
göletler tamamlandığında…
(Mikrofon
otomatik cihaz tarafından kapatıldı) 
BAŞKAN
– Sayın Bakan, devam edin efendim.
MİLLÎ
EĞİTİM BAKANI NABİ AVCI (Eskişehir) – Teşekkür ederim Sayın Başkan.
Cari
açığın nasıl finanse edileceğine dair… Cari açık artık uzun vadeli kaynaklarla
finanse ediliyor. Doğrudan yatırım girişi ve uzun vadeli sermaye girişi yüzde
52,9.
MEHMET
GÜNAL (Antalya) – Eksik bilgi veriyorlar Sayın Bakan, orası doğru değil, orayı
okumayın siz.
MİLLÎ
EĞİTİM BAKANI NABİ AVCI (Eskişehir) – Bana verilen bilgiyi ben size
aktarıyorum, ilgili arkadaşlarımızın verdiği bilgileri aktarıyorum.
BAŞKAN
– Sayın Bakan, lütfen toparlayalım efendim.
ERHAN
USTA (Samsun) – Sayın Bakan, böyle bir cevap olmaz. O zaman bürokratlar okusun.
MİLLÎ
EĞİTİM BAKANI NABİ AVCI (Eskişehir) – Bilgiyi ben kendim icat edemem, tabii ki
bürokrat arkadaşların desteğiyle bilgiler vereceğiz.
BAŞKAN
– Sayın Bakan, lütfen toparlayın.
MİLLÎ
EĞİTİM BAKANI NABİ AVCI (Eskişehir) – Diğer kalanları da, özel olarak
cevaplandıramadığım konuların cevaplarını da yazılı olarak takdim edeceğiz.
AYKUT
ERDOĞDU (İstanbul) – Sayın Başkan, çok özür dilerim.
Bildiğiniz
üzere bütçe parlamentonun en önemli hakkıdır. Normalde burada Maliye Bakanının
usulen olması gerekir. Elbette ki bakanlar birbirine vekâlet edebilir ama bu
kadar önemli bir konuda eğer Maliye Bakanı yoksa çok önemli bir dert vardır,
umarım ki yaşamsal bir şey yoktur. 
Sayın
Millî Eğitim Bakanı “Evet, ben Millî Eğitim Bakanıyım ama…” dedi. Burada sayın
milletvekilleri mesela bir tünelin ne zaman bitirileceği, bir barajın ne zaman
açılacağı gibi seçim bölgelerini yakından ilgilendiren sorular sorarken “Bunlar
cumhuriyet tarihinde yapılmadı…” Rica ediyorum, bu bir üslup değil.
Ayrıca,
bence bizim muhatabımız Hükûmettir ama Hükûmet bürokratların yazısını okuyorsa
o yazıyı eline tutuşturan bürokratlara dönüp bir kere bakmalarında fayda var.
Saygılarımı
sunuyorum.
BAŞKAN
– Teşekkür ederim Sayın Erdoğdu. 
MİLLÎ
EĞİTİM BAKANI NABİ AVCI (Eskişehir) – Müsaade ederseniz cevap vermek istiyorum
Sayın Başkan.
BAŞKAN
– Madde üzerinde üç önerge vardır, önergeleri okutuyorum.
ERKAN
AKÇAY (Manisa) – Sayın Başkan…
BAŞKAN
– Sayın Akçay, bakın, soru-cevap işlemini gerçekleştirdik, bitti yani…
ERKAN
HABERAL (Ankara) – Grup başkan vekili olduğu için cevap vermeniz gerekmiyor mu?
BAŞKAN
– Değerli arkadaşlar, bakın, grup başkan vekili arkadaşlarımın söz haklarına
saygılıyım ama soru-cevap işlemini gerçekleştirirken bu bittikten sonra tekrar
grup başkan vekillerine söz verme uygulaması yok.
MEHMET
GÜNAL (Antalya) – Bitmemişti Başkanım, Sayın Bakan yarım bıraktı, süre
çalışıyordu.
BAŞKAN
– Hayır, bu usulümüzde yok, teamülde yok.
MEHMET
GÜNAL (Antalya) – Tekrar sorabiliriz bitmemişse eğer. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – İki dakika on yedi
saniye geçti süre. 
ERKAN
AKÇAY (Manisa) – Süre vardı Sayın Başkan da o yüzden yani göstergede sanki süre
devam ediyor gibi gördük biz.
MEHMET
GÜNAL (Antalya) – Yani tamamını kullanmadığı zaman biz kullanabiliyoruz, tekrar
soru sorabiliyoruz.
ERKAN
AKÇAY (Manisa) – Eğer zaman kaldıysa…
BAŞKAN
– Hayır, süre bitti arkadaşlar, şöyle ifade edeyim. Soru-cevap süresi on
dakikadır, sorulara beş dakikalık bir süre ayırdık ama teknik arıza nedeniyle
sorulara yaklaşık iki dakika ilave etmek zorunda kaldım, iki dakika süre ilave
ettiğim için soruya Sayın Bakandan, Hükûmetten düşen o süreyi kendisine ilave
ettim. Yani Sayın Bakanın cevap süresinde eksik kalan bir bölüm olmadı, olsaydı
tabii ki milletvekilleri bunu kullanabilirdi.
Teşekkür
ediyorum.
Evet,
“Madde üzerinde üç önerge vardır, önergeleri okutuyorum” demiştim, önergeler
okunuyor şimdi efendim.
Türkiye Büyük Millet Meclisi Başkanlığına
Görüşülmekte
olan tasarının 2’nci maddesinin (2)’nci fıkrasında geçen “2016 yılı ve sonraki
yıllarda” ibaresinin “2016 yılı” olarak değiştirilmesini arz ve teklif ederiz.
 Mehmet Günal  Erhan
Usta  Mustafa Kalaycı
 Antalya  Samsun
 Konya
 Erkan Akçay  Ümit
Özdağ  Erkan Haberal
 Manisa  Gaziantep
 Ankara 
 
 İsmail Faruk Aksu  Fahrettin
Oğuz Tor
 İstanbul  Kahramanmaraş
Türkiye Büyük Millet Meclisi Başkanlığına
Görüşülmekte
olan 1 sıra sayılı Kanun Tasarısı’nın 2’nci maddesinin (1)’inci fıkrasının
aşağıdaki şekilde değiştirilmesini arz ve teklif ederiz.
Saygılarımızla.
 Zekeriya Temizel Aykut
Erdoğdu Musa Çam
 İzmir  İstanbul
 İzmir
 Bülent Kuşoğlu  Lale
Karabıyık  Bihlun Tamaylıgil
 Ankara  Bursa
 İstanbul 
 Özcan Purçu 
 İzmir 
“(1)
2015 ve daha önceki yıllarda taahhüde bağlanmış iş ve hizmetlere ait ödemelere
1’inci maddede belirlenen ödenek sınırları çerçevesinde devam olunur. Kamu
idareleri, 1/1/2016 tarihinden 31/3/2016 tarihine kadar geçecek üç aylık
dönemde yeni yüklenimlere girişemez.”
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 1 sıra sayılı 2016 yılı Merkezi Yönetim Geçici Bütçe Kanunu Tasarısı’nın
2’nci maddesinin (1)’inci fıkrasında yer alan “Kamu idareleri, ödemelerini 1
inci maddede öngörülen ödenekler çerçevesinde gerçekleştirmek kaydıyla, 6583
sayılı kanunda söz konusu iş ve hizmetler için öngörülen ödenekleri esas alarak
yüklenmeye girişebilir” ibaresinin madde metninden çıkarılmasını arz ve teklif
ederiz.
 İdris Baluken Ahmet
Yıldırım Nursel Aydoğan
 Diyarbakır Muş Diyarbakır
 Garo Paylan Nimetullah
Erdoğmuş Hişyar Özsoy
 İstanbul Diyarbakır Bingöl
 Tuğba Hezer Öztürk
 Van
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz.
BAŞKAN
– Komisyonun ve Hükûmetin katılmadığı önerge hakkında Van Milletvekili Tuğba
Hazel Öztürk konuşacaktır.
Buyurun
Sayın Öztürk. (HDP sıralarından alkışlar) 
TUĞBA
HAZEL ÖZTÜRK (Van) – Sayın Başkan, sayın milletvekilleri; hepinizi saygıyla
selamlıyorum.
Dünkü
birleşimden beri sayın bakan ve AKP milletvekilleri AKP iktidarı boyunca
yaptıklarından ve yapacaklarından uzun uzadıya bahsettiler. Ben, aslında onun
hayattaki karşılığını bir işçinin gazeteye verdiği röportajındaki şu sözüyle
ifade etmek istiyorum: “Altı ay boyunca çalışırsam 6 tane saray bardağı satın
alabiliyorum.” 
HÜSNÜYE
ERDOĞAN (Konya) – Saraya gidip gördün mü bardağı?
TUĞBA
HEZER ÖZTÜRK (Devamla) - Parantezle açayım, bu işçi altı ay boyunca hiçbir
harcama yapmayacak, tek bir kuruş bile ödemeyecek demektir bu. 
AHMET
HAMDİ ÇAMLI (İstanbul) – Kandil işçisidir o, Kandil.
TUĞBA
HEZER ÖZTÜRK (Devamla) - Neyse ki bu “bütçe” dediğimiz şeyle ilgili soracağımız
başka sorular da var. Sanırım, sizin bu “bütçe” dediğiniz ve aynı zamanda
istikrarla bağlantıladığınız, doksan yıllık Kürt sorununu imha, inkâr ve
katliamlarla derinleştirip bunun için de itinalı bir bütçe hazırlayıp bu
istikrarı sağlama düşüncesidir. 
AHMET
HAMDİ ÇAMLI (İstanbul) – Devlet katliam yapmaz. 
TUĞBA
HEZER ÖZTÜRK (Devamla) - Ve yine sizin bu “bütçe” dediğiniz, sizin yaptığınız
hukuksuzluklara karşı sesini yükseltenlere seslerini kısmak adına sayıca
arttırdığınız cezaevleri oluyor sanırım. Ve yine sizin bu “bütçe” dediğiniz
kürdistanda halkı daha seri katledebilmek adına…
HÜSNÜYE
ERDOĞAN (Konya) – Türkiye Cumhuriyeti toprakları kürdistan değil. 
GÖKCEN
ÖZDOĞAN ENÇ (Antalya) – Ne kürdistanı, doğru konuş!
TUĞBA
HEZER ÖZTÜRK (Devamla) - …piyasaya sürdüğünüz Ranger’lar adına bir bütçe
düzenlemesidir. Ve bu arada “Ranger” demişken şunu size göstermek isterim, bunu
bizzat ben çektim. 
HÜSNÜYE
ERDOĞAN (Konya) – Senin ne işin var orada?
TUĞBA
HEZER ÖZTÜRK (Devamla) - Bunun açıklamasını yapamazsınız, o yüzden o seslerin…
Bence bir an susup buraya bakmanız gerekmektedir. (AK PARTİ sıralarından “Allah
Allah” sesleri)
AHMET
HAMDİ ÇAMLI (İstanbul) – Yaslandığın yere söyle, yaslandığın.
TUĞBA
HEZER ÖZTÜRK (Devamla) - Ve 1990’lar konusunda… Sesinizi yükseltiyorsunuz,
evet, kendinize haksızlık etmeyin, siz 1990’ları 1-0 geçtiniz. Ve 1990’ların
Torosları şu anın Ranger’ları. Bu Ranger kaç Toros gücünde sizler çok iyi
biliyorsunuz. 
Değerli
milletvekilleri ve size bu fotoğrafın nerede çekildiğini de söyleyeyim. Sizin
“hendek” diye vurguladığınız, bölgede yaşanan katliamı hendeğe sığdırdığınız
kürdistan coğrafyasında, bu araç -tırnak içinde söylüyorum- hendeğin olmadığı
Van’da 13-14 yaşında engelli, zihinsel engelli bir çocuğun gözaltına alındığı
bir yerde. Burada açıklamanız yoktur. “Allah Allah” diyenler gidip sorup
soruşturabilirler. Ve şunu merak ediyoruz: Bakın dikkat ettiyseniz bu plakasız
bir Ranger, plakasız bir araç. O zaman şunu düşünmeye başlıyoruz: Bunun
plakasız olmasının iki nedeni vardır; ya sizler Torosların sayısına yetişmek için
seri üretime geçip plaka takmayı unuttunuz ya da faili meçhulleri artırmak
adına plakasız bıraktınız bu araçları. 
HÜSNÜYE
ERDOĞAN (Konya) – Ya da siz silah kaçırıyorsunuz bagajda, olamaz mı acaba?
Bomba taşıyorsunuz, patlayıcı taşıyorsunuz, yakalanmayalım diye…
TUĞBA
HEZER ÖZTÜRK (Devamla) – Bunların hepsi cevap bekliyor. Ve bütçe demişken,
sanırım sizin bütçe dediniz bu toplumun işçi ve emekçisinin alın teriyle
aldığını ve tırlar dolusu silahlar, bunu Suriye’de Rojava’da müttefikiniz
IŞİD’e vermek üzere, oradaki insanların katledilmesi üzerine oldu. Dahası o
silahlar geri döndü, burada Amed’de, Suruç’ta, Ankara’da bizim canlarımızı
katletti. Yine, bu halkın alın teriyle alınan silahlar bu halkın kendisini
vurmuş oldu. 
AHMET
HAMDİ ÇAMLI (İstanbul) – “Bizim” derken, “bizim” derken, kim bizim? Bizim kim?
Teröristleri mi kastediyorsun “bizim” derken? 
TUĞBA
HEZER ÖZTÜRK (Devamla) – Devam ediyorum: Sizin bütçe dediğiniz… Bu toplumda
yaptığınız bütün hukuksuzluklara karşı, insan hakları ihlallerine karşı sesini
yükseltenlere ayırdığınız iki yol vardır: Ya ölüm ya cezaevi ve sanırım bütün
bütçeyi sizler bunun üzerine yoğunlaştırdınız. Ve şunu merak ediyorum ben:
Cizre’de 10 yaşındaki Cemile -biliyorsunuz- buzdolabında günlerce bekletilen
Cemile…
RAMAZAN
CAN (Kırıkkale) – Hangi maddeyi konuşuyorsunuz?
TUĞBA
HEZER ÖZTÜRK (Devamla) – …katledilirken, onu katleden merminin bütçedeki yeri
nedir bunun cevabını verin siz.
Teşekkür
ediyorum. (HDP sıralarından alkışlar)
AYŞE
SULA KÖSEOĞLU (Trabzon) – Demagoji yapmayı iyi öğrenmişsiniz ama Türkiye
partisi olmayı öğrenemediniz ne yazık ki. Türkiye partisi olun, Türkiye!
Demagojiyle olmuyor bu işler, demagojiyle olmuyor! 
HÜSNÜYE
ERDOĞAN (Konya) – Katillerin kimler olduğunu bu memleketin evlatları çok iyi biliyor,
katillerin kimler olduğunu.
BAŞKAN
– Teşekkür ederim Sayın Öztürk. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
İDRİS
BALUKEN (Diyarbakır) – Nasıl oluyor, katliamla mı oluyor, IŞİD’e destekle mi
oluyor, savaşla mı oluyor?
AYŞE
SULA KÖSEOĞLU (Trabzon) – Katliamı siz yapıyorsunuz orada, siz yapıyorsunuz,
bunu siz yapıyorsunuz. 
HÜSNÜYE
ERDOĞAN (Konya) – Katillerin kimler olduğunu bu memleket çok iyi biliyor, çok.
İDRİS
BALUKEN (Diyarbakır) – Saygılı olun, saygılı olun! Varsa bir şeyiniz gider
orada konuşursunuz, ayıp ya!
BAŞKAN
– İkinci önergeyi okutuyorum: 
“Türkiye Büyük Millet Meclisi Başkanlığına
Görüşülmekte
olan 1 sıra sayılı kanun tasarısının 2 nci maddesinin (1) nci fıkrasının
aşağıdaki şekilde değiştirilmesini arz ve teklif ederiz.
Saygılarımızla.

Özcan
Purçu (İzmir) ve arkadaşları”
İDRİS
BALUKEN (Diyarbakır) – Seni önden alalım terörle mücadeleye! Sen git, sen
ölmezsin, Anadolu çocuklarını ölüme gönderiyorsun, sen git bakayım, hendekte
savaşa git bakayım. Burada ucuz kahramanlık yapmak kolay! Hadi cepheye gidin
bakayım, hanginiz savunuyorsanız gidin!
AYŞE
SULA KÖSEOĞLU (Trabzon) – Bir defa da Trabzon’un sorunlarını dile getir,
İstanbul’un sorunlarını dile getir! Türkiye Partisi olun önce, Türkiye partisi!
İDRİS
BALUKEN (Diyarbakır) – Biz Türkiye partisiyiz, Türkiye partisiyiz! Siz
gidebilir misiniz? Hadi beraber gidelim! 
BAŞKAN
– Sayın milletvekilleri, rica ediyorum, lütfen…
Kâtip
üyeyi dinleyelim arkadaşlar. 
(Kâtip
Üye Osmaniye Milletvekili Mücahit Durmuşoğlu tarafından önergenin okunmasına
devam edildi)
“(1)
2015 ve daha önceki yıllarda taahhüde bağlanmış iş ve hizmetlere ait ödemelere
1’inci maddede belirlenen ödenek sınırları çerçevesinde devam olunur. Kamu
idareleri, 1/1/2016 tarihinden 31/3/2016 tarihine kadar geçecek üç aylık
dönemde yeni yüklenimlere girişemez.”
İDRİS
BALUKEN (Diyarbakır) – Sayısal çoğunluğa güvenerek durmadan kürsüden konuşan
hatibe sataşan bir grup var. Bunların uyarılması lazım. 
BAŞKAN
– Sayın Baluken, burası Türkiye Büyük Millet Meclisi Genel Kurulu, bütçe
görüşmelerini gerçekleştiriyoruz. Görüşmelerin atmosferinde zaman zaman
gerilimler, laf atmalar olabilir. Bunlar birbirimizi rencide etmediği sürece
doğal karşılanabilir. Kimse sayısal çoğunluğuna güvenerek Genel Kurulda hiçbir
şey yapmaz yani böyle bir şey olmaz, ben böyle bir şey olacağına ihtimal
vermiyorum. (AK PARTİ sıralarından alkışlar) 
İDRİS
BALUKEN (Diyarbakır) – Sizin ihtimal verip vermemeniz değil Sayın Başkan. 
BAŞKAN
– Evet, 2’nci… 
İDRİS
BALUKEN (Diyarbakır) – Sayın Başkan, sizin ihtimal verip vermemeniz değil, grup
olarak bizim oradan sürekli atılan laflardan, sürekli sataşılan sözlerden
rencide olup olmamamız önemlidir. Onu da siz sağlamak zorundasınız. 
MEHMET
UĞUR DİLİPAK (Kahramanmaraş) – Sürekli yalan, sürekli yalan söylemeyin kardeşim
ya!
HÜSNÜYE
ERDOĞAN (Konya) - Gerçekleri söylemeyince itiraz hakkımız doğar bizim, doğar! 
İDRİS
BALUKEN (Diyarbakır) – Birazdan tutanakları isteyip size göstereceğim. 
BAŞKAN
- Sayın Baluken, eğer sizleri rencide eden 69’uncu madde kapsamına giren bir
durum var ise bunu ifade etmek ve söz talep etmek sizin görevinizdir. 
İDRİS
BALUKEN (Diyarbakır) – Tutanakları isteyelim birazdan. 
BAŞKAN
– Bunu bana siz hatırlatacaksınız. Ben böyle bir şey duymadım, duymamış da
olabilirim, bu Genel Kurul atmosferi içerisinde zaman zaman oluşan bu uğultu
nedeniyle duymamış da olabilirim. Tutanaklara bakılır, gereği yapılır. 
İDRİS
BALUKEN (Diyarbakır) – Peşin hükümle yargı vermeyin Sayın Başkan.
BAŞKAN
– Benim görevim, mümkün olduğu kadar sükûnet içerisinde bir görüşmeyi
gerçekleştirmek, bütün milletvekili arkadaşlarımıza, Hükûmete, komisyona uygun
bir görüşme ortamını, zeminini hazırlamaktır. Ben, bunun gayreti içerisindeyim.
Bütün milletvekili arkadaşlarımın, siyasi parti gruplarının ve komisyonun hakkını
korumak benim görevimdir. Bunu bugüne kadar yapmaya gayret ettim, eksiğim
olabilir ama bunu en iyi şekilde yapmanın gayreti içerisindeyim. Sizlerin
takdirine sunuyorum.
İkinci
önerge okundu.
Komisyon
önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz.
BAŞKAN
– Komisyonun ve Hükûmetin katılmadığı önerge hakkında İzmir Milletvekili Sayın
Özcan Purçu konuşacaktır. 
Buyurun
Sayın Purçu. (CHP sıralarından alkışlar) 
ÖZCAN
PURÇU (İzmir) – Sayın Başkan, değerli milletvekili kardeşlerim; hepinize
saygılarımı sunuyorum. Öncelikle, bütçeyle ilgili, inşaatlara, yollara değil de
halkımıza, insanımıza, fakirimize, garibanımıza, yolda kalmışa biraz daha pay
ayrılsın, biraz daha fazla bir şekilde onlara önem verelim, lütfen, ben bunun
için bu kürsüye çıktım. (CHP sıralarından alkışlar)
Şimdi
Roman kardeşlerimden bahsedeceğim sevgili kardeşlerim. Sokağın önünden geçip de
arka mahallede yaşayan, çadırda yaşayan, kulübede yaşayan ama göremediğimiz,
cumhuriyetten, doksan iki yıldan beri göremediğimiz…
HÜSNÜYE
ERDOĞAN (Konya) – Biz o mahallelerden yüzde 90 aldık, yüzde 90.
ÖZCAN
PURÇU (Devamla) – …ilk defa kürsüye çıkan bir kardeşiniz olarak Roman
kardeşlerimin Türkiye Cumhuriyeti vatandaşı olarak daha iyi şartlarda yaşaması
için, daha iyi sosyal koşullarda barınma, sağlık, eğitim, efendim, ön yargı,
ayrımcılıktan arındırılmış bir şekilde yaşaması için burada konuşma aldım.
İnşallah bizim istediklerimiz, dileklerimiz olur. 
Ben
sizlere bir şey söyleyeyim: Bu ülkede Roman olmak, dünyada Roman olmak hiç
kolay değil, inanın. Hayatımız ayrımcılıkla, ön yargıyla yaşamakla, mücadele
etmekle başlıyor. Roman olmak, çadırda yaşamak, kulübede yaşamak, bir göz odalı
evlerde yaşamak, elektriksiz, susuz yaşamak, bakkaldan 1 TL’lik salça almak,
yarım ekmek almak, efendim, eğer parası yoksa komşusunun kapısını çalıp yemek
istemek. Roman olmak, aç kalmak, işsiz kalmak, susuz kalmak. Maalesef biz bu
şekilde büyüdük. 
HÜSNÜYE
ERDOĞAN (Konya) – İşte “büyüdük” diyorsunuz, o eski Türkiye’deydi.
ÖZCAN
PURÇU (Devamla) – Sizden ricam, Roman kardeşlerimizi bundan sonra unutmayalım.
Şurada
Allah’ınızın aşkına Romanları sevmeyen var mı? (AK PARTİ sıralarından “Yok.” sesleri)
Mertçe parmak kaldırsın. (CHP, AK PARTİ ve MHP sıralarından alkışlar)
Teşekkür
ediyorum.
Sayın
Bakanım, seviyor musunuz Romanları, seviyor musunuz? Size soru soruyorum:
Romanları seviyor musunuz? Allah’ınızın aşkına?
MALİYE
BAKANI NACİ AĞBAL (Bayburt) – Seviyoruz tabii.
ÖZCAN
PURÇU (Devamla) – Tamam, o zaman bir şey söyleyeceğim: Romanlara 2016
bütçesinden pay ayıracağız. Bu, ülke meselesi arkadaşlar, kusura bakmayın.
Ayıracağız; söz mü Bakanım? Sayın Bakanım…
MALİYE
BAKANI NACİ AĞBAL (Bayburt) – Bütün vatandaşlarımıza…
ÖZCAN
PURÇU (Devamla) - Roman vatandaşlarımıza, fakirimize, garibanımıza, herkese;
kimseyi ayırmayacağız, herkese pay ayıracağız. Ben onun için… Bakın, bizi tam
tanımıyorlar. Kusura bakmayın, bizim resmî dilimiz Türkçe ama ben bir şey…
Bizim Romancamız da var. Ben sizleri Romanca, barışçı bir şekilde selamlamak
istiyorum, bütün halkımızı selamlamak istiyorum. ”…”(x) (CHP,
AK PARTİ, HDP sıralarından alkışlar) Size dedim ki: Sevgili kardeşlerim,
Türkiyeli kardeşlerim, bütün kardeşlerim ve Roman kardeşlerim, hepinizi
sevgiyle selamlıyorum. Allah yardımcımız olsun. 
Yalnız,
bakın, Roman açılımı burada arkadaşlar. Bakın, Roman açılımı burada dimdik
duruyor. Cumhuriyet Halk Partisi yaptı bunu. (CHP sıralarından alkışlar)
Teşekkür ediyorum Cumhuriyet Halk Partisine, Sayın Genel Başkanımıza. Sesimizi
çıkardığı için, ilk defa Romanların sesini şu kürsüden dünyaya, Türkiye’ye
duyurduğu için.
METİN
KÜLÜNK (İstanbul) – Özcan, haksızlık yapıyorsun. 
ÖZCAN
PURÇU (Devamla) – Yalnız Roman açılımı bize büyük bir heyecan verdi. 
METİN
KÜLÜNK (İstanbul) – Özcan, haksızlık yapıyorsun. 
ÖZCAN
PURÇU (Devamla) – Bir dakika… Bir dakika… Söyleyeceğim ağabey.
Roman
açılımı bize büyük bir heyecan verdi (AK PARTİ sıralarından alkışlar) ama
verilen sözlerin hiçbiri tutulmadı. 
NECİP
KALKAN (İzmir) – AK PARTİ’nin sizin için yaptıklarını unutma; onları da söyle!
ÖZCAN
PURÇU (Devamla) – Hâlen çadırda yaşıyoruz. Dönemin Başbakanı, şimdiki Sayın
Cumhurbaşkanımız dedi ki: “Bir yıl içerisinde, çadırda, barakada kalan bir
Roman olmayacak.” Beş yıl geçti arkadaşlar, insaf! Daha strateji belgesi
çıkmadı ya! Yapmayın sevgili kardeşlerim. Strateji belgesi çıkmadı daha. 
Bakın,
Sayın Bakan, lütfen… 2016 bütçesinde yerimiz olsun artık. Biz de insanca
yaşamak istiyoruz. Bütün yoksullar, Türkiye’deki bütün fakirler şu bütçeden pay
alsın lütfen. Kimseyi ayırt etmeyelim, bu ülke hepimizin, bu devlet hepimizin.
(Alkışlar) Biz de bu devletin mensubu gibi hissetmek istiyoruz kendimizi.
Hissettik… Türkiye’yi çok seviyoruz, ülkemizi çok seviyoruz ama en fakir biziz,
en yoksul biziz. Yapmayın gözünüzü seveyim ya! Yapmayın Allah’ınız aşkına ya!
Yapmayın! Romanız; bu ülkenin gülen yüzüyüz, neşesiyiz. Bu ülkenin en kötü
şartlarda yaşayan ama en çok gülen insanlarıyız. Bir Roman kadınına sormuşlar,
demişler ki: “Çadırda yaşıyorsun, elektriğin yok, suyun yok, paran yok pulun
yok. Neden bu kadar güler yüzlüsün? Neden bu kadar neşelisin?” “Vallahi,
açlığımızı unutmak için oynuyoruz, yapacak bir şey demiş. (Alkışlar) Yapacak
bir şey yok arkadaşlar. 
Sayın
Bakanım, söz mü; 2016 bütçesinden Romanlara pay ayırıyoruz? 
Söz
mü? Söz mü? Arkadaşlar, yapmayın gözünüzü seveyim ya. (AK PARTİ sıralarından
“Söz!” sesleri, alkışlar) 
Sayın
Bakanım, lütfen ya. Sayın Bakanım, bakın… Ülkemizin ayıbı bitsin arkadaşlar,
yapmayın ya. Yapmayın arkadaşlar, yapmayın. Sevgili arkadaşlar, Romanlar da bu
ülkenin vatandaşı. Tamam mı arkadaşlar? Lütfen, lütfen…
AHMET
HAMDİ ÇAMLI (İstanbul) – Rahat ol, rahat ol, AK PARTİ zamanı, CHP yok, CHP
zamanı değil, AK PARTİ zamanı, hepsi olur.
ÖZCAN
PURÇU (Devamla) – Çok teşekkür ediyorum hepinize, çok sağ olun. (CHP, AK PARTİ
ve HDP sıralarından alkışlar)
Sayın
Başkanım, teşekkür ediyorum. 
(Mikrofon
otomatik cihaz tarafından kapatıldı) 
ÖZCAN
PURÇU (Devamla) – Sayın Bakanım, teşekkür ediyorum. Bütçeden pay istiyoruz.
Sayın Bakan, Romanları unutmayın lütfen. Teşekkür ediyorum, çok sağ olun. (CHP,
AK PARTİ ve HDP sıralarından alkışlar)
BAŞKAN
– Sayın Purçu, teşekkür ediyorum. Sayın Purçu, Romanları hepimiz seviyoruz.
Evet,
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
ÖZCAN
PURÇU (İzmir) – Ben bütçeden pay istiyorum arkadaşlar. 
BAŞKAN
– Sayın Purçu, Maliye bakanları o kadar kolay söz vermezler, unutmayın. 
Üçüncü
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan tasarının 2’nci maddesinin 2’nci fıkrasında geçen “2016 yılı ve sonraki
yıllarda” ibaresinin “2016 yılı” olarak değiştirilmesini arz ve teklif ederiz. 
Fahrettin
Oğuz Tor (Kahramanmaraş) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz. 
BAŞKAN
– Komisyonun ve Hükûmetin katılmadığı önerge hakkında Kahramanmaraş
Milletvekili Fahrettin Oğuz Tor konuşacak.
Buyurun
Sayın Tor. (MHP sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 2016 yılı
Merkezi Yönetim Geçici Bütçe Kanunu Tasarısı’nın 2’nci maddesiyle ilgili olarak
grup önerisi hakkında konuşmak üzere söz almış bulunuyorum. Bu vesileyle önceki
gün Diyarbakır’da alçakça şehit edilen 3 güvenlik görevlimize Allah’tan rahmet,
Musul’da yaralanan askerlerimize de acil şifalar diliyorum.
Kıymetli
milletvekilleri, 17-25 Aralık yolsuzluk haftası vesilesiyle yolsuzlukla
mücadele eden, cesurca mücadele eden kamu görevlilerine, yiğit kamu
görevlilerine, herkese burada şükranlarımı sunuyorum. Ayrıca, terörü
besleyenleri, teröre göz yumanları, kul hakkı yiyenleri, yüz binlerce işsizi
görmezden gelip hırsızlık, yolsuzluk yapanları, işi ehline vermeyenleri,
adaletle hükmetmeyenleri de yüce Mevla’nın kahretmesini niyaz ediyor, yüce
heyetinizi saygıyla selamlıyorum.
Kıymetli
milletvekilleri, yüce Peygamberimiz “haksızlık karşısında susan dilsiz
şeytandır” buyuruyor. Makam, mevki, siyasi çıkar saikıyla haksızlığı,
hırsızlığı, yolsuzluğu savunabilirsiniz ancak biz gönülden inanıyoruz ki Allah
büyüktür. Allah’ın dilsiz şeytanları da kahredeceğinden hiç şüphemiz yoktur. 
Kıymetli milletvekilleri, özellikle bu hafta
vesilesiyle bir hırsızlık hikâyesi anlatmak istiyorum. Geçmiş zamanda -ben o
günlere yetiştim- kefen çok önemliydi. Büyüklerimiz, ninelerimiz özellikle
sandıklarına ya altınlarını ya bileziklerini ya da hazırladıkları kefenlerini,
sabunlarını, liflerini koyarlardı. Hırsızın birisi vefat edenin kefenini
çalarmış, gel zaman, git zaman; hapse gir, hapisten çık… Hâkim bir gün biz de
öleceğiz düşüncesiyle çağırmış bunu “Ey hırsız, yarın bir gün biz de öleceğiz,
ben de öleceğim. Bedelini söyle, kaç paraysa kefenimin bedelini vereyim, benim
kefenimi çalma." demiş. Nitekim, adil olan bu hâkim vefat ediyor ve
gömüyorlar. Aynı akşam hırsız bu ya açıyor mezarı, bir de ne görsün,
karşılaşmadığı bir durum. Sorgu melekleri cenazenin başında, bir alev kümesi de
o ölen hâkimin üzerine gidip gidip geliyor. Sorgu meleklerine soruyor “Ne ola
ki?” diye. “Bu hâkim adil bir hâkimdi ama bir duruşmada tanıdığı birine çok söz
hakkı verdiği için bu eziyeti çekiyor." diyor. Kıymetli milletvekilleri,
Allah’ın adaleti bu kadar sağlamdır. 
Şunları
söylemek istiyorum ben: Tabii, evet, 2002 yılından 2015 yılına gelinceye kadar
trilyonlarca bütçe gelirini kullanan AKP iktidarı işsizlikle mücadelede
başarılı olamamıştır, rakamlarını ayrı ayrı verebiliriz. AKP hükûmetlerinin
geçen on yıllık süre zarfında gösterdiği performans bize gelecekte de başarılı
olamayacağını göstermektedir. Neden başarılı olamayacaktır? Değerli
milletvekilleri, büyük insan Abdülkâdir Geylâni Hazretleri -der ki- konuşmaları
Müslümanca, yaptıkları Müslümanca olmayanlardan bahseder. Siz haklarında çok
ciddi yolsuzluk iddiaları bulunanları iktidarın gücüyle soruşturulmasını
engellerseniz insanların çalışma şevkini kırarsınız, ülkeye yazık edersiniz.
Bakınız,
“Haksızlık karşısında susan, dilsiz şeytandır.” diyor. Sadece susmadan
bahsediyor; örtmeden, aklamadan, delil karartmadan bahsetmiyor. Susan, dilsiz
şeytan olursa; aklayanlar, örtenler, soruşturulmasını engelleyenlerin hâlini
varın siz düşünün. 
(Mikrofon
otomatik cihaz tarafından kapatıldı) 
FAHRETTİN
OĞUZ TOR (Devamla) - Kıymetli milletvekilleri, maalesef, yaptığınız
konuştuğunuz gibi olmamıştır. Yüce Mevla adaletle hükmetmeyi, işi ehline
vermeyi emretmektedir. Maalesef gördük ki biz adaletle hükmedilmemiştir bir çok
yerde, iş ehline verilmemiştir. Son sözlerim bunlardır. Allah adaletle
hükmetmeyi, işi ehline vermeyi nasip etsin diyor, yüce heyetinizi saygıyla
selamlıyorum. 
BAŞKAN
– Teşekkür ederim Sayın Tor. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Birleşime
saat 21.10’a kadar ara veriyorum. 
Kapanma Saati: 20.24
DÖRDÜNCÜ OTURUM
Açılma Saati: 21.14
BAŞKAN: Başkan Vekili Mehmet Akif HAMZAÇEBİ
KÂTİP ÜYELER : Mücahit DURMUŞOĞLU (Osmaniye), Fehmi
KÜPÇÜ (Bolu)
------0-----
BAŞKAN
– Sayın milletvekilleri, Türkiye Büyük Millet Meclisinin 16’ncı Birleşiminin Dördüncü Oturumunu
açıyorum. 
1 sıra sayılı Kanun Tasarısı’nın görüşmelerine devam
edeceğiz. 
Komisyon ve Hükûmet yerinde. 
Şimdi
3’üncü maddeye ilişkin görüşmelere başlıyoruz. 
3’üncü
maddeyi okutuyorum:
MADDE
3- (1) 6583 sayılı Kanunun hükümleri, 1 inci ve 2 nci maddeler ile bu maddenin
ikinci ve üçüncü fıkraları saklı kalmak kaydıyla ve içeriklerine göre tarihler
güncelleştirilmek suretiyle uygulanmaya devam olunur.
(2)
6583 sayılı Kanunun; 
a)
13 üncü maddesinin beşinci fıkrası ve bağlı (E) işaretli cetvelinin (9), (23),
(25), (30) ve (73) sıra numaralı hükümleri ile (İ) işaretli cetvelinin “II-Kamu
Görevlilerine İlişkin Toplam Atama Sayısı Sınırları” bölümünün “Kamu
Görevlilerine İlişkin Atama Sayısı Sınırı” sütununda yer alan son iki cümlesi,
(K) işaretli cetvelinin “III. Fazla Çalışma Ücreti” bölümünün “(A) Saat Başı
Fazla Çalışma Ücreti” kısmının ikinci fıkrasının (ğ) bendi ve (T) işaretli
cetvelinin “5018 Sayılı Kanuna Ekli (I), (II) ve (III) Sayılı Cetvellerde Yer
Alan Kamu İdarelerinin Yıl İçinde Edinebilecekleri Taşıtlar”a ilişkin bölümü
uygulanmaz.
b)
6 ncı maddesinin sekizinci fıkrası “Özel bütçeli idareler ile düzenleyici ve
denetleyici kurumlar, devreden kullanılabilir finansman karşılıklarını mevcut
veya yeni açılacak tertiplere ödenek olarak eklemeye Maliye Bakanlığınca
belirlenecek usul ve esaslar çerçevesinde yetkilidir.” şeklinde uygulanır.
(3)
1/1/2016-31/3/2016 dönemi için, 6583 sayılı Kanuna bağlı;
a)
(H), (İ), (M), (O), (P) ve (T) işaretli cetvellerde yer alan tutar ve parasal
sınırlar, (K) işaretli cetvelin “II. Konferans Ücreti” ile “III. Fazla Çalışma
Ücreti” bölümleri ile aynı cetvelin “IV. Diğer Ödemeler” bölümünün dördüncü,
onaltıncı, onyedinci, onsekizinci ve yirminci fıkralarında yer alan tutarlar
yüzde 6,8 oranında artırılarak uygulanır.
b)
(İ) işaretli cetvelin “II-Kamu Görevlilerine İlişkin Toplam Atama Sayısı
Sınırları” bölümünde yer alan “36.000” ve “40.000” rakamları sırasıyla “51.000”
ve “55.000” olarak uygulanır.
(4)
Bu Kanunun uygulanmasında ortaya çıkabilecek aksaklıkları ve tereddütleri
gidermeye, gerekli tedbirleri almaya, bütçe ve muhasebe işlemlerini yapmaya
Maliye Bakanı yetkilidir.
BAŞKAN
– 3’üncü madde üzerinde gruplar adına söz talepleri vardır, şimdi bunları
gerçekleştireceğim.
Birinci
söz, Cumhuriyet Halk Partisi Grubu adına Bihlun Tamaylıgil, İstanbul
Milletvekili.
Buyurun
Sayın Tamaylıgil. (CHP sıralarından alkışlar)
CHP
GRUBU ADINA BİHLUN TAMAYLIGİL (İstanbul) – Sayın Başkan, değerli
milletvekilleri; geçici bütçe yasa tasarısı üzerine Cumhuriyet Halk Partisi
Grubu adına söz aldım. Yüce Meclisi saygıyla selamlıyorum.
Değerli
Başkanım, bugüne kadarki yöneticilik ve beraber çalışma sürecinde gösterdiğiniz
demokrat, hukuka, adalete saygılı ve ilkelerinden vazgeçmeyen anlayışınızın
yeni görevinizde de daim olacağına bütün kalbimle inanıyorum, size başarılar
diliyorum. (CHP sıralarından alkışlar) 
BAŞKAN
– Teşekkür ederim efendim.
BİHLUN
TAMAYLIGİL (Devamla) – Bugün 17 Aralık. Enteresan bir günde bütçeyle ilgili
görüşmelere başladık, devam ediyoruz. Tabii, 17 Aralık vicdanlarda oluşan o
kirli kalıntıları aklamak için unutturma çabaları olsa dahi toplumun
hafızasında cam kırıkları gibi saplı olmaya devam edecektir ve inanıyorum ki
insanların hayatta bırakabilecekleri en önemli miras, en önemli zenginlik
dürüstlüktür ve keşke bu konuda iddia muhatabı olanlar iddiaların hukuk ve
adalet temelinde cevabını verebilseydi. 
Bütçe konusuna geldiğimizde, bütçe Latince bir terim ve bu terim bir tarafta baktığınızda “kamu cüzdanı” anlamını da taşıyor, diğer taraftan
“para torbası” anlamında da karşılığı var. Tabii, bu cüzdan çok değerli ve
üzerinde bizim ülkemiz açısından 78 milyonun hakkını taşıyor ve onlar adına
harcanıyor, onlar adına denetim yapma yetkisini de bütçe hakkıyla bize veriyor.
Biz, bu hakkı en objektif, en doğru ve hiçbir şekilde, herhangi bir saklamaya,
herhangi bir örtme teşebbüsüne mahal vermeyecek şekilde gerçekleştirmekle
yükümlüyüz. Çünkü bu, bir kul hakkı ve bu hakkı da helal ettirmek hepimizin
boynunun borcu. 
Şimdi yeni bütçemize baktığımızda bir genel gerekçeyle karşı karşıyayız.
Burada bunun teknik bir doküman olmadığı, siyasi bir doküman olduğuna dair bir
gerekçe var. Şimdi, ben az buçuk iktisat bilimiyle ilgili bir eğitim aldım.
Bize bütçeleri de öğrettiler, bütçelerin fonksiyonlarını ve ilkelerini de
öğrettiler ama sadece siyasi olması yönünde eğitim açısından bir birikimimiz
olmadı. Yani sizinle beraber 78 milyonun her şekilde toplanan paralarının
siyaseten kullanılabilecek tercihlerde olabileceğini bu gerekçeyle de öğrendik
ama unutmayın ki bütçelerin iktisadi ve mali fonksiyonları vardır, bütçelerin
hukuki fonksiyonları vardır. Bilir misiniz, Cumhurbaşkanının tek veto edemediği
kanun bütçe kanunudur. 
Onun ötesinde, bütçelerin siyasi
fonksiyonu vardır. Tabii ki sonuçta anayasal kurulmuş bir komisyonun bile
iktidar milletvekillerine tanınmış olduğu Plan Bütçedeki çoğunluk rakamı
vardır. Ama bununla beraber bütçelerin denetim fonksiyonu da vardır ve hani
“Darmadağın, darmaduman oluruz.” denip bazı dönemlerde Meclise gelmesi
açısından tereddüt duyulan Sayıştay raporları… Ki bizim adımıza, milletin
adına, biz milletin bize verdiği vekâletle
görevimizi yerine getiriyoruz ama o vekâletin getirdiği sorumlulukla denetimi
de Sayıştaya veriyoruz. E, Sayıştay hukuki açıdan bu görevini yerine getirirken
çıkan raporları da belli bir sınırlama içinde tutmayı darmaduman oluruz
korkusuyla zaman zaman ihmal ediyor. Bu sene, 2014’ün, 5018’e göre bazı denetim
raporları geldi. Şimdi o denetim raporlarına bakarak “Acaba 2014 ne olmuş?”
diyeceğiz ki biz 2016 bütçesini görüşürken kesin hesapla ilgili detaylarıyla
bunları inceleme imkânına umarım sahip olacağız. Orada karşımıza çıkan tabloya
baktığınız zaman -raporların içeriğindekini söylüyorum- bu raporlar diyor ki:
“Devletin açıklanamayan, tahsil edilemeyen, mali tablolara yansıtılmayan,
muhasebeleştirilmeyen, nazım hesaplarına kaydedilmeyen, eliminasyon hatası
yapıldığı sonuçları ortaya çıkmıştır.” Burada ne yapılmış? Muhasebe
kayıtlarında eksiklik var. Doğru kayıtlar yapılmadığı zaman eliminasyonda
hatalar çıkmış ve 142 kamu kuruluşunun 104’ü bütçe hedef ve gerçekleşmeleri
arasında meydana gelen sapmaları açıklayamamış. E gelin bu örneğe bakın da
sadece bu kadar bir başlıktan Sayıştay raporlarını değerlendirin.
Şimdi
biz bütçe yaparken bir sürecimiz var. Bütçe içindeki süreçte önce orta vadeli
program açıklanır, arkasından orta vadeli mali program açıklanır ve bütçe
görüşülmeye başlanır. Sağ olsun bugüne kadar çıkan yasadan sonra da orta vadeli
programlar hiç zamanında Meclise gelmedi, açıklanmadı. Normalde mayıs, haziran
olan süreç hep ekim ayına, ekim ayının ortasına, hemen bütçenin öncesine
getirildi. Şimdi bu sene de yine bir orta vadeli program açıklandı. Orta vadeli
program açıklandı ama orada gördük ki bir anda gayrisafi millî hasılanın
oluşmasında hesap değişmiş. Satın alma gücü paritesi dikkate alınarak gayrisafi
millî hasıla hesabı ortaya konmuş, bir gecede, hani belki insanlara “Siz
fakirleştiniz.”i göstermemek için bir kamuflaj sağlanmış. Peki; o zaman, biz de
dedik ki: Bu da bir yöntem, gelin, satın alma gücü paritesine göre, gayrisafi
yurt içi hasılanın yıllar itibarıyla gelişimine bakalım. Bunun için de IMF’nin
bir veri tabanı var, o veri tabanına bakarak sizlere rakamları çıkardık yani
biz büyüdük, çok geliştik, sürekli olarak baktığınızda, arkadaşlarım çıkıyor,
olumlu dataları söylüyorlar ama bir gerçeği, gelin, sizin kamuflaj amaçlı
kullandığınız rakam üzerinden değerlendirelim. 
1980
yılından itibaren gayrisafi yurt içi hasıla hesabında satın alma gücü paritesi
değerlendirildiğinde Türkiye'nin durumu: O zaman, 1980’li yıllarda bütün dünya
ülkeleri içinde payımız 1,14; 1990’lı yıllarda bu oran 1,40’a çıkıyor; bugün 2015,
hâlâ 1,40 yani bizim dışımızdakiler, başka ülkeler de zenginleşmiş, büyümüş ama
biz, o kadar övünerek, anlatarak ortaya koyduğumuz başlıklarda o dediğimiz
parlak sonuca erememişiz. 
Bir
de sıralamaya bakalım yani yine satın alma gücü paritesi, sizin kabul
ettiğiniz, sizin doğru gördüğünüz rakamla satın alma gücü paritesine göre
Türkiye'nin dünya ülkeleri arasındaki sıralamasına bakalım: 1980’ler itibarıyla
20’nci sıradayız. 1990’larda 13’üncü sıraya yükseliyoruz ve 13’üncü sıradayız
ama bugün yani 2015’te 18’inci sıradayız. Yani biz baktığımızda, 2015
itibarıyla, geçmişe dönerek, hani çok övündüğümüz rakamlarla baktığımızda,
büyümelerimiz hakikaten sizin kabul ettiğiniz parametrelerde bile kendini
doğruluyor mu? Maalesef. 
Bunu,
zaten rakamsal olarak da size kısaca söyleyeyim: 1923 ve 2002, o dönemde vergi
geliri, iç borç, dış borç, özelleştirme, oluşan kaynak 779 milyar dolar -detay
vermiyorum, sürem çok az- ama 2003-2014 arası 1,9 trilyon dolar. Bu kadar
kaynakta büyüme olsun kardeşim. Başta gençlere istihdam, iş olanağı yakalansın.
Büyümede gerideyiz, kırılganlıkta öndeyiz. Kalkınmayla beraber baktığınızda,
insani gelişmişlik endeksinde geriye gidiyoruz ve büyüme ortalamasına
baktığınızda da onca kriz, buhran, savaşa rağmen, 1923-2002 arasında ortalama
yüzde 4,5 büyüyen Türkiye, bütün bunlara rağmen, yine sizin döneminizde yüzde
4,7 civarında bir büyüme gerçekleştiriyor. Yani karşılaştırmaları global
yapalım, bir de tabii, yıllar itibarıyla yapalım, kendi ligimizdeki ülkelerle
yapalım. Kendi ligimizdeki ülkeler yüzde 7,7 büyürken, biz 6,9 büyüyoruz. 
(Mikrofon
otomatik cihaz tarafından kapatıldı) 
BİHLUN
TAMAYLIGİL (Devamla) – Yine, 2008-2011’de onların büyümesi 5,6 iken, biz 3,3
büyüyoruz. 
Daha
detay anlatabileceğimiz çok konu var ama isteğimiz şu: Artık Türkiye önemli bir
riskler silsilesiyle baş başa olduğu dönemde. Onun için, yaşanan her riski
itidalli yönetim politikalarıyla beraber çözecek doğru istatistiklerle bakarak,
tarihin tekerrür etmesini gerektirmeyecek dersleri iyi çıkararak Türkiye'yi yönetmek
lazım.
Ben
yüce Meclisi saygıyla selamlıyorum.
Çalışmalarda
başarılar diliyorum. (CHP sıralarından alkışlar)
BAŞKAN
– Teşekkür ederim Sayın Tamaylıgil.
Gruplar
adına ikinci olarak, Milliyetçi Hareket Partisi Grubu adına İsmail Faruk Aksu,
İstanbul Milletvekili konuşacaktır.
Buyurun
Sayın Aksu. (MHP sıralarından alkışlar)
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
2016 Yılı Merkezi Yönetim Geçici Bütçe Kanunu Tasarısı’nın 3’üncü maddesi
hakkında Milliyetçi Hareket Partisi Grubu adına söz aldım. Hepinizi saygıyla
selamlıyorum.
Geçici
bütçenin görüşüldüğü bugünlerde, Türkiye, hem içeride hem de dışarıda ciddi
sorunlarla karşı karşıyadır. Türkiye, işsizlik ve yoksulluğun derinleştiği,
bölücü terörün azdığı, dışarıda itibarın, içeride huzurun kalmadığı, yolsuzluk
ve usulsüzlük iddialarının arttığı bir süreçten geçmektedir. 
Milliyetçi
Hareket Partisi demokratik sistemin varlığını tehdit eden, devlet kurumlarına
güveni sarsan, yatırımların önünü kesen ve toplumsal tahribata yol açan
yolsuzluklarla mücadeleyi millî siyaset konusu olarak görmektedir. Adalet ve
Kalkınma Partisi iktidarları döneminde yolsuzlukla mücadelede etkin araçların
başında gelen denetim sistemi etkisizleştirilmiştir. İmar ve ihale mevzuatı
onlarca kez değiştirilerek suistimale açık hâle getirilmiştir. İdari usul
yasası çıkarılamamıştır. İşgal edilen makamların nüfuz yeri olarak
kullanılmasının önüne geçilememiştir. Kamu görevinden ayrılanların yapamayacağı
işlere ilişkin yasa rafa kaldırılmıştır. Eğitimin her kademesinde çocuklarımıza
dürüstlük ve sorumluluk gibi erdemlerin kazandırılmasını sağlayacak millî
müfredat oluşturulamamıştır. Bu nedenle, 17 ve 25 Aralık rüşvet, yolsuzluk ve
kara para soruşturmasıyla ortaya çıkan iddialar başta olmak üzere tüm yolsuzluk
iddialarının titizlikle üzerine gidilmesi, kime uzanırsa uzansın yolsuzluk
yapanlardan hesap sorulması, eş zamanlı olarak da yolsuzluğa zemin hazırlayan
sosyal, siyasi, hukuki, ekonomik ve bürokratik ortamın süratle onarılması
gerekmektedir. Ancak bu şekilde sorumluluğumuzu yerine getirmiş, yetim hakkını
korumuş ve maşerî vicdanı rahatlatmış oluruz. 
Değerli
milletvekilleri, Milliyetçi Hareket Partisi olarak seçim beyannamemizde, asgari
ücretin 1.400 liraya çıkarılmasına, emeklilerimize yılda 2 defa asgari ücret
tutarında destek ödeneği verilmesine, öğretmen ve polislerimizin ek
göstergelerinin 3600’e çıkarılmasına ve diğer dar gelirli vatandaşlarımızın
refahının artırılmasına dönük vaatlerde bulunmuştuk. 7 Haziran öncesi süreçte
Sayın Başbakanın İstanbul’da iş adamlarıyla yaptığı toplantıda asgari ücretin
artırılması önerimizle ilgili olarak iş adamlarına hitaben “Bunun yükü sizedir,
neden tepki göstermiyorsunuz?” serzenişi de hafızalardadır. Hâl böyle iken
Adalet ve Kalkınma Partisinin bugün bizim vaatlerimizin en azından bir kısmını
eylem planı kapsamına almasını yeterli olmasa da olumlu bir gelişme olarak
değerlendiriyoruz ve bunların takipçisi olacağımızı belirtmek istiyoruz. Ancak,
bize kaynak soranların bir kaynak ortaya koymadıklarını, eylem planıyla geçici
bütçenin ilişkilendirilmediğini de ifade etmek istiyorum.
Sayın
milletvekilleri, görüşmekte olduğumuz 3’üncü maddede kamu çalışanlarına ilişkin
bazı hususlar yer almıştır. Bu kapsamda, memurların fazla çalışma, gündelik ve
konferans ücretleri düzenlenmiştir. Öngörülen bu ödeme miktarları hem çok
yetersiz hem de kamu çalışanları arasında farklı uygulanması sebebiyle
adaletsizdir.
Yine,
2016 yılında kamuya toplam 55 bin memur alınması, bunun 4 bininin öğretim
elemanı istihdamına ayrılması öngörülmüştür. Oysa eylül ayı bütçe
gerçekleşmelerine ilişkin açıklamada, 2016 yılında kamuya 74 bin personel
alınacağı Sayın Şimşek tarafından ifade edilmişti. Yani, 19 bin kişilik bir
azalma söz konusu. Bu durumda Hükûmet, ya seçim sürecinde rakamları yüksek
göstermek suretiyle işe girmeyi umut edenlerin beklentilerini istismar etmiştir
ya da bu 19 bin kişi siyasi saiklar çerçevesinde istisnai yöntemlerle kamuya
alınacaktır.
Sayın
milletvekilleri, kamuda sistem kalitesi kadar insan gücü kalitesi de hayati önemdedir.
2003 yılından itibaren çıkarılan her plan ve programda personel rejimi reformu
yapılacağından söz edilmiştir. Ancak, on üç yıl sonra açıklanan 64’üncü
Hükûmetin Eylem Planı’nda yine personel rejimi reformu öncelikli işler arasında
yer almıştır. Bu durum Hükûmetin on üç yıl boyunca kamu çalışanlarının
dertlerine çare olamadığını ve personel rejimini torba kanunlarla içinden
çıkılmaz hâle getirdiğini ikrar etmesi anlamına gelmektedir. Hükûmet kamu
çalışanlarının sorunlarını çözmek yerine sistemdeki boşlukları siyasi ranta
çevirmeyi, bu yolla eş dost kayırmayı tercih etmiştir. O nedenle on üç yıldır
aynı şeyler yazılıp çizilmekte ama bir türlü sonuçlandırılamamaktadır.
Personel rejimi bugün istihdam karmaşasının, ücret
adaletsizliğinin, liyakatsizliğin ve ölçüt sorununun bulunduğu, devlet
memurluğunun yerini parti memurluğunun aldığı, kamu çalışanlarının hak ve
hukukunu arayamadığı bir durumdadır. Bugünlerde medyada yer alan, kamuda
güvenceli istihdamdan vazgeçileceği haberleri de memurlarımızı endişeye sevk
etmiştir.
Sayın
milletvekilleri, Türkiye KAMU-SEN'in kasım ayında yaptığı açlık ve yoksulluk
araştırmasına göre 4 kişilik bir ailenin açlık sınırı 1.660 lira, yoksulluk
sınırı ise 4.359 liradır. Bu durumda, üst düzey görevlerde bulunanlar dışında
genel idare, eğitim-öğretim, teknik, sağlık ve yardımcı hizmetlerde çalışan yüz
binlerce kamu çalışanı yoksulluk sınırının altında gelir elde etmektedir.
Kuşkusuz sadece kamu çalışanları değil emekli, esnaf, çiftçi, tüm dar gelirli
vatandaşlarımız da aynı durumdadır.
2014
yılı yoksulluk göstergelerine göre nüfusun yaklaşık yüzde 16'sı yoksulluk
riskiyle karşı karşıyadır. 2014 hane halkı bütçe çalışmasına göre de her 10
haneden 1’i yardıma muhtaç durumdadır. Toplumun yarısı bankalardan alınan
krediler yüzünden rehine durumuna düşürülmüştür. Tüketicilerin büyük bir kısmı
da kredi ve kredi kartı borçlarını ödeyemediği için takiptedir. Hane halkı
borcunun hane halkı harcanabilir gelire oranı 2002 yılında yüzde 4,7’yken bugün
yüzde 55’ler düzeyine çıkmıştır.
Sonuç
olarak, Adalet ve Kalkınma Partisi döneminde işsizlik ve yoksulluk
azaltılamamış, gelir dağılımı adaletli hâle getirilememiştir. Herkesin huzur
içinde olacağı bir güvenlik sistemi, herkesin inandığı ve güvendiği bir adalet
düzeni tesis edilememiştir. Bürokraside adamcılık, ihalelerde kayırmacılık,
medyada yandaşlık, devlet ve toplum hayatında yozlaşma ve ahlaki çürüme hâkim
olmuştur. Ülkemiz kendi jeopolitiğinin gerek ve gerçeklerinden uzaklaşmıştır.
Sayın
milletvekilleri, geçici bütçenin bu devasa sorunların çözümüne ilişkin
önceliğinin ve bir gelişme stratejisinin bulunmadığını, öngörülen ödeneklerin
kamu çalışanlarının mali ve sosyal haklarının iyileşmesine katkı
sağlamayacağını, dar ve sabit gelirli vatandaşlarımızın refahını
artırmayacağını belirtiyor, yüce Meclisi saygıyla selamlıyorum. (MHP
sıralarından alkışlar)
BAŞKAN
– Teşekkür ederim Sayın Aksu.
Gruplar
adına üçüncü olarak, Adalet ve Kalkınma Partisi Grubu adına Mehmet Habib Soluk,
Sivas Milletvekili.
Buyurun
Sayın Soluk. (AK PARTİ sıralarından alkışlar) 
AK
PARTİ GRUBU ADINA MEHMET HABİB SOLUK (Sivas) – Sayın Başkan, değerli
milletvekilleri; 2016 Yılı Merkezi Yönetim Geçici Bütçe Kanunu Tasarısı’nın
3’üncü maddesi üzerinde AK PARTİ Grubu adına söz almış bulunuyorum. Yüce
Meclisi saygıyla selamlıyorum. 
Görüşmekte
olduğumuz madde esasen daha önce çıkarılan geçici bütçe kanunlarında yer alan
maddelere benzerlik arz etmektedir. Ancak, bu maddede bir fark vardır ki bu
hakikaten önem arz eden bir husustur. 
Değerli
milletvekilleri, bildiğiniz üzere, Anayasa’mızın 7’nci maddesi yasama yetkisini
düzenlemekte, Türkiye Büyük Millet Meclisine ait olan bu yetkinin
devredilemeyeceğini hüküm altına almaktadır. Daha önce çıkarılan geçici bütçe
kanunlarının birçoğunda bütçe kanunlarına ekli cetvellerin Bakanlar Kurulunca
belirleneceğine dair hükme yer verilmiş ve bu yetkiler Bakanlar Kurulunca
kullanılmıştır. Oysa şu anda görüşmekte olduğumuz bu maddede söz konusu
belirlemeler bizzat yasama organı tarafından yapılmış ve böylece Anayasa’nın
amir hükmüne riayet edilmiştir. Bu hususta hassas davranan Maliye Bakanlığına
özellikle teşekkür ederim. 
Görüştüğümüz
bütçe kanunu her ne kadar geçici bütçe olsa da vatandaşların beklentilerine
cevap verilmesine ve kamunun yürüteceği hizmetlerin aksamadan yürütülmesine
gayret gösterilmiştir. Bu madde vesilesiyle, atama bekleyen öğretmenlerimize
bir kez de ben bir müjde vermek isterim. 2015 yılında toplam 40 bin adet memur
atamasının 55 bine çıkarıldığını, bunun 30 bininin öğretmen ataması olduğunu,
bunun da şubat ayında gerçekleşeceği hususunu da buradan ifade etmek isterim. 
Sayın
Başkan, değerli milletvekilleri; malumunuz, uzun yıllar Ulaştırma, Denizcilik
ve Haberleşme Bakanlığında muhtelif görevlerde bulundum. 100 binin üzerindeki
mesai arkadaşımla görevimiz icabı her bürokrat gibi biz de memleketimize hizmet
için hizmet aşkıyla çalıştık, çalıştık, çalıştık. O günkü Sayın Bakanımız
Binali Yıldırım’ın bize verdiği bir talimat vardı, o da “Dünyayı kavuran krize
rağmen yatırıma devam”dı. 
Türkiye’nin
kalkınması, büyümesi için kara yolu, demir yolu, deniz limanları,
havalimanları, akıl yolları ve iletişim yolları yapan, ayrıca milletimizin
refahı ve geleceği için her alanda taş üstüne taş koyup ülkemize hizmet
edenleri, Sayın Başkan, huzurunuzda şükranla anıyorum, hayatta olmayanlara Allah’tan
rahmet diliyorum. 
Ulaşım
ve iletişime yapılan her yatırım, ekonomiden ticari ilişkilere, sosyal ve
kültürel hayattan eğitime, sağlığa, günlük yaşamımızın birçok alanını yakından
ilgilendirmektedir. Ayrıca bu sektör küresel ve yurt içi rekabeti geliştirir.
Neden az gelişmiş ülkeler daha çok ulaşım ve iletişim maliyetine katlanıyorlar?
Çünkü yolları yok, erişemiyorlar, ulaşamıyorlar. Türkiye’nin dünya
rekabetinden, dünyadaki acımasız yarıştan geri kalmaması için cumhuriyetimizin
kuruluşundan bugüne tüm hükûmetler ellerinden geldiğince çalışmış, çabalamış,
bu ülkenin imarı ve geleceği için hizmet etmişlerdir. Hepsini saygıyla anıyor,
selamlıyorum.
Yollara
yatırım geleceğe yatırımdır. Akıl yollarına, iletişime yatırım geleceğe
yatırımdır. Geleceğe yatırım Türkiye’ye, Türk insanına yatırımdır. Geleceğe
yatırım, Atatürk’ün işaret ettiği çağdaş uygarlık seviyesine ulaşmak için
yapılan bir yatırımdır. (CHP sıralarından alkışlar) 
Bu
gerçekten hareketle, AK PARTİ’mizin 58’inci Hükûmeti döneminde başlanarak ulaştırma
modları arasındaki entegrasyon masaya yatırılmış, çok detaylı bir şekilde, 32
üniversitemizin konusunda uzman 43 öğretim üyesiyle 2005 yılına kadar Ulaştırma
Ana Plan Stratejisi oluşturulmuş, ardından ulusal ve uluslararası nitelikte 2
büyük şûra yapılmış. İlk yapılan şûrada 17 bin kişi kayıtlı olarak şûraya
iştirak etmiş. Bu şûrada her sektör için belirlediğimiz ve 2023, 2035, 2053
için hedeflediğimiz yüzer adet proje tespit edilmiş. Bu projelerden orada anket
usulüyle her sektörün öncelikli 20 projesi belirlenerek 100 proje alınmış. Bu
100 proje, 2023 hedeflerinin gerçekleştirilmesi için hedef seçilmiştir. 
Önce
temel sağlamlaşmalıydı ki sağlam temel üzerinde öngörüler şekillensin. Temel
sağlam değilse yapı istediği kadar gösterişli olsun sağlamlığından söz
edemezsiniz. Gelişmiş ülkelerin, öncelikli altyapı yatırımlarının üzerinde
yükseldiğini görüyoruz.
AK
PARTİ hükûmetleri döneminde de altyapı yatırımlarına önem verilmiş ve merkezî
yatırım bütçesinden kamu yatırımlarında en büyük payı 239 milyar TL ile
Ulaştırma, Denizcilik ve Haberleşme Bakanlığının altyapı yatırımları almıştır.
Bu uygulama da 36 milyar dolar olan ihracatımızı 156,6 milyar dolara
yükselttiğinin, bu da altyapıya yapılan yatırımın tesadüf olmadığının bir
ifadesidir.
Ayrıca,
yap-işlet-devret modeliyle 1986’dan bugüne kadar 198 proje yapılmış, bunların
bir kısmı tamamlanmış, bir kısmının yapımı devam ediyor. AK PARTİ hükûmetleri
döneminde 133 adet yap-işlet-devret projesi ve bunun 106 milyar tutarındaki
bölümü de bu döneme aittir. Toplam tutar 115 milyar dolardır, bunun 106 milyarı
AK PARTİ hükûmetleri dönemine aittir. Bunlara İstanbul-İzmir otoyolu, üçüncü
köprü ve bağlantı otoyolları, Avrasya Tüneli ve üçüncü havalimanı da dâhildir.
Ulaşım
ve iletişime yapılan her yatırım başka bir alanda zincirin diğer halkasını
tamamlıyor, başka bir sektörü canlandırıyor.
Sayın
başkan, değerli üyeler; AK PARTİ hükûmetleri döneminde, kara yolları,
insanımızın en çok ihtiyaç duyduğu yollar olduğundan, can ve mal güvenliği de
sağlanması açısından -altyapısının teker dönen yerlere yol denilmesi terk
edilerek- bölünmüş ve tek yolların standartlarının yükseltilmesiyle işe
başladık.
Ülkemizde
sadece 6 ilimiz bölünmüş yollarla birbirine bağlıyken AK PARTİ hükûmetlerimiz
döneminde bugün itibarıyla 75 ilimiz bölünmüş yol ağıyla birbirine bağlıdır.
Başka bir ifadeyle, bölünmüş yol uzunluğu, otoyol dâhil, 6.101 kilometre iken
bugün itibarıyla 24.263 kilometreye çıkmıştır. Hükûmetimizin 2023 yılındaki
hedefi 8 bin kilometre otoyol yapmaktır. 2023 hedefi otoyol ve bölünmüş yol
uzunluğunun 36.500 kilometreye ulaştırılmasıdır. Bu hedefler hayal ürünü
değildir. Türkiye Büyük Millet Meclisi arşivlerinde bulunan 2011 yılı bakanlık
bütçesinin sunulduğu “Ulaşan ve Erişen Türkiye” bütçe kitabında da tek tek
adlarıyla, güzergâhlarıyla belirtilmiştir. Zamanımız olsa bunların da hepsinin
isimlerini, birinci grup öncelikli otoyollar, ikinci grup öncelikli otoyollar
ve bunların 2023 yılına kadar tamamlanması, ayrıca gene 290 kilometre
uzunluğunda çalışılan tünellerle ilgili sizlere tek tek isim, doküman da
verebilirim. 
Değeri
hiçbir dönemde, hiçbir çağda bulunmayacak bir ifadeyi Sayın Başkanımın yüksek
müsaadesine sığınarak ifade etmek istiyorum: Bu otoyolların ve bölünmüş
yolların, tek yolların standartlarının yükseltilmesi on beş yıllık uzun vadeli
yatırımlar olmasına rağmen dört beş senede geri dönen bir yatırım olduğunu arz
etmek istiyorum. 
(Mikrofon
otomatik cihaz tarafından kapatıldı) 
MEHMET
HABİB SOLUK (Devamla) - Kara yolları ağımızda 52 milyar 300 milyon
hareketlilikte 100 milyon taşıt/kilometredeki can kaybımız 5,72’dir. Avrupa
ülkelerinde falan…
Yettiği
kadar Sayın Başkan… İzninizle…
BAŞKAN
– Sayın Soluk, çok teşekkür ediyorum. 
MEHMET
HABİB SOLUK (Devamla) – Efendim, bu bölümle ilgiliyi tamamlayayım. Çok özür
diliyorum, hoşgörünüze sığınıyorum.
BAŞKAN
– Tamamlayın efendim, rica ederim.
Buyurun
efendim. 
MEHMET
HABİB SOLUK (Devamla) – Avrupa ülkelerinde, Avrupa Birliğinde 100 milyon/taşıt
kilometredeki can kaybı 3 civarı, İngiltere’de 1 civarı, İskandinav ülkelerinde
sıfır civarı, benim ülkemde ise 2003’te 5,72. 2014’te gelinen nokta ise 102
milyar 900 milyon hareketliliğe rağmen can kaybımız 100 milyon taşıt/kilometrede
2,17’ye düşmüştür, 2023 hedeflerinde bunu 1’in altına çekmek en büyük
hedefimizdir. 
Çok
teşekkür ediyorum. (AK PARTİ sıralarından alkışlar)
BAŞKAN
– Teşekkür ederim Sayın Soluk. 
AYKUT
ERDOĞDU (İstanbul) – Sayın Başkanım, affedersiniz efendim.
Öncelikle
şunu söyleyeyim: Habib Bey’in bu nazik konuşması hem partisini anlatırken…
MEHMET
HABİB SOLUK (Sivas) – Hassa’yla ilgili bilgi verebilirim, Hassa Tüneli.
İstiyorsanız bilgi verebilirim.
AYKUT
ERDOĞDU (İstanbul) – Yok. 
Öncelikle
şunu söylemek isterim ki Meclisin mehabetine yakışan konuşma budur. Bakın,
bütün cumhuriyet hükûmetlerine teşekkür etti, bu ülkenin kurucusuna teşekkür
etti, biz de nezaketle alkışladık. Ancak, son söz olarak şunu söylemek
istiyorum: Usulden değil biliyorum ama bu kara yolları kazasıyla verilen
istatistiklerde bir şeyi de sormak isterim kendilerine. Yapılan istatistiklerde
kaza yerinde sadece ölenlerin sayıldığı yönünde bir bilgi var. 
MEHMET
HABİB SOLUK (Sivas) – Dünya ölçümü öyle Sayın Başkan.
AYKUT
ERDOĞDU (İstanbul) - Mesela, hastanede öldüğünde istatistiklerden çıkarıldığını
ve bu istatistiklerin biraz yanıltıcı olduğuyla ilgili kuşku vardır. 
BAŞKAN
– Teşekkür ederim Sayın Erdoğdu.
Gruplar
adına son olarak, Halkların Demokratik Partisi Grubu adına Garo Paylan,
İstanbul Milletvekili konuşacaktır.
Buyurun
Sayın Paylan. (HDP sıralarından alkışlar)
HDP
GRUBU ADINA GARO PAYLAN (İstanbul) – Sayın Başkan, sayın milletvekilleri;
hepinizi saygıyla selamlıyorum. 
Sayın
Bakan, beni dinlerseniz… Hatipleri genelde dinlemiyorsunuz, rica edeceğim.
Çünkü Komisyon sıralarında eleştirilerimizi sunduk, şimdi geçici bütçeyi
konuşuyoruz, kalıcı bütçe anlamında bazı perspektif sunacak önerilerim olacak,
ilkelerimiz doğrultusunda.
Sayın
Bakan, sayın milletvekilleri; şimdi geçici bütçeyi konuşuyoruz ama esas olarak
bir ay sonra kalıcı bütçe gelecek. Geçici bütçe herhâlde bu gece ya da yarın
buradan geçecek ama kalıcı bütçe esas olarak önemli olan. Geçici bütçede
göremediğimiz bazı hususlar var. Esas olarak biz geçici bütçeyi her zaman
eleştirdiğimiz şekilde -partimizin ilkeleri doğrultusunda- yine merkeziyetçi
bir bütçe olarak gördük yani Ankara merkezli bir bütçe. Bakın, günlerdir
Meclisteyiz, şu hizmet binasına binlerce insan akıyor, oluk oluk insan akıyor.
Niçin olduğunu biliyoruz, genelde de iktidar partisi milletvekillerine
gidiyorlar. Hep talepler, “Bartın’a şunu isterim.”, “Muğla’ya bunu isterim.”, “Antalya’ya
bunu isterim.” diye hep Ankara’ya gelmek zorunda vatandaşlarımız. Hâlbuki biz
yerel demokrasiyi savunuyoruz, bütçe ademimerkeziyetçi olsun Sayın Bakanım
-bütün demokrasilerde olduğu gibi- merkeziyetçi. Çünkü Ankara israf ediyor. Ben
israfı Mecliste de görüyorum, her yerde, Ankara’nın her yerinde israf var ve
biz halkın vergilerini harcıyoruz burada ve israf ediyoruz Ankara’da.
Ademimerkeziyetçi bütçede kaynaklar ayrılır, yereller kendi kararları
doğrultusunda yatırımlarını yaparlar. Biz Ankara’dan Sinop’a nükleer santral
kararı alıyoruz.
AHMET
HAMDİ ÇAMLI (İstanbul) – Dağda israf ettiğin çocuklara gel, dağda israf
ettiğin!
GARO
PAYLAN (Devamla) – Sinop onu istiyor mu diye sormuyoruz.
ALİ
ÖZKAYA (Afyonkarahisar) – Teröre teçhizat, silah gönderiyor belediyeler.
GARO PAYLAN (Devamla) – O açıdan, merkeziyetçi değil
ademimerkeziyetçi bir bütçe istiyoruz genel bütçede Sayın Bakan.
İkinci
olarak, bütçemiz erkek egemen bir bütçe, erkek egemen. Bakın, Sayın Bakan,
Komisyon sıralarında “Arkanızda 1 kadın var.” demiştim, tekrar 1 kadın var. Şu
anda da genelde bürokrasi de erkek, bakış da erkek, cinsiyet eşitlikçi bir
bakış yok. Biz, Türkiye'nin –bütün dünyada olduğu gibi- yüzde 50’sinin kadın
olduğunu biliyoruz ve kadınları esas alan ve cinsiyet eşitlikçi bir bütçe
istiyoruz Sayın Bakan.
Üçüncü
olarak, doğayı tarumar ediyor bütçelerimiz. Bakın, ben İstanbul’da yaşıyorum.
Üçüncü köprü İstanbul’u 15 milyondan 20 milyona doğru çıkaracak bir potansiyel
taşıyor. İstanbul’un tek akciğerini yok ediyor üçüncü köprü ve oraların da
imara açılması, ranta açılması konusunda ciddi kaygılarımız var. Karadeniz de,
son nefes alacağımız yer belki, “Yeşil Yol Projesi”yle orası büyük bir risk
altında. Nükleer santral projeleri. Bunların ivedilikle durdurulmasını
istiyoruz. Zaten Rusya’yla bir problem var, hemen iptal edebiliriz Sayın Bakan
o Mersin’i.
Diğeri,
sermayeden yana bir bütçe gördük biz, emeğin adı bile geçmiyor. Emekten yana
bir bütçe istiyoruz, emeği esas alan, sermayenin çıkarlarını değil, emeğin
çıkarlarını esas alan bir bütçe istiyoruz. 
Sayın
Bakan, bütçenizi savaş bütçesi olarak gördük tekrar maalesef. Güvenlik
harcamaları yükselmiş 2015’te, 2016 için de tekrar çok ciddi bir yükseliş
öngörüyorsunuz. Biz barış bütçesi talep ediyoruz.
Bakın, Sayın Bakan, bütün AKP’li hatipler çıkıyorlar
“Yol yaptık, yol yaptık.” Allah razı olsun. Kim taş üstüne taş koyuyorsa Allah
razı olsun. “Havalimanı yaptık, havalimanı yaptık.” Allah razı olsun. Bakın,
ben beş aydır Hakkâri’ye, Şırnak’a, Amed’e, Mardin’e gidiyorum, oradaki sokağa
çıkma yasaklarının durması için mücadeleler veriyoruz, insan hakları, insanlık
onuru için mücadeleler veriyoruz. O yollardan en son gittiğimde hep şunu
gördüm: Askerî konvoylar gidiyor Sayın Bakanım. 
ALİ
ÖZKAYA (Afyonkarahisar) – Hendekleri de gördün mü?
GARO
PAYLAN (Devamla) – Sürekli, Kirpi mi diyorsunuz, Akrep mi diyorsunuz, inanılmaz
büyük paralara olduğu belli olan askerî konvoylar o şehirden o şehre, o ilçeden
o ilçeye gidiyor. Havalimanlarından sürekli savaş uçakları kalkıyor Sayın
Bakanım, sürekli savaş uçakları kalkıyor. 
ALİ
ÖZKAYA (Afyonkarahisar) – Niye acaba? 
ZEHRA
TAŞKESENLİOĞLU (Erzurum) – Sebebini de açıkla?
GARO
PAYLAN (Devamla) – Barışçı bir bütçe değil, maalesef o yollardan da,
havalimanlarından da hayra araçlar geçmiyor, insanlar seyahat özgürlüklerini
kullanamıyorlar. 
Bakın,
“Eğitim bütçesini artırdık.” diyorsunuz, sağ olun, Allah razı olsun. Eğitim
bütçesini artırmak önemli bir şey ama çocuklarımıza ne öğretiyoruz, ne
veriyoruz? Bebeklerden katiller mi yaratıyoruz, birbirlerinden nefret eden,
ötekiler oluşturan bir eğitim politikası mı güdüyoruz, buna bakmamız lazım.
Rus
savaş uçağı düşürüldü 24 Kasım Öğretmenler Günü Sayın Bakanım. Savaş uçağının
düşürüldüğü gece Sayın Cumhurbaşkanı öğretmenlere bir resepsiyon verdi, orada
“Rus savaş uçağını düşürdük.” dedi Sayın Cumhurbaşkanı ve öğretmenler
inanamadığım şekilde, avuçları patlarcasına alkışladılar. Öğretmen bunlar ya,
bu ülkenin öğretmenleri avuçları patlarcasına alkışladılar. (AK PARTİ
sıralarından gürültüler) Bakın, bir ülkenin önce öğretmenleri barıştan yana
olacaklar. Barıştan yana olacaklar, çocuklara barış rüyaları anlatacaklar,
kardeşlik rüyaları anlatacaklar. 
HARUN
KARACA (İstanbul) – Ayıp be, ayıp be!
GARO
PAYLAN (Devamla) – Sayın Bakan, bütçeniz maalesef tekçi bir bütçe, tek bir
inanç ve tek bir etnisitenin kültürel hakları çerçevesinde oluşmuş bir bütçe.
Biz bütçenin çoğulcu bir bütçe olmasını istiyoruz. Türkiye’nin bütün
halklarına, bütün inançlarına kendilerini geliştirmeleri ve kendi imkânlarını
geliştirmeleri için olanak yaratmasını istiyoruz, bu yönde açılım yapmasını
talep ediyoruz. O açıdan, savaşa kaynak ayırmayalım, hayra kaynak ayıralım,
barışa kaynak ayıralım diyorum her anlamda. 
Sonra,
örtülü ödenek ciddi anlamda artıyor, bunun hayır olmadığını biliyoruz. Genelde
örtülü ödenek dediğimiz silaha kaynak ayırır, maalesef örtülü ödenek rakamları
da inanılmaz bir şekilde yükselmiş durumda. 
Sayın
Bakan, Başbakan Hükûmet bütçesini açıklarken “Güvenlikçi bakışla özgürlükçü
bakışı dengeleyeceğiz.” demişti. Maalesef kantarın topuzu inanılmaz bir şekilde
kaçtı. Özgürlükçü bakış bir kenara kondu; buzdolabına değil, derin dondurucuya
kaldırıldı. Biz bir an önce özgürlükçü bakışa dönmek gerektiğini düşünüyoruz.
Ve insanlar şu anda en temel haklarından yoksunlar arkadaşlar. 
HÜSNÜYE
ERDOĞAN (Konya) – Silahlar betona girdi mi?
GARO
PAYLAN (Devamla) – Maalesef bütçemiz silaha ayrılıyor, oradaki Kirpilere,
Akreplere ayrılıyor. (AK PARTİ sıralarından gürültüler)
ALİ
ÖZKAYA (Afyonkarahisar) – Ne yapalım?
GARO
PAYLAN (Devamla) – Bakın, giderler, açıkladınız, 138 milyar lira öngördünüz
yetki almak için. Geliri öngörmediniz, ortaya koymadınız, açığı da bilmiyoruz
ama ben size -rakamlar önemli değil, bütçe performansınız da iyidir, umarım ki
gelecek sene de iyi olacaktır, açığımız sıfır olur rakam olarak- esas
açıklarınızı açıklayacağım: Bu memlekette toplumsal barış açığı var arkadaşlar,
inanılmaz bir şekilde, artan bir şekilde; bu memlekette adalet açığı var, bu
memlekette demokrasi açığı var, bu memlekette basın özgürlüğü açığı var ve en önemlisi
vicdan açığı var.
HÜSNÜYE
ERDOĞAN (Konya) – Silahları gömün, hemen barış gelir bu memlekete.
GARO
PAYLAN (Devamla) – Vicdanlarımız nerede, onlar da buzdolabında mı? İnsanlar
öldürülüp, o araçların arkasında boynuna ip takılıp çekilirken hepimiz gördük,
tepki vermedik.
ZEHRA
TAŞKESENLİOĞLU (Erzurum) – Cesetlerin altına sığdırdığınız bombaları ne
yapıyorsunuz? Öldürülmüş cesedin altına bomba sığdırmak hiç insanlığa yakışır
mı?
GARO
PAYLAN (Devamla) – Çocuklar öldürülüyor ve vicdanımız maalesef buzdolabında.
Bizler tekrar kötülüğün sıradanlaştığı günleri yaşıyoruz maalesef.
HÜSNÜYE
ERDOĞAN (Konya) – Siz orada kaç yıl yaşadınız da bunları anlatıyorsunuz? Orada
siz bir ay yaşayın, sonra konuşun, sonra barıştan söz edin.
GARO
PAYLAN (Devamla) – Bakın, bugün kötülükle uğraşıyoruz. Sebebi şu: Çünkü ceberut
bir devlet anlayışı var. Maalesef ve maalesef, umudumuz olan, hani “Müslüman
demokratlar” olarak adlandırıyordunuz ya kendinizi, geçmişte “Mücadele
ediyoruz.” dediğiniz ceberut bir devlet anlayışı vardı, paralelcilerle beraber
yürüyordunuz; paralelcilerle yol ayırdınız ve yeni koalisyon ortağınız maalesef
tekrar o ceberut devlet anlayışı oldu. Bakın, bu devlet aklanmadı. Bu devlet
hiçbir zaman yüz yıllık karanlığıyla yüzleşmedi. Bu devlet ve bizler, maalesef,
hep bir yüzleşme umudumuz vardı, geçmiş yıllarda bu olmuştu ama tekrar o
ceberut devlet anlayışıyla kol kola girdiniz. Ne çabuk unuttunuz başörtüsü
zulmünü, ne çabuk unuttunuz 28 Şubatı. 
HÜSNÜYE
ERDOĞAN (Konya) – Hiç unutmadık ve unutturmayacağız. 1968’lerden beri neler
çektiğimizi hiç unutmadık, unutturmayacağız. 
GARO
PAYLAN (Devamla) - Ve bunlarla yüzleşmediğiniz sürece siz de, biz de,
hiçbirimiz güvende olmayacağız. 
MEHMET
METİNER (İstanbul) – Siz geçmişinizle yüzleşin. 
GARO
PAYLAN (Devamla) - Maalesef, o ceberut anlayış bugün bize kastediyor, yarın
tekrar size kastedebilir. O açıdan, bir an önce özgürlükçü bakışa dönelim
diyorum el birliğiyle. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Paylan. 
MEHMET
METİNER (İstanbul) – Onca insanı öldürdünüz. Ne kadar özgürlükçüsünüz ya!
BAŞKAN
– Madde üzerinde gruplar adına yapılan konuşmalar sona ermiştir. 
Şimdi,
şahıslar adına olan konuşmalara geçiyorum. 
Şahıslar
adına ilk konuşmacı Ahmet Yıldırım, Muş Milletvekili. 
Buyurun
Sayın Yıldırım. (HDP sıralarından alkışlar)
AHMET
YILDIRIM (Muş) – Sayın Başkan, değerli milletvekilleri; hepinizi saygıyla
selamlıyorum. 
Evet,
bütçenin birçok parametre açısından irdelenmesi, ele alınması,
değerlendirilmesi söz konusu olabilir. Ama, herkesin takdir edeceği bir husus
var ki şu bütçenin doksan iki yıllık cumhuriyet tarihi boyunca açığa çıkarmış
olduğu bölgesel eşitsizlik uçurumunu giderebilecek hiçbir çalışması, ruhu,
felsefesi yoktur. Az önce hoşunuza gitmeyen cümleler kullanıldığında her şeyi
hendekler veya onun altına yerleştirilmiş mayınlara, bombalara
bağlayabilirdiniz. Ama, bir de gerçekten hendeklerin olmadığı, çatışmaların
olmadığı…
HASAN
BASRİ KURT (Samsun) – Tuzaklı bombalar vardı, hendekler yoktu. 
AHMET
YILDIRIM (Devamla) – …yıllardan AKP iktidarı dönemine devrolan bölgesel
eşitsizlik problemlerinin AKP döneminde devam edişi ve katlanışını Kalkınma
Bakanlığı verileri üzerinden…
HÜSNÜYE
ERDOĞAN (Konya) – Yanıltıyorsunuz Beyefendi. 2002’den sonra AK PARTİ iktidara
geldiğinde ilk duble yollar Van’ın etrafına yapıldı, biliyor musunuz? Daha
bizim Konya’nın etrafındaki Beyşehir-Konya arasındaki yol yeni yapıldı biliyor
musunuz? 
FİLİZ
KERESTECİOĞLU (İstanbul) – Sayın Başkan, bu arkadaşa söz verir misiniz, bir
çıksın konuşsun. 
İDRİS
BALUKEN (Diyarbakır) – Ya, Sayın Başkan, şu arkadaşa bir söz verin. Yani, bu
kadar saygısızlık olabilir mi ya!
BAŞKAN
– Sayın milletvekilleri, lütfen hatibi dinleyelim. 
AHMET
YILDIRIM (Devamla) – Sayın Başkan, sabırlıyım, arkadaşların itirazlarının bitmesini
bekliyorum. 
BAŞKAN
– Sayın Yıldırım, siz Genel Kurula hitap etmeye devam edin efendim.
AHMET
YILDIRIM (Devamla) – Zaten Genel Kurula hitap ediyorum Sayın Başkan. Başka bir
yere mi hitap ettim?
BAŞKAN
– Hayır hayır Sayın Yıldırım, yani görüşmeler sırasında zaman zaman laf atmalar
olur, onlara kulak vermek yerine, siz konuşmanıza devam edin. 
AHMET
YILDIRIM (Devamla) – Kalkınma Bakanlığının… (AK PARTİ sıralarından gürültüler)
Arkadaşlar, varsa sizin de itirazınız gelirsiniz kürsüde... Şüphesiz beşer
şaşar insanlarız, söylediklerimizin tamamının doğru olduğunu iddia etmiyoruz,
gelirsiniz burada söylersiniz ama bir şartla, ilim ile irfana, akıl ile izana,
ahlak ile vicdana söylersiniz. Yoksa böyle parazit yaparak olmaz bu işler. (HDP
sıralarından alkışlar)
ALİ
ÖZKAYA (Afyonkarahisar) – Bunu karşı gruba söyleyin. 
AHMET
YILDIRIM (Devamla) – Kalkınma Bakanlığının il ve bölgelerin gelişmişlik
düzeyini sınıflara ayıran, SEGE verileri olarak adlandırılan Sosyo-Ekonomik
Gelişmişlik Endeksine göre 81 ilimiz 6 bölge altında mütalaa edilerek
gelişmişlik sınıflarına tabi tutulmuştur. 
Şimdi,
Kalkınma Bakanlığının SEGE-2011 verilerinden bugüne kadar değişmeyen ve
bölgesel eşitsizliğin derinleştiği verilerden birkaç örnek vereceğim: Evet,
1’inci bölge yani sosyal ve ekonomik gelişmişlik endeksinde ilk sırada olanlar:
İstanbul, Ankara, İzmir, Kocaeli, Antalya, Bursa, Eskişehir ve Muğla. En
gelişmiş iller, daha fazla gelişmişliği insanlarının hak ettiği iller bunlar.
Buna hiçbir itirazımız yok ama AKP iktidarı döneminde SEGE verilerine göre
6’ncı bölge yani ülkenin sosyal ve ekonomik gelişmişlik endeksinin 6’ncı
bölgesi içerisinde olan son 15 il: 67 Diyarbakır, 68 Kars, 69 Iğdır, 70 Batman,
71 Ardahan, 72 Bingöl, 73 Urfa, 74 Mardin, 75 Van, 76 Bitlis, 77 Siirt, 78
Şırnak, 79 Ağrı, 80 Hakkâri ve 81 Muş. 
HASAN
BASRİ KURT (Samsun) - Peki, altyapı yatırımlarından aynı şekilde mi pay almış?
Bunları söyleyelim, bütçeden ne pay almış?
AHMET
YILDIRIM (Devamla) - Bu, hiç itirazlarınızı kaldıramayacak kadar yalın olan,
hendeklerin arkasına bir hamasetle atamayacağınız kadar duru olan ve AKP’nin
çok fazla hamasetle doğuyu, güneydoğuyu eğitimde, sağlıkta, ulaştırmada
kalkındırdığını iddia ettiğini kendi bakanlık verileriyle çürüten sonuçlardır.
Kalkınma Bakanlığından ayrıntılı alıp bakabilirsiniz. 
Bütün
heyeti saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Yıldırım. 
HÜSEYİN
ŞAHİN (Bursa) – Şırnak’a havaalanını kim yaptı, onu söyle? Uçakla gidiyorsun
buradan oraya!
AHMET
YILDIRIM (Muş) – Sen neyle gidiyorsun, at arabasıyla mı gidiyorsun Beyefendi?
Çık konuş işte! 
BAŞKAN
– Şahıslar adına ikinci söz, Sayın Zehra Taşkesenlioğlu, Erzurum Milletvekiline
aittir. 
Buyurun
Sayın Taşkesenlioğlu. (AK PARTİ sıralarından alkışlar) 
ZEHRA
TAŞKESENLİOĞLU (Erzurum) – Sayın Başkan, değerli milletvekilleri; Genel Kurulu
saygıyla selamlıyorum. 
Öncelikle
sesim için sizlerden özür diliyorum.
Adalet
ve Kalkınma Partisi milletvekili olarak, 1’inci sıra sayılı 2016 Yılı Merkezi
Yönetim Geçici Bütçe Kanunu Tasarısı’nın 3’üncü maddesi hakkında görüşlerimi
arz etmek üzere şahsım adına söz almış bulunmaktayım. 
3’üncü
maddede bahsettiğimiz gibi, kamu idarelerine bahşedilen, 500 adedi geçmeyen
taşıt alımlarına yönelik Bakanlar Kurulu kararını, 6583 sayılı Kanun’u uygulamayarak
5018 sayılı Kanun’a dayanarak Bakanlar Kurulunun yetkili kılınması
planlanmaktaydı ancak Adalet ve Kalkınma Partisi olarak bugüne kadar mali
disiplini ön plana alan mali bütçe anlayışımızla bunu bir sonraki yıla tevdi
etmeyi uygun gördük. 
Yine
aynı şekilde aynı kanunun 3’üncü maddesinde belirtildiği gibi, kadrolu personel
atama sayısının sınırlarıyla ilgili olan maddedir. 6583 sayılı Kanun’a göre,
kamu görevlilerine ilişkin toplam atama sayısı sınırı için serbest memur
kadrolarından 36 bin sınırını 51 bin kişiye ve toplam atama sayı sınırını ise
40 binden 55 bin kişiye yükseltilmesi öngörülmüştür. Bunun iki temel sebebi
var. Hepimizin bildiği gibi eğitim ve öğretim ülkemizin en önemli
meselelerinden biridir ve bunu da pek tabii ki öğretmenlerle gerçekleştirmiş
olacağız. Yüz günlük programımızda da öngördüğümüz gibi şubat ayında 30 bin
atamayı gerçekleştirerek hem eğitim öğretim neferlerimize yeni neferler
eklemeyi hedefliyoruz hem de aynı zamanda insan kaynakları kapasitemizi millî
eğitim camiasında artırmayı hedefliyoruz. 
Yine,
aynı şekilde 4 bin tane akademik kadronun açıklanmasıyla beraber, özellikle
akademik kadroların daha bilimsel donanımlı akademisyenlere kavuşmasını,
ülkemizde üretilen bilim kapasitesinin yükseltilmesini hedeflemekteyiz.
Değerli
milletvekilleri, biraz önce Halkların Demokratik Partisindeki arkadaşın
özellikle bölgesel kalkınmayı esas alan konuşması, aslında kendi içlerinde
düştükleri önemli bir tenakuzun sonucudur. Şöyle ki biz AK PARTİ olarak bugüne
kadar, kurulduğumuz ilk günden bugüne kadar, kalkınmaya yönelik temel
stratejimizde özellikle millî kaynaklarımızı etkin ve verimli kullanarak
adaletli gelir dağılımına öncelikli esas olarak yol açtık ve bununla ilgili
olarak da bütün yaptığımız yatırımlarda, özellikle kamu yatırımlarında bölgesel
dağılımı esas alarak gerçekleştirdik. En son 7 Haziran seçimlerinden önce
Hakkâri’de açtığımız milyarlarca dolar lirayı bulan havalimanı yatırımları
bunun en önemli yatırımlarından biridir. 
AHMET
YILDIRIM (Muş) – Milyar mı? Hesabınız zayıf sizin ya! Milyar dolar?
ZEHRA
TAŞKESENLİOĞLU (Devamla) – Ancak, maalesef Halkların Demokratik Partisinin
bugün hendeklerin arkasına sığınarak yapmış olduğu terör olaylarının sonucunda
ülkemizde milyarlarca dolar kayıpları olan durumla karşı karşıyayız. Özellikle
bugünlerde sınır kapılarının bölgedeki terör olaylarından dolayı kapanmasından
bölge ticaretinin yüzde 60 azaldığı, şehirlerdeki alışveriş oranlarının yüzde
45’ler oranında düştüğü bütün emtia satış kayıtlarında görülmektedir. 
Yine
aynı şekilde otellerin doluluk oranlarına baktığımızda birçok otelimizin
Van’da, Mardin’de, Erzurum’da, Amed’de ya da Diyarbakır’daki… Benim için orası
Diyarbekir’dir, Amed olmadı, olmayacak, Diyarbekir’dir. (AK PARTİ sıralarından
alkışlar) 
Elhamdülilllah
Kürt’üm ve elhamdülilllah bu ülkeye saygılı bir Kürt’üm. (AK PARTİ sıralarından
alkışlar) 
NURSEL
AYDOĞAN (Diyarbakır) – Sen istesen de olamazsın. 
ZEHRA
TAŞKESENLİOĞLU (Devamla) – Yine bu bölgelerimizdeki maalesef otel doluluk
oranlarına baktığımızda, hendeklere sığınan terör bize neyle karşı karşıya
kaldığımızı göstermiş oluyor. Bugün Mardin’deki otellerin yüzde 95’i sıfır
ciroyla turizm sezonunu kapatmış oldular. Bu mu bizim bölgesel kalkınmaya
verdiğimiz önem? Ben bunu sadece Halkların Demokratik Partisine oy veren
vatandaşlarımıza sormak istiyorum çünkü buradaki arkadaşlarımın bunu
algılayabileceklerine ve buna inanabileceklerine; maalesef şu kısacık süre
içerisinde bana buna dair bir emare bırakmadılar. 
Yine,
turizm sektöründe bütün bunların neticesinde elde ettiğimiz kaybın yaklaşık 35
milyar euro olduğunu görüyoruz maalesef. 35 milyar euro bu ülkenin yatırımına
gidecekti.
HÜSEYİN
ŞAHİN (Bursa) – Güneydoğuya yapılan havaalanlarına, hastanelere… 
ZEHRA
TAŞKESENLİOĞLU (Devamla) – 35 milyar euro, dağlara giden değil okula giden
çocuğun kursağından geçecekti. 
Yine
aynı şekilde beyaz eşya, gıda, giyim ve elektronik aletler gibi birçok konuda,
terör olayları nedeniyle, bölgedeki emtia satışlarının düşüşleri. Bölgede
yaklaşık 1 milyar dolarlık yatırımın askıya alındığını, fabrikaların kapasite
kullanım oranlarında yüzde 65’ler oranında düşüşlerin meydana geldiğini
maalesef biliyor olmamız lazım. 
Madem
bölge halkını düşünüyoruz, bölge halkının en önemli geçim kaynağı tarım ve
hayvancılıktır. 
(Mikrofon
otomatik cihaz tarafından kapatıldı)
ZEHRA
TAŞKESENLİOĞLU (Devamla) – Yaklaşık dört ay boyunca, tarım ve hayvancılıkla
uğraşan bölge halkı terör olayları nedeniyle yaylaya çıkamamıştır. (AK PARTİ
sıralarından alkışlar) Terör olayları nedeniyle hayvanını satamamıştır. Terör olayları
nedeniyle buğdayından elde ettiği hasadı maalesef herhangi bir yerde paraya
tahvil edememiştir. Bu mu bizim bölgesel kalkınma anlayışımız? Ancak bütün
bunlara rağmen…
Sayın
Başkanım, bir dakika rica ediyorum, tek bir dakika. 
BAŞKAN
– Teşekkür ederim Sayın Taşkesenlioğlu.
ZEHRA
TAŞKESENLİOĞLU (Devamla) – Tek bir dakika efendim.
BAŞKAN
- Son cümleleriniz efendim. 
ZEHRA
TAŞKESENLİOĞLU (Devamla) – Peki. 
Çok
teşekkür ediyorum. (AK PARTİ sıralarından alkışlar) 
BAŞKAN
– Peki, sağ olun. 
İDRİS
BALUKEN (Diyarbakır) – Sayın Başkan… 
BAŞKAN
- Sayın Baluken, dinliyorum sizi. 
İDRİS
BALUKEN (Diyarbakır) – Sayın Başkan, demin AKP Grubu adına konuşan sayın hatip
konuşması sırasında… 
BAŞKAN
– Şahsı adına konuştu. 
İDRİS
BALUKEN (Diyarbakır) – Evet, şahsı adına konuşan sayın hatip konuşması
sırasında defaatle grubumuza, tek tek de bütün milletvekillerimize sataşmada
bulunmuştur. 
Grubumuza
yönelik olarak “HDP’nin yapmış olduğu terör olayları” demek suretiyle bir
siyasi partiye asla ifade edilmemesi gereken sözleri var. 
BAŞKAN
– Size 69’uncu maddeye göre söz veriyorum Sayın Baluken.
İDRİS
BALUKEN (Diyarbakır) – Hayır, bir saniye Sayın Başkan, tamam. İfade edilmemesi
gereken sözleri burada sarf etmiştir. Bu bir düşünce özgürlüğü de değildir. Biz
kınıyoruz kendisini. Ancak Başkanlık Divanı olarak da, sizin, Parlamentoda
grubu bulunan bir siyasi partiyle ilgili “o siyasi partinin yaptığı terör
olayları” şeklinde buradan ifade edilen o hususu hem kınamanızı hem de
tutanaklardan çıkarmanızı istiyoruz. 
İç
Tüzük 69’a göre ben grup adına söz isteyeceğim. Aynı zamanda bütün milletvekili
arkadaşlarımıza da “Bunu anlayacak anlayışları ve kapasiteleri yoktur.” demek
suretiyle sataşmıştır. Milletvekili arkadaşlarımız için de tek tek sataşmadan
söz isteyeceğim. 
BAŞKAN
– Sayın Baluken, Sayın Taşkesenlioğlu konuşmasında, sizin tekrarladığınız
cümleyi kullanmak suretiyle size 69’uncu maddeye göre söz hakkı yaratan bir
sataşmada bulunmuştur, Halkların Demokratik Partisi Grubuna.
AHMET
YILDIRIM (Muş) – Kişisel olarak bana da…
FİLİZ
KERESTECİOĞLU (İstanbul) – Hayır, kişisel olarak… “Tek tek orada bulunan
hiçbiriniz anlayacak kapasitede değilsiniz.” dedi.
BAŞKAN
– Şimdi, değerli milletvekilleri, bakın… 
İDRİS
BALUKEN (Diyarbakır) – Bunu siz takdir edemezsiniz Sayın Başkan.
BAŞKAN
– Bir saniye efendim. Ben sizi dinledim Sayın Baluken. 
Şimdi,
örnek veriyorum. Daha biraz önce burada başka tartışmalar oldu, tüm muhalefet
partilerini itham eden bir konuşma yapıldı. Muhalefet partilerinin temsilcileri
olarak grup başkan vekili arkadaşlarıma sataşmadan dolayı söz verdim. Yani tüm
muhalefet partilerine yönelik bir sataşma var diye, bütün milletvekillerine söz
hakkı doğar şeklinde bir uygulamamız yok. Parlamento hukukumuzun yazılı
kuralları vardır, teamülî kuralları vardır. 
İDRİS
BALUKEN (Diyarbakır) – Sayın Başkan…
BAŞKAN
– Bir saniye Sayın Baluken, bitireyim efendim. 
Yazılı
kurallar; başta Anayasa olmak üzere ondan sonra İç Tüzük, yasalar, Başkanlık
Divanı kararlarıyla belirlenmiştir. Teamüli kurallar da tekrarlana tekrarlana
Meclisin artık uygulanagelmiş, uygulaması kabul edilmiş olan kurallardır.
Teamüli kurallarımız içerisinde veya yazılı kurallarımız içerisinde bu şekilde
bir gruba yönelik sataşma nedeniyle bütün milletvekillerine söz hakkı doğar
diye bir şey yok. Sataşmayla ilgili 69’uncu madde de gayet açıktır. Kendisine
sataşılan veya ileri sürmüş olduğu görüşten başka bir görüş kendisine atfolunan
hükûmet, komisyon, siyasi parti grupları veya milletvekilleri sataşma nedeniyle
söz alma hakkına sahiptirler. Halkların Demokratik Partisi Grubuna yönelik bir
sataşma vardır. Sataşma nedeniyle size veya uygun göreceğiniz bir başka
milletvekili arkadaşıma söz vermeye hazırım. Onun dışında tek tek
milletvekillerine söz vermem söz konusu olamaz.
İDRİS
BALUKEN (Diyarbakır) – Sayın Başkan, bu konuda ben grubumuz adına verilmesi
gereken cevabı söz hakkımı kullanarak vereceğim. Ancak benden sonra da
kendisine hakaret edildiğini düşünen ve sataşıldığını düşünen milletvekili
arkadaşlarımızın söz hakkı da baki kalacak. Onu belirleme yetkisi bende ya da sizde
değildir. Tutanağı istersiniz, milletvekillerine tek tek sataşma anlamına
gelecek bir ibare varsa da her milletvekiline söz vermekle yükümlüsünüz. Her
milletvekilinin 69’uncu maddeden dolayı o hakkını kullanma hakkı vardır.
BAŞKAN
– Sayın Baluken, bunu ben ifade ettim. 69’uncu maddeyi ben söyledim size.
Kendisine sataşılan bir milletvekili varsa elbette o milletvekilinin bu sataşma
nedeniyle söz hakkı vardır ama milletvekillerimizden böyle bir talep gelmedi.
Ben sizin talebiniz uyarınca ayrıca tutakları alacağım, bakacağım. Bir sataşma
varsa milletvekillerimize ismen, isim de belirtilmek suretiyle, elbette o
arkadaşlarımızın söz hakları olacaktır. Size, 69’uncu madde nedeniyle, bu
kapsamda iki dakika süre veriyorum Sayın Baluken.
İDRİS
BALUKEN (Diyarbakır) – Aynı zamanda, Sayın Başkan, diğer talebimi de yerine
getirmenizi isteyeceğim. “HDP’nin yaptığı terör olayları” demek suretiyle
burada bir siyasi partiyi ağır bir şekilde itham etmiştir. Düşünce özgürlüğü
içerisine girmeyen bir nefret söylemi kullanmıştır, hedefleştirici bir nefret
söylemi kullanmıştır. Buradaki siyasi partilerin itibarını da bir yönde
Parlamento çalışmalarında korumak ve kollamak Başkanlık Divanının da görevidir.
Dolayısıyla da tutanaklarda o kısmı da incelemenizi, milletvekilinin Halkların
Demokratik Partisinden özür dilemesini, o bahsetmiş olduğu ibarelerin de
tutanaklardan çıkarılmasını talep ediyorum.
ZEHRA
TAŞKESENLİOĞLU (Erzurum) – Milletten özür dilediğiniz an Sayın Vekil. Milletten
özür dilediğiniz an…
BAŞKAN – Sayın Baluken, sataşma nedeniyle grubunuzun
söz hakkı var. Bu söz hakkı, söz konusu sataşmayı yaratan, ona neden olan
ifadeyi düzeltmeniz içindir, ona yönelik cevabınızı vermeniz içindir. Yani,
bunu bizatihi yapacak olan sizsiniz. 
İDRİS BALUKEN (Diyarbakır) – Sayın Başkan, gün boyunca Halkların
Demokratik Partisine karşı özel bir tutum içerisinde görüyorum sizi. Burada İç
Tüzük’ten kaynaklı olarak biz partimize yapılan bir hakaretle ilgili bir nefret
suçu işlendiğini söylüyoruz ve bu Parlamento çatısı altında bir siyasi partinin
nefret suçu işlenerek hedef gösterilemeyeceğini söylüyoruz. Bunu bize getirip
“sataşmadan söz hakkı” üzerinde bir lütuf şeklinde tanımlamayın lütfen.
BAŞKAN – Sayın Baluken, bakın, başlangıçtan itibaren
burayı adilane bir şekilde yönetmenin gayreti içerisindeyim. 
İDRİS BALUKEN (Diyarbakır) – Biz o kanaatte değiliz.
Şuradan alkış almak için durmadan söz hakkımızı gasbediyorsunuz 
BAŞKAN – Bir saniye yani aldığım alkışa göre hareket
etmiyorum Sayın Baluken. Beni dinleyin lütfen, ben sizi dinliyorum.
Sayın Baluken, hiçbir bir partiye olmadığı şekilde
sizin grubunuza, dün ve evvelsi gün, iki gün üst üste hem size söz verdim hem
de işaret ettiğiniz bir başka arkadaşa sataşma nedeniyle ayrıca söz verdim.
Bunu bir başka siyasi parti grubuna yapmadım.
İDRİS BALUKEN (Diyarbakır) – Lütfetmediniz, bu hep olan
bir şey.
BAŞKAN – Efendim, hayır, bakın, sadece kuralları…
İDRİS BALUKEN (Diyarbakır) – Parlamentoda olan bir şey,
ilk defa olan bir şey değil, ilk defa siz yapmıyorsunuz, oraya kim oturursa
yapmak zorunda. 
BAŞKAN – Sayın Baluken, ben sizi saygıyla dinliyorum.
İDRİS BALUKEN (Diyarbakır) – Ben de sizi saygıyla
dinliyorum.
BAŞKAN
– Lütfen ben de konuşmamı bitirene kadar siz de beni dinleyin, rica ediyorum
yani dinlemek zorunda olmayabilirsiniz ama ben sizden rica ediyorum. Eğer
medeni bir şekilde burada bir tartışma, görüşme gerçekleştireceksek birbirimizi,
görüşlerimizi beğenmesek dahi, dinlemek doğru olur. Ben şimdi bu cümlenizi
kabul etmiyorum: “Halkların Demokratik Partisine karşı bir tutum
içerisindesiniz.” Asla kabul etmiyorum. Parlamentoya seçilerek gelmiş bütün
milletvekillerimiz saygıdeğerdir. Bütün siyasi parti grupları, siyasi partiler
milletin temsilcileridir, her biri milletin iradesini temsil ederler. Ben bu
iradeyi küçümseyen, bu iradeyi eleştiren anlayışı asla onaylamam. Ancak, siyasi
partilerin birbirlerine yönelik eleştirileri konusunda ben “Şu parti haklıdır,
bu parti haksızdır.” şeklinde bir değerlendirme yapmak konumunda değilim Sayın
Baluken. Bu eleştirileri cevaplayacak, karşılayacak olan siyasi parti
gruplarının kendileridir, İç Tüzük bu hakkı da kendilerine vermiştir. Benim
görevim bu hakkı ilgililerine, siyasi parti gruplarına, milletvekillerine
teslim etmektir. 
Sayın
Baluken…
İDRİS
BALUKEN (Diyarbakır) – Normal karşılıyorsunuz o zaman öyle mi bir siyasi
partiye…
BAŞKAN
– Hayır.
İDRİS
BALUKEN (Diyarbakır) – …“karıştığı terör olayları” demeyi?
BAŞKAN
– Efendim, bakın…
İDRİS
BALUKEN (Diyarbakır) – Ona göre cevap vereceğim çünkü.
BAŞKAN
- Sayın Baluken, siz, eğer benimle bir polemiğe girmek istiyorsanız ben bu
polemik fırsatını size vermeyeceğim…
İDRİS
BALUKEN (Diyarbakır) – Peki, tamam.
BAŞKAN
- …böyle bir polemik yapma niyetim yok. Siz, bu Meclise gelmiş, seçilmiş bir
milletvekilisiniz, bir siyasi parti grubunun Grup Başkan Vekilisiniz, milletin
iradesini temsil ediyorsunuz, bunu size ifade ettim. Bir siyasi partinin bir
başka siyasi partiye “teröre sığınıyorsunuz” şeklinde bir eleştiri yapmış
olmasından ben asla mutlu olmam, bunu onaylamam ama bunu reddedecek olan
sizlersiniz. 
İDRİS
BALUKEN (Diyarbakır) – Peki, tutanaktan çıkarmıyorsanız ona göre vereceğim
cevabı.
BAŞKAN
- Buyurun Sayın Baluken.
NURSEL
AYDOĞAN (Diyarbakır) – Tutanaklara bakarsanız, tam öyle değil.
BAŞKAN
- Tutanakları ben getirteceğim, inceleyeceğim, benim açıklama yapmam, müdahale
etmem gereken bir şey varsa bununla ilgileneceğim.
V.- SATAŞMALARA İLİŞKİN KONUŞMALAR (Devam)
17.- Diyarbakır Milletvekili İdris
Baluken’in, Erzurum Milletvekili Zehra Taşkesenlioğlu’nun 1 sıra sayılı Kanun
Tasarısı’nın 3’üncü maddesi üzerinde şahsı adına yaptığı konuşması sırasında
HDP Grubuna sataşması nedeniyle konuşması
İDRİS
BALUKEN (Diyarbakır) – Bence bu saatten sonra tutanakları incelemeseniz de olur
çünkü aynı üslupla, aynı düzeyde cevap vereceğim. 
Dünyada
terör olayları yapmakla suçlanan şu anda tek bir siyasi parti var, biliyor
musunuz? (AK PARTİ sıralarından “HDP” sesleri) AKP, AKP. (HDP sıralarından
alkışlar) Dünyada Orta Doğu’da akan kandan, Suriye’de akan kandan, Rojava’da,
Şengal’de akan kandan sorumlu bir siyasi parti denince, onun karıştığı terör
olayları denince akla siz geliyorsunuz. (AK PARTİ sıralarından “HDP” sesleri)
Türkiye içerisinde IŞİD çetelerinin, El Nusra çetelerinin yapmış olduğu
Diyarbakır katliamları, Suruç katliamları, Ankara katliamları denince AKP’nin
yaptığı terör olayları geliyor. Dolayısıyla, sizin terörle ilişkinizi bizim
buradan ifade edip etmememiz önemli değil, bütün dünya bunu görüyor, bütün
dünya tartışıyor. 
CAHİT
ÖZKAN (Denizli) – O Kandil var ya, çok iyi bilirsiniz. 
İDRİS
BALUKEN (Devamla) - Avrupa’dan herhangi birini çevirin, “terör” deyin, “IŞİD”
deyin, “El Kaide” deyin, “El Nusra” deyin, size “AKP” der. O yüzden sizin
karıştığınız terör olayları nedeniyle, merak etmeyin, önümüzdeki günlerde sizi
Uluslararası Ceza Mahkemesi zaten yargılayacak. 
Şimdi,
bu bahsettiğiniz içerideki terör olayı var ya, hani millî eğitimden de
bahsettiniz ya, bakın, şu resmi görüyor musunuz? Şu, hani, öğrencileri ölüme
terk etmek için öğretmenleri oradan çıkarıp steril katliam hazırlığı yaptığınız
Cizre’den, Silopi’den çekilmiş bir resim. Bakın, öğrencilerin olması gereken
bir sınıfta bu resim sizi utandırmalı.
TAMER
DAĞLI (Adana) – Allah o askerlere güç kuvvet versin, o askerlere güç kuvvet
versin. 
İDRİS
BALUKEN (Devamla) - Bu resmi veren bir siyasi partinin orada hangi terör
dalgasını estirebileceğini bütün Türkiye kamuoyu görüyor. Ama merak etmeyin, bu
terörün hesabını tek tek hepinizden soracağız. (AK PARTİ sıralarından gürültüler) Tek tek bunların
hepsinin hesabını vereceksiniz. [AK PARTİ sıralarından alkışlar(!)]
HÜSNÜYE ERDOĞAN (Konya) – Tehdit ediyorsunuz, farkında
mısınız?
İDRİS BALUKEN (Devamla) - Cizre halkı, Silopi halkı
katledilirken siz burada rahat edemeyeceksiniz. (HDP sıralarından alkışlar) 
MEHMET NACİ BOSTANCI (Amasya) – Sayın Başkan…
BAŞKAN – Sayın Bostancı…
İDRİS BALUKEN (Diyarbakır) – Hepinizle tek tek de
uğraşacağım. 
AHMET YILDIRIM (Muş) – Sayın Başkanım…
Sayın Başkanım, hatip “Benden önceki konuşmacı…” diyerek
bizzat beni kastetti, parti adını vererek. Ben kişisel cevap hakkımı kullanmak
istiyorum 69’a binaen. 
BAŞKAN – Sayın Yıldırım, bir saniye efendim. 
AHMET YILDIRIM (Muş) – Bakın, AKP’li hatip “Benden önceki
HDP konuşmacısı…” diyerek bizzat beni kastetti. 
BAŞKAN – Bir saniye, Sayın Bostancı’nın söz talebi var. 
AHMET YILDIRIM (Muş) – Ama benim ondan önce hakkedilmiş
bir cevap hakkım var. 
BAŞKAN – Sayın Yıldırım, Sayın Baluken konuşmasını daha
bitirmeden, sizden önce Sayın Bostancı ayağa fırladı. Ben bu sırayı gayet iyi
takip ediyorum. 
AHMET YILDIRIM (Muş) – Hayır, ondan önce kalkmış
durumdaydım ben.
İDRİS BALUKEN (Diyarbakır) – Sayın Yıldırım ben
konuşurken ayaktaydı. 
BAŞKAN – Sayın Yıldırım…
AHMET YILDIRIM (Muş) – Bakın, kişisel olarak bana
sataştı. 
BAŞKAN – Sayın Yıldırım, ben talebinizi
değerlendireceğim. Bir saniye efendim. 
FİLİZ
KERESTECİOĞLU (İstanbul) – Aynı şekilde ben de kalkmıştım. 
BAŞKAN
– Sayın Kerestecioğlu, sizleri de dinleyeceğim efendim. 
AHMET
YILDIRIM (Muş) – Bakın, grup başkan vekilimizin az önce yönetim tarzınıza dönük
söylediklerini haklı çıkarır uygulamaya devam ediyorsunuz Sayın Başkan. Bir ön
yargınız var herhâlde. 
BAŞKAN
– Sayın Bostancı, dinliyorum sizi.
İDRİS
BALUKEN (Diyarbakır) – Eski ulusalcı refleksler gelişiyor tabii. 
MEHMET
NACİ BOSTANCI (Amasya) – Sayın Başkanım, sayın konuşmacı sataşmaya ilişkin
olarak almış olduğu söz çerçevesinde aynı sataşmayı AK PARTİ’ye karşı
yapmıştır. “‘Terör’ deyince akla gelen dünyadaki tek parti AK PARTİ.” diyerek
terörle bağlantılı olduğunu iddia etmiştir. Bu açık bir sataşmadır. 69’a göre
söz istiyorum.
BAŞKAN
– Buyurun Sayın Bostancı, iki dakika süre veriyorum. (AK PARTİ sıralarından
alkışlar) 
18.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; Sayın Baluken’in
burada son yapmış olduğu konuşma düzeyinde bir cevap vermeyeceğim. 
İDRİS
BALUKEN (Diyarbakır) – Sizin düzeyinize cevap verdi Sayın Baluken. 
MEHMET
NACİ BOSTANCI (Devamla) – Maksadımız üzüm yemek, bağcı dövmek değil.
İDRİS
BALUKEN (Diyarbakır) – Hayır, sizin düzeyinize göre cevap verdik.
MEHMET
NACİ BOSTANCI (Devamla) – Maksadımız, bu ülkede halkın kucaklaşması, terörün
son bulması. (AK PARTİ sıralarından alkışlar) 
AHMET
YILDIRIM (Muş) – Silahla kucaklaşma değil mi?
MEHMET
NACİ BOSTANCI (Devamla) – Kıymetli arkadaşlar, HDP’nin esasen Türkiye'de
barışın temin edilmesi bakımından önemli bir şans olduğunu düşünüyorum. Bu
şansı ümit ederim ki bu arkadaşlar iyi kullanırlar, bunu canıyürekten temenni
ediyorum. 
Barışı
kurmak çok zordur. Bakın, şu ortamda bile gerilimi ve tansiyonu yükseltmek o
kadar kolay ki insan bir anda öfkelenir ve her şeyi yıkacak bir dil
kullanabilir ama bu ortamda müzakereyi sağlayıcı dil, emin olun, çok fazla
dikkat, itina gerektiriyor, tıpkı barışın kurulması gibi. 
Ben
HDP’li arkadaşlardan… Türkiye'de halkın kucaklaşmasını temin edecek bir siyasi
çizgide… Gerçekten, onlara oy verirken insanlar, barış için oy verdiler
buradaki bütün siyasi partilere olduğu gibi. Ümit ederim ki o doğrultuda, barış
doğrultusunda bir çaba içinde olurlar, bunun diline uygun bir şekilde yüzde 49
küsur oy almış bir siyasi partiyi de bu şekilde tanımlamazlar.
Saygılar
sunuyorum. (AK PARTİ sıralarından alkışlar) 
FİLİZ
KERESTECİOĞLU (İstanbul) – Siz de aynı şekilde Sayın Bostancı. 
İDRİS
BALUKEN (Diyarbakır) – Sayın Başkan… 
BAŞKAN
– Sayın Yıldırım’ın bir söz talebi vardı. 
Sayın
Yıldırım, sizi şimdi dinliyorum efendim. 
İDRİS
BALUKEN (Diyarbakır) – Benim de tekrar söz talebim olacak. 
AHMET
YILDIRIM (Muş) – 3’üncü maddeyle ilgili olarak kişisel söz hakkı kullanan
AKP’li, artık AKP de demeyeceğim, A-Ka-Pe’li çünkü “Ha-De-Pe” diye hitap
ediyorlar, A-Ka-Pe’li hatip “benden önceki konuşmacı” diyerek şahsımı hedef
aldı ve söylemediğim cümleleri bana atfetti. Buna ilişkin cevap hakkı kullanmak
istiyorum.
BAŞKAN
– Sayın Yıldırım, İç Tüzük 69’uncu maddeye göre söz hakkınız vardır. Bunu daha
önce ifade etmiş olsaydınız size o zaman da bu sözü verirdim.
Buyurun
efendim, iki dakika süre veriyorum.
19.- Muş Milletvekili Ahmet Yıldırım’ın,
Erzurum Milletvekili Zehra Taşkesenlioğlu’nun 1 sıra sayılı Kanun Tasarısı’nın
3’üncü maddesi üzerinde şahsı adına yaptığı konuşması sırasında şahsına
sataşması nedeniyle konuşması
AHMET
YILDIRIM (Muş) – A-Ka-Pe’li vekil söze başlarken sesinin kısıklığından kaynaklı
mazeret dile getirdi. Saat ikiden beri muhalefet partilerinden konuşmacılara bu
kadar yüksek volümle sataşma yaparsanız sesiniz kısılır Sayın Hatip. 
İkincisi,
“Hakkâri Yüksekova’ya milyarlarca dolarlık harcamayla havaalanı yapmış.”
diyerek üçüncü havalimanıyla karıştırıyor Hakkâri havalimanını. 
İDRİS
BALUKEN (Diyarbakır) – Askerî harcama yapıyorlar.
AHMET
YILDIRIM (Devamla) – Milyarlarca dolar harcama askerî harcamalardır. Siz askerî
harcamalarla havaalanı harcamalarını karıştırıyorsunuz. Ben bölgesel eşitsizlik
dedim, siz “bölgesel kalkınma” diye belki de anlamını bilmediğiniz bir cümleyle
cevap vermeye çalıştınız. Ve özellikle size salık veririm, bir bölgesel
kalkınma kavramının tanımını öğrenin ondan sonra çıkın konuşun.
Teşekkür
ederim.
MEHMET
NACİ BOSTANCI (Amasya) – Sayın Başkan…
BAŞKAN
– Sizden önce Sayın Kerestecioğlu’nun bir söz talebi vardı. 
Mikrofonunuzu
açayım, önce talebinizi oradan alayım Sayın Kerestecioğlu.
FİLİZ
KERESTECİOĞLU (İstanbul) – Ben de aynı şekilde sataşma nedeniyle söz istiyorum.
Biraz önce konuşan hatip “HDP’li vekillerin, onların burada anlama kapasiteleri
yok, o yüzden size sesleniyorum.” diyerek seçmenlerimize seslendi. Ben de
İstanbul Vekili olarak ve İstanbul seçmenlerinin temsilcisi olarak anlayıp
anlamama konusundaki sataşmaya karşı cevap vermek istiyorum İç Tüzük 69’a göre.
(AK PARTİ sıralarından gürültüler) 
BAŞKAN
– Bu konuda başka söz vermeyeceğim arkadaşlar.
Buyurun Sayın Kerestecioğlu.
Süreniz iki dakikadır. 
20.- İstanbul Milletvekili Filiz
Kerestecioğlu’nun, Erzurum Milletvekili Zehra Taşkesenlioğlu’nun 1 sıra sayılı
Kanun Tasarısı’nın 3’üncü maddesi üzerinde şahsı adına yaptığı konuşması
sırasında şahsına sataşması nedeniyle konuşması
FİLİZ KERESTECİOĞLU (İstanbul) – Sayın Başkan, değerli vekiller, sevgili
halkımız; maalesef sürekli sınanmak ve ayar verilmek istenen bir parti
durumundayız. Beni İstanbul halkı seçti, sizler seçmediniz ve ben burada hesap
vereceksem beni seçen seçmenlere hesap veririm. Onlar eğer yaptığım
davranışları, yaptığımız, yürüttüğümüz politikayı beğenmiyorlarsa bir dahaki
sefere bizi seçmezler. Biz buraya gerçekten barış için geldik.
İSMAİL AYDIN (Bursa) – Öyle yaptık.
FİLİZ KERESTECİOĞLU (Devamla) – Ben yıllardır insan hakları mücadelesinde,
kadın hakları mücadelesinde çalışan bir insanım ama hayatımda buradaki üslup
kadar gerçek olmayan bir siyaset tarzı görmedim. Sokakta insanlar çok daha
fazla, farklı görüşlerden olsa da birbirleriyle anlaşabiliyor,
konuşabiliyorlar, diyalog kurabiliyorlar. Biz ne zaman bu kadar bölündük?
Bölünmekten söz ediyorsunuz. Ne zaman bu kadar bölündük? 
MEHMET METİNER (İstanbul) – Onun da müsebbibi AK PARTİ değil mi! 
FİLİZ KERESTECİOĞLU (Devamla) – Gerçekten bir tarafta göz yaşlarıyla,
vicdanlarıyla bir taraf dururken, diğer taraf gösterilen resimlere karşı
gülecek kadar ne zaman bölündük? 
GÖKCEN ÖZDOĞAN ENÇ (Antalya) – “Diğer taraf” derken niye bize
bakıyorsunuz?
AYŞE KEŞİR (Düzce) – Diğer taraf değiliz, siz tarafsınız.
FİLİZ KERESTECİOĞLU (Devamla) – Ben size bunu sormak istiyorum ve
konuşalım, konuşalım diyorum ama oradan laf atarak değil. Özellikle siz
Hanımefendi, çıkın şu kürsüye, konuşun. 
Saygılarımı sunarım. 
HÜSNÜYE ERDOĞAN (Konya) – O da olacak efendim, o da olacak efendim.
BAŞKAN – Teşekkür ederim Sayın Kerestecioğlu.
İDRİS BALUKEN (Diyarbakır) – Sayın Başkan…
ZEHRA TAŞKESENLİOĞLU (Erzurum) – Sayın Başkanım… Sayın Başkanım…
BAŞKAN – Sayın Baluken, talebinizi daha sonra karşılayacağım. 
Şimdi birleşime on dakika ara veriyorum. 
Kapanma Saati: 22.32
BEŞİNCİ OTURUM
Açılma Saati: 22.45
BAŞKAN: Başkan Vekili Mehmet Akif HAMZAÇEBİ
KÂTİP ÜYELER : Mücahit DURMUŞOĞLU (Osmaniye), Fehmi
KÜPÇÜ (Bolu)
------0-----
BAŞKAN – Sayın milletvekilleri, Türkiye Büyük Millet Meclisinin 16’ncı
Birleşiminin Beşinci Oturumunu açıyorum. 
Birleşime
on beş dakika daha ara veriyorum. 
Kapanma Saati: 22.46
ALTINCI OTURUM
Açılma Saati: 23.07
BAŞKAN: Başkan Vekili Mehmet Akif HAMZAÇEBİ
KÂTİP ÜYELER : Mücahit DURMUŞOĞLU (Osmaniye), Fehmi
KÜPÇÜ (Bolu)
------0-----
BAŞKAN – Sayın milletvekilleri, Türkiye Büyük Millet Meclisinin 16’ncı
Birleşiminin Altıncı Oturumunu açıyorum. 
1 sıra sayılı Kanun Tasarısı’nın görüşmelerine devam edeceğiz.
Komisyon? Yerinde. 
Hükûmet? Yerinde. 
Sayın
Bostancı’nın söz talebi olduğunu görüyorum. 
Buyurun
Sayın Bostancı.
VI.- AÇIKLAMALAR (Devam)
33.- Amasya Milletvekili Mehmet Naci
Bostancı’nın, Erzurum Milletvekili Zehra Taşkesenlioğlu’nun 1 sıra sayılı Kanun
Tasarısı’nın 3’üncü maddesi üzerinde şahsı adına yaptığı konuşması ile
Diyarbakır Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
Mecliste
müzakereler gerçekleşirken zaman zaman kastı aşan ifadeler söz konusu
olabiliyor. Elbette bunları hiçbir şekilde temenni etmeyiz ama bunlar söz
konusu olduğunda da bir açıklamayı gerekli görüyoruz. 
Biraz
önceki müzakerelerde de partimizin mensubu bir sayın milletvekili, Zehra Hanım,
Halkların Demokratik Partisiyle ilgili olarak “Bugün hendeklerin arkasına
sığınarak yapmış olduğu terör olaylarının sonucunda, ülkemizde milyarlarca
dolar lirayı bulan…” diye devam eden, kastı aşan bir ifade kullanmıştır. 
Bu
ifadedeki mantığa ve illiyet bağına parti olarak katılmamız mümkün değildir,
Zehra Hanım’ın da kastının bu olduğunu düşünmüyorum. 
Tabii,
müzakere ortamı içerisinde hemen peşinden yaşanan tartışmalar ve Sayın
Baluken’in de “Terör denildiğinde dünyada akla tek parti gelir, o da AK PARTİ.”
şeklindeki ifadesini de aynı ölçüde kastı aşan ve buradaki medeni müzakere
ortamına olumlu etki yapmayacak bir ifade olarak görüyorum. Bunları bildirmek
istedim. 
Teşekkür
ediyorum.
BAŞKAN
– Teşekkür ederim Sayın Bostancı.
Sayın
Baluken, buyurun efendim. 
34.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, ben de deminki oturumda sarf edilen bazı sözlerle ilgili, bu Parlamento
çatısı altına yakışmayan birtakım cümlelerin düzeltilmesi gerektiğini ifade
etmiştim. 
Özellikle
Halkların Demokratik Partisini “Terör yapan bir siyasi parti” olarak
tanımlamanın partimizi hedefleştiren yanlış bir söylem olduğunu ve bunun
mutlaka tutanaklardan çıkarılması gerektiğini ifade etmiştim. Ancak, bütün
uyarılarıma rağmen bu konuda AK PARTİ Grubundan herhangi bir uyarının, herhangi
bir düzeltmenin gelmemiş olması, yine Başkanlık Divanınızın bu konuda düzeltici
bir tutum içerisine girmemiş olması nedeniyle kürsüden yapmış olduğum konuşmada
“Ortaya konan bu düzeysizliğe karşı istemeden de olsa aynı düzeyde cevap
vereceğim.” demek suretiyle bazı cümleler sarf ettim. O cümleler içerisinde de
“Dünyada terör yapan parti deyince akla gelen tek parti AKP’dir.” demiştim.
Buradaki maksadım bir siyasi partiyi terör yapan bir parti olarak tanımlamak
değil, tam tersine, o şekilde ifade edilen bir ibarenin düzeltilmesine yardımcı
olmaktı. Dolayısıyla, kullanmış olduğum cümle AKP’yi ya da başka bir siyasi
partiyi terör yapan bir parti olarak tanımlamaktan çok, bu tarz söylemlerden
uzak durmamıza işaret eden, yöntem eksikliğinden kaynaklı bir uyarıydı.
Teşekkür
ediyorum. 
BAŞKAN
– Sayın Bostancı ve Sayın Baluken’e açıklamaları nedeniyle teşekkür ediyorum. 
Aradan
önceki oturumda bu konu bir tartışma konusu oldu ve ben o zaman tutanakları
getirteceğimi ifade etmiştim. Çünkü Genel Kuruldaki tartışmalar sırasında
kürsüde konuşan hatibin ne konuştuğu bazen o uğultu içerisinde bu Divandan
yeterince duyulamayabiliyor. O konuşma sırasında hatta arkadaşlarıma söyledim
“Tutanakları getirtelim.” dedim. Verdiğimiz arada tutanaklar geldi.
Tutanaklarda Sayın Taşkesenlioğlu’nun şöyle bir cümlesini gördüm: “Halkların
Demokratik Partisinin bugün hendeklerin arkasına sığınarak yapmış olduğu terör
olaylarının sonucunda…” Bir siyasi partiyi bir başka siyasi parti eleştirebilir
ama Mecliste halkın oyuyla seçilmiş, millî iradeyi temsil eden bir siyasi
partiyi doğrudan terör olayıyla suçlamak “Terör olayını gerçekleştirmiştir.”
konumuna sokmak asla kabul edilemez, bunu doğru bulmuyorum. Hiçbir siyasi
parti, terör olaylarıyla ilgili olarak “Terör olayını gerçekleştirmiş.”
şeklinde bir ithamın konusu olmamalıdır, bunu doğru bulmuyorum.
Açıklamalar
kayda geçmiştir.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Geçici Bütçe
Kanunu Tasarısı ile Plan ve Bütçe Komisyonu Raporu (1/317) (S. Sayısı: 1)
(Devam)
BAŞKAN
– Şimdi görüşmelere kaldığımız yerden devam ediyoruz.
3’üncü
madde üzerinde konuşmalar tamamlanmıştı.
Şimdi
soru-cevap işlemine başlayacağız. 
ADNAN
BOYNUKARA (Adıyaman) – Başkanım, HDP Grup Başkan Vekili Sayın Baluken konuşması
sırasında “Bunların hepsinin hesabını vereceksiniz. Hepinizden tek tek hesap
soracağız.” diye konuştu. Hesap sormakla neyi kastettiğini bilmiyorum.
İDRİS
BALUKEN (Diyarbakır) – Grup başkan vekilinize sorun, o size açıklar.
ADNAN
BOYNUKARA (Adıyaman) – Benim adım Adnan Boynukara. “Hepinizden tek tek” dendiği
için ben üstüme alındım.
ÖZGÜR
ÖZEL (Manisa) – Ya böyle bir şey var mı? İçeride toplantı yaptık.
ADNAN
BOYNUKARA (Adıyaman) – Yanlış bir şey mi yapıyorum Özgür Bey?
BAŞKAN
– Sayın Boynukara, Sayın Baluken konuşmasını hangi çerçevede, hangi düşünceyle
yaptığını açıkladı. Söz konusu konuşmalar Sayın Baluken’in açıklamış olduğu
çerçevede bir niyetin, bir düşüncenin ifadesi amacıyla yapılmıştır.
ADNAN
BOYNUKARA (Adıyaman) – Başkanım, buna ilişkin bir düzeltme olmadığı için ifade
ettim.
BAŞKAN
– Biraz önce arkada yaptığımız müzakerede de bunların siyasi olarak hesap sorma
şeklinde, o amaçla kullanıldığını kendileri ifade etmişlerdir. 
Teşekkür
ediyorum değerli arkadaşlar.
Şimdi
soru-cevap işlemine başlayacağız.
İlk
soru, Sayın Akar…
HAYDAR
AKAR (Kocaeli) – Sayın Başkan, teşekkür ederim.
Sayın
Bakan, 4 Mart 2014 tarihinde çıkarılan Ücretsiz veya İndirimli Seyahat Kartları
Yönetmeliği’yle 65 yaş ve üstündeki vatandaşlarımızın şehir içi ulaşımda
ücretsiz taşınması sağlanmıştır. Ancak, çıkarılan yönetmeliğin sakatlığını
defalarca burada dile getirdik ve sonunda Bakanlığınızın yaptığı yeni
düzenlemeyle şoför esnafına devletçe ödenek verileceği belirlenmiş ve 7 Nisan
2015 tarihinde çıkarılan yeni yönetmelikle ödeneğe ilişkin hususların altı ay
içerisinde Aile ve Sosyal Politikalar Bakanlığı ve Maliye Bakanlığınca
belirleneceğini belirtmiştiniz. 7 Ekim 2015 tarihinde bu süre doldu. Yaklaşık
iki buçuk aydır konuya ilişkin, Aile ve Sosyal Politikalar Bakanlığı
bütçesinden özel şahıs ya da şirketlere ait şehir içi toplu taşıma hizmeti
veren her ulaşım aracı için, özel deniz ulaşım aracı için bunların
işletmecilerine bir ödenek verilmiş midir? Verilmişse hangi…
(Mikrofon
otomatik cihaz tarafından kapatıldı) 
BAŞKAN
– Sayın Haberal…
ERKAN
HABERAL (Ankara) – Teşekkür ederim Sayın Başkan.
Sayın
Bakana dün bir soru sormuştum, cevap alamadım. “Seksen yılda 57 milyar dolarlık
cari açık sizin Hükûmetleriniz döneminde 444 milyar dolara çıktı, ne
düşünüyorsunuz?” demiştim.
İkinci
sorum: Yabancılara topraklarımızdan ne kadar satıldı? 
Üçüncü
sorum: “1 TL bir dolar olacak.” diyordunuz, daha doğrusu “1 dolar 1 TL olacak.”
diyordunuz, 1 dolar yaklaşık 3 lira oldu. Nihai sonucu ne bekliyorsunuz
efendim?
BAŞKAN
– Sayın Parsak…
MEHMET
PARSAK (Afyonkarahisar) – Teşekkür ediyorum Başkanım.
Ben
geçen maddede cari açıkla ilgili “Cari açığı Reza Zarrab mı kapatacak?” diye
sormuştum. Bu sefer de seçim çevrem olan Afyonkarahisar’la ilgili bir soru
sormak istiyorum Sayın Bakanımıza.
Bizim
Afyonkarahisar’ımızda uzun yıllardır süregelen bir Ankara-İzmir otoyol
tartışması söz konusu. Sivrihisar’dan başlayarak Eskişehir ve Kütahya’nın
ilçeleri üzerinden Manisa’ya ulaşması planlanan ve Karayollarının 2023
hedefleri arasında yer alan Ankara-İzmir otoyolunun yapımına 2015 yılında
başlanacağı ifade edildiği hâlde şu an için sadece ÇED raporu Çevre ve
Şehircilik Bakanlığına sunulmuş durumda beklemektedir. 2015’i de geride
bırakmak üzere olduğumuza göre, Ankara-İzmir otoyolunun Afyon’dan geçeceğine
dair yalan söylenmeye devam edilecek midir? Ankara-İzmir otoyolunun yapımına ne
zaman başlanacaktır ve Ankara-İzmir otoyolu Afyonkarahisar’dan geçecek midir?
Teşekkür
ediyorum Sayın Bakanım.
BAŞKAN
– Sayın Erdoğan…
MEHMET
ERDOĞAN (Muğla) – Teşekkür ediyorum Sayın Başkan.
Sayın
Bakan, bütçe kanunlarının en önemli kısmı denetimdir. AKP iktidarları boyunca
örtülü ödenek harcamaları katlanarak artmaktadır. Bu bütçede örtülü ödeneğe ne
kadar kaynak ayırdınız? Yani, bütçenin ne kadarı tamamen denetim dışı
kalacaktır?
Ayrıca,
Irak Merkezî Yönetimi’yle arası açılan ve geçen hafta ülkemize gelen, devlet
başkanı muamelesi gösterdiğiniz Barzani’ye Kuzey Irak bölgesel yönetiminin
personel giderlerinin üç ay süreyle karşılanacağı konusunda Hükûmetinizin söz
verdiği doğru mudur, değil midir? 
BAŞKAN
– Sayın Arslan…
KAZIM
ARSLAN (Denizli) – Sayın Bakan, Denizli-Aydın, Aydın-Antalya otoyolunun 2016
yılında yapılacağı söyleniyordu. Yapılacak mı, yapılmayacak mı; yapılacaksa
hangi tarihte başlanacak? 
Ayrıca,
ikinci sorum, Denizli ihracatçısının ürünlerini kolayca ve daha az maliyetle…
Denizli Organize Sanayi Bölgesinden İzmir Aliağa’ya uzanan demir yolu ne zaman
bitirilecek, bunu soruyorum. 
Bir
de Denizli ilimiz teşvikten çok az yararlanan bir ilimiz. Teşvikle ilgili
herhangi bir değişiklik olacak mı, Denizli’miz teşviklerden daha çok
faydalanacak mı? 
Bunları
soruyorum, teşekkür ediyorum. 
BAŞKAN
– Sayın Yarkadaş…
BARIŞ
YARKADAŞ (İstanbul) – Sayın Bakan, Türkiye'nin en büyük 2 hastanesi Çapa ve
Cerrahpaşa’ya hazineden ödenek aktarılmıyor. Bu yüzden, ilaç ve medikal
firmaları ihaleye girmiyor. Çapa ve Cerrahpaşa malzeme eksiği olduğu için
yeterli hizmet veremiyor. Hastanelere neden ödenek aktarılmıyor? Hastanelerin
bu yolla iflasa sürüklenmesi ve arsalarının yandaşlara peşkeş çekilmesi mi
planlanıyor? 
Sayın
Bakan, mali müşavirler odası tüm borçlara ödenebilir şekilde yeniden
yapılandırma istemiştir. Bu çağrıya yönelik bir çalışmanız olacak mıdır? 
Saygılar
sunuyorum. 
BAŞKAN
– Sayın Öz…
BÜLENT
ÖZ (Çanakkale) – Sayın Bakan, kurumlarında yan yana çalışan memur ve sözleşmeli
çalışanlar aynı üniversitelerin aynı bölümlerinden mezun olup aynı işi
yapmalarına rağmen statüleri farklıdır ve eşit işe eşit ücret ve aynı özlük
haklarından yararlanamamaktadır. Üniversite mezunu işçiler işçi statüsünde
olduklarından kurumları üniversiteli işçileri istediği yerde ve pozisyonda çalıştırabilmektedir.
Kamu kurum ve kuruluşlarında görev yapan üniversite mezunu işçilerin memur
kadrolarına atamalarının gerçekleştirilmesi, bu personelin geleceğe yönelik
önlerindeki engelleri kaldıracak, bu kişilerin tayin, nakil, geçici görev,
görevde yükselme ve unvan kullanabilme haklarının çözümünü sağlayacak, her
şeyden önemlisi, çalışma barışını, iş yerinde huzuru ve motivasyonu
kuvvetlendirerek verimliliğin artmasına katkı sağlayacaktır. 
2016
yılında, çalışma barışı ve anayasal eşitlik ilkesinin de gereği olarak bu
işçilerimizi memur kadrolarında istihdam etmeyi planlıyor musunuz?
BAŞKAN
– Teşekkür ederim Sayın Öz.
Şimdi
cevap için Hükûmete söz veriyorum.
Buyurun
Sayın Bakanım.
MALİYE
BAKANI NACİ AĞBAL (Bayburt) – Sayın Başkan, teşekkür ediyorum.
Öncelikle
Sayın Akar’a sorusundan dolayı teşekkür ediyorum. Doğrudur, özellikle engelli
vatandaşlarımızın gün içerisinde şehir içi özel halk otobüsü taşımacılığından
ücretsiz yararlanması noktasında geçen dönem Hükûmetimizin inisiyatifiyle
çıkarılan yasal düzenlemeyle böyle bir imkân tanınmıştır. Burada özel halk
otobüsleri ve deniz otobüslerine de verdikleri bu hizmet karşılığında bir
destek yine aynı yasada öngörülmüş ve buna ilişkin yönetmeliğin de altı ay
içerisinde çıkarılacağı ifade edilmiştir. Çalışmalar hâlihazırda Aile ve Sosyal
Politikalar Bakanlığı ile Maliye Bakanlığı tarafından müştereken
yürütülmektedir. Ben de göreve başladıktan sonra özel olarak konuyla
ilgilendiğimi ifade etmek istiyorum. En yakın zamanda bu düzenlemeyi yapıp özel
halk otobüsü işletmecilerinin beklediği bu desteği açıklayacağız.
HAYDAR
AKAR (Kocaeli) – En kısa zaman ne kadar?
MALİYE
BAKANI NACİ AĞBAL (Bayburt) – İnşallah, en kısa sürede özel olarak
ilgileneceğimi burada ifade edeyim. En kısa sürede inşallah bu düzenlemeyi yapacağız.
Sayın
Haberal cari açıkla ilgili değerlendirmelerde bulundu. Ekonominin geneline
ilişkin olarak bugün en son FED kararı açıklandı, hepimiz takip ettik.
Günlerdir FED’in faiz kararından sonra gelişmekte olan ülkelere ilişkin çeşitli
senaryolar ifade edildi, çeşitli şeyler konuşuldu ama bugün gördük ki Türkiye
ekonomisinin temellerinin sağlam olduğunu… Böyle bir faiz kararından sonra hem
borsada hem kurlarda hem de faizde ortaya çıkan gelişmeler bir defa daha
gösterdi ki gelişmekte olan ülkeler içerisinde Türkiye ekonomisi sağlam bir
görünüm arz ediyor. 
Cari açık konusunda da biz Hükûmet olarak gerek Onuncu
Kalkınma Planı’nda gerek öncelikli dönüşüm programlarında gerek yeni Hükûmet
programımızda özellikle cari açığı azaltacak, yerli üretimi artıracak, ithalatı
azaltacak, sanayide yeniden dönüşümü sağlayacak bir ekonomik politika çerçevesi
oluşturduk. İnşallah, hep beraber önümüzdeki dönemde hem global konjonktürün
verdiği imkânlar hem de ekonomide meydana getirilecek yapısal önlemler
çerçevesinde bu mesele çözülecek.
Yabancılara ne kadar toprak satıldığına ilişkin bir
soru sordunuz. Elimde henüz bir bilgi yok. Ama, biliyorsunuz, bu topraklar
bizim topraklarımız, herhangi bir şekilde satın alanlar tarafından bir tarafa
götürülecek topraklar değil. Birçok ülke bu şekilde karşılıklı olarak veya
olmaksızın bu tür düzenlemeler yapıyor, buna da böyle bakmak lazım. Yani,
globalleşen bir dünyada dünyaya olan ufkumuzu, vizyonumuzu yerel ve lokal
sınırlara, lokal bakış açılarına da hapsetmemek lazım. Kendimize güvenmemiz
lazım. Bence kendimize güvenimiz arttığı sürece bu tür düzenlemelerden
korkmayız. Bu tür düzenlemelerden korktukça zaten kendi içimize doğru
bükülüyoruz ve çok da fazla ilerleyemiyoruz. Allah’a şükürler olsun, son on
dört yılda hem ekonomide hem de siyasette ortaya konulan vizyon yeni bir bakış
açısını ortaya koymaktadır, onun için endişe etmeyin.
Sayın Parsak “Ankara-İzmir otoyolu ne zaman yapılacak?”
şeklinde bir soru sordular. Şu anda elimde bu konuda bir bilgi yok. Ama,
Karayolları Genel Müdürlüğünden gerekli bilgiyi alıp yazılı olarak sizlere arz
ederiz.
Sayın Erdoğan’ın sorusu: “Örtülü ödenek ne kadar
ayırdınız?” 2015 yılı başlangıç ödeneklerinin yüzde 25’i kadar ayırdık. En
azından öyle olması lazım. Çünkü genel olarak mal ve hizmet alımlarında oran o
şekilde belirlendi. 
Sayın Arslan, Denizli-Aydın-Antalya otoyoluna ilişkin
bir soru sordu. O konuda da Karayolları Genel Müdürlüğünden bilgi alıp size arz
ederiz yazılı olarak. 
Yine,
demir yolu projesiyle ilgili söyledi, “Teşvik çalışması var mı?” dedi.
Biliyorsunuz, bir eylem planı açıklaması yaptık. İnşallah, gerçekten önümüzdeki
dönemde yatırımları, üretimi, ihracatı artıracak, sanayide yapısal dönüşüm
sağlayacak birçok eylemi hem yasal düzenlemelerle hem de uygulamayla ortaya
koyacağız. O konuda da inşallah yatırım ortamını destekleyen, yatırım ortamını
iyileştiren düzenlemeleri bir an önce hayata geçireceğiz. 
Sayın
Yarkadaş “Çapa ve Cerrahpaşa’ya ödenek aktarılmıyor.” şeklinde bir
değerlendirmede bulundu. Kesinlikle böyle bir şey söz konusu değil. Biz,
İstanbul Üniversitesi dâhil olmak üzere, bütün üniversitelerimize yeterli ve
gerekli ödenekleri koyuyoruz. Cerrahpaşa ve Çapa fakülteleri, hastaneleri bizim
göz bebeğimiz. Dolayısıyla o hastanelerle ilgili konuları da yakından
biliyorum. Önümüzdeki dönemde de inşallah oradaki mevcut konularla da ilgili
üniversiteyle görüşür, gereken çözümleri birlikte üretiriz. 
Sayın
Öz kamuda çalışan personelin farklı statülerde olması konusunda bir çalışma
yapılıp yapılmadığını sordular. O konuda da biliyorsunuz AK PARTİ hükûmetleri
döneminde gerçekten kamu personelinin hem mali ve sosyal haklarının
iyileştirilmesi bağlamında hem de statülerinin korunması ve eşitlenmesi
konusunda çok önemli düzenlemeler yaptık. 2011 yılında yaptığımız düzenlemeyle
farklı kurumlarda, farklı kadro unvanlarında çalışıp da aynı işi yapanların
ücret eşitlemesini yaptık. Bu söylediğiniz konularda da gerekli araştırma ve
çalışmalar yapılır. 
Sayın
Başkan, teşekkür ediyorum. 
BAŞKAN
– Teşekkür ederim Sayın Bakan.
Madde
üzerinde üç önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan tasarının 3’üncü maddesinin; b bendindeki “veya yeni açılacak” ibaresinin
madde metninden çıkarılmasını arz ve teklif ederiz. 
 Erhan Usta Mehmet
Günal Mustafa Kalaycı
 Samsun Antalya Konya
 Erkan Akçay Ümit
Özdağ Erkan Haberal
 Manisa Gaziantep Ankara
 İsmail Faruk Aksu Baki
Şimşek 
 İstanbul Mersin
Türkiye Büyük Millet Meclisi Başkanlığına
Görüşülmekte
olan 1 sıra sayılı 2016 Yılı Merkezi Yönetim Geçici Bütçe Kanunu Tasarısının
3’üncü maddesinin 3’üncü fıkrasının, b bendinde yer alan “51.000” ve “55.000”
ibaresinin, “196.000” ve “200.000”şeklinde değiştirilmesini arz ve teklif
ederiz. 
İdris Baluken  Hişyar
Özsoy Ahmet Yıldırım
Diyarbakır Bingöl Muş
Kadri Yıldırım Meral
Danış Beştaş Filiz Kerestecioğlu
Siirt Adana İstanbul
Garo Paylan Nihat
Akdoğan
İstanbul Hakkâri

BAŞKAN
- Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 1 sıra sayılı Kanun Tasarısı’nın 3’üncü maddesinin (3) ncü fıkrasının b)
bendinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya Temizel Aykut
Erdoğdu Musa Çam
 İzmir İstanbul İzmir
 Bülent Kuşoğlu Lale
Karabıyık Bihlun Tamaylıgil
 Ankara Bursa İstanbul
 Çetin Osman Budak Ceyhun
İrgil
 Antalya Bursa

“b)
(İ) işaretli cetvelinin “II- Kamu Görevlilerine İlişkin Toplam Atama Sayısı
Sınırları” bölümünde yer alan “36.000” ve “40.000” rakamları sırasıyla “71.000”
ve”75.000” olarak uygulanır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz Sayın
Başkan. 
BAŞKAN
- Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Komisyonun ve Hükûmetin katılmadığı önerge üzerinde Antalya Milletvekili
Sayın Çetin Osman Budak konuşacaktır. 
Buyurun
Sayın Budak. (CHP sıralarından alkışlar)
ÇETİN
OSMAN BUDAK (Antalya) – Sayın Başkanım, değerli milletvekilleri; 1 sıra sayılı
Kanun Tasarısı’nın 3’üncü maddesiyle ilgili önergemiz üzerinde söz aldım.
Sizleri saygıyla selamlıyorum. 
Bütçe
kanunu genel gerekçesinde “Bu kanunlar birer teknik doküman olmayıp
hükûmetlerin siyasi yaklaşımlarını ve kamu hizmetlerinin mali tezahürünü
yansıtan belgelerdir.” deniyor. Kanun metnine baktığımızda tamamen teknik bir
doküman olduğunu görüyoruz. Dolayısıyla, ya genel gerekçeden bu sözler
çıkarılmalı ya da girişi, genel gerekçeleri düzgün bir kanun metni
hazırlanmalıydı. Ayrıca, yine, bu cümledeki “kamu hizmetlerinin mali tezahürünü
yansıtan” sözünün anlamı nedir? Tezahür, görünme, ortaya çıkma demek, “kamu
hizmetlerinin mali görüntüsü” gibi bir sözün anlamı yoktur. 
Değerli
arkadaşlar, bu yüce Meclise sunulan -geçici de olsa- bütçe yasası metninin bu
şekilde önümüze getirilmesini şaşkınlıkla karşılıyorum. Özensiz başlayan ve
özensizce devam eden bir kanun metni görüyoruz. Madde gerekçelerinin kanun
maddelerinden neredeyse farkı yok, hiçbir açıklayıcı bilgi de yok. Atama
sınırlarıyla ilgili iki rakam yazmak yerine hangi kuruma ne kadar atama
yapılacağını yazmak çok mu zordur? Ciddi bir şirketin geçici bütçesi bile
bundan daha iyi hazırlanıyor. 
Değerli
arkadaşlar, aslında Hükûmetin eylem planına, hatta programına baktığımızda da
aynı özensizliği görüyoruz maalesef. Açın, örneğin, turizm bölümüne bakın, aynı
yuvarlak sözleri dönüp dönüp tekrar eden, kes-kopya, temcit pilavı önümüze
konuluyor. Ülkenin sorunu nedir, ne yapılmalıdır, ne yapılacaktır gibi hiçbir
sistematiği olmayan, kötü hazırlanmış bu belgeler ya halka ve bu Meclise önem vermeyen
bir anlayışı yansıtmaktadır ya da dar kadrocu, kayırmacı tutum nedeniyle ehil
kadrolarla çalışılmadığının ya da sadece günün kurtarıldığının ya da hepsinin
birden kanıtıdır.
Değerli
arkadaşlar, AKP’li arkadaşların ve dün Sayın Maliye Bakanının sürekli
vurguladığı kavramlar var; istikrar ve mali disiplin. Sanki bunlar sihirli
sözcükler, sürekli tekrar edince bütün sorunlar çözülecek. Böyle bir şey yok.
İstikrar ortamında mali disiplini uyguladığınızda üretime dönük, katma değeri
yüksek ürünler üretmeye dönük adımlar atmazsanız kriz her zaman kapıda durur.
Dünyada büyük ölçüde istikrarın ve para bolluğunun yaşandığı, petrol
fiyatlarının dip yaptığı bir dönemde Türkiye ne yaptı? Büyük bir fırsatı
kaçırdı. AKP üretime yönelik adımlar yerine inşaat ve ithalat yaparak büyümeyi
tercih etti. Yani siz on yıllık fırsat döneminde bu konuda adım atmayacaksınız,
FED’in parayı geri çağırmaya başladığı, bütün dünyada gelişmekte olan ülkelerde
istikrarın bozulduğu, güney sınırımızın yangın yerine döndüğü bir süreçte ekonominin
işsizlik, yoksulluk, gelir adaletsizliği, kayıt dışılık, cari açık, dış borç
gibi temel sorunlarına çare üretecek adımların atılacağına inanmak hâlâ
ayakların yere basmadığının göstergesidir. 
Değerli
milletvekilleri, bu saptamalardan sonra en önemli konuya geleyim. Rusya, Suriye
ve terör olayları nedeniyle turizmde ve uluslararası ilişkilerde ciddi bir
riskle karşı karşıya olduğumuz ortadadır. Kamu diplomasisi, küresel iletişim ve
tanıtım alanında acil bir seferberlik yapılması gerektiği bir dönemden
geçiyoruz. Kaybedecek bir günümüz dahi yok. Eğer kamu diplomasisi yani küresel
iletişimde ve yurt dışı imaj çalışmaları ve tanıtımında üç ayı kaybedersek
bunun hem dış politikada -şu ana kadar olduğu gibi- hem de turizmde ağır
sonuçları olacak. Bu konularda mart ayına kadar beklemek de mümkün değildir. Bu
bütçede bu konuya önceki yıla göre çok büyük bütçe konulması gerekirdi,
maalesef göremedik. Hükûmetin durumun farkında olduğundan çok emin değilim. Bu
nedenle ilgili bakanlıkların bütçede bu konuyu acilen ele almalarında yarar
görüyorum.
Değerli
arkadaşlar, önerimizle sizin mali disiplin içinde istikrarlı şekilde
büyüttüğünüz işsizler ordusundan biraz daha fazla gence iş, aş ve umut
verebilmek istiyoruz ama atama sınırının hiç olmazsa 71 bine veya 75 bine
çıkarılmasını gençlerimizin, çocuklarımızın geleceği için istiyoruz.
Bu
önergemize istikrarlı bir şekilde “Hayır.” demeyeceğinizi umuyor, yüce
Meclisimizi saygıyla selamlıyorum. (CHP sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte olan 1 sıra sayılı 2016 Yılı Merkezî Yönetim Geçici Bütçe
Kanunu Tasarısı’nın 3’üncü maddesinin (3)’üncü fıkrasının b bendinde yer alan
“51.000” ve “55.000” ibaresinin, “196.000” ve “200.000”şeklinde
değiştirilmesini arz ve teklif ederiz. 
Nihat Akdoğan (Hakkâri) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Komisyonun ve Hükûmetin katılmadığı önerge üzerinde Hakkâri Milletvekili
Sayın Nihat Akdoğan konuşacaktır.
Buyurun
Sayın Akdoğan. (HDP sıralarından alkışlar) 
NİHAT
AKDOĞAN (Hakkâri) – Sayın Başkan, değerli milletvekilleri; yüce heyetinizi
saygıyla selamlıyorum. 
Geçici
bütçe kanun tasarısının 3’üncü maddesi üzerinde şahsım adına söz aldım, yüce
kurulu saygıyla selamlıyorum. 
Değerli
arkadaşlar, demin arkadaşlarımız bahsederken işte Hakkâri’ye havaalanı
açılmış... Değerli arkadaşlar, havaalanı 26 Mayısta açılmış, 16 Ağustosta
kapatılmış. Diyeceksiniz ki değerli arkadaşlarım: “Hendek vardı.” Şırnak’ta da
hendek var, Diyarbakır’da da var. (AK PARTİ sıralarından gürültüler) Bakın,
sadece seçim dolayısıyla açtığınız, seçimde buradaki HDP’nin iradesinin
kırılması adına seçim yatırımı olarak yaptığınız bir yatırımdı. Ben sonraki
yatırımları size söyleyeyim. 
Değerli arkadaşlar, yıllardır diğer illerle birlikte
bütün projelerini tamamlamasına rağmen doğal gazın gitmediği tek il gene
Hakkâri’dir. Burada da hendekler vardı değil mi değerli arkadaşlar? 
MEHMET UĞUR DİLİPAK (Kahramanmaraş) – Havaalanını
istemediniz ama.
NİHAT
AKDOĞAN (Devamla) – Bir tane daha söylüyorum. Değerli arkadaşlar, yıllardır bir
üniversitesi var. Bütün diğer illerle birlikte bu üniversite de ihaleye
çıkmıştı. Şu anda binaları inşa edilmemiş tek yer var, o da Hakkâri’dir.
Ben
sizin yaptığınız diğer yatırımları da söyleyeyim. Değerli arkadaşlar, sadece 7
Hazirandan bugüne kadar katlettiğiniz insanları sayacağım buradan.
İtirazlarınız olacaktır ama bunların hepsi sivil insanlar. Fettah Es, 2 çocuk
babasıydı. Ali Kaval, bir evin tek çocuğuydu ve tek çocuk babasıydı. Yakup
Babat, Adem Sevinç, Diyar Akın, Diyar Ertaş, Doğan Doğma, Çetin Dara, Mehmet
Reşit Arıcı, Naim Noyan, Zeynel Kaya, Ersin Aydın.
NURETTİN
YAŞAR (Malatya) – Onları kim katletti? 
NİHAT
AKDOĞAN (Devamla) – Bu sizin yatırımlarınız katletti onları. (AK PARTİ
sıralarından gürültüler)
NURETTİN
YAŞAR (Malatya) – “Katlettiğiniz” dedin.
HÜSNÜYE
ERDOĞAN (Konya) – Hakkâri Camisi’nin İmamı Aziz Tan’ı da sayın orada.
BAŞKAN
– Sayın milletvekilleri, hatibi dinleyin lütfen, rica ediyorum.
NİHAT
AKDOĞAN (Devamla) – Değerli arkadaşlar, ülkemizin bir yerinde, savaşın sürdüğü
bir yerde bütçe tasarısından, savaşın ortaya çıkardığı ağır maliyetin bütçeye
yansımasını ortaya koymadan, reel verileri çıkarmadan konuşmak sadece bir
formalitedir ve zaman kaybından başka bir şey değildir.
Değerli arkadaşlarım, AKP Hükûmetinin kürdistanda
başlattığı savaş için merkezî bütçeden ve gizli ödeneklerle harcanan
milyarlarca TL’yi görüşmeyen, gizli ödenekleri sorgulamayan bir Meclis AKP’nin
faaliyetlerini onaylayan bir yapıdan öteye bir anlam taşımayacaktır. 
Değerli
milletvekilleri, üzüntüyle belirtmek isteriz ki bugün kürdistanda yaşanan savaş
Türkiye halklarının birlikte yaşamasını çatırdatıyor. Tarihsel olgular ve
olaylar kuşkusuz benzerlik taşıyacaktır. Ne yazık ki savaşların çıkardığı sonuçlar
benzerlik gösterecektir. 
Kürt
illerinde yaşananlara geçmeden önce… Değerli arkadaşlar, 2011’de Suriye’de de,
Dera’da demokratik taleplerini ortaya koyan yeni bir yönetim, haklarına saygı
duyan bir yönetim talep eden halkların üzerine… Bakın, buradan bir göstereyim:
Esad’ın tankları halkını bombaladı.
(Mikrofon
otomatik cihaz tarafından kapatıldı) 
NİHAT
AKDOĞAN (Devamla) – Ve o günden bugüne kadar Suriye’de acı, gözyaşı dinmedi,
300 binin üzerinde insan hayatını kaybetti. Bugün aynı şeyi maalesef biz
kürdistanda yaşıyoruz. Bunu ister kabul edin ister etmeyin. Bakın, burası da
Silopi. Burada da gene, halkını bombalayan bir hükûmet vardır. 
Ve
ikincisini değerli arkadaşlar…
HÜSNÜYE
ERDOĞAN (Konya) – Dün devlet hastanesini bombalayan bir PKK var. 
BAŞKAN
– Sayın Akdoğan, teşekkür ediyorum. 
NİHAT
AKDOĞAN (Devamla) – Bunu belirteyim, bitireceğim Başkanım. 
Burada
konuşurken sizden herhâlde izin isteyecek hâlimiz yok. (AK PARTİ sıralarından
gürültüler)
SALİH
CORA (Trabzon) – Süre bitti, süre bitti, otur yerine. 
NİHAT
AKDOĞAN (Devamla) – Onu Başkan belirtir, Başkan belirtir değerli arkadaşlar. 
BAŞKAN
– Sayın Akdoğan, lütfen son cümleleriniz efendim, süre bitti. 
NİHAT
AKDOĞAN (Devamla) – Hediye Şen, bir anneydi, 2 çocuk annesiydi, dün sizin
gönderdiğiniz esedullah timleri tarafından vuruldu. Ben buradaki kadın
milletvekillerinin de kendilerini o çocukların yerine koymalarını isterim. 
Yüce
heyetinizi saygıyla selamlıyorum. (HDP sıralarından alkışlar) 
BAŞKAN
– Sayın Akdoğan, çok teşekkür ederim. 
Sayın
Bostancı…
VI.- AÇIKLAMALAR (Devam)
35.- Amasya Milletvekili Mehmet Naci
Bostancı’nın, Hakkâri Milletvekili Nihat Akdoğan’ın 1 sıra sayılı Kanun
Tasarısı’nın 3’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım teşekkür ediyorum. 
Biraz
önce burada Meclisteki müzakere diline ilişkin olarak karşılıklı açıklamalarda
bulunduk. Değerli konuşmacı o açıklamaları dinlememiş olacak ki, açıklamalardan
öte Meclisteki müzakere dilinin nasıl olması gerektiğine ilişkin bir
değerlendirmesi olmadığı için olsa gerek, grubumuza dönerek “Katlettiğiniz
insanlar” şeklinde bir ifadenin ardından bazı isimleri saymıştır.
NİHAT
AKDOĞAN (Hakkâri) – Evet, 12 tane.
MEHMET
NACİ BOSTANCI (Amasya) – Bu bir siyasi eleştiri değildir, bu bütünüyle bir
saldırıdır. Bu, Meclisteki müzakere dilinin ötesinde bir siyasi partiyi töhmet
altında bırakma iddiasındaki bir yaklaşımdır; bir kere bunu şiddetle
reddediyorum. Böyle bir dille konuşmamak gerektiğini, bir kez daha, biraz
önceki konuşmalarımıza atıf yaparak bildirmek istiyorum.
İkincisi:
“AK PARTİ’nin savaş bütçesi” şeklindeki ifade de talihsiz bir ifadedir.
Kendileri bunu farklı biçimlerde tanımlayabilirler, biz de bu ifadeyi
reddediyoruz. 
Doğuda
yaşanan hadisenin ne olduğuna ilişkin daha önce de burada çok çeşitli
değerlendirmelerimiz oldu. Lütfen bunlara bakarlarsa, bunlar ne olduğu
hususunda esasen olup bitenleri çok daha açık, anlaşılır, çıplak gerçekliğe
uygun bir tarzda ifadeler, açıklamalardır. Doğuda yaşanan, bazı yerlerde
yaşanan PKK terör örgütünün saldırganlığına karşı devletin hükümranlık hakları
çerçevesinde vatandaşın can ve mal emniyetini sağlamak için giriştiği bir
asayiş operasyonudur. Bu çerçevede yapılacak değerlendirmeler, eleştiriler olabilir
ama bir tür söz mühendisliğiyle bunu başka bir yere taşımak uygun değildir. 
Bunları
arz etmek istedim, saygılar sunuyorum.
BAŞKAN
– Teşekkür ederim Sayın Bostancı. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Geçici Bütçe
Kanunu Tasarısı ile Plan ve Bütçe Komisyonu Raporu (1/317) (S. Sayısı: 1)
(Devam)
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
Şimdi
3’üncü önergeyi okutuyorum:
Türkiye Büyük Millet Meclisi Başkanlığına
Görüşülmekte
olan tasarının 3’üncü maddesinin; b bendindeki “veya yeni açılacak” ibaresinin
madde metninden çıkarılmasını arz ve teklif ederiz. 
Baki
Şimşek (Mersin) ve arkadaşları 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkanım. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
Komisyonun
ve Hükûmetin katılmadığı önerge üzerinde Mersin Milletvekili Sayın Baki Şimşek
konuşacaktır. 
Buyurun
Sayın Şimşek. (MHP sıralarından alkışlar) 
BAKİ
ŞİMŞEK (Mersin) – Sayın Başkan, değerli milletvekilleri; yüce heyetinizi
saygıyla selamlıyorum. 
26’ncı
Dönemin Türk milletine ve dünya insanlığına faydalı olmasını temenni ediyorum. 
Değerli
milletvekilleri, saat 14.00’ten bu tarafa yapmış olduğumuz çalışmaları dikkatle
takip ediyorum ama ne yazık ki etnisite üzerinden ve kimlikler üzerinden bir
kayıkçı kavgası yaşanıyor. Bursa Valiliği yaptığı dönemde Ahmed Vefik Paşa bir
gün tebdili kıyafetle Bursa’yı teftişe çıkar ve esnafla oturur. Oturduktan
sonra der ki: “Gelin bir tanışalım.” Birisi gelir der ki: “Ben Ermeni’yim.”
Diğeri gelir der ki: “Ben Rum’um.” Öbürkü gelir “Ben Arnavut’um.” der. Daha
sonra köşede oturan bir vatandaş kısık sesle “Ben de Türk’üm.” der. Ahmed Vefik
Paşa der ki: “Peki, niye kısık sesle söyledin? Ben Bursa’nın Valisiyim, niye
kısık sesle söyledin?”
Değerli
milletvekilleri, Sayın Başkanım; Türkiye Cumhuriyeti devleti, Osmanlı’nın çöküş
döneminde Ahmet Vefik Paşa’nın yaşadığı günleri mi yaşıyor? Kürsüye her çıkan
elhamdülillah Kürt, kürdistan, Kürt illeri, Roman, Arnavut! Hepimizin Türkiye
Cumhuriyeti’nin bir ferdi olmaktan gurur duymamız lazım, Türkiye Cumhuriyeti’nin
bir vatandaşı olmaktan gurur duymamız lazım. Bu ülkede yaşayan insanların her
birini ayrıştırırsak bu ülkeyi geleceğe taşıyamayız. Geleceğe taşımamız için el
birliğiyle hareket etmemiz lazım. Kim kimlikler üzerinden siyaset yapıyorsa,
kim kandan ve göz yaşından besleniyorsa ona lanet olsun. Bu ülkede -bugün benim
doğum günüm, 17 Aralık- doğum günümü söylemeye utanıyorum, doğum günümü
söylemeye utanıyorum değerli arkadaşlar.
HALİS
DALKILIÇ (İstanbul) – Utanma güzel bir gün, doğum günün kutlu olsun, doğum
günün kutlu olsun. Doğum gününü kutluyoruz.
BAŞKAN
– Sayın milletvekilleri…
BAKİ
ŞİMŞEK (Devamla) – Bugün ben güzel şeyler konuşmak isterdim. On üç yıldır
ülkeyi tek başına yöneten bir Hükûmetin bugün Türkiye’de güzel şeyler
konuşmasını isterdim. (AK PARTİ sıralarından gürültüler)
BAŞKAN
– Sayın milletvekilleri, lütfen hatibi dinleyelim efendim. 
BAKİ
ŞİMŞEK (Devamla) – Sayın Bakan burada, Sayın Millî Eğitim Bakanı burada. Ben
her şeyi hep açıklıkla konuşuyorum. 7 Haziranla 1 Kasım arasında Bayburt’ta Sayın
Bakan geçici kadroyla kaç tane insanı işe aldı? Millî Eğitim Bakanı 7 Haziranla
1 Kasımla arasındaki süreçte kaç tane insana kadro verdi? Seçim yatırımı mı
yapıldı? Gerçekten 2 tane hademe çalıştıran okullara 6 tane hademe gönderme
ihtiyacı mı hasıl oldu değerli arkadaşlar?
Onun
için, Türkiye’de yaşanan olayları hepimiz görüyoruz, hepimiz izliyoruz,
hepimizin daha sorumlu davranması lazım. Hepimiz bu ülkenin bir ferdiyiz. Benim
gönlüm isterdi ki 1 tane AKP milletvekili kürsüye çıksın ve şunları söylesin:
“Ayakkabı kutularının içerisinde legal para olmaz.” desin değerli arkadaşlar.
“Valizlerin içerisinde legal para olmaz.” desin. “750 bin liralık saatin parası
otel odasında parşömen kâğıdına yazılarak ödenmez.” desin. 
Ekonomi
Bakanının sorumluluğu vardır, Maliye Bakanının sorumluluğu vardır, bu paraları
kayıt altına almak zorundadır. “Kumpas” dendi, “Telefon dinlendi.”, hepsine
katılıyorum, hepsinin doğru olduğunu kabul ediyorum, empati yapıyorum. Hepsi
doğru da değerli arkadaşlar, paraları polislerin koyduğu söylendi, peki bu
paralar niye polislere iade edilmedi? Bu paraların faiziyle beraber kimlere
iade edildiğini herkes biliyor. 
Onun için, Türkiye’nin kaybedecek zamanı olmadığını
düşünüyorum. Yüce Meclisin de daha verimli çalışmasına, daha üretken olmasına…
Kaybedilen zamanın Türkiye’nin aleyhine olduğunu düşünüyorum. Türkiye’nin
birinci önceliği terörü çözmektir, terörün kökünü kazımaktır. Türkiye’de terör
çözülmeden ne işsizlik ne ekonomi ne sosyal adalet çözülemeyecektir. On üç
yıldır “Türkiye büyüyor, istikrar sürüyor.” denildi. 1960 yılında Mardin’in
Savur ilçesinin bir köyünde okuyup bugün kimya dalında Nobel Ödülü alan Aziz
Sancar’ın yaşadığı bölgeye bugün öğretmen gönderemiyoruz değerli hemşehrilerim.
Sayın milletvekilleri, öğretmen gönderemiyoruz. O bölgede… 
MEHMET UĞUR DİLİPAK (Kahramanmaraş) – MHP’yi de
gönderemiyoruz!
BAKİ ŞİMŞEK (Devamla) – Siz de gidemiyorsunuz bugün.
Geçmişte “Sivas’ın ötesine MHP gidemiyor.” diyordunuz, bugün siz de
gidemiyorsunuz. 
MEHMET UĞUR DİLİPAK (Kahramanmaraş) – Her yerde varız
biz. 
BAKİ ŞİMŞEK (Devamla) – Gelinen nokta bu. 
HALİS DALKILIÇ (İstanbul) – Mardin’de milletvekilimiz
var bizim. 
BAKİ ŞİMŞEK (Devamla) – Onun için Sayın Genel
Başkanımızın söylediği gibi “Bu ülkenin ne 1 tane insanından ne 1 metrekare
toprağından vazgeçmeyeceğiz. Hepsini kucaklayacağız.”
(Mikrofon otomatik cihaz tarafından kapatıldı)
HALİS DALKILIÇ (İstanbul) – Mardin milletvekilimiz var
bizim. 
BAKİ ŞİMŞEK (Devamla) – Ben Mersin’de yaşıyorum. Doğulu
kardeşlerimle iç içe yaşıyorum. Onların cenazeleri sebebiyle memleketlerine
gidemediklerinde nasıl acı çektiklerini hissediyorum. Yalnız, onların da 15
yaşındaki çocukların ellerine molotof vererek, silah vererek askere, polise
kurşun sıktırmalarını, bunu kınamamalarını eleştiriyorum buradan. 
Onun için, ben Türkiye Büyük Millet Meclisinin bir
milletvekili olarak, Milliyetçi Hareket Partisinin bir üyesi olarak, bu ülkenin
yararına olan her olayda Milliyetçi Hareket Partisi olarak destek olacağımızı,
yanlış olan her şeyin de karşısında olacağımızı belirtiyorum ve sormuş
olduğumuz, özellikle Bayburt ve Mersin’le ilgili sorulara da, ne kadar geçici
işçi alındığı konusundaki sorulara da Sayın Bakanımızın cevap vermesini
istiyorum. 
Yüce heyetinizi saygıyla selamlıyorum. (MHP
sıralarından alkışlar)
BAŞKAN – Teşekkür ederim Sayın Şimşek. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Maddeyi oylarınıza sunuyorum: Kabul edenler… Kabul
etmeyenler…Madde kabul edilmiştir.
Sayın Baluken, söz talebiniz olduğunu görüyorum. 
Buyurun.
VI.- AÇIKLAMALAR (Devam)
36.- Diyarbakır Milletvekili İdris
Baluken’in, “terörle mücadele yöntemi” adı altında bir savaş konsepti ve
bilinçli bir etnik temizlik hareketi yürütülmesini kınadığına ilişkin
açıklaması
İDRİS BALUKEN (Diyarbakır) – Teşekkür ediyorum. 
Sayın
Başkan “terörle mücadele yöntemi” adı altında burada meşrulaştırılmaya
çalışılan savaş konsepti maalesef Silopi’de, Cizre’de, Nusaybin’de, Sur’da,
Dargeçit’te can almaya devam ediyor. Demin Silopi’den ve Cizre’den bize ulaşan
yurttaşlarımız gün boyu sivil yerleşim alanlarının tanklar ve toplar tarafından
dövüldüğünü ve birçok mahallede onlarca yaralının olduğunu ifade ettiler. Gün
boyu dövülen bu sivil yerleşim alanlarındaki yaralılar bilinçli bir politika
şeklinde oraya gönderilmeyen ambulanslar nedeniyle de hastaneye
ulaştırılamıyorlar, tedavi göremiyorlar. 
Yine,
gün boyunca Silopi’de ve Cizre’de neredeyse basılmadık bir tek ev bırakılmadı.
Öyle hendeklerin olduğu mahallelerde değil, Cizre’nin ve Silopi’nin birçok
mahallesinde kapıları kırılarak evleri basılan yurttaşlar zorla evlerinden
çıkarılmışlar. Evleri bir cephe mevzisine dönüştürülmek suretiyle de
Anayasa’daki barınma hakkı, buradan yönlendirilen politikalarla maalesef
gasbedilmiştir. Birçok binada keskin nişancılar tarafından su depoları bilinçli
olarak patlatılmış ve birçok ev bu patlatılan depolardan dolayı sular altında
kalmıştır. 
Demin
arkadaşımız gösterdi. Burada “terörle mücadele konsepti” diyerek bu ölümleri
meşrulaştırmanın bir anlamı yok. 2 çocuklu bu anne, 24 yaşında, Cizre’de dün
katledilen Hatice Şen. Demin konuştuk arkadaşlarımızla. Cizre’de 3 çocuk babası
Doğan Aslan, Kur’an kursu hocası, demin yine bu paramiliter güçler ve
talimatlandırılmış olan birtakım silahlı gruplar tarafından katledilmiştir. Bunun
terörle mücadeleyle hiçbir ilgisi yoktur, topyekûn bir savaş konseptidir, o
bölgeyi tamamen insansızlaştırmaya yönelik çok bilinçli bir etnik temizlik
hareketidir, şiddetle kınıyoruz.
Teşekkür
ederim.
BAŞKAN
– Teşekkür ederim Sayın Baluken. 
Sayın Özel, sizin de söz talebiniz olduğunu görüyorum.
Buyurun.
37.- Manisa Milletvekili Özgür Özel’in,
Cizre Devlet Hastanesinin çatışmaların odağına dönüştüğüne, 7 doktorun
sığınakta mahsur kaldığına ve sağlık personelinin güvenliğine dikkat
gösterilmesi gerektiğine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Bir
yandan bütçe görüşmelerini sürdürüyoruz, bir yandan milletvekillerimize sürekli
telefonla uyarılar geliyor. Denizli milletvekilimizi arayan Cizre Devlet
Hastanesindeki Doktor Adnan Memiş, 7 doktorun şu anda sığınakta mahsur
kaldıklarını, çatışmaların odağının Cizre Devlet Hastanesine dönüştüğünü, şu
anda orada 176 personelin bulunduğunu, 13-14 hekimin olduğunu, 7’sinin
sığınakta mahsur hâlde olduklarını, havan topu saldırısı altında bulunduklarını,
ailelerinin ve kendilerinin hayatlarından endişe ettiklerini söylüyor. Tabii,
durum çok vahim. Bir devletin devlet olduğunu gösteren üç ana mesele
sınırlarının güvenliği, yurt içinde sağladığı güvenlik ve vergi toplayabilme
kabiliyetiyken, bugün karşı karşıya olunan bu durumda -ki dünyanın neresinde
olursa olsun- tarafları kim olursa olsun, en çatışmalı ortamlarda dahî
hekimlere görevlerini yapmaları, yeminlerine sadık olarak görevlerini
yapabilmeleri için imkân tanınır. Bu durumda devletin, devlet memuru olan bu
personelinin güvenliğini sağlamasıyla ilgili sorumluluğunu ve Cizre’de
yaşayanların hayatlarını sürdürmelerini sağlamak, onlara katkı sağlamak için
orada olan doktorların ve sağlık personelinin güvenliğine herkesin azami dikkat
göstermesi gerektiğini bir kez daha hatırlatmak istiyorum.
BAŞKAN
– Teşekkür ederim Sayın Özel.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Geçici Bütçe
Kanunu Tasarısı ile Plan ve Bütçe Komisyonu Raporu (1/317) (S. Sayısı: 1)
(Devam)
BAŞKAN
– 4’üncü maddeyi okutuyorum:
MADDE
4- (1) Bu Kanun 1/1/2016 tarihinde yürürlüğe girer.
BAŞKAN
– Madde üzerinde gruplar adına söz talepleri var, bu talepleri karşılayacağım. 
Birinci
olarak Cumhuriyet Halk Partisi Grubu adına Sayın Musa Çam, İzmir Milletvekili.
Buyurun
Sayın Çam. (CHP sıralarından alkışlar) 
CHP GRUBU ADINA MUSA ÇAM (İzmir) – Sayın Başkan,
Türkiye Büyük Millet Meclisinin saygıdeğer üyeleri; hepinizi sevgi ve saygıyla
selamlıyorum.
Sayın Başkan, beş yıl, uzun bir süre Cumhuriyet Halk
Partisi Grup Başkan Vekilliğini büyük başarıyla yerine getirdiniz. Bugün
Türkiye Büyük Millet Meclisi Başkan Vekili olarak sizi burada görmekten büyük
bir sevinç ve mutluluk duyuyoruz, önümüzdeki dönem için de sizlere başarılar
dileriz. (CHP sıralarından alkışlar)
Değerli arkadaşlar, bugün burada geçici bütçeyi
görüşüyoruz. Bugüne kadar, 1920’den günümüze kadar olan süre içerisinde
yaklaşık 20-25’e yakın geçici bütçe gerçekleştirilmiş. Son yirmi beş yıl
içerisinde de yaklaşık 5 geçici bütçe gerçekleştirilmiştir. Kuşkusuz bu 5
geçici bütçenin yapılmasının birçok nedeni var. Seçimler olmuş yapılamamış,
hükûmet güvenoyu alamamış yapılamamış, gensoru verilmiş hükûmet düşürülmüş
bütçe yapılamamış. Bu nedenlerden dolayı olağanüstü koşullarda geçici bütçe
yapılmış. Dolayısıyla, her geçici bütçenin bir hikâyesi, bir öyküsü var. Bugün
burada görüştüğümüz geçici bütçenin de bir hikâyesinin, bir öyküsünün olduğu
muhakkak. 
Bizler
7 Haziranda Türkiye’de bir genel seçim gerçekleştirdik. On üç yıl aralıksız
ülkeyi yöneten AKP Hükûmetine seçmen… 10 Ağustos 2014 yılında yüzde 52 oy
alarak Köşk’e çıkan Sayın Recep Erdoğan -Anayasa’da yemin etti, tarafsız
kalacağına dair namusu ve şerefi üzerine yemin etmiş olmasına rağmen tarafsız
kalmadı- 7 Hazirandan önce yaklaşık 30 ilde temel atma ve açılışları bahane
yaparak kampanya yaptı. Dedi ki: “Sizden 400 milletvekili istiyorum. Sizden
Anayasa’yı değiştirecek çoğunluk istiyorum. Sizden başkanlık sistemi istiyorum.”
On üç yıl aralıksız destek aldığı seçmen Recep Tayyip Erdoğan’a dedi ki: “Ey
Recep Tayyip Erdoğan sana 400 milletvekili vermiyorum. Anayasa’yı değiştirecek
çoğunluğu vermiyorum. Başkanlık sistemini vermiyorum.” (AK PARTİ sıralarından
“Size de vermedi.” sesleri) Ve bunun karşısında şok olan Recep Tayyip Erdoğan
on ve on iki gün içerisinde Hükûmeti kurma görevini vermesi gerekirken
Türkiye’de altmış yıllık çok partili dönemde ilk kez otuz gün sonra iktidar
partisine, birinci partiye hükûmeti kurma görevini verdi. Anayasa’yı, yasaları,
İç Tüzük’ü, gelenekleri çiğnedi, keyfî bir tutum izledi arkadaşlar. Yetmedi,
hükûmeti kurma görevlerinin yapılacağı günlerde seçim, seçim, seçim, seçim,
seçim. Koalisyon görüşmeleri yapıldı; 7 oturum, otuz iki saat bir araya
gelindi, gelindikten sonra da denildi ki: “Üç aylık bir seçim hükûmeti
kuralım.” Seçimi biz istemedik, seçimi bu millet de istemedi ama aynı zamanda
sarayın gladyosu, sarayın kontrgerillası görev başına geldi ve Türkiye’de
terörü hortlattırdı. Suruç’tan başlayan, uykuda uyuyan 2 polisin öldürülmesi,
arkasından 2 tonluk patlayıcıların karakollara gönderilmesiyle beraber
Türkiye’de terör hortlatıldı. Bu, saray gladyosu tarafından, kontrgerillası
tarafından ve sarayın Özel Harp Dairesi tarafından yapılmış olan işlemlerdir
arkadaşlar.
MEHMET
METİNER (İstanbul) – Gladyo sizin yüreğinizde var.
MUSA
ÇAM (Devamla) - Ne oldu, ne oldu? 1 Kasımdan sonra kanın üzerine… Suruç’ta, gar
meydanında, Diyarbakır’da ölen insanlarımızın, askerlerimizin, polislerimizin,
şehitlerimizin kanı üzerinden 1 Kasıma gidildi.
Ne
diyor Sağlık Bakanı: “400 milletvekili verilseydi böyle olmazdı.” Bu ülkenin
Sağlık Bakanı bunu söylüyor arkadaşlar, “400 milletvekili verseydiniz sizin
çocuklarınız ölmezdi.” diyordu.
YILMAZ
TUNÇ (Bartın) – Yalan söylüyorsun. Nerede öyle diyordu? 
MUSA
ÇAM (Devamla) - Bir ülkenin Sağlık Bakanı asla bunu söyleyemez arkadaşlar.
Diğer bakanlarınız da söyledi, “400 milletvekili verseydiniz böyle olmazdı.”
denildi arkadaşlar. 
Peki,
neden Recep Tayyip Erdoğan bir koalisyon hükûmetinin kurulmasına geçit vermedi?
Çünkü on üç yılda yedikleri, içtiklerinin hesabı sorulacak; çiğ yedi, karnı
ağrıyor. Hükûmet kurulacak, burada dosyalar tek tek açıklanacak ve Recep Tayyip
Erdoğan’ın ve bakanlarının on üç yılda yedikleri, içtiklerinin hesapları tek
tek burada sorulacaktı arkadaşlar. (CHP sıralarından alkışlar) 
BARIŞ
YARKADAŞ (İstanbul) – Bravo Başkan, bravo.
MUSA
ÇAM (Devamla) – Ama ona fırsat verilmedi.
İşte
bugün 17 Aralık, arkadaşlarımız söylüyorlar, muhalefet partisi milletvekillerimiz
söylüyorlar: Ayakkabı kutularında, çikolata kutularının içerisinde, yatak
odalarında para sayma makinalarının bulunduğunu; baba ile oğlu arasındaki
telefon görüşmelerinde “Baba, götürdüm, götürdüm ama hâlâ evde 25 milyon euro
var.” diyen bir oğul var, Bilal oğlan var karşıda arkadaşlar. 
BARIŞ
YARKADAŞ (İstanbul) – 30, 30.
GÖKCEN
ÖZDOĞAN ENÇ (Antalya) – Düzgün konuşsana! 
MUSA
ÇAM (Devamla) – İşte bugün arkadaşlarımız bunu dile getirdiler ama itiraz
ediyorsunuz, kalkıp “yalan” diyorsunuz, “yalan” diyorsunuz. 
ALİM
TUNÇ (Uşak) – Doğru konuş, doğru. 
MUSA
ÇAM (Devamla) – Peki, yalan mı arkadaşlar? İşte arkadaşlarımıza söylüyorsunuz,
ne diyor Numan Kurtulmuş, ne diyor arkadaşlar? Numan Kurtulmuş diyor ki
arkadaşlar: “Harun olmaya geldiler, karun oldular. Biz AKP gibi
Firavunlaşmayacağız.”
OSMAN
AŞKIN BAK (Rize) – “Sandığa gömdü.” diyor, “1 Kasımda CHP’yi sandığa gömdü.”
diyor. “Yüzde 49,5” diyor.
MUSA
ÇAM (Devamla) – Kim söylüyor bunu? Numan Kurtulmuş. Ben 1 Eylül 2014’te
dışarıdan Kabineye geldiğinde, burada yemin ettiğinde bunu çıkardım, kendisine
söyledim, cevap veremedi. 
OSMAN
AŞKIN BAK (Rize) – “Yüzde 49,5” diyor, “Sandığa gömdü.” diyor, “Gidin biraz
çalışın, gelin.” diyor, “Dört sene sonra gelin.” diyor. 
MUSA
ÇAM (Devamla) – Bunu Türkiye’nin değişik yerlerinde izleyenler bana ertesi gün
telefon ettiler: “Sayın Vekilim, biz Numan Kurtulmuş için ömrümüzü verdik. Bizi
sattı ama bizim elimizde seçim döneminde kullandığımız bir afiş daha var, onu
da size gönderiyorum, ne olur onu kullanın.” dediler. İşte gönderdikleri
fotoğraf da bu arkadaşlar. Ne diyor HAS Parti Genel Başkanı “Bu sahtekâr AKP
iktidarı milletimizi sömürdü. Dayanın, HAS Parti geliyor.” diyor arkadaşlar. (CHP sıralarından alkışlar) 
OSMAN
AŞKIN BAK (Rize) – Ya, sen ne söylüyorsun onu söyle, sen ne söylüyorsun?
Başkasının lafını söyleme kendi lafını söyle.
BARIŞ
YARKADAŞ (İstanbul) – Bravo başkan, bravo! 
MUSA
ÇAM (Devamla) – İşte Numan Kurtulmuş. Şimdi, gücünüz yetiyorsa Numan
Kurtulmuş’a söyleyin, Numan Kurtulmuş’a söyleyin.
BARIŞ
YARKADAŞ (İstanbul) – Hatırlat başkan, hatırlat.
OSMAN
AŞKIN BAK (Rize) – Kendi lafını söyle, kendi lafını. Git vatandaşa söyle,
derdini anlat, projeni anlat, oy iste. Sandıktan çık, sandıktan. Boş
konuşuyorsun. 
MUSA
ÇAM (Devamla) – Osman, hiç bağırma oradan. Oradan hiç bağırma ayvanın büyüğü
heybede, geliyor. 
OSMAN
AŞKIN BAK (Rize) – Sandıktan çık, sandıktan.
BAŞKAN
– Sayın milletvekilleri, hatibi dinleyelim efendim. 
MUSA
ÇAM (Devamla) – İşte, arkadaşlar, Numan Kurtulmuş burada, işte burada
arkadaşlar, gördüğünüz gibi. 
OSMAN
AŞKIN BAK (Rize) – Milletten rıza al, milletten! Boş konuşuyorsun!
MUSA
ÇAM (Devamla) – Sadece Numan Kurtulmuş mu? Değil. Ayva geliyor. Ayva geliyor
Osman, hiç bağırma. 
OSMAN
AŞKIN BAK (Rize) – Montaj, montaj! Montaj yapıyorsun! Paralel mi var yoksa?
Vay, vay, vay!
MUSA
ÇAM (Devamla) – Ne diyor, arkadaşlar? İşte, “AKP Hükûmeti yolsuzluk çukurunun
içinde. Bu Hükûmete zıkkımın kökünü göstereceğiz. Recep Tayyip Erdoğan padişah
olmak istiyor. At üstünde duramayan ülkeyi de yönetemez.” (AK PARTİ
sıralarından gürültüler) 
OSMAN
AŞKIN BAK (Rize) – Ya, kendi söylediğini söyle!
MUSA
ÇAM (Devamla) – 2009, Süleyman Soylu. Orayı yazan arkadaşımız “s”yi düşürmüş
arkadaşlar. (CHP sıralarından alkışlar) İşte, görüyorsunuz arkadaşlar… 
OSMAN
AŞKIN BAK (Rize) – Ya, Kılıçdaroğlu ne söylüyor onu söyle sen? Kılıçdaroğlu ne
söylüyor? 
MUSA
ÇAM (Devamla) – …şimdi, sizin gerçek yüzünüz, işte biri Soylu, biri de Numan
Kurtulmuş arkadaşlar.
OSMAN
AŞKIN BAK (Rize) – Millet ne söylüyor, millet? Millet ne diyor biliyor musun?
“Yüzde 49,5.” diyor, “Sandığa gömdük, sandığa!” diyor. Konuşuyorsun ya!
MUSA
ÇAM (Devamla) – Şimdi, bugün 17 Aralık arkadaşlar. 
OSMAN
AŞKIN BAK (Rize) – Sen ne söylüyorsun onu söyle!
MUSA
ÇAM (Devamla) – Hiç bağırmayın. Biz söylesek kızarsınız ama söyleyenleri bakan
yaptınız. 
OSMAN
AŞKIN BAK (Rize) – İzmir’e ne yaptınız, onu söyle!
MUSA
ÇAM (Devamla) – Şimdi, ya o bakanlar sahtekâr, yalancı veyahut da bu
yapılanların hepsi doğru arkadaşlar. (CHP sıralarından alkışlar) Onun için, hiç
bağırmaya gerek yok, kendinizi yırtmanıza gerek yok arkadaşlar. İşte, tablo
burada arkadaşlar. Her şey ortada, mal ortada arkadaşlar. (AK PARTİ
sıralarından gürültüler) 
ALİM
TUNÇ (Uşak) – Mal ortada, mal!
MUSA
ÇAM (Devamla) – İşte, bunun için Recep Tayyip Erdoğan Türkiye'yi kan gölüne
çevirdi ve 1 Kasım seçimlerine Türkiye'yi böyle götürdü arkadaşlar. 
OSMAN
AŞKIN BAK (Rize) – Gel, Tahtakale’ye gel, bunu alamazsan öbürünü al, bunu
satamazsan bunu sat! Tahtakale’ye gel! 
MUSA
ÇAM (Devamla) – Söylenmesi gerekenler her şey burada, mal ortada, sizin de
durumunuz ortada arkadaşlar. 
OSMAN
AŞKIN BAK (Rize) – Sen Kılıçdaroğlu ne söylüyor, onu söyle!
MUSA
ÇAM (Devamla) – Elinizi vicdanınıza koyun arkadaşlar. İşte, Türkiye'nin tablosu
bu arkadaşlar. (AK PARTİ sıralarından gürültüler) 
Değerli
arkadaşlar… 
OSMAN
AŞKIN BAK (Rize) – Gel, Tahtakale’ye gel! Gel, Tahtakale’ye gel, onu almazsan
bunu al!
MUSA
ÇAM (Devamla) – Osman, hiç bağırma. Er veyahut da geç bunun hesabını
vereceksiniz. 
OSMAN
AŞKIN BAK (Rize) – Kılıçdaroğlu ne söylüyor, onu söyle! 1 Kasıma gel; 2002
Kasımına gel; 2007’ye gel; 2011’e gel; sandığa gel, sandığa; 2019’a gel! 
MUSA
ÇAM (Devamla) – Şunu söyleyeyim: Dünyanın neresine giderse gitsin Recep Tayyip
Erdoğan bunun hesabını verecek, yargılanacak arkadaşlar, hesabını verecek. 
Hepinize
saygılar. [CHP sıralarından alkışlar, AK PARTİ sıralarından alkışlar (!)] 
BAŞKAN
– Teşekkür ederim Sayın Çam.
MEHMET
NACİ BOSTANCI (Amasya) – Sayın Başkan…
OSMAN
AŞKIN BAK (Rize) – Gel Tahtakale’ye gel!
BAŞKAN
– Sayın Bostancı dinliyorum. 
MEHMET
NACİ BOSTANCI (Amasya) – Sayın Başkanım, “7 Haziran sonrası koalisyonun
kurulmamasına saray gladyosu neden oldu. Yaşanan terör olaylarının nedeni de
odur. 400 vekil verilmediği için bu hadiseler yaşanıyor.” tarzında
değerlendirmeleri çok açık bir sataşmadır. Bu çerçevede 69’a göre söz talep
ediyorum.
BAŞKAN
– Buyurun Sayın Bostancı. Sataşma nedeniyle söz veriyorum. (AK PARTİ
sıralarından alkışlar)
Süreniz
iki dakikadır. Lütfen yeni bir sataşmaya meydan vermeyin efendim. 
V.- SATAŞMALARA İLİŞKİN KONUŞMALAR (Devam)
21.- Amasya Milletvekili Mehmet Naci
Bostancı’nın, İzmir Milletvekili Musa Çam’ın 1 sıra sayılı Kanun Tasarısı’nın
4’üncü maddesi üzerinde CHP Grubu adına yaptığı konuşması sırasında AK PARTİ
eski Grup Başkanına sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; koalisyon
kurulamadı ama CHP ile AK PARTİ arasında yapılan görüşmelerde nezaketli bir
siyasi üslubun sürdürülmesi konusunda bir anlaşmaya varıldığını düşünüyordum
medeni bir anlaşma. Esasen birçok CHP’li arkadaşlar da buna uyuyorlar. Sayın
Musa Çam herhâlde bu görüşmelerden, bu konuşmalardan koalisyon kurulamasa bile
neticede siyasetin o medeni diline ilişkin anlaşmadan haberi yok gibi
görünüyor. Haberinin olmasını temenni ederim. Hiç olmazsa bundan sonra
konuşurken daha dikkatli bir dille yapar bu görüşmeleri ve gerçekten AK
PARTİ’ye söz söylemek istiyorsa buradaki insanların dinleyebileceği, nüfuz
edebileceği, kulak zarlarında kalmayan, akıllarına da gidebilen bir üslupla
konuşur, bunu temenni ederim. (AK PARTİ sıralarından alkışlar) 
Diğer taraftan, değerli arkadaşlar, Sayın Cumhurbaşkanı, 400
milletvekili istemek, hani, yeni anayasa, bu meseleleri çok anlattı ama
anlamamakta ısrar eder ve kasıtlı bir biçimde bu sözleri başka siyasal
amaçların aracı olarak kullanmak isterseniz tabii, Musa Bey gibi
yapabilirsiniz.
MEHMET ERDOĞAN (Muğla) – Ya sen AK PARTİ adına konuş!
Cumhurbaşkanlığında mı çalışıyorsun sen? Allah, Allah!
MEHMET NACİ BOSTANCI  (Devamla) – Ama halk ve kamuoyu bu sözlerin
anlamını doğru okuduğu için zaten ayrıca bu nedenle 1 Kasımdaki seçim sonuçları
ortaya çıktı. Bunu da unutmamak gerekiyor. (AK PARTİ sıralarından alkışlar) 
Sayın Musa Çam, Recep Tayyip Erdoğan’ın, Sayın Cumhurbaşkanının, bana
öyle geliyor ki öfkeli görünen gizli hayranlarından. (AK PARTİ sıralarından
alkışlar) On dakika içinde defalarca ismini sayıkladı âdeta. Doğrusu ismi
meydanları dalgalandıran bir liderin böyle gizli hayranları da olabilir.
Saygılar sunuyorum. (AK PARTİ sıralarından alkışlar) 
BAŞKAN – Teşekkür ederim Sayın Bostancı.
MUSA ÇAM (İzmir) – Sayın Başkan…
BAŞKAN – Sayın Çam…
MUSA ÇAM (İzmir) – Sayın Başkan, Sayın Grup Başkan Vekili benim sürekli
onun ismini sayıkladığımı söylüyor. Erdoğan hayranlığımın olduğunu söylüyor ve
dolayısıyla direkt sataşmadan dolayı 69’a göre söz istiyorum.
BAŞKAN – Buyurun Sayın Çam. (CHP sıralarından alkışlar) 
Lütfen yeni bir sataşmaya meydan vermeyin Sayın Çam.
22.- İzmir Milletvekili Musa Çam’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
MUSA ÇAM (İzmir) – Sayın Başkan, değerli milletvekilleri; tabii Hoca
zaman zaman gelir buraya, çok filozofik kelimeler eder, biz de ondan feyiz
almaya çalışırız ama şunu bilmeniz gerekir ki Hocam: Bizim kişisel olarak, özel
olarak burada dostluklarımız, arkadaşlıklarımız vardır, bu medeni
ilişkilerimizi her zaman sürdüreceğiz burada ama bizim Recep Tayyip Erdoğan’a
bir hayranlığımız söz konusu olamaz. Bizim hayranlığımız cumhuriyetimizin kurucusu
Büyük Önder Mustafa Kemal Atatürk’e. Onun silah arkadaşlarınadır bizim
hayranlığımız. (CHP sıralarından alkışlar) Bizim için kişiler gelip geçer,
liderler gelip geçer ama aslolan Türkiye Cumhuriyeti devletinin kurucusu ve
onların silah arkadaşlarıdır. Bizim onlara bağlılığımız sonsuza kadar devam
edecektir ve dolayısıyla bizim özel olarak kimseye bir kinimiz, nefretimiz de
yok aynı zamanda. 
Ama şunu bilmeniz gerekir ki yetim
hakkı yenildi, kul hakkı yenildi ve bunun hesabını vermekten sarfınazar ediyorsunuz,
kaçınıyorsunuz, kaçıyorsunuz. Bundan kaçmamanız gerekiyor arkadaşlar. Sizin
kendiniz, kendi milletvekillerinizi, kendi bakanlarınızı Yüce Divana gönderin;
yargılansınlar, aklansınlar, biz de onlara haksız bir şekilde “Çaldınız,
çırptınız, yediniz, içtiniz.” demeyelim arkadaşlar. Bunu verecek olan karar da
yargıdır, bizler değiliz ama siz yargıya
gitmekten korkuyorsunuz, kaçınıyorsunuz ve ister istemez doğal olarak biz
bunları söylemek zorundayız arkadaşlar.
Yetim hakkı yemek, kul hakkı yemek günahtır arkadaşlar
ama burada, bu ülkede yetim hakkı ve kul hakkı yeniliyor. Bunu sizler de
biliyorsunuz ama söylemekten kaçınıyorsunuz; siyasi hayatınız bitecek diye,
üzeriniz çizilecek diye korkuyorsunuz, ses çıkarmıyorsunuz. Arkadaşlar, vicdan
ile cüzdan arasında lütfen elinizi vicdanınıza verin.
Teşekkür ediyorum. (CHP sıralarından alkışlar)
BAŞKAN – Teşekkür ederim Sayın Çam.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Geçici Bütçe
Kanunu Tasarısı ile Plan ve Bütçe Komisyonu Raporu (1/317) (S. Sayısı: 1)
(Devam)
BAŞKAN – Madde üzerinde ikinci olarak Milliyetçi
Hareket Partisi Grubu adına Adana Milletvekili Sayın Mevlüt Karakaya
konuşacaktır. 
Buyurun efendim. (MHP sıralarından alkışlar)
MHP GRUBU ADINA MEVLÜT KARAKAYA (Adana) – Teşekkür
ediyorum Sayın Başkan.
Değerli milletvekilleri, 2016 Yılı Merkezi Yönetim
Geçici Bütçe Kanunu Tasarısı’nın 4’üncü maddesiyle ilgili Milliyetçi Hareket
Partisi Grubu adına söz almış bulunuyorum. Yüce heyetinizi saygıyla
selamlıyorum.
Adı bütçe olan ancak içinde bütçeye dair bir bulguya
rastlanamayan bir tasarıyla karşı karşıyayız. Aslında bütçe, dengeyi ve
denetimi barındıran önemli bir yönetim aracı. Olmayan bütçenin dengesinden,
denetiminden bahsetmek de belki güç olacak. 
Değerli
milletvekilleri, bütçe dengesi esas itibarıyla iki ayak üzerinde kurulur.
Önümüze konulan bu taslakta ne harcama ayağı var ne de gelir ayağı. Sadece,
5018 sayılı Yasa’nın 19’uncu maddesinin gelirden bahsetmediğini söyleyen Adalet
ve Kalkınma Partisi ile 64’üncü Hükûmetin yaptığı ayak var. Bugün özel bir gün,
yanlış anlaşılmasın da istiyorum, ayak derken bütçeye ayak takıp yürütün de
demiyorum. Siz de biliyorsunuz ki yasadaki “geçici” sıfatı bütçe çatısı ya da
içeriğiyle alakalı değil, kıst olmasıyla alakalı. Birkaç kalemden hareketle
değerlendirdiğimizde, harcamalarda yüzde 38’lik bir artış olacağını görüyoruz.
Mevcut ekonomik konjonktüre baktığımızda, aslında, bunun karşılığında bu oranda
bir gelir artışının olmayacağı gayet açık. Eğer öyle değilse ciddi bir bütçe
açığıyla karşı karşıya kalacağız. Bu da sonuçta millet için vergi demek, zam
demek, ceza demek olacak. Gerçi bütçenin genel dengesinin hesaplanmasında
Adalet ve Kalkınma Partisi hükûmetlerinin geçmişteki sicilleri çok da iyi
değil. Hazırı satarak elde ettikleri paraları bütçe açıklarının kapatılmasında,
finansmanında kullanan AKP hükûmetleri bunu da bütçe başarısı olarak takdim
edebilmişlerdir. 
Değerli
milletvekilleri, sadece bu konuda mı? Her biri algı yönetimi şaheseri olan
birçok konuda; çoğunu kendilerinin kullandığı “23 milyar dolarlık IMF borcunu
ödedik.” derken dış borcu 130 milyar dolardan 400 milyar dolara
çıkardıklarından hiç bahsetmediler. Toplam dış borç içinde nispeten önemsiz olan
IMF borcunun ödenmesine tellal bağırttılar. Milletin dişinden, tırnağından
artırarak elde ettiği, biriktirdiği kamu varlıklarını satıp, 60 milyar doları
kasaya korken kapıları kapattılar. Ticari bankaların mevduat sahiplerine ait
yasal karşılıkları rezerv opsiyon katsayıları üzerinde yapılan değişikliklerle
toplanan mevduat munzam karşılıklarını “Gece gündüz çalıştık, Merkez Bankasının
kasasını doldurduk.” diye takdim ettiler. 
Değerli
milletvekilleri, aslında “bütçe dengesi” diye başladık ama konu açılmışken bir
iki hususta daha ifadede bulunmak istiyorum. 
AKP
iktidarları toplum yaşamının birçok alanında dengeleri bozdu. Güvenlik-özgürlük
dengesini bozarak ülkenin bağımsızlığını, bütünlüğünü tartışılır hâle getirdi.
Koruma kullanma dengesini bozdu; çevreyi, ekolojiyi, tarımsal kaynakları rant
uğruna harap etti. Saygı tenkit dengesini bozdu; toplumsal huzuru yok etti.
Hak, hukuk, helal haram mevhumunu bozdu; yolsuzluğu, hırsızlığı, yalanı,
talanı, rüşveti sıradanlaştırdı. 
Ekonomide
denge kaldı mı? Hayır. İki gündür hatip arkadaşlarımız bu konuyla ilgili
değerlendirmelerde bulundu, tekrarına girmeyeceğim ama şunu söyleyeceğim, böyle
bir ekonomik ortamda, maalesef istikrar sürmüyor, Türkiye de büyümüyor. 
Bugünlerde
AKP ve Hükûmet çevreleri sözde yapacakları yapısal reformları anlatırken
ağızlarından bal damlıyor. Sanırsınız ki on üç yıldır ülkeyi yönetenler
başkalarıydı, sanırsınız ki ilk defa iktidara gelmişler, sanırsınız ki bu
sorunlar yeni çıkmış.
Değerli
milletvekilleri, bütçe, onaylayanlar için bir haktır, egemenliktir,
sorumluluktur ve tabii ki vebaldir. Bütçe, uygulayanlar için hesap vermedir,
tabii ki aynı zamanda da vebaldir. Bütçe, muhatap olanlar ve toplum için
adalettir, haktır, hukuktur. 
Bu
salonda bulunan bizler, her birimiz 78 milyona karşı ayrı ayrı sorumlu değil
miyiz? Sırf siyasi saikları önceleyerek bu büyük sorumluluktan ve vebalden
kurtulmamız mümkün olabilir mi? 
Değerli
milletvekilleri, bu vesileyle denetim konusunda da kısaca bir iki alana
değinmek istiyorum. Bütçe hakkının kullanımı bütçe yetkisinin verilmesi ve
sonuçlarının denetlenmesiyle mümkün. Ortada olmayan bir bütçenin yetkisini
iktidarın parmak sayısıyla vereceğiz. Peki, bütçe hakkımızı denetim yoluyla
kullanabilecek miyiz? Ne yazık ki o da mümkün görünmüyor. Geçmişte Sayıştay raporlarının
Türkiye Büyük Millet Meclisine getirilmesinin nasıl engellendiğine hep birlikte
şahit olduk. Gerekçesi neydi? “Duman olmak.”
Değerli
milletvekilleri, Behlûl-i Dânâ Hazretleri bir gün, her hâlinden uzak bir yoldan
geldiği belli bir şekilde huzura çıkar. Harun Reşit kendisine nereden geldiğini
sorduğunda cehenneme ateş almaya gittiğini ifade eder. “Peki, getirebildin mi
bari?” sorusuna verdiği cevap: “Oradaki bekçilerle konuştum, aslında sanıldığı
gibi cehennemde ateş olmazmış, herkes kendi ateşini dünyadan getirirmiş
dediler.” Peki, bu raporları Türkiye Büyük Millet Meclisine getirmeyenler,
getirilmesini engelleyenler, “Gelirse duman oluruz.” diyenler, bu vebal altında
kalanlar inanıyorum ki bir gün, bu dünyada olmazsa öbür dünyada mutlaka duman olacaklardır.
Ateşleri de emin olun bu denetim raporları olacaktır.
Değerli
milletvekilleri, denetim Adalet ve Kalkınma Partisinde alerji yapıyor, o yüzden
kullanmıyor, kullandırtmıyor. Bu teşhisi ezbere yapmıyorum, denetim dersi veren
bir akademisyen olarak da söylüyorum. Bugüne kadar denetim konusundaki yaptığı
uygulamalar, yasal düzenlemeler, kanun hükmünde kararnameler dikkate
alındığında Adalet ve Kalkınma Partisinin denetim konusundaki yaklaşımını tek
bir cümleyle özetlememiz mümkündür. Adalet ve Kalkınma Partisi iktidarları
iktidarlarını denetimsizleştirmek için denetimi iktidarsızlaştırmıştır.
Bu
vesileyle tekrar hepinize saygılarımı sunuyorum. (MHP sıralarından alkışlar)
BAŞKAN
– Teşekkür ederim Sayın Karakaya.
Madde
üzerinde üçüncü olarak Halkların Demokratik Partisi Grubu adına Bingöl
Milletvekili Sayın Hişyar Özsoy konuşacaktır.
Buyurun
Sayın Özsoy. (HDP sıralarından alkışlar)
HDP
GRUBU ADINA HİŞYAR ÖZSOY (Bingöl) – Sayın Başkan, değerli milletvekilleri;
hepinizi saygıyla selamlıyorum.
Öncelikle
şunu ifade ederek başlamak istiyorum arkadaşlar: Bence biz hâlâ bir seçim
psikozu yaşıyoruz. Seçim bitti ama -bunu kimseye hakaret olsun diye
söylemiyorum, sataşma olsun diye de söylemiyorum- yani sanki bu kürsüde hâlâ
seçim meydanlarındaymışız gibi konuşuyoruz. Bu konuda sadece şahsi bir
rahatsızlığımı ifade etmek istedim. Bunu şunun için söylüyorum: Tabii, toplumun
genel beklentisi seçimden sonra bir hükûmetin kurulacağı ve bu hükûmetin, bu
memleketin bekleyen onlarca yapısal sorununa bir an önce müdahalede
bulunacağıydı, bu anlamda bir beklenti söz konusuydu. Fakat, şahsi gözlemim ve
duygum, hissiyatım bu anlamda bir hayal kırıklığıdır.
Bugün,
tabii, geçici bütçe üzerine konuşacağız. Ben de seçim bölgem olan Bingöl
üzerinden bazı fikirlerimi aslında paylaşmak istiyordum da farkındasınız HDP
Grubu olarak hangimiz bu kürsüye gelirsek biz şu an bölgede devam eden savaştan
konuşuyoruz. “Savaş” kelimesine de karşı çıkan arkadaşlar olabilir, böyle
görüyoruz. Tanklar var sokaklarda, insanlar ölüyor, sürekli telefon alıyoruz;
ciddi bir şekilde bütün Kürt illeri altüst olmuş durumda. Tabii, vekiller
olarak biz bunları bu Meclis çatısı altında buradaki saygıdeğer
milletvekilleriyle paylaşacağız, sonuç alana kadar da paylaşmaya devam
edeceğiz.
Tabii,
1980’lerin ortasında büyümüş birisi olarak, işte, o zaman hatırlıyoruz Hayri
Kozakçıoğlu vardı, Ünal Erkan vardı olağanüstü hâl bölge valileri; belki
bazıları, yaşı daha genç olanlar hatırlamayabilirler. Sanırım 2002 yılında
kademeli olarak Adalet ve Kalkınma Partisi olağanüstü hâli kaldırdığı zaman
büyük bir adımdı, bu şekilde hissedilmişti fakat şu an bölgedeki bütün valiler
olağanüstü yetkilerle donatılmış. Bakın, olağanüstü hâl döneminde olmayan on
beş yirmi günlük sokağa çıkma yasaklarını şimdi ilan ediyorlar.
Televizyonlara
bakıyoruz -Anadolu’dan Görünüm vardı eskiden, bir program vardı, Anadolu’dan
Görünüm, hatırlarsınız, Güntaç Aktan vardı, korku filmi gibi bir şeydi- bütün
televizyonlar olmuş Güntaç Aktan. Ne izliyoruz? “Son teröriste kadar
öldüreceğiz, hendeklerde boğacağız, sonunu getireceğiz. 3 bin kişi vurduk, 2
bin kişi vurduk.” Ya, gerçekten ben merak ediyorum, iktidar partisine
söylüyorum: Gerçekten bu dediklerinize inanıyor musunuz? Otuz yıldır devam eden
bir savaş ve çatışma durumu var. Gerçekten, öldürerek, vurarak, kırarak,
tankla, topla bu meselenin çözüleceğine inanan kimse var mı burada?
Bakın,
bir gözlemimi paylaşayım: Devletin fabrika ayarlarına dönmüş durumdayız. Ben
eminim bu Meclisin içerisinde –AKP sıralarında dâhil, şurada dâhil- bu
meselenin böyle çözülmeyeceğine inanan çok sayıda insan var ama öyle bir
konjonktür oluşmuş durumda ki bakın, vekil arkadaşlarımız kaç gündür geliyorlar
buraya, ne derlerse desinler, önlerine “hendek” diyorsunuz, “terör” diyorsunuz.
Asıl hendek nerede biliyor musunuz, Cizre’deki hendek, Silopi’deki hendek
değil, asıl hendek burada, bakın burada, bakın şurada, aramızda. Niye?
HASAN
BASRİ KURT (Samsun) – Demagoji yapıyorsunuz, demagoji. 
HİŞYAR
ÖZSOY (Devamla) – 20’ye yakın arkadaşımız konuştu, mesaj şuradan şuraya bir
türlü gitmiyor. 
Arkadaşlar,
Meclis istişare yeri diyoruz değil mi? İstişare de diyalogdan ibarettir,
karşılıklı konuşma. Ama şu ana kadar yapılan konuşmaların çok önemli bir kısmı
-hepsini demiyorum, bazılarını tenzih ediyorum- bir monolog. Kameraya
konuşuyoruz, şu karşıdaki kameraya konuşuyoruz ya da tribünlere konuşuyoruz ama
memleketin önünde dünya kadar mesele var, bu konuda somut herhangi bir noktada
bir fikir birliğine doğru tek bir adım atabilmiş değiliz. 
Bakın,
seçimden sonra bu memlekette istikrar beklentisi, hem ekonomik anlamda hem
siyasal anlamda istikrar beklentisi tamamen çökmüş durumda. Seçimden sonra
savaş şiddetlenmiş durumda. Bugün gazeteler, Milliyet de yazıyor ha bire, gaz
veriyor, 10 bin asker, 16 general, 26 albayla… Ne, topu topu ne ha, 100 bin
nüfusluk bir tane Cizre’yi kuşatma altına alıyorlar ya. 
İDRİS
BALUKEN (Diyarbakır) – 30 genç, 30 gence karşı… 
HİŞYAR
ÖZSOY (Devamla) – Hah, bu mu yani, gerçekten bu mu, böyle mi çözülecek? 
Bakın,
değerli arkadaşlar, bu savaş -otuz sene, 50 bin ölü- otuz yıl daha devam
edebilir. Vallahi, billahi, tallahi, PKK’nin de devletin de bu savaşı otuz kırk
yıl daha sürdürecek gücü var. Var ama otuz kırk yıl da geçse, 50 bin insan daha
ölse eninde sonunda gelinecek nokta, hepimiz biliyoruz ki oturulacak, konuşulacak,
ilelebet birbirlerini öldürecek değiller ya, Kürtlerin, Türklerin, Arapların,
Farsların bir yüzyıl daha birbirini boğazlayacak hâlleri yok ya. 
Biz
onun için şunu diyoruz: Bakın, AKP sıralarından bir arkadaşımız geçen gün
hükümranlık -yine zaman hızlı geçiyor- konusunu açmıştı, egemenlik konusunu
açmıştı. Arkadaşlar, bir devlet egemenliğini iki türlü tesis edebilir, çok
ciddi bir yanılgı var burada. Şu kadar yani siyaset biliminin en basit
tartışmalarından bir tanesidir: Hükümranlığı siz tankla, topla kuramazsınız. En
nihayetinde egemenlik meşruiyetle ilgili bir durumdur, toplumsal meşruiyetle
ilgili bir durumdur. 
Bakın,
şunu söyleyebilirsiniz: Tabii ki Cizre’de, Silopi’de, orada silahlı insanlar
var. Devlet de gidecek, hükümranlık hakkı gereği hepsini vuracak, kıracak,
dökecek, hükümranlığını tesis edecek. Bu kadar yanılgılı bir yaklaşım olamaz.
Birincisi, devlet elindeki şiddet tekelini -altını çizerek söylüyorum- meşru
bir şekilde kullanmak zorunda, kanun yetmiyor buna. Meşruiyetin temeli toplumdur,
kanunun temeli devlettir. Sanırım, arkadaşlar, bu hükümranlık konusundaki
argümanlarını önerirken bunu unutuyorlar. Yani siz şimdi inanıyor musunuz ki
Cizre’de yaşayan insanlar, devletin 10 bin askerle o kenti kuşatmasına rıza
gösteriyorlar, buna meşruiyet veriyorlar. Var mı böyle bir şey? 
Toplum
şiddetten arındırılacaksa bunun tek bir yolu vardır, ikinci bir yolu yoktur:
Konuşacaksınız, rızasını alacaksınız, bir toplumsal sözleşmeyle o taleplere
cevap vereceksiniz, toplumu şiddetten arındıracaksınız. Çok özür diliyorum,
ukalalık olarak almayın ama dört yüzyıldır modern devletin temelinde bu var,
toplumsal sözleşmenin temelinde toplumun şiddetten arındırılması ama bunun
toplumsal bir sözleşmeyle yapılması var. O halkın rızasını almak
durumundasınız. Öyle vurduyla kırdıyla, giderim, öldürürüm, yaparım… Yani
bunlar gerçekten hamasetin ötesinde değil. Ben inanıyorum, siz de buna
inanmıyorsunuz. (AK PARTİ sıralarından “Nereden biliyorsun?” sesi) Otuz yıla
bakın, anlarsınız; doksan yıla bakın, anlarsınız. Nereden biliyoruz? Tarihe bir
bakın; Şeyh Sait’e bakın, Seyit Rıza’ya bakın, Ağrı’ya bakın, 90’lara bakın, 4
bin tane yakılan köye bakın, 17 bin faili meçhule bakın. Ne oldu? Sonuç şu:
Orta Doğu altüst oluyor. Kürtler, Orta Doğu’da yüzyıldır statükonun dibine
gömülmüş Kürtler bir yol bulmaya çalışıyorlar ve Orta Doğu’daki genel
jeopolitik dengeler, bizim görüşümüz bir Kürt-Türk ittifakına doğru zorluyor.
Ortada belli bir imkân durumu söz konusudur. Siyasi basiret böylesi karmaşık
bir durumu çok yapıcı şekilde ele almayı, istişareyle sorunları çözmeyi
gerektirir. Bunu söylüyoruz. Şimdi, ısrarla barışa, uzlaşmaya, müzakereye
yaptığımız davetleri, lütfen, rica ediyoruz, zayıflık olarak algılamayın.
Nezaket zayıflık değildir. Görüyoruz, patlayacak. Bakın, Rusya’nın savaş
uçağını indirdik, Musul’da askerlere ateş açılıyor. Siz farkında mısınız adım
adım bu memleket savaş girdabının içerisine çekiliyor. Peki, Meclis bu durumda
ne yapıyor? Dışarıda o, savaş durumunun içerisine çekiliyor, 80 milyon Kürt’ü,
de Türk’ü de çekiliyor bunun içerisine. Bu tarafta ne var? E, bu tarafta
kocaman kentler, kasabalar kuşatma altında. 
(Mikrofon otomatik cihaz tarafından kapatıldı) 
HİŞYAR ÖZSOY (Devamla) – Peki, Meclis ne yapıyor?
Meclis topu Hükûmete atmış, Hükûmet de almış, askere vermiş. Hatırlayın,
eskiden şunu derlerdi: “Ya, asker üzerine düşeni yaptı, sıra siyasilerde.” Bunu
söylüyorlardı. Şu anda, maalesef, Parlamento üzerine düşen görevi yapmıyor,
topu Hükûmete, Hükûmet de askere, polise vermiş. Bu şekilde gidersek arkadaşlar
–zamanım bitti, hemen toparlıyorum- gerçekten sonumuz hayra alamet değil. Onun
için şunu özellikle ısrarla tekrar belirterek bitirmek istiyorum: Silopi’den,
Nusaybin’den, Cizre’den, oralardan yükselen çığlıkları duyun. Az önce burada
CHP’nin grup başkan vekili bir şey söyledi, dedi ki: “Doktorlar, 7 tanesi şu an
sığınakta.” Tam iki dakika sonra şurada kahkahalarla gülüyorduk. Gerçekten
benim şahsen çok zoruma gitti. 
Hepinize saygılar sunuyorum. (HDP sıralarından
alkışlar) 
BAŞKAN – Teşekkür ederim Sayın Özsoy.
Hükûmet
kendisine yöneltilen bazı sorular üzerine açıklama yapma talebinde bulunmuştur.
Bu amaçla Sayın Bakana söz veriyorum.
Buyurun
Sayın Bakan.
VI.- AÇIKLAMALAR (Devam)
38.- Maliye Bakanı Naci Ağbal’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
MALİYE
BAKANI NACİ AĞBAL (Bayburt) – Sayın Başkan, değerli milletvekilleri; Cumhuriyet
Halk Partisi Grup Başkan Vekili Sayın Özgür Özel tarafından Cizre Devlet
Hastanesiyle ilgili olarak yapılan açıklamalar hakkında yüce Meclisimizi
bilgilendirmek istiyorum. Cizre Devlet Hastanesine bugün PKK’lı teröristler
tarafından 5 adet roket atılmış. Şu anda hastanede 22 diyaliz hastası ile 3
doğum ve 3 yenidoğan hastası hizmet almaya devam etmektedir. Yani hastanemizde
vatandaşlarımıza sunulması gereken tüm hizmetler aksamadan sürdürülmektedir,
onu özellikle ifade etmek istiyorum. Cizre Devlet Hastanesinde hizmetlerin
sürekliliği ve güvenliliği hususunda ise güvenlik güçlerimiz tarafından her
türlü tedbir alınmıştır, alınmaya da devam edilmektedir. Doktorlarımız ve
sağlık çalışanlarımız, hastanenin iç kısmında hizmet vermeye devam ediyorlar.
Tüm doktor ve sağlık çalışanlarımıza bu ortamda gösterdikleri özverili ve
gayretli çalışmalarından dolayı tüm milletimizin adına şükranlarımı arz
ediyorum. 
Ayrıca,
cami, okul ve hastanelere karşı yapılan bu haince saldırıları kınadığımızı da
ayrıca belirtmek istiyorum. (AK PARTİ sıralarından alkışlar) 
BAŞKAN
– Teşekkür ederim Sayın Bakan.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Geçici Bütçe
Kanunu Tasarısı ile Plan ve Bütçe Komisyonu Raporu (1/317) (S. Sayısı: 1)
(Devam)
BAŞKAN
- Madde üzerinde son olarak, Adalet ve Kalkınma Partisi Grubu adına...
İDRİS
BALUKEN (Diyarbakır) – Sayın Başkan, bizim bir söz talebimiz vardı.
BAŞKAN
- …İstanbul Milletvekili Sayın Aziz Babuşcu konuşacaktır. 
Talebinizi
değerlendireceğim Sayın Baluken.
Buyurun
Sayın Babuşcu. (AK PARTİ sıralarından alkışlar) 
AK
PARTİ GRUBU ADINA AZİZ BABUŞCU (İstanbul) – Sayın Başkan, değerli
milletvekilleri; 2016 Yılı Merkezi Yönetim Geçici Bütçe Kanunu Tasarısı 4’üncü
maddesi hakkında AK PARTİ Grubu adına söz almış bulunuyorum. Bu vesileyle
Meclisimizi saygıyla selamlıyorum. 
Öncelikle,
2016 yılı bütçesinin geçici bütçe tasarısı olarak görüşülmesi ve karara
bağlanacak olması “Kendilerine hizmet edelim.” diye bizi buraya gönderen
milletimiz açısından hiç şüphesiz memnuniyet verici bir durum. Ancak bu çatı
altında aynı amaçla bulunduğumuz muhalefet açısından bakıldığında ise 1 Kasımın
iktidar meselesini çözdüğünü ama muhalefet sorununun aynen yerinde saydığını
gösteriyor bize ne yazık ki. 
Geçici
bütçe görüşmelerinde bir kere daha gördük ki muhalefet milletin beklentilerini ivedilikle
yerine getirme hassasiyet ve duyarlılığından ziyade AK PARTİ karşıtlığında
ülkesine ve milletine muhalefet eden bir dil ve söylemi öne çıkarıyor.
AYKUT
ERDOĞDU (İstanbul) – Ne alakası var ya! Ne alakası var ülkesine, devletine… 
AZİZ
BABUŞCU (Devamla) – Ne alakası olduğunu birazdan izah edeceğim. 
AYKUT
ERDOĞDU (İstanbul) – Hiç sanmıyorum.
AZİZ
BABUŞCU (Devamla) – Ben bu muhalefet etme anlayışının ve biçiminin ne size ne
milletimize ne de bu ülkeye bir hayrı olduğunu düşünmüyorum. Onun için de iki
gündür geçici bütçe üzerine yaptığımız görüşmelerde burada yapılan konuşmaların
muhalefet tarzı, üslubu ve biçimi itibarıyla değerlendirmeyi, belki umulur ki
kalıcı bütçe görüşmelerinde de muhalefet kendisi açısından yeni bir muhalefet
tarzı anlamında bir yürürlük tarihi belirler diye ifade etmek istiyorum. 
MUSA
ÇAM (İzmir) – Size mi soracağız? 
MEHMET
GÜNAL (Antalya) – Bir ayar veremediniz muhalefete.
ERKAN
AKÇAY (Manisa) – Genelleme yapma, kimi hedef alıyorsan onu söyle.
AZİZ
BABUŞCU (Devamla) – AK PARTİ hükûmetlerinin hazırladığı bütçeler Türkiye
hayalimiz etrafında şekillenen bütçelerdir. 2023 perspektifimiz, dünyada ilk 10
ekonomi arasında bir Türkiye hayalimiz, ihracat ve millî gelir hedeflerimiz bu
bütçelerin stratejik dinamikleridir. 
EMİN
HALUK AYHAN (Denizli) – İhracat hedefi kalmadı. 
AZİZ
BABUŞCU (Devamla) – Eğitimde, sağlıkta, altyapıda, ulaşımda insanımızın
refahını büyütmek, üretilen gayrisafi millî hasıladan insanımızın hak ettiği
payı almasını sağlamak bütçelerimizin temel hedefleri olagelmiştir. Muhalefet
ise bu bütçeler döneminde büyüyen, gelişen ve değişen Türkiye'nin dinamiklerini
yakalamak yerine ve buna göre kendini yenilemekten ziyade, AK PARTİ
karşıtlığında millete ve ülkeye muhalefet eden bir dili, üslubu benimsemeyi
tercih etmiştir. Bu anlamda, üçüncü köprüye karşı çıkmayı, dünyanın en büyük
yolcu kapasiteli havaalanı olacak olan…
AYKUT
ERDOĞDU (İstanbul) – 630 milyon dolar rüşvet verildi orada.
AZİZ
BABUŞCU (Devamla) - …üçüncü havaalanına karşı yaptırmama direncini başka türlü
yorumlamak mümkün değildir.
MUSA
ÇAM (İzmir) – Ormanları mahvettiniz.
ALİ
ŞEKER (İstanbul) – Ormanları katlettiniz. 
AYKUT
ERDOĞDU (İstanbul) – 630 milyon dolar rüşvet ahlaksızlığına hep karşı
çıkacağız.
AZİZ
BABUŞCU (Devamla) – Muhalefet, yapılanı takdir etmek, daha iyisini yapma
konusunda öneri ve proje sunmak yerine, cumhuriyet tarihimizin ekonomik
rasyoları, verileri açısından final ayı olan 2013 Mayıs ayını Gezi
kalkışmasıyla kaos ve çatışma zemininde cumhuriyet yatırımlarını hedef alan bir
komplonun dilini muhalefetin dili olarak benimsemeyi tercih etmiştir.
AYKUT
ERDOĞDU (İstanbul) – Cumhuriyet yatırımı orman katletmek midir, park katletmek
midir, imar rantı mıdır? Rica ederim ya!
AZİZ
BABUŞCU (Devamla) – Dış politikada da AK PARTİ’ye değil maalesef ülkenize
muhalefet ediyorsunuz. Bu ülkede… 
BÜLENT
YENER BEKTAŞOĞLU (Giresun) – Yapma be!
AYKUT
ERDOĞDU (İstanbul) – Hadi be! Bu ülke siz misiniz sadece? Bu ülke sadece siz
değilsiniz ki.
İSMAİL
OK (Balıkesir) – Siz İsrail’e hizmet etmiyor musunuz?
AZİZ
BABUŞCU (Devamla) – Şimdi örnek vereceğim, göreceksiniz, acele etmeyin. 
İSMAİL
OK (Balıkesir) – Büyük Ortadoğu Projesi’nden bahset, Büyük Ortadoğu
Projesi’nden!
AZİZ
BABUŞCU (Devamla) – Cumhuriyet Halk Partisinin bu muhalefet tarzıyla neden
milletle ilişki kuramadığını ve neden iktidara yaklaşamadığını da birazdan izah
edeceğim.
AYKUT
ERDOĞDU (İstanbul) – Ya biz yüzde 25 oy aldık ya! Saygısızlık etmeyin, biz
yüzde 25 oy aldık, 12 milyon insanın oyunu aldık biz.
AZİZ
BABUŞCU (Devamla) – Siz yüzde 25’le yetiniyorsanız -ki Sayın Genel Başkanınız
zaten çıtayı yüzde 30’a koymuştu, iktidara koymamıştı- bu sizin bileceğiniz bir
iş. 
AYKUT
ERDOĞDU (İstanbul) – Biz yüzde 25’e saygılıyız, gasbetmedik kimseyi.
AZİZ
BABUŞCU (Devamla) – Ama ben size yine bir iktidar partisinin grubu adına
konuşan bir milletvekili olarak… 
AYKUT
ERDOĞDU (İstanbul) – Biz oy gasbetmedik, haksız rekabet etmedik, devleti kötüye
kullanmadık, halkı tehdit etmedik, rica ederim.
AZİZ
BABUŞCU (Devamla) – …ne yapmanız gerektiğini bir PR çalışması gibi aktaracağım
birazdan.
BÜLENT
YENER BEKTAŞOĞLU (Giresun) – O sizi ilgilendirmez!
AYKUT
ERDOĞDU (İstanbul) – Biz halkımızla samimi ilişki kurarız, plaza diliyle, “PR”
yapmayız. 
AZİZ
BABUŞCU (Devamla) – Bu ülkede bir aydın yabancılaşmasından hep söz edilir. 
BÜLENT
YENER BEKTAŞOĞLU (Giresun) – Senin gibi faşizan mı olmak gerekiyor?
AZİZ
BABUŞCU (Devamla) – Zaman zaman ülkesine ihanet derecesine varan bu örnekler bu
çatı altında muhalefet diline dönüşmekte, aynılaşmakta ve paydaşlaşmaktadır. 
AYKUT
ERDOĞDU (İstanbul) – Doğru konuşun, ihanet diyemezsiniz. Muhalefete ihanet
diyemezsiniz, doğru konuşun, ihanet diyemezsiniz.
AZİZ
BABUŞCU (Devamla) – Dikkat edin, Türkiye uluslararası alanda…
BÜLENT
YENER BEKTAŞOĞLU (Giresun) – Çok ayıp ediyorsun! 
AYKUT
ERDOĞDU (İstanbul) – Sayın grup başkan vekili, böyle bir lisan olabilir mi ya,
ihanet diyebilir mi ya!
BÜLENT
YENER BEKTAŞOĞLU (Giresun) – Yazıklar olsun!
AYKUT
ERDOĞDU (İstanbul) – Siz bize ihanet… Biz size o zaman hain deriz. İhanet
diyemezsiniz.
BAŞKAN
– Sayın milletvekilleri…
AYKUT
ERDOĞDU (İstanbul) – Sayın Başkanım, ihanet gibi ağır bir kelime kullanıyor,
rica ederim ya!
BAŞKAN
– Sayın milletvekilleri, söz hakkı vardır, isteyen söz alır, cevap verir.
AZİZ
BABUŞCU (Devamla) – Bakın, dediğimi, benim söylediğimi anlamadığınız gibi
halkın söylediğini de anlayamıyorsunuz, sizin sorununuz bu. (AK PARTİ
sıralarından alkışlar)
AYKUT
ERDOĞDU (İstanbul) – Ne alakası var be! Muhalefete ihanet diyorsun.
BAŞKAN
– Sayın Babuşcu, lütfen Genel Kurula hitap edin, rica ediyorum. 
AZİZ
BABUŞCU (Devamla) – Dikkat edin, Türkiye uluslararası alanda hangi sorunla
karşı karşıya gelse kendini muhalif sayan siyasetçisiyle, kendine muhalif diyen
medyasıyla ve yine kendini muhalif sanan sözüm ona aydınlarıyla “İktidara
muhalefet edeceğiz.” derken Türkiye’ye muhalefet ediyorsunuz. 
BÜLENT
YENER BEKTAŞOĞLU (Giresun) – Yok ya!
AZİZ
BABUŞCU (Devamla) – Türkiye ile İsrail arasında bir anlaşmazlık çıktı, “Haklı
olan İsrail’dir.” mesela.
BÜLENT
YENER BEKTAŞOĞLU (Giresun) – “Paralel muhalefet.” de bari!
AYKUT
ERDOĞDU (İstanbul) – İsrail’le bugün anlaşma imzaladınız ya!
AZİZ
BABUŞCU (Devamla) – Bir bakıyorsunuz, İsrail basınıyla senkronize yazı ve
haberler gırla gidiyor. Zalim Esed rejimi Türkiye’ye dönük eylem veya
söylemlerde bulunursa bunu büyük bir arzuyla gündeme getirip kendi ülkelerine
dönük kampanyaların parçası oluveriyorlar. En son, sınırlarımızdaki egemenlik
hakkımızı ihlal eden bir Rus uçağının askerlerimizce düşürülmesi üzerine de
hepsi bir anda Putinci kesildi. 
BÜLENT
YENER BEKTAŞOĞLU (Giresun) – Yok ya!
AZİZ BABUŞCU (Devamla) – Daha uçak düştüğü anda, bakın,
daha uçak düştüğü anda Türkiye’yi suçlayan genel başkanlar mı ararsınız, “Ne
olur Rus uçağı birazcık ihlal etse?” diyen gazeteciler mi ararsınız, “Rusya’yı
kızdırırsak ölürüz, biteriz, donarız.” diye felaket tellallığı yapan sözde
aydınlar mı ararsınız? Hele bu zihniyeti meşhur birinin attığı bir “tweet” var
ki bu kafaları göstermek bakımından son derece çarpıcı ama bir o kadar da utanç
vericidir. Şöyle diyor: “Putin’den ricam, bu saldırının bedelini Türkiye’ye
değil AKP’ye ödetmesidir.” “AK PARTİ” dediği kim? Bu ülkenin yarısı. 
ALİ
ŞEKER (İstanbul) – Öyle mi zannediyorsunuz siz? 
AZİZ
BABUŞCU (Devamla) – Bir kafayı düşünün ki kendi milleti aleyhine bir başka
ülkenin devlet başkanından ricada bulunuyor. Tıpkı bir milletvekilinin Rus
televizyonlarına ülkesinin teröre verdiği desteği söyleyen mülakatında olduğu
gibi. (CHP sıralarından gürültüler)
ALİ
ŞEKER (İstanbul) – MİT tırlarını siz göndermediniz mi? O zaman MİT tırlarını
kim gönderdi, kim? 
AZİZ
BABUŞCU (Devamla) – Evet, bu muhalefet dili ile Amerikancı, İsrailci, yerine
göre Esedçi, yerine göre Rus oluyorlar da bir tek Türkiyeli olamıyorlar,
problem burada. (AK PARTİ sıralarından alkışlar) 
Tüm
bunlar, bir başka gerçeği de bir kere daha bütün çıplaklığıyla ortaya koyuyor.
AK PARTİ’nin bu ülkenin ve milletin kaderiyle nasıl bütünleştiğini, AK
PARTİ’nin kurulduğu günden bu yana verdiği asıl mücadelenin demokrasi
mücadelesi olduğunu…
BURCU
KÖKSAL (Afyonkarahisar) - Demokrasiden mi bahsediyorsun, demokrasi mi kaldı?
AZİZ
BABUŞCU (Devamla) – …ve böylesi bir muhalefete rağmen ulaşılan çizginin nasıl
da tarihî ve destansı bir başarı olduğunu aynı zamanda gösteriyor. 
ALİ
ŞEKER (İstanbul) – Kirli oyunlarınızı millete mal etmeyin.
AZİZ
BABUŞCU (Devamla) – Gelin, AK PARTİ’ye muhalefet edeceğiz hırsıyla ülkeye ve
millete muhalefet etmeyin. Ben amacınızın bu olmadığını da biliyorum ama bu
hırs sizi…
(Mikrofon
otomatik cihaz tarafından kapatıldı) 
AZİZ
BABUŞCU (Devamla) – …fotoğrafta bilesiniz ki böyle bir yere oturtuyor. 
Bu
geçici bütçenin kanun tasarısı yürürlük maddesi görüşülürken gelin siyasi
muhalefet, aydın muhalefet, medya muhalefet olarak kendinize yeni bir muhalefet
tarzı için bir yürürlük tarihi belirleyin.
BÜLENT
YENER BEKTAŞOĞLU (Giresun) – Sizi ilgilendirmez.
AZİZ
BABUŞCU (Devamla) – Artık daha önceki dönemlerde…
BARIŞ
YARKADAŞ (İstanbul) – İstersen AKP’ye katılalım Başkan, istersen AKP’ye
katılalım.
AZİZ
BABUŞCU (Devamla) – …muhalefetinizi sürekli askerî darbeleri gözetleyerek
gösterdiğiniz dönemler bitti. Uluslararası darbe girişimleriyle de sonuç
almanız mümkün değil. 
BAŞKAN
– Sayın Babuşcu, teşekkür ederim.
AZİZ
BABUŞCU (Devamla) – İçerisinde bir yabancı gibi durduğunuz burada bu milletin
oylarıyla iktidara gelemezsiniz.
ALİ
ŞEKER (İstanbul) – Ne zaman ahlaki değerlerimizi kaybedersek AKP’ye de
katılmayı tercih ederiz!
AZİZ
BABUŞCU (Devamla) – CHP’nin kendini millete anlatma değil, milleti anlama
sorunu var ve bunu çözemediğiniz sürece de burada daha çok gelir konuşur ama
iktidar imkânı göremezsiniz.
Teşekkür
ediyorum. (AK PARTİ sıralarından alkışlar) 
ORHAN
SARIBAL (Bursa) – Aklını kendine sakla, kendine!
BAŞKAN
– Sayın Babuşcu, teşekkür ederim efendim.
ÖZGÜR
ÖZEL (Manisa) – Sayın Başkan...
BAŞKAN
– Sayın Özel, sizden önce Sayın Baluken’in bir talebi vardı, önce Sayın
Baluken’i dinleyeyim. 
VI.- AÇIKLAMALAR (Devam)
39.- Diyarbakır Milletvekili İdris
Baluken’in, AKP Hükûmeti ile İsrail arasında yeni bir anlaşma yapıldığına dair
haberlerle ilgili bilgi almak istediklerine ve Cizre’de hastanelerin, okulların
ve halka ait belediye binasının karargâh olarak kullanılmasını kınadıklarına
ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, Kabine mensubu 2 Sayın Bakan buradayken şu anda uluslararası çok önemli
haber ajanslarının İsrail Dışişleri Bakanlığına dayandırmış olduğu bir haberi
sormak istiyorum.
İsrail
Dışişleri Bakanlığından yapılan açıklamaya göre AKP Hükûmeti ile İsrail
arasında yeni bir anlaşmaya varılmıştır. Bu anlaşmada, İsrail’in Türkiye’ye
tazminat ödemesi, Türkiye’nin açmış olduğu bütün davalardan vazgeçmesi, her iki
ülkede büyükelçilerin tekrar göreve başlaması, doğal gazla ilgili görüşmelerin
devam etmesi ve Hamas örgütünün Türkiye’deki faaliyetlerinin tamamen
sınırlandırılması üzerine birtakım maddeler sıralanmaktadır. Biz tabii
Halkların Demokratik Partisi olarak buna çok şaşırmadık. Yani, Gazze’yi abluka
altına alanların Cizre’yi abluka altına alanlarla, Gazze’de çocuk sivil
katledenlerin Cizre’de çocuk sivil katledenlerle, Gazze’de cenaze
sürükleyenlerin Cizre’de cenaze sürükleyenlerle anlaşması bizim açımızdan çok
şaşırtıcı olmaz. Ancak, takdir edersiniz ki burada milyonlarca oyu temsil eden
bir siyasi parti grubu olarak bu kadar önemli, kritik haberleri uluslararası
haber ajanslarından değil, bu ülkeyi yöneten Kabine mensuplarından bu çatı
altından öğrenmek isteriz. Bu bilginin doğruluğuyla ilgili sayın Kabine
üyelerinden bu yönlü bir bilgi beklentimizin olduğunu ifade etmek istiyorum. 
İkinci
bir husus da, Sayın Bakan demin, Cizre’den bütün o uygulamaları yapanlardan
gelen bilgileri paylaştı, polis, asker, vali, oradaki operasyonel süreci
yürütenlerden gelen bilgileri paylaştı. Biz Cizre’deki hastanede çalışan sağlık
emekçileriyle gün boyu temas hâlindeydik. Cizre’deki mevcut durum şudur:
Hastaneler, okullar ve halka ait belediye binası şu anda karargâh olarak
kullanılıyor. Şu anda hem hastane hem okul hem de belediye çatısında orayı bir
savaş cephesine çevirmiş olan ağır silahlı keskin nişancılar var. Dolayısıyla,
her kim ki hastaneyi, okulu ve belediyeyi karargâh hâline getiriyorsa onları
buradan şiddetle kınıyoruz. Bugün, ataması yeni yapılmış bu öğretmenin
fotoğrafı bu konuda gerçekleri görmeyenler için sanırım yeterince
açıklayıcıdır. 
Son
olarak da, demin kürsüden konuşan sayın hatip dış politikayla ilgili bizi
ülkeye ve millete ihanet etmekle suçladı, sataşmadan dolayı söz isteyeceğim.
(AK PARTİ sıralarından gürültüler) 
AHMET
GÜNDOĞDU (Ankara) – Sen konuşuyorsun zaten. 
İDRİS
BALUKEN (Diyarbakır) – Bunda İç Tüzük 60’a göre söz istedik. 
BAŞKAN
– Sayın Özel, dinliyorum sizi efendim. 
ÖZGÜR
ÖZEL (Manisa) – Sayın Başkanım, çok kısaca… Biraz önce kürsüdeki sayın hatip
grubumuzu defalarca haksız yere eleştirmiş, grubumuz tarafından ifade edilmemiş
görüşleri sanki ifade etmişiz gibi grubumuza atfetmiştir, 69’uncu madde
uyarınca grubumuz adına söz istiyorum. 
BAŞKAN
– Kim konuşacak Sayın Özel?
ÖZGÜR
ÖZEL (Manisa) – Bülent Kuşoğlu konuşacak efendim. 
AYKUT
ERDOĞDU (İstanbul) – Bülent Bey’den sonra benim de söz talebim var Sayın
Başkanım. 
BAŞKAN
– Evet, 69’uncu madde uyarınca Sayın Kuşoğlu’na söz veriyorum. 
Buyurun
efendim. 
V.- SATAŞMALARA İLİŞKİN KONUŞMALAR (Devam)
23.- Ankara Milletvekili Bülent
Kuşoğlu’nun, İstanbul Milletvekili Aziz Babuşcu’nun 1 sıra sayılı Kanun
Tasarısı’nın 4’üncü maddesi üzerinde AK PARTİ Grubu adına yaptığı konuşması
sırasında Cumhuriyet Halk Partisine sataşması nedeniyle konuşması
BÜLENT
KUŞOĞLU (Ankara) – Teşekkür ederim Sayın Başkan. 
Değerli
arkadaşlar, hepinizi saygıyla selamlıyorum. Biraz önce konuşan hatip,
gerçekten, beni ve arkadaşlarımı çok üzdü, çok talihsiz bir konuşma yaptı çünkü
yaptığı konuşma muhalefete, bütün muhalefete ayar vermekti, onları
düzenlemekti. 
Değerli
arkadaşlarım, şöyle bir sıkıntı var: Maalesef iktidar, özellikle son senelerde
topluma, devlete ayar veriyor, kendi kafasına göre bütün toplumu kendi istediği
şekle sokmaya çalışıyor; bu, çok tehlikeli, en tehlikeli şey bu maalesef. 
Bakın
bugün geçici bütçeyi görüşüyoruz. Hiçbir şekilde maalesef muhalefeti dikkate
almıyorsunuz, hiçbir şekilde. Geçici bütçeyi görüşüyorsunuz, dedik ki
komisyonda da burada geldik ifade ettik: Yanlış yapıyorsunuz, çıkardığınız kamu
mali mevzuatına göre getirilmiş bir düzenleme değil bu. Siz 2002’deki geçici
bütçeyi kopya edip getirdiniz, çıkardığınız mali reforma göre bir bütçe
yapamadınız. Bakın, harcaması belli, geliri belli değil, ne kadar
borçlanılacağı belli değil. Bunları anlattık, hiçbir şekilde dinlemediniz.
Ondan sonra diyorsunuz ki: Muhalefet şöyle böyle. Hâlbuki bir taraftan değerli
hatip bizi eleştiriyor ama öbür taraftan aslında siz muhalefeti, toplumu ve
devleti düzenlemeye çalışıyorsunuz. Karl Popper “Beni devletim, günahsız,
hiçbir suç işlemeyen, düzgün, herkes gibi eşit fabrikasyon birisi gibi yapmaya
çalışmasın, olmamı istemesin.” diyor. Benim hakkımı, hürriyetimi korusun yeter.
Biz böyle bir devlet istiyoruz, bunun için mücadele ediyoruz, siz de bunun için
mücadele etmek zorundasınız. Hepimiz aynı olmak zorunda değiliz, muhalefete
katlanmak zorundasınız. Yüzde 49,5’la iktidara geldiniz, muhalefete katlanmak
zorundasınız.
(Mikrofon
otomatik cihaz tarafından kapatıldı) 
BÜLENT
KUŞOĞLU (Devamla) – Ve söylediklerimiz de doğru şeylerdir. Geçici bütçeyi bile
dikkate almıyorsunuz, ondan sonra diyorsunuz ki: “Bu ne biçim muhalefet.”
Lütfen…
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Kuşoğlu.
AYKUT
ERDOĞDU (İstanbul) – Sayın Başkan…
BAŞKAN
– Bir saniye efendim, dinleyeceğim. 
AYKUT
ERDOĞDU (İstanbul) – Biraz evvelki konuşmacı bütün muhalefeti ihanetle suçlarken
şahsıma da “Anlamıyorsun!” diye özel atıfta bulunarak şahsıma sataşmıştır. 
OSMAN
AŞKIN BAK (Rize) – Kim laf attı ya?
BAŞKAN
– Buyurun Sayın Erdoğdu. (CHP sıralarından alkışlar) 
69’uncu
madde kapsamında iki dakika süre veriyorum. 
24.- İstanbul Milletvekili Aykut
Erdoğdu’nun, İstanbul Milletvekili Aziz Babuşcu’nun 1 sıra sayılı Kanun
Tasarısı’nın 4’üncü maddesi üzerinde AK PARTİ Grubu adına yaptığı konuşması
sırasında şahsına sataşması nedeniyle konuşması
AYKUT
ERDOĞDU (İstanbul) – Sayın Başkan, değerli milletvekilleri; samimi bir şey
söyleyeyim, İstanbul gibi büyük bir şehrin il başkanlığını yapmış bir
beyefendiden bir demokrasi kültürü beklerdim. Demokrasi şöyle bir şey:
Muhalefet, iktidarın işine karışır çünkü iktidar, muhalefetin de yetkisini
kullanır. Mesela yüzde 49 oy alır ama yüzde 100’e, bizim de seçmelerimizin
vergisine, bizim de seçmenlerimizin mal varlığına yönelik kararlar alır. Onun
için, muhalefet dizayn etmeye kalkmak, demokrasiyi çok anlamadığını gösteriyor
ama daha tehlikeli bir şey söylüyor, bütün muhalefeti ihanetle suçlayan bir
yaklaşım gösteriyor. Bu bir hakarettir. Bu seviyede cevap vermeyeceğim.
Bakın
arkadaşlar, dış politika üzerinden bunu yapıyorsunuz. Suriye’de Beşar Esad’la
hangi ilişkilerde olduğunuzu biz biliyoruz, “kardeşim Esad”, ortak bakanlar
kurulu, sonra geldiğiniz yeri biliyoruz. Putin’le olan ilişkilerinizi
biliyoruz, Soçi’de mütercim olmadan yapılan görüşmeler.
NURETTİN
YAŞAR (Malatya) – Yanlış mıydı onlar? 
AYKUT
ERDOĞDU (Devamla) - Rusya’yla yapılan uluslararası anlaşmaların Başbakanın
damadının yönettiği şirketin çıkarlarına indirgenen, millî çıkarlarımız
ihalesiz işlemlere indirgenen o seviyesiz ilişkileri biz burada çok
eleştirdik...
NURETTİN
YAŞAR (Malatya) – Çok ayıp, çok!
AYKUT
ERDOĞDU (Devamla) - …ve bize ve bütün muhalefete ne zaman sıkışsanız
“Siyonistler”, hatta burada tekrarlayamayacağım şeylerin en üst düzeylerini
söyledi. 
Biz,
hayatımızda hiç kimseyi ayırmadık, dini, mezhebi, Yahudi, Hristiyan diye hiç
ayırmadık ama siz bu ayrımı yaptınız … (x)şovları yaptınız, orada Şimon Peres’e
posta koyma şovları yaptınız, Mavi Marmara şovları yaptınız da bugün bu
uluslararası anlaşma… 
Rica
ediyorum, biz sizin dış politika tutarsızlıklarınızın peşinde gitmek zorunda
değiliz çünkü biz tecrübeli bir kurumuz, biz halkımızın çıkarlarını görmek
zorundayız. 
OSMAN
AŞKIN BAK (Rize) – Evet, muhalefet de tecrübeli, halk için muhalefet!
AYKUT
ERDOĞDU (Devamla) - Sizin dengesizlikleriniz bu ülkenin millî çıkarı değil ve
burada halkımızı korumak için elimizden geleni yapacağız. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Erdoğdu. 
Sayın
Baluken, size de 69’uncu madde kapsamında… 
İDRİS
BALUKEN (Diyarbakır) – Efendim, grubumuz adına Hişyar Özsoy cevap verecek. 
BAŞKAN
– Sayın Özsoy… 
AZİZ
BABUŞCU (İstanbul) – Sayın Başkanım… 
MİLLÎ
EĞİTİM BAKANI NABİ AVCI (Eskişehir) – Sayın Başkan… 
BAŞKAN
– Söz vereceğim Sayın Bakan size. 
Buyurun.
İki
dakika süre veriyorum. 
25.- Bingöl Milletvekili Hişyar Özsoy’un,
İstanbul Milletvekili Aziz Babuşcu’nun 1 sıra sayılı Kanun Tasarısı’nın 4’üncü
maddesi üzerinde AK PARTİ Grubu adına yaptığı konuşması sırasında Halkların
Demokratik Partisine sataşması nedeniyle konuşması
HİŞYAR
ÖZSOY (Bingöl) – Sayın Başkan, değerli milletvekilleri; yani şöyle söyleyerek
başlayalım: Yani bütün eleştirileri böyle bir ihanet söylemi içerisinde
değerlendirmek doğru değil, siyasetin önünü kapatıyor bir defa. Adalet ve
Kalkınma Partisinin Orta Doğu politikasının biz de HDP olarak temelde çok
yanlış olduğunu düşünüyoruz. Bunu değişik vesilelerle anlattık.
Bakın,
şöyle bir haritaya bakın. Mısır, Lübnan, İsrail, Suriye, Irak, İran, Rusya. Tek
bir dost kalmış, Kürdistan Bölgesel Yönetimi Başkanı Mesut Barzani.
NURETTİN
YAŞAR (Malatya) – İran’la ilişkiler iyiyken ne diyordunuz?
HİŞYAR
ÖZSOY (Devamla) – Müsaade edin, olgusal konuşuyoruz.
NURETTİN
YAŞAR (Malatya) – Söyleyin, hepiniz söyleyin. Ne diyordunuz?
HİŞYAR
ÖZSOY (Devamla) – Şimdi, bir saniye, şunu bitirelim.
Şimdi,
bakın, bölge altüst olmuşken Türkiye’nin özellikle komşularıyla ilişkilerini
derinleştirmesi gerektiğini düşünüyoruz. 
NURETTİN
YAŞAR (Malatya) – Ya biraz tutarlı olun, tutarlı olun.
HİŞYAR
ÖZSOY (Devamla) – Orta Doğu politikasında…
NURETTİN
YAŞAR (Malatya) – Uluslararası ilişkiler…
HİŞYAR
ÖZSOY (Devamla) – Ya, ben de mi sesimi yükselteyim?
NURETTİN
YAŞAR (Malatya) – Yükselt, ne yapayım ya!
HİŞYAR
ÖZSOY (Devamla) – Bir müsaade edin, bizi de çıldırttınız ya! Bir müsaade edin
bir konuşalım. 
NURETTİN
YAŞAR (Malatya) – Ama biraz tutarlı ol, ricam o yani rica ediyorum.
AYKUT
ERDOĞDU (İstanbul) – Ama Sayın Başkan, sürekli bu müdahaleler var muhalefete
ya! 
NURETTİN
YAŞAR (Malatya) – Sen mi söylüyorsun bunu!
HİŞYAR
ÖZSOY (Devamla) – Tamam, arkadaşlar, tamam…
BAŞKAN
– Sayın milletvekilleri, sayın hatibi dinleyelim.
AYKUT
ERDOĞDU (İstanbul) – Konuşturmuyorsunuz bir ya!
İDRİS
BALUKEN (Diyarbakır) – Olmaz ya! 
HİŞYAR
ÖZSOY (Devamla) – Üç günde benzeştirmeyin lütfen, üç günde benzeştirdiniz yani.
BAŞKAN
– Sayın hatip sükûnet içerisinde konuşuyor, dinleyelim efendim.
HİŞYAR
ÖZSOY (Devamla) – Bakın, Türkiye’nin Orta Doğu politikası özellikle Türkiye’nin
Rusya…
İDRİS
BALUKEN (Diyarbakır) – Sayın Başkan, sayın hatibimiz süreyi versin sayın
konuşmacıya, çıksın kürsüde ifade etsin. 
Biz
hazırız, buyurun.
HİŞYAR
ÖZSOY (Devamla) – Ya, iki dakika verilmiş arkadaşlar.
BAŞKAN
– Sayın Özsoy, devam edin efendim, devam edin.
İDRİS
BALUKEN (Diyarbakır) – Bir geç, ne demek istiyorsun, bir anlat o kürsüde.
NURETTİN
YAŞAR (Malatya) – Sayın Başkan, benim adıma söz veriyor sayın grup başkan
vekili.
HİŞYAR
ÖZSOY (Devamla) – Bakın, Türkiye’nin Orta Doğu politikasını biz yanlış
görüyoruz. Özellikle Türkiye’nin Suriye politikasını geçen gün başka bir
vesileyle burada konuşurken söylemiştik, temelde yanlış. Bu yanlışı
düzeltebilmek mümkündür diyoruz ve bunu da böyle bir maço, delikanlılık, ben
yapmam, etmem… Olabilir, insanlar hata da yapabilir.
(Mikrofon
otomatik cihaz tarafından kapatıldı) 
HİŞYAR
ÖZSOY (Devamla) – Orta Doğu’nun dinamikleri sürekli değişiyor, her gün
değişiyor.
BAŞKAN
– İlave bir dakika süre verdim Sayın Özsoy, devam edin efendim.
HİŞYAR ÖZSOY (Devamla) – Sadece Türkiye değil, Amerika
pozisyon alamıyor. Bakın, kaç defa pozisyonunu değiştirdi Amerika, değil mi?
Rusya pozisyon değiştirdi, İran pozisyon değiştiriyor, sürekli aktörler
pozisyon değiştiriyorlar çünkü çok faktörlü, çok aktörlü, dibi son derece
kaygan bir zemin orası. Türkiye, bazı hesaplar yaptı, tutmamış olabilir. Biz
şunu diyoruz: Özellikle Kürt sorunu bağlamında “Türkiye, hem sınırın bu
tarafındaki Kürtlerle hem diğer tarafındaki Kürtlerle dostane ilişkilerini
derinleştirsin. Bu, hem Suriye’de istikrarın sağlanmasına hem Orta Doğu’da
sağlanmasına hem Türkiye’de sağlanmasına katkı sunabilir.” 
Şimdi, bunları dedik diye, Adalet ve Kalkınma
Partisinin dış politikasını benimsemedik diye herkese oturup “Vatan hainisiniz”
demenin bir anlamı yok. Bakın, Rusya’nın bir uçağı düştü, ne oldu? Türkiye,
Suriye siyasetinin tamamen dışına itildi. Ruslar, moral üstünlüğü bir ellerine
aldılar, vurdukça vuruyorlar. 
BARIŞ YARKADAŞ (İstanbul) – Rusya’ya çalışıyor AKP,
Rusya’ya, Rusya’ya… 
HİŞYAR ÖZSOY (Devamla) – Yani onun için eleştirileri
olgunlukla almak ve mümkünse artık şu her tarafı dökülmüş dış politikayı lütfen
değiştirmek gerekiyor. 
Saygılar sunarım. (HDP sıralarından alkışlar)
BAŞKAN – Teşekkür ederim Sayın Özsoy. 
Sayın Erkan Akçay, dinliyorum efendim. 
AZİZ BABUŞCU (İstanbul) – Sayın Başkan… 
BAŞKAN – Dinleyeceğim Sayın Babuşcu. 
Buyurun. 
VI.- AÇIKLAMALAR (Devam)
40.- Manisa Milletvekili Erkan Akçay’ın,
İstanbul Milletvekili Aziz Babuşcu’nun 1 sıra sayılı Kanun Tasarısı’nın 4’üncü
maddesi üzerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
ERKAN AKÇAY (Manisa) – Teşekkür ederim Sayın Başkan.
Biraz evvel kürsüde konuşan AKP sözcüsü tamamen bir
genelleme yapmak suretiyle bir muhalefet kavramı üzerinden eleştirilerini
getirdi ve bir genelleme yaptı. 
Öncelikle, Milliyetçi Hareket Partisi olarak ifade
etmek isterim ki bu eleştirilerden kendimizi tenzih ediyoruz. O nedenle,
yapılan eleştirilere cevap verecek değilim. Fakat topyekûn bir ithamda bulunmak
ve muhalefete de bu şekilde birtakım ağır ithamlar altında bulunmayı öncelikle
millî iradeye bir saygısızlık olarak değerlendiriyorum ve bizim Milliyetçi
Hareket Partisi olarak herhangi bir alınganlığımız da, üzerimize alınma da söz
konusu değildir, sadece bu genellemenin yanlış olduğunu ifade ediyorum; bir.
İkincisi; muhalefete muhalefet edeyim derken, iktidar
olarak ülkenin birliğini, dirliğini bozdular, Türkiye’yi etnik gruplara
böldüler. İçte, dışta huzur, itibar, dirlik kalmadı ve partiyle devletin
özdeşleştirildiği bir anlayışın ifadelerini gördük ve bu konuşan şahsın daha
evvel il başkanlığı yaparken “AKP sayesinde hepimiz Türk olmaktan kurtulduk.”
ifadeleri de hafızalarımızda. Ee, biz de yeri gelmişken soralım: AKP sayesinde
Türk olmaktan kurtuldun da peki ne oldun? Onu da sorarak sözlerimi
tamamlıyorum.
Teşekkür
ederim.
BAŞKAN
– Teşekkür ederim Sayın Akçay.
MEHMET
GÜNAL (Antalya) – Milletvekili oldu o sayede.
AZİZ
BABUŞCU (İstanbul) – Sayın Başkanım, şimdi benim…
BAŞKAN
– Sayın milletvekilleri, bir saniye efendim, bir saniye… Talepleri
dinleyeceğim, sizleri dinleyeceğim. 
Fakat
bunlardan önce biraz önce Hükûmete yöneltilen bazı sorular nedeniyle Hükûmeti
temsilen Millî Eğitim Bakanı Sayın Nabi Avcı’nın bir açıklama yapma talebi
vardır. O nedenle Sayın Bakana söz veriyorum.
Buyurun
Sayın Bakan. 
41.- Millî Eğitim Bakanı Nabi Avcı’nın,
Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
MİLLÎ
EĞİTİM BAKANI NABİ AVCI (Eskişehir) – Teşekkür ederim Sayın Başkan. 
Değerli
milletvekilleri, biraz önce Sayın Baluken, İsrail menşeli bir haber ajansına
atfen bir ikili anlaşma senaryosu -hem de bayağı ayrıntılı- anlattı. 
İDRİS
BALUKEN (Diyarbakır) – “Var mı yok mu?” diye sordum.
MİLLÎ
EĞİTİM BAKANI NABİ AVCI (Eskişehir) – Bunun var olup olmadığını Türk Dışişleri
Bakanlığının yapacağı açıklamayla öğrenin. Bu kadar uluslararası…
İDRİS
BALUKEN (Diyarbakır) – Sizden açıklama bekliyoruz işte.
MİLLÎ
EĞİTİM BAKANI NABİ AVCI (Eskişehir) – İsrail menşeli haber ajanslarına da bu
kadar fazla…
İDRİS
BALUKEN (Diyarbakır) – İsrail menşeli değil haber ajansı, İsrail Dışişleri
Bakanlığından yapılan açıklamaya göre diyor. Yani anlamamakta direniyorsunuz.
MİLLÎ
EĞİTİM BAKANI NABİ AVCI (Eskişehir) – İsrail menşeli haberler konusuna
gösterdiğiniz bu dikkati Türk Dışişlerinin haberlerine ve açıklamalarına da
gösterin. (AK PARTİ sıralarından alkışlar) 
İDRİS
BALUKEN (Diyarbakır) – Göreceğiz.
MİLLÎ
EĞİTİM BAKANI NABİ AVCI (Eskişehir) – Ayrıca, oradan hareketle, Gazze ile Cizre
vesair arasında kurduğunuz o çirkin paralelleri de size iade ediyorum ve
şiddetle kınıyorum, ayıp! (AK PARTİ sıralarından “Bravo” sesleri, alkışlar)
BAŞKAN
– Teşekkür ederim.
İDRİS
BALUKEN (Diyarbakır) – Siz yapıyorsunuz zaten yani aynı Gazze’de olan durum.
Sayın
Başkan, bir yanlış anlaşılma var sanırım. Ben uluslararası saygın haber
ajanslarının birçoğunda -Reuters, BBC, tek tek isim mi verelim- İsrail
Dışişleri Bakanlığına dayandırılarak yapılan bir açıklamanın yayınlandığını…
MİLLÎ
EĞİTİM BAKANI NABİ AVCI (Eskişehir) – Yalan haberdir.
İDRİS
BALUKEN (Diyarbakır) – …bu konuda AKP Hükûmeti ile İsrail arasında yeni bir
anlaşmanın olduğunun ifade edildiğini, bu bilginin doğru olup olmadığını
sordum.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Türk Dışişlerinin de
açıklaması var: “Henüz bir anlaşma yok.” diyor.
AHMET YILDIRIM (Muş) – “Henüz” diyor.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – “Henüz yok” diyor,
tabii.
İDRİS
BALUKEN (Diyarbakır) - Bu bilginin doğru olup olmadığını sordum. Eğer bu bilgi
doğru değilse “doğru değil” deyip, bunun açıklamasını yapabilirler. Biz böylesi
önemli konularda uluslararası haber ajanslarından çıkan haberler peşinden
koşmaktansa burada Türkiye milletvekilleri olarak Kabineden tabii ki bilgi
isteyeceğiz, bundan sonra da istemeye devam edeceğiz. 
Ayrıca,
şu anda Cizre’de yaşanan durum Gazze’de yaşanan durumu katbekat geçmiştir. Ben
de kendisine aynen iade ediyorum. (HDP sıralarından alkışlar)
BAŞKAN
– Teşekkür ederim Sayın Baluken. 
Tutanaklara
geçmiştir.
Sayın
Bostancı, Sayın Babuşcu ayaktaydı daha önce.
Buyurun
Sayın Babuşcu.
AZİZ
BABUŞCU (İstanbul) – Sayın Başkanım, iki sataşma söz konusu.
BAŞKAN
– Nedir?
AZİZ
BABUŞCU (İstanbul) – Bizatihi Sayın MHP Grup Başkan Vekilinin İl Başkanı
olduğum dönemde “Türk olmaktan kurtulduk.” ifadesi dolayısıyla.
BAŞKAN
– Evet.
MEHMET
GÜNAL (Antalya) – “AKP sayesinde” diyordun.
AZİZ
BABUŞCU (İstanbul) – İkincisi de, sayın hatibin yine İstanbul İl Başkanlığı
yapan demokratik kültür gibi bir eksiklik izafesiyle sataşması var. 69’uncu
maddeye göre…
BAŞKAN
– 69’uncu maddeye göre size iki dakika süre veriyorum Sayın Babuşcu.
Buyurun
efendim.
AZİZ
BABUŞCU (İstanbul) – Çarpı 2 olması lazım değil mi Sayın Başkan?
BAŞKAN
– Şimdi, öyle bir teamülümüz yok efendim.
Buyurun.

İki
dakikada çok şey söylenebilir.
MEHMET
GÜNAL (Antalya) – Alıştınız iyice fazla fazlaya.
V.- SATAŞMALARA İLİŞKİN KONUŞMALAR (Devam)
26.- İstanbul Milletvekili Aziz
Babuşcu’nun, Manisa Milletvekili Erkan Akçay’ın yaptığı açıklaması ile İstanbul
Milletvekili Aykut Erdoğdu’nun sataşma nedeniyle yaptığı konuşması sırasında
şahsına sataşması nedeniyle konuşması
AZİZ
BABUŞCU (İstanbul) – Şimdi, öncelikle şu “Türk olmaktan kurtulduk.” meselesine
girelim. Benim o konuşmada ifade ettiğim şey şudur: Ben Trabzonluyum, Türk’üm
bundan da hiçbir gocunmam yok. (AK PARTİ sıralarından alkışlar) Ama ben aynı
zamanda bu coğrafyada yaşayan etnik kökeni, inanç aidiyeti ne olursa olsun
herkesin Türkiye Cumhuriyeti vatandaşlığı paydaşında da ortak olması
gerektiğine inanıyor ve bununla da gurur duyuyorum. Burada da bir sıkıntım yok.
MEHMET
PARSAK (Afyonkarahisar) – Demin de “Türkiyeli” olmaktan söz ettiniz Sayın
Babuşcu.
AZİZ
BABUŞCU (İstanbul) – Yalnız benim söylediğim şey şuydu, çarpıtılan bir sözdür
o, ben dedim ki: AK PARTİ’den önce bu ülkede insanlar etnik aidiyetlerini ifade
etmekten korkardı. Mesela Türk’sen…
KAMİL
AYDIN (Erzurum) – “Türklük” etnik bir aidiyet değil, Anayasa’ya göre
konuşacaksınız. Anayasa’ya göre yemin ettiniz.
AZİZ
BABUŞCU (İstanbul) – Bir dakika. Ya, yanlış yaptık, bir dakika dinle, dinle,
ifade edeyim ben.
BAŞKAN
– Sayın milletvekilleri, dinleyelim efendim.
AZİZ BABUŞCU (İstanbul) – Eğer Kürt’sen Kürt olduğunu
söyleyemezdin, ifade ettiğim şey buydu. Eğer Aleviysen kendini ifade etmekten
imtina ederdin, bu yasağın, bu ceberut devlet anlayışının ortadan kalktığını
söyledim AK PARTİ’yle beraber. 
MUSA ÇAM (İzmir) – Mezhepçilik yapıyorsun.
AZİZ BABUŞCU (Devamla) – Yoksa, “Türk olmaktan
kurtulduk.” diye bir ifade hiç olmamıştır, kayıtlarda vardır, medyada yer
almıştır, bu çok ciddi bir çarpıtmadır. Bununla ben her vesileyle uğraşıyorum,
burada, kamuoyu önünde bir kere daha ifade etmiş oldum, birincisi bu.
MEHMET PARSAK (Afyonkarahisar) – Daha demin Türkiyeli
olmaktan söz ettiniz.
AZİZ BABUŞCU (Devamla) – Ben sana konuşma metnimi
orijinal olarak gönderirim.
MEHMET PARSAK (Afyonkarahisar) – Daha demin Türkiyeli
olmaktan söz ettiniz, gene “Türk’üm” diyemediniz.
AZİZ BABUŞCU (Devamla) – Evet, ben bir Türkiyeliyim
aynı zamanda.
Şimdi, yine, ben Türkiye’de bir aydın
yabancılaşmasından bahsettim…
KAMİL AYDIN (Erzurum) – Bir aydın tanımı yapın,
görelim.
AZİZ BABUŞCU (Devamla) – …ve dedim ki: “Bu aydın
yabancılaşması bazen ülkesine ihanet derecesine varan örneklikler sergiler.”
Bununla ilgili olarak da en son, mesela, Sayın Merkel’in…
(Mikrofon otomatik cihaz tarafından kapatıldı)
AZİZ BABUŞCU (Devamla) – …Türkiye’ye geleceği ve
Ankara’da henüz insanlarımızın kanının kurumadığı bir sürecin akabinde
Türkiye’ye gelirken ve neyin konuşulacağını da bilmeden, o gün söylenen 100
kadar aydının imza attığı ve Merkel’e “Türkiye’ye gelme, gelirsen bu Erdoğan’a,
Davutoğlu’na yazar.” dediği ifadedir. (AK PARTİ sıralarından alkışlar) Ve
sizler de bu aydınların tarzını, tutumunu aynılaştırıyor…
BARIŞ YARKADAŞ (İstanbul) – On yıl beslediniz o
aydınları, Başkan, kime ne anlatıyorsun? Sizin aydınlarınız onlar.
AZİZ BABUŞCU (Devamla) – …ve kendi muhalefet dilinize
dönüştürüyorsunuz. Söylediğim budur. (AK PARTİ sıralarından alkışlar) 
BAŞKAN – Peki, teşekkür ederim Sayın Babuşcu.
AYKUT ERDOĞDU (İstanbul) – Sayın Başkanım, 100 aydına
bu Meclis kürsüsünde vatan haini mi deniliyor? Bu 100 aydına, bu 100 imzayı
atan aydına vatan haini mi deniliyor? Rica ederim ya, bu kadar kolay mıdır bu
iş ya? Bu 100 aydına “vatan haini” denilemez ya.
BAŞKAN – Sayın Erdoğdu, tutanaklara geçmiştir.
Sayın Bostancı, dinliyorum sizi efendim.
VI.- AÇIKLAMALAR (Devam)
42.- Amasya Milletvekili Mehmet Naci
Bostancı’nın, siyasi eleştirilere gereksiz alınganlık göstermenin Parlamentonun
çalışma adabına uygun olmadığına ilişkin açıklaması
MEHMET NACİ BOSTANCI (Amasya) – Sayın Başkanım,
teşekkür ediyorum.
Parlamentonun
en temel fonksiyonlarından birisi burada siyasi partilerin birbirini dinlemesi
ve muhakkak söylenen sözlerden kendilerince, kendilerine göre sonuç
çıkarmasıdır. O yüzden de birbirimizin aklına ihtiyacımız var. “Benim aklım
bana yeter, senin aklın bana lazım değil.” şeklinde kibir ve gurur dolu
ifadeler Parlamentonun çalışmasına uygun değildir. Biz, birbirimizin aklına
ihtiyaç duyduğumuz için buradayız ve emin olun AK PARTİ uzun yıllar boyunca
iktidar olduysa kendi aklı kadar bu milletin farklı çevrelerini temsil eden
akıllarından ama muhakkak kendince faydalandığı için başarılı olmuştur.
Burada
muhalefete ilişkin olarak, demin ki AK PARTİ’li değerli vekilin ve zaman zaman
başka vekillerin ifade ettiği eleştirileri “Muhalefeti oryante etmek istiyor,
onu dizayn etmek istiyor.” şeklinde anlamak yerine, söylenenleri elbette
eleştirebilirler, itiraz edebilirler ama bunlardan sonuçta kendi akıllarınca
sonuç çıkartmak zannediyorum siyasetin bir gereğidir. Buna ilişkin gereksiz
alınganlık göstermek bence Parlamentonun çalışma adabına çok uygun sayılamaz,
bunu ifade etmek istedim. 
Saygılar
sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Bostancı. 
ÖZGÜR
ÖZEL (Manisa) – Sayın Başkanım, yerimden söz talebim olacak efendim. 
BAŞKAN
– Sayın Özel, dinliyorum efendim, buyurun. 
43.- Manisa Milletvekili Özgür Özel’in,
iktidar partisi milletvekillerinin konuşma sürelerinin çoğunu muhalefet
partilerine muhalefet etmek için kullandıklarına ve bunun, kendini iktidarsız
ve yetkisiz hissetmenin bir tezahürü olduğuna ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim. 
Tabii,
bu kadar değerlendirmeden sonra, bir de bu kadar kapsamlı ve bu kadar yön
verici birtakım yaklaşımlardan sonra bir iki konuya bizim de cevap verme
ihtiyacımız ortaya çıktı. 
Birincisi,
bu yasama, yürütme, yargının, kuvvetler ayrılığının önemini hep vurguluyoruz.
Şimdi, yasamadaki milletvekillerinin kendini değerli hissetmesi önemli bir şey.
Yürütme tamamen her şeyi üzerine alıp yasama organını sadece bir parmak indir
kaldır hâline dönüştürünce iktidar partisi milletvekili kendini o kadar
değersizleşmiş hissediyor ki ve ülkeyi yönetmeye yönelik olarak o kadar ciddi
sıkıntılar yaşıyor ki… (AK PARTİ sıralarından gürültüler)
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, herkes
hakaretten söz istiyor, böyle bir ifade var mı ya! Düzeltin yani, Grup Başkan
Vekili, böyle bir usul yok.
ÖZGÜR
ÖZEL (Manisa) – …kürsüye çıkıp grubu adına sadece bütçe üzerine bir şeyler
söyleyecekken, kendisine tanınmış on dakikalık sürenin dokuz dakika elli
saniyesini muhalefete muhalefet etmekte kullanıyor. Bu, iktidar noktasında
kendisini iktidarsız ve yetkisiz hissetmenin bir tezahüründen başka bir şekilde
açıklanamaz. (CHP
sıralarından alkışlar) 
İkinci
husus, Cumhuriyet Halk Partisinin parti içi demokrasisinde, örneğin bu hafta
sonu 40’a yakın ilimizde il başkanı seçeceğiz, en az 30’unda 2 ya da daha çok
aday var. Mahallelerden seçilmiş delegeler geldiğinde, ilin delegeleri il
başkanını seçerken çoktan seçerek bakıyorlar. Oysa ki iktidar partisinin il
başkanı seçerken çoklu adayları teke indirme geleneğinin nasıl bir il başkanı
profiline o partiyi mahkûm ettiğini de üzülerek görmüş bulunuyoruz. 
Teşekkür
ederim.
BAŞKAN
– Teşekkür ederim. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Geçici Bütçe
Kanunu Tasarısı ile Plan ve Bütçe Komisyonu Raporu (1/317) (S. Sayısı: 1)
(Devam)
BAŞKAN
– Madde üzerinde gruplar adına görüşmeler tamamlanmıştır.
Şahıslar
adına konuşmalara geçiyorum. 
Şahıslar
adına ilk konuşma, Denizli Milletvekili Sayın Kazım Arslan tarafından
yapılacaktır.
Buyurun
Sayın Arslan.
AZİZ
BABUŞCU (İstanbul) – Sayın Başkan… 
Bakar
mısın... Sen bilmiyorsun. Benim İl Başkanlığım…
BARIŞ
YARKADAŞ (İstanbul) – Oradan laf atma, kürsüye çık! Laf atma oradan! Grup
başkan vekiliyle öyle konuşamazsın!
NURETTİN
YAŞAR (Malatya) – Otur yerine! 
BAŞKAN
– Değerli milletvekilleri… Değerli milletvekilleri…Sayın milletvekilleri…
AZİZ
BABUŞCU (İstanbul) – Efendim…
BARIŞ
YARKADAŞ (İstanbul) – Konuşamazsın öyle! Konuşamaz grup başkan vekiliyle! İndir
elini, kiminle konuşuyorsun sen! 
BAŞKAN
– Sayın Arslan, buyurun. 
BARIŞ
YARKADAŞ (İstanbul) – Konuşamazsın grup başkan vekiliyle.
BÜLENT
YENER BEKTAŞOĞLU (Giresun) – Böyle yapamazsın. Böyle yapamazsın.
BAŞKAN
– Sayın milletvekilleri… Değerli milletvekilleri, rica ediyorum yerlerinize
oturunuz.
İLKNUR
İNCEÖZ (Aksaray) – Hayret bir şey ya! Başkanım, müdahil olun ya! Burada Meclisi
siz mi idare edeceksiniz buradakiler mi idare edecek? Lütfen Başkanım…
BAŞKAN
- Sayın milletvekilleri, hatip kürsüde. Rica ediyorum… Hatip konuşacak, hatibi
dinleyelim lütfen. 
Sayın
Arslan, buyurun efendim.
İLKNUR
İNCEÖZ (Aksaray) – Oradan talimat veriyorlar Başkana. Meclis Başkanı siz
misiniz! 
KAZIM
ARSLAN (Denizli) – Sayın Başkan, değerli milletvekilleri; geçici bütçe kanunu
tasarısının 4’üncü maddesi üzerine söz aldım. Hepinizi öncelikle sevgiyle,
saygıyla selamlıyorum. 
Bu
bütçe, darbe ürünü bir anayasa maddesine dayanarak 1 Kasımda yapılan erken
seçimin sonrasında üç aylık zorunlu olarak yapılmak zorunda kalınan bir
bütçedir. 
Seçimlerin
ardından Meclisimizin ilk adımlarından biri olan bu bütçe görüşmeleri, hızı
kadar, kime, hangi yetkiye, hangi gerekçelerle ve ne kadar verdiği ölçüde
tartışma konusudur. Geçmişten beri sorunumuz, Meclisin mali denetimden eksik
kalması, Sayıştay raporlarının sağlıklı olarak tartışılmaması bir önemli
konudur. 
Kanunla
verilen bütçe yetkisi, denetimi eksik kaldığı müddetçe içi boş bir belgedir.
Harcamaların şeffaflığı ve yerindeliğini denetleyemediğimiz durumlarda
gerçekten bu bütçenin sonucunu da iyi bir şekilde almamız mümkün değildir. 
Gelir
ve gider dengesini açıkça ortaya koyamayan, ne alıp ne vereceğimiz belli
olmayan bir bütçe tasarısının ayağının mutlak surette aksayacağı kesindir.
Gelirleri ve giderlerini net bir şekilde ortaya koyamayan ve bunu tam olarak
açığa koyamayan bu bütçenin, ne iş dünyasına, ne esnafa, ne işçiye, ne
çiftçiye, ne emekliye, ne sanayiciye, ne ihracatçıya verdiği herhangi bir umut
da ortada gözükmemektedir.
Şimdi,
1 Kasım seçimlerinde Cumhuriyet Halk Partisinin seçim bildirgesinden kopya
çekerek özellikle seçim bildirgenizde koymuş olduğunuz asgari ücretin net
olarak işçinin eline verileceği noktasında ve işverene de yük getirmeden bunun
uygulanacağı noktasında bu bütçede herhangi bir açıklık yoktur. Ayrıca,
çiftçiye ve köylüye gübrenin ve yemin üzerindeki KDV’nin sıfırlanacağı
noktasında verdiğiniz sözün de burada, ne şekilde olacağı ve Ocak 2016’dan
itibaren uygulanıp uygulanmayacağı konusunda da herhangi bir açıklık yoktur. 
Üretim
ekonomisinin güçlendirilmesi konusunda özellikle yatırımın, üretimin
artırılması, ihracatın artırılması ve bu konularda ne tür teşviklerin,
desteklerin verileceği konusunda da bir açıklık maalesef yoktur. 
Bugün üretimin önünde, sanayicinin önünde o kadar çok
büyük engeller vardır ki, bu engellerin kaldırılması ve bu engellerin
giderilmesi noktasında, üretimin üzerindeki yüklerin hafifletilmesi noktasında
da bütçede herhangi bir açıklık yoktur. 
Geçici bütçe kalıcı bir bütçe değildir ama 1 Ocak
2016’dan itibaren hangi kesimlere ne vereceği, nasıl yardım edeceği, nasıl
destek olacağı, nasıl bir uygulama olacağı, işçiden, çiftçiden yana neler
uygulanacağı konusunda da herhangi bir açıklık getirilmemiştir. 
Bizim amacımız, 5018 sayılı Yasa’nın amaçlarına ve
bütçe düzenine uygun bir geçici bütçeyi yapabilmekti. Unutmayalım ki 2015 yılı
Bütçe Kanunu’nun Anayasa’ya aykırılıkları daha gündemdeyken siyasi iktidarın ve
Meclisin geçici bütçede daha titiz ve daha dikkatli olması ve kanunlara uygun
bir şekilde düzenleme yapması gerekirken bu da bu bütçede maalesef ortada
gözükmemektedir. Aceleye getirilen yeni dönem bütçesi kadar yine aceleye
getirilmiş bir geçmiş dönem bütçesinin denetim süreci, ciddiye alınmayan kesin
hesap komisyonları, gerçekten bugün bu bütçe üzerinde birçok şüpheleri de
beraberinde getirmektedir. 
Sayın
milletvekilleri, neyi nereye vereceğini açıklamayan bütçe hesapsızlıkla
maluldür ve ne yapacağı da belli değildir. 
17-25
Aralıkta paraları nasıl sıfırlamışlarsa bu geçici bütçeyle de denetimin
sıfırlanması esas alınmıştır.
Saygıyla
arz ederim.
Teşekkür
derim. (CHP sıralarından alkışlar) 
BAŞKAN
– Teşekkür ederim Sayın Arslan.
Birleşime
on beş dakika ara veriyorum.
Kapanma Saati: 01.20
YEDİNCİ OTURUM
Açılma Saati: 01.38
BAŞKAN: Başkan Vekili Mehmet Akif HAMZAÇEBİ
KÂTİP ÜYELER : Mücahit DURMUŞOĞLU (Osmaniye), Fehmi
KÜPÇÜ (Bolu)
------0-----
BAŞKAN
– Sayın milletvekilleri, Türkiye Büyük Millet Meclisinin 16’ncı Birleşiminin
Yedinci Oturumunu açıyorum.
1
sıra sayılı Kanun Tasarısı’nın görüşmelerine devam edeceğiz.
Komisyon
yerinde.
Hükûmet
yerinde.
Şimdi
4’üncü madde üzerinde şahsı adına ikinci konuşmacı Adana Milletvekili Sayın
Mehmet Şükrü Erdinç’e söz vereceğim. 
Buyurun
Sayın Erdinç. (AK PARTİ sıralarından alkışlar) 
MEHMET
ŞÜKRÜ ERDİNÇ (Adana) – Sayın Başkan, değerli milletvekilleri; görüşmekte olduğumuz
geçici bütçe kanun tasarısının 4’üncü maddesi üzerinde şahsım adına söz almış
bulunuyorum. Bu vesileyle yüce heyetinizi saygıyla selamlıyorum.
Tabii
sözlerimin başında bir hususa değinmek istiyorum. Tabii bunu söylerken bir
polemik konusu oluşturmak da istemiyorum. Özellikle Sayın Özel, sizleri bilmem
ama AK PARTİ Grubunda yer alan hiçbir arkadaşımız kendini değersiz hissetmiyor.

ÖZGÜR
ÖZEL (Manisa) – İnşallah!
MEHMET
ŞÜKRÜ ERDİNÇ (Devamla) – Aksine her bir arkadaşımız değerli oldukları için bu sıralarda
oturuyorlar. Böyle diyerek de sözlerime başlamak istiyorum.
Hepimizin de bildiği gibi bütçe kanunları, gelirlerin toplanması, harcamaların
yapılması hususunda hükûmetlere yetki veren kanunlardır. Bugün burada geçici
bir bütçe kanunu görüşüyoruz. Tabii geçici de olsa yapılmak istenen
hükûmetlerin seçim dönemlerinde, öncesinde ve sonrasında ortaya koymuş
oldukları eylem planlarının hayata geçirilmesine yönelik çalışmalardır. Bugün,
inşallah, burada, AK PARTİ Hükûmetine üç aylık, önümüzdeki üç ay için geçici
bütçe konusunda yetki vereceğiz. Önümüzdeki ay içerisinde de inşallah Maliye
Bakanlığımız çalışmasını tamamlarsa kesin, asıl bütçe görüşmelerini yapacağız
ki bizden önceki hatiplerin… Seçim meydanlarında söylemiş olduğumuz hususları
konuşacağımız alanları da inşallah önümüzdeki ay içerisinde asıl bütçe
görüşmelerinde hep beraber konuşacağız.
Tabii, bütçe kanunları bir taraftan rakamları,
tabloları içeren kanunlardır, e bir taraftan da özellikle tüm siyasi partilerin
siyasi görüşlerini rahatlıkla ifade ettikleri ortamlardır. Bugün de özellikle
17 Aralık günü saat 14.00’te başladığımız ve 18 Aralık günü saat 02.00’ye
geldiğimiz şu saatler itibarıyla bütün siyasi partilerin hemen hemen ortak
gündem maddesi 17 Aralık 2013 yılında yaşanan gelişmeler üzerine şekillendi.
Hepimiz de biliyoruz ki bizlerin “paralel ihanet çetesi” diye tabir ettiğimiz o
çetenin o tarihte oluşturmaya çalıştığı algı üzerinden özellikle muhalefet
partilerinin başta Cumhurbaşkanımız ve AK PARTİ ailesine yönelik maalesef
burada hakaretlerini de dinlemek zorunda kaldık. Dün paralel yapıların
faaliyetlerinden ve kendi siyasi partilerinin iç işleyişini dizayn etmelerinden
şikâyetçi olanların bugün onlarla birlikte aynı argümanları kullanmasının da
gerçekten ibret verici bir durum olduğunu düşünüyorum.
MEHMET ERDOĞAN (Muğla) – El ele, kol kola gezen siz
değil miydiniz? 
MEHMET
ŞÜKRÜ ERDİNÇ (Devamla) – Tabii, muhalefet partilerinin iktidar olmamasının
sebebi aslında bu husustur diye de düşünüyorum. 17-25 Aralık darbe
girişimlerinin hemen ardından yapılan 30 Mart seçimlerinde milletimiz ilk
tokadı vurdu, ardından Cumhurbaşkanlığı seçiminde ikinci tokat ve akabinde 7
Haziran seçimlerinde belki biraz ümitlendiniz ama 1 Kasım seçimlerinde
gerçekten asıl tokadı vurdu. (AK PARTİ sıralarından alkışlar) 
Tabii,
17-25 Aralık girişimlerinin akabinde yapılan dört seçimde de milletimiz bu
girişimlerin darbe girişimleri olduğunu tescilledi. 
ORHAN
SARIBAL (Bursa) – Milleti tokatlayıp asıl götüren sizsiniz. 
MEHMET
ŞÜKRÜ ERDİNÇ (Devamla) – Tescilledi. 
Ben,
bugün, muhalefet partilerinin yaptığı gibi, basın üzerinden şeylerle konuşmak
istemezdim ama bizden önceki konuşmacıların da dile getirdiği birkaç hususa da
değinmek isterim. 
Bakın,
bugün, bizleri yolsuzluklarla, şunlarla bunlarla suçladınız. Ben, CHP’nin de AK
PARTİ’yi yolsuzlukla suçlarken kendi belediyelerindeki yolsuzlukları kapatmak
için böyle bir gayret içerisinde olduğunu söylemeyeceğim. 
ALİ
ŞEKER (İstanbul) – Araştırın, araştırın. 
MEHMET
ŞÜKRÜ ERDİNÇ (Devamla) – Tabii, diğer belediyelerde isimlerle ilgili basında
geçen hususları da dile getirmeyeceğim ama dile getirmek istediğim husus, bu ve
benzeri hususları dile getirerek özellikle başta Cumhurbaşkanımıza ve AK PARTİ
ailesine yönelik bir zihniyetin hastalıklı ruh hâlini dile getireceğim. Bu hastalıklı
ruh hâlinden kurtulun. 
ALİ
ŞEKER (İstanbul) – Hasta sizsiniz! 
MEHMET
ŞÜKRÜ ERDİNÇ (Devamla) – Eğer bundan kurtulursanız, Allah, belki sizlere de bir
gün iktidarı nasip eder diye düşünüyorum. 
Hepinizi
saygıyla, hürmetle selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Erdinç. 
ÖZGÜR
ÖZEL (Manisa) – Sayın Başkan… 
BAŞKAN
- Sayın Özel, dinliyorum efendim. 
ÖZGÜR
ÖZEL (Manisa) – Sayın Başkanım, tabii, Parlamentoda verilen arada sizin
Başkanlığınızda sayın grup başkan vekilleriyle, çalışmaların bundan sonraki
süreçte daha sağlıklı yürümesi, gerilen ortamın hafi flemesiyle
ilgili iktidar partisinden gelen talebi fevkalade olumlu karşıladık. Bizim
işimiz burada karşılıklı hakaret etmek falan değil. Salona döndüğümüzde, iktidar
partisinin buna zemin hazırlayacak yaklaşımlarda bulunmayacağı taahhüdünden de
memnuniyet duyduk sizin şahitliğinizde ama daha ilk kürsüye gelen hatip…
MEHMET
METİNER (İstanbul) – Başkan, gene hoş gör de kapatalım bunu. 
ÖZGÜR
ÖZEL (Manisa) - …dönüp dönüp, tokattan başlayıp, en sonunda artık, sokak
kavgasında söylenmeyecek sözleri muhalefet partisine söylediği zaman, iktidar
partisinin sayın grup başkan vekillerinin kendi gruplarıyla varmaları gereken
bir mutabakat olduğu ortaya çıkıyor.
Ben
içerideki sözümüze ve sizin şahitliğinize duyduğum saygıdan dolayı, bu sefere
mahsus ve son kez olarak, bu kaba, incitici, rencide edici üsluba cevap vermeyi
bu kadarla sınırlıyorum efendim.
Teşekkür
ederim.
BAŞKAN
– Teşekkür ederim Sayın Özel.
Madde
üzerinde soru-cevap işlemi gerçekleştireceğim.
İlk
soru Sayın Karakaya…
MEVLÜT
KARAKAYA (Adana) – Sayın Başkan, aracılığınızla Sayın Bakana iki sorum olacak.
Birincisi,
2009 yılında bir Bakanlar Kurulu kararında değişiklik yaparak, döviz geliri
olmayan şirketlerin de döviz cinsinden borçlanmalarının önünü açtınız.
Şirketlerin 2002 yılında 6,5 milyar dolar olan döviz pozisyonu açığı, bugün 175
milyar dolar gibi çok tehlikeli bir boyuta geldi, bu da bugün ekonomimizin
yumuşak karnı oldu. Bu konuda bir tedbir düşünüyor musunuz?
İkincisi,
Kamu Gözetimi Kurumunun yayınladığı yerel finansal raporlama standardı
taslağıyla neyi hedefliyorsunuz? Bu taslaktaki “yerel” adı, eğer uygulama
ulusal düzeyde yapılacaksa neyi ifade ediyor? Bu uygulamanın mükellefler
üzerinde bir etkisi olacak mı?
(Mikrofon
otomatik cihaz tarafından kapatıldı) 
BAŞKAN
– Sayın Depboylu…
DENİZ
DEPBOYLU (Aydın) – Teşekkür ederim Sayın Başkan.
Sayın
Bakana üç soru sormak istiyorum. 
Birincisi,
tarım üreticilerini desteklemek üzere TARİŞ’in ve benzer sorunları yaşayan
kooperatiflerin borçları ötelenerek yeniden yapılandırılacak mı?
İkinci
sorum, geçici tarım işçileri asgari ücret hakkından yararlanabilecek mi?
Üçüncü
sorum, Aydın seçmenlerine vadedilen, 2002 yılından beri beklenen Aydın-Denizli
otobanının tamamlanması ve Çıldır Havaalanı’nın uygun standartlara
ulaştırılması ya da farklı bir alanda kurulacak havaalanı için ödenek ayrılmış
mıdır?
BAŞKAN
– Sayın Durmaz…
KADİM
DURMAZ (Tokat) – Teşekkürler Sayın Başkan.
Türkiye-İran
transit yolu yapımında, yol genişlemesi için istimlak edilen Tokat Erbaa
ilçemiz, merkez Çalkara, Evyaba, Akça, Hacıpazar, Değirmenli, Bürücek,
Tepekışla köyleri arazileri istimlak edilmiştir. Beş yıldır köylü ve üretici
bedellerini alamamaktadır ve perişan durumdadır. 2016 bütçesinde bu mağdur
çiftçi aileleriyle ilgili Hükûmetin bir tasarrufu ve tedbiri var mıdır? 
BAŞKAN
– Sayın Tor…
FAHRETTİN
OĞUZ TOR (Kahramanmaraş) – Sayın Bakan, sorum seçim çevrem Kahramanmaraş’la
ilgilidir.
1)
Yıllardır bitirilmesi yılan
hikâyesine dönen Orta Anadolu’yu Akdeniz’e bağlayan, günde binlerce ağır
vasıtanın geçtiği Göksun-Kahramanmaraş kara yolunun bitirilmesi için daha ne
kadar süre beklenecektir? Buna benzer berbat bir yol ülkemizin bir başka
yerinde var mıdır?
2)
Her yıl milyarlarca dolar enerji
ithal eden ülkemizde enerji ihtiyacı her geçen gün artmaktadır. Büyük
miktarlarda, bildiğim kadarıyla en az 2 milyar dolar harcanarak inşa edilen
Afşin Elbistan B Termik Santrali maalesef göçük nedeniyle 2011 yılından beri
işletilememektedir. Enerji ihtiyacının had safhaya ulaştığı günümüzde Afşin
Elbistan B Termik Santrali daha ne kadar kapalı tutulacaktır?
Teşekkür ederim.
BAŞKAN – Sayın Erdoğan…
MEHMET ERDOĞAN (Muğla) – Teşekkür
ediyorum Sayın Başkan.
Sayın Bakan, biraz önceki sorumu tekrar ederek başlamak
istiyorum.
Irak merkezî yönetimle arası açılan ve geçen hafta
ülkemize gelen, devlet başkanı muamelesi gösterdiğiniz Barzani’ye, Kuzey Irak
Bölgesel Yönetimi personel giderlerinin üç ay süreyle karşılanacağı konusunda
Hükûmetiniz tarafından bir söz verilmiş midir? 
Yine, uyguladığınız kahraman dış politikanın sonucu
olarak bugün yaş sebze meyve üreticileri ve turizmciler panik hâlinde. Bütçede
yaş sebze meyve üreticileri ve turizmcilerin zararlarını karşılayacak bir
ödenek ayırdınız mı?
Teşekkür ediyorum.
BAŞKAN – Sayın Usta…
ERHAN USTA (Samsun) – Teşekkür ederim Sayın Başkan.
İller sıralamasında Samsun Türkiye’de 16’ncı sıradadır
nüfus açısından. Ancak ekonomik göstergelere baktığımızda, örneğin istihdamda
19’uncu sırada, ihracatta 24’üncü sırada, kurumlar vergisi mükellefiyet
sayısında 22’nci sıradadır. Samsun kamu yatırımlarından yeteri kadar
yararlanmamaktadır. Bu bütçede Samsun için ne ayrılmıştır? Samsun için ne
yapmayı planlıyorsunuz? Samsun-Ankara hızlı tren projesine ne zaman
başlanacaktır?
Ayrıca,
az önceki ifadelerinizde bu bütçede cari açıkla mücadele edeceğinizi
söylediniz. Cari açıkla mücadele için bu bütçede ne kadar kaynak ayırdınız?
Teşekkür
ederim.
BAŞKAN
– Sayın Parsak…
MEHMET
PARSAK (Afyonkarahisar) – Sayın Bakan, Afyon, Kütahya, Uşak illeri için
yapılmış olan Zafer Bölgesel Havalimanı’nın yap-işlet-devret modeliyle
yapılmasından dolayı şimdiye kadar ne kadarlık kamu zararı oluşmuştur?
Sözleşmenin sonuna kadar ne kadarlık kamu zararı oluşması öngörülmektedir?
Bunlar için bütçeden ödenek ayrılmış mıdır, ayrılmışsa ne kadar ayrılmıştır?
Teşekkür
ederim.
BAŞKAN
– Sayın Haberal…
ERKAN
HABERAL (Ankara) – Teşekkür ederim Sayın Başkan.
2001
yılı işsiz sayısı 2 milyonken günümüzde 5 milyona çıkmış ve sizin Hükûmet
temsilcileriniz burada üç gün boyunca “İşsizliği hallettik.” dediklerine göre
“Ülkede işsizlik var.” demek için işsiz sayısının 10 milyon kişi mi olması
lazımdır Sayın Bakan? 
Teşekkür
ederim.
BAŞKAN
– Teşekkür ederim.
Şimdi,
cevap için Sayın Bakana söz veriyorum.
Buyurun
Sayın Bakan.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Öncelikle
Sayın Karakaya’nın, döviz pozisyonu açığıyla ilgili bir değerlendirmesi oldu.
Hakikaten hem para politikası bakımından hem de ekonominin genel dengeleri
bakımından şirketlerimizin döviz pozisyonu açığı hususu önemli bir konu.
Özellikle 2002 yılı sonrası, Merkez Bankamız tarafından ve Bankacılık Düzenleme
ve Denetleme Kurumu tarafından alınan tedbirler neticesinde, bugün itibarıyla
ekonominin genel dengesini etkileyecek bir risk söz konusu değildir.
Değindikleri konu önemli ve bundan sonra da inşallah bu konuda ihtiyatlı bir
duruş sergilenmeye devam edilecek.
“Kamu
Gözetimi Kurumu, finansal raporlama standardı ile ilgili neyi hedefliyor?”
şeklinde bir soru oldu. Kamu Gözetimi Kurumu yerel raporlama standardı, Türkiye
muhasebe standartlarını uygulamak zorunda olmayan işletmeler için öngörülen bir
standarttır. Standart, taslak olarak kamuoyunun görüşüne açılmıştır.
Kamuoyundan gelecek görüş ve öneriler neticesinde son şekli verilerek
yayımlanacaktır.
Kıymetli
milletvekillerimizin özellikle yol yapımlarına ilişkin olarak, illerine ilişkin
değişik talepleri oldu. Ulaştırma Bakanlığından, Karayolları Genel
Müdürlüğünden gerekli bilgileri aldıktan sonra eğer müsaadeniz olursa yazılı
olarak bu hususlarla ilgili cevap vermek isterim. 
Ama
bu arada, yeri gelmişken de -bazen tekrar tekrar söylemekte fayda var- AK PARTİ
hükûmetleri yaklaşık 6.100 kilometreyle başlamış olduğu bölünmüş yolu 18.162
kilometre ilave ederek bugün itibarıyla 24.263 kilometreye çıkardı. İnşallah,
hedefimiz burada bunları 35 bin kilometreye hızla çıkarmak.
Ayrıca
2003’te toplam uzunluğu 50 kilometre olan 83 tünelimiz vardı; 2014 sonu
itibarıyla toplam uzunlukları 207 kilometre olan 227 tünele ulaştık. 2015
yılında 284 kilometre uzunluğunda 114 tünelde çalışma yapıyoruz.
Sayın
Erdoğan “Yaş sebze meyve üreticileri için bir ödenek öngörüldü mü?” şeklinde
bir soru sordular. Özellikle yaş sebze ve meyve üreticileri ve ihracatçılarıyla
ilgili olmak üzere uzun yıllardan beri gerçekten olumlu bir gayret
gösterilmektedir, her yıl bütçeye bu amaçla ödenek konulmaktadır. Şu anda da
yaşadığımız birtakım meselelerle ilgili olarak da gerekli katkı verilmektedir. 
MEHMET
ERDOĞAN (Muğla) – Sayın Bakan, 2 defa sordum “Barzani’ye bir sözünüz var mı?”
diye, duymuyorsunuz.
MALİYE
BAKANI NACİ AĞBAL (Bayburt) – Sayın Usta “Samsun için 2016 bütçesinde ne ödenek
öngörüldü?” şeklinde bir soru sordular. Şu an için bilgim yok ama ilgili
kurumlardan gerekli bilgileri derler sizlere yazılı olarak arz ederiz.
Sayın
Parsak “Ne kadar kamu zararı oluştu?” şeklinde bir meseleyle ilgili soru
sordular. O konuda da, uygun görürseniz, ilgili kamu idaresinden gerekli
bilgileri alalım.
Son
olarak, Sayın Haberal işsizlik konusunda bir soru sordular. Değerli arkadaşlar,
2009 global krizinden sonra gerçekten birçok ülkede işsizlik oranları önemli
ölçüde arttı ve hâlâ birçok ülke istihdamda 2009 seviyesine gelemedi ama
Türkiye global krizden sonra yaklaşık 7 milyon insanına istihdam yarattı.
Dolayısıyla, işsizlik oranlarına ilişkin duyarlılığa katılmakla birlikte global
koşulları ve global gelişmeleri düşündüğümüzde kriz sonrası dönemde 7 milyon
civarında bir istihdam yaratılmış olması hususunun da takdirle karşılanmasını
beklemek de bizim hakkımız. 
Çok
teşekkür ediyorum Sayın Başkan. 
ERKAN
HABERAL (Ankara) – Sayın Bakan, çıkan her hatip “İşsizliği hallettik.” diyor da
onun için sordum. 
BAŞKAN
– Teşekkür ederim Sayın Bakan. 
Madde
üzerinde üç önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 1 sıra sayılı 2016 Yılı Merkezi Yönetim Geçici Bütçe Kanunu Tasarısı’nın
4’üncü maddesinin 1 inci fıkrasının “Bu kanunun yürürlüğe gireceği tarih,
1/1/2016’dır.” şeklinde değiştirilmesini arz ve teklif ederiz. 
 İdris Baluken Mehmet Emin Adıyaman Ahmet
Yıldırım Nihat Akdoğan
 Diyarbakır Iğdır Muş Hakkâri

 Garo Paylan Nimetullah
Erdoğmuş Mehmet Ali Aslan 
 İstanbul Diyarbakır Batman

Büyük Millet Meclisi Başkanlığına
Görüşülmekte
olan tasarının 4’üncü maddesinin aşağıdaki şekilde değiştirilmesini arz ve
teklif ederiz. 
 Mehmet Günal  Erkan Haberal  Ümit
Özdağ Mustafa Kalaycı
 Antalya Ankara
 Gaziantep  Konya
 Erkan Akçay Erhan
Usta İsmail Faruk Aksu
 Manisa Samsun 
İstanbul
Madde
4- (1) Bu Kanunun yürürlük tarihi 1/1/2016’dır. 
BAŞKAN
– Şimdi maddeye en aykırı önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 2016 Yılı Merkezi Yönetim Geçici Bütçe Kanunu Tasarısı’nın 4’üncü
maddesinin, “Bu Kanun 2/1/2016 tarihinde yürürlüğe girer.” şeklinde
değiştirilmesini arz ve teklif ederiz. 
 Aykut Erdoğdu Nurhayat
Altaca Kayışoğlu Bülent Kuşoğlu
 İstanbul Bursa Ankara
 Bihlun Tamaylıgil Kadim
Durmaz Lale Karabıyık
 İstanbul Tokat Bursa
 Seyit Torun Musa
Çam Akın Üstündüğ
 Ordu İzmir Muğla
BAŞKAN – Şimdi, önergeye katılıp katılmadıklarını Komisyon
ve Hükûmete soracağım.
Komisyon?
PLAN VE BÜTÇE KOMİSYONU BAŞKANI SÜREYYA SADİ BİLGİÇ
(Isparta) – Katılmıyoruz Sayın Başkan.
BAŞKAN – Hükûmet?
MALİYE BAKANI NACİ AĞBAL (Bayburt) – Katılmıyoruz Sayın
Başkanım.
BAŞKAN – Önerge üzerinde Bursa Milletvekili Sayın Nurhayat
Altaca Kayışoğlu.
Buyurun Sayın Kayışoğlu. (CHP sıralarından alkışlar)
NURHAYAT ALTACA KAYIŞOĞLU (Bursa) – Teşekkür ediyorum Sayın
Başkan.
Değerli milletvekilleri, önergemiz üzerinde söz almış
bulunmaktayım. 
Biz bu bütçeye hayır diyoruz çünkü halkımıza söz verdik;
onların hakkını, hukukunu koruyacağız. Sosyal devlette en temel haklardan
birisi olan eğitime özelleştirme adına uyguladığınız teşvikle milyonları zengin
olup da fakir görünenlere verdiğiniz için hayır diyoruz. Yoksulların çocuklarının
gittiği devlet okullarının akan çatılarını, kokan tuvaletlerini, dökülen
boyalarını, eğitim araç ve gereçlerini ve daha birçok problemini çözmediğiniz
için hayır diyoruz. 
Biz bu bütçeye, herkese parasız ve eşit
imkânlarda sağlık hakkı sunmadığınız için hayır diyoruz. Devlet hastaneleri ve
üniversitelerde özelleştirme politikalarınız nedeniyle bugün ne yeterli doktor
ne yeterli teçhizat, araç gereç vardır. Sağlık adına yaptığınız tek şey, sadece
var olan hastanelerin duvarlarını yenilemektir. Örneğin, Bursa’da iktidarınız
döneminde var olan hastanelere bir yenisi eklenmemiştir. 
Biz bu bütçeye hayır diyoruz çünkü adil
değil. Farklı inanışlardaki vatandaşların ibadethaneleri yok sayılmakta ve
bütçeden hiçbir pay alamamaktadırlar. Onların vergileri onlara dönmemektedir. 
Biz bu bütçeye hayır diyoruz çünkü
örtülü ödeneğe ve saraya ne kadar harcama yapıldığını bilmiyoruz. 
Biz bu bütçeye hayır diyoruz çünkü Sayıştay raporları şeffaf
bir şekilde önümüze gelmemektedir. 
Biz bu bütçeye hayır diyoruz çünkü taşeron adlı modern
kölelik sistemiyle işçilerin alın teri taşeron şirketlere veriliyor. 
Biz bu bütçeye hayır diyoruz çünkü kadına, çocuğa
yönelik şiddetle mücadele için yeterli pay ayrılmıyor, sığınmaevleri
önemsenmiyor ve bugün çocuklarla ilgili “koruyucu aile” adı altında birçok
çocuk kullanılarak geçim kaynağı olarak kullanılıyor maalesef. 
Biz bu bütçeye hayır diyoruz çünkü dünyanın en büyük
adalet sarayını yapıyorsunuz ama içinde adalet yok. 
Biz bu bütçeye hayır diyoruz çünkü üniversiteli gençlerimize
ihtiyaç duydukları bursları, yurtları vermeyip onları okumak için kapı kapı
süründürüyorsunuz. 
Biz bu bütçeye hayır diyoruz çünkü on üç yıllık
iktidarınızda yapılan mülakatlarda sorduğunuz akıldan yoksun sorularla
kendinizden olmayan tek bir kişiye bile devlet kadrolarında yer vermiyorsunuz.
(CHP sıralarından alkışlar) 
Biz bu bütçeye hayır diyoruz çünkü siz 2002’de iktidara
geldiğinizde “proje mezarlığı” dediğiniz bu ülkeyi temel mezarlığına
çevirdiniz. İşte biraz önce sorulan sorularda gördünüz, bunun Bursa’da da
örneği var. Örneğin, Bursa-Bilecik hızlı tren yolunun temeli atıldı ve çürümeye
yüz tuttu. 
TAHİR ÖZTÜRK (Elâzığ) – Yapılacak, yapılacak. Sabırlı
olun biraz.
NURHAYAT ALTACA KAYIŞOĞLU (Devamla) - Yapılan
tünellerle otobanlar çöktü, kaç yıldır o otoban bile tamir edilmiyor. 
Biz bu bütçeye hayır diyoruz, vatandaşın parasının bu
şekilde çarçur edilmesini istemiyoruz. 
Biz bu bütçeye hayır diyoruz çünkü “kentsel dönüşüm”
adı altında şehirlerin kimliksizleştirilmesini istemiyoruz, insanların geçmişlerinden
koparılmasını, komşularından ayrılmasını istemiyoruz. 
Biz bu bütçeyle işçi sağlığı ve iş güvenliği konusunda
yeterli, etkili çalışmalar yapılmadığı için son on yılda 10.804 işçinin
hayatını kaybettiğini biliyoruz. 
Biz bu bütçeye hayır diyoruz çünkü övündüğümüz bilim
adamlarımızı yetiştirebilecek projeler yapmıyor, üniversiteleri
özgürleştirmiyorsunuz. Engellilerin hayatını kolaylaştıran hizmet anlayışınız
yok. Bu bütçede çiftçi yok, esnaf yok, işçi yok. 
Biz bu bütçeye hayır diyoruz çünkü gaz fişeklerine
harcadığınız para halkın cebinden çıkıyor ve bu halkın çocukları demokratik
gösterilerde gaz fişekleriyle öldürülüyor.
Bu
bütçeye evet demeyi çok isterdik ama on üç yıldır gördük ki siz halk için değil
rant için bütçe yapıyorsunuz ve biz halkın partisi olarak halkın hakkını,
hukukunu savunmak için bu bütçeye hayır diyoruz.
Hepinizi
sevgiyle saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Kayışoğlu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
İkinci
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan tasarının 4’üncü maddesinin aşağıdaki şekilde değiştirilmesini arz ve
teklif ederiz. 
Erhan Usta (Samsun) ve
arkadaşları
Madde
4- (1) Bu Kanunun yürürlük tarihi 1/1/2016’dır. 
BAŞKAN – Komisyon önergeye katılıyor mu?
PLAN VE BÜTÇE KOMİSYONU BAŞKANI SÜREYYA SADİ BİLGİÇ
(Isparta) – Katılamıyoruz Sayın Başkan. 
BAŞKAN – Hükûmet katılıyor mu?
MALİYE BAKANI NACİ AĞBAL (Bayburt) – Katılamıyoruz Sayın
Başkanım. 
BAŞKAN – Komisyonun ve Hükûmetin katılmadığı önerge
üzerinde Sayın Erhan Usta, Samsun Milletvekili. 
Buyurun Sayın Usta. (MHP sıralarından alkışlar)
ERHAN USTA (Samsun) – Teşekkür ederim Sayın Başkan. 
Sayın Başkan, saygıdeğer milletvekilleri; hepinizi
saygıyla selamlarım. 
Ben
2002 mukayese hastalığıyla ilgili olarak görüşlerimi ifade etmek istiyorum
ancak oraya geçmeden önce birkaç hususta çok kısa bir yorum yapmak istiyorum.
Düzeltilmesinde fayda olan hususlar var. Bir tanesi, Maliye Bakanımız dünkü
soru-cevap kısmında, Türkiye'nin 2009 küresel krizindeki performansının, bütün
dünya negatifteyken bizim performansımızın iyi olduğuna yönelik bir ifadede
bulundu. Bunun düzeltilmesi gerekiyor. 2009 yılında, bizim emsal ülkelerde,
gelişmekte olan ülkeler ortalamasında büyüme düştü fakat hâlâ pozitif. 3,13
oranında gelişmekte olan ülkeler büyüdü, Türkiye ise bu dönemde yüzde 4,8
oranında küçüldü. Hatta ilk çeyrekte, 2009 yılının ilk çeyreğinde Türkiye
ekonomisi yüzde 15 küçüldü. Yeri gelince “Kriz teğet geçti.” deniliyor, yeri
gelince de, bazı mazeretler bulmak gerektiğinde de “Küresel kriz vardı.”
deniliyor, bunun düzgün bir şekilde ifade edilmesinde fayda olduğunu
düşünüyorum. 
Diğer
bir konu, bu IMF meselesi. Dün bir konuşmacı, iktidar partisi temsilcisi,
“Allah bu ülkeyi bir daha IMF’ye düşürmesin.” dedi; amin, bu duaya biz de amin
deriz. Ancak burada da tabii bir ima vardı, sanki başkaları, diğer hükûmetler
IMF’yle çalıştı da Adalet ve Kalkınma Partisi IMF’yle çalışmamış gibi veya
anlaşma yürütmemiş gibi bir ima vardı. Arkadaşlar, IMF’yle en uzun anlaşma
yürüten Türkiye Cumhuriyeti Hükûmeti Adalet ve Kalkınma Partisi Hükûmetidir,
bunun bilinmesinde fayda var, beş buçuk yıl IMF’yle program yürütülmüştür. Bir
de “IMF borcunu ödedik.” şeklinde, sürekli söylenilen bir yalan var. Bu şu
kadar komik: Sizin borcunuz var Ziraat Bankasına -kamu bankası olduğu için isim
vermekte mahzur görmüyorum- Halk Bankasından kredi kullanıyorsunuz, Ziraatın
borcunu ödüyorsunuz, ondan sonra çıkıp ortaya “Ben Ziraat Bankasının borcunu
ödedim.” diye propaganda yapıyorsunuz, çok basit bir siyasi malzemedir. 
Bu
kamu-özel iş birliği konusunda da bir yorum yapmak istiyorum. Kamu-özel iş
birliği için Adalet ve Kalkınma Partisi temsilcisi “Devletin kesesinden 5 kuruş
harcamadan projeler gerçekleştiriyoruz." dedi. Hakikaten kamu-özel iş
birliği önemli bir finansman kaynağıdır fakat kullanılmasında da son derece
dikkatli olunması gereken bir kaynaktır çünkü öyle devletin kesesinden para
çıkmayan hususlar da değildir. Örneğin, siz bunları yaparken ya bir kira
ödüyorsunuzdur, devletin cebinden ciddi para çıkıyordur ya garanti uygulamaları
nedeniyle risk hesabı üzerinden vukuu muhtemel yükümlülüklere giriyorsunuzdur,
önemli bir maliyet unsurudur veya bir gelirden vazgeçiyorsunuzdur. Bunu böyle
bedavadan bir para gibi kabul etmenin hiçbir anlamı yoktur.
Şimdi,
Adalet ve Kalkınma Partisi 13 tane bütçe yaptı, 2’nci geçici bütçesini yapıyor,
hâlâ şu hastalıktan kurtulmadı: Hemen böyle yeri geldikçe “2002 yılında
şöyleydi, 2002 yılında böyleydi.” şeklinde analizler yapılıyor. Dönem analizi
yapılmasını doğru bulurum, isterseniz yüz yıl geriye gidin ama nokta analizler,
bir yılı al, bir yılı buradan; bunlar yanlış analizlerdir. Fakat tabii
siyaseten kullanılabilir, siyasi malzeme buradan da çıkar. Şu tür malzemeler de
çıkar örneğin: Bakalım, 2002’de nasılmış, Adalet ve Kalkınma Partisi nasıl bir
Türkiye devralmış, 2014’te nasıl bir Türkiye var. Mesela, yıllık ekonomik
büyüme 2002 yılında yüzde 6,2’ymiş, 2014 yılında 2,9 olmuş. Yine, büyümenin, bizim
büyümemizin gelişmekte olan ülkelerle farkı 2002 yılında 1,7’ymiş ama biz 2002
yılında gelişmekte olan ülkelerden 1,7 puan fazla büyümüşüz, onlar 4,5 büyürken
biz 6,2 büyümüşüz. 2014 yılında ne olmuş? Biz 2,9 büyürken onlar 4,6 büyümüş,
eksi 1,7 olmuş. 
Kişi
başı gelir. Yine gelişmekte olan ülkelerle… Niye? Çünkü emsal ülkeler, onlarla
mukayese etmemiz lazım, performansımızı onlarla mukayese etmemiz lazım. Emsal
ülkelerle baktığımızda, bizim Türkiye'nin kişi başı geliri emsal ülkelerin kişi
başı gelirinin yani gelişmekte olan ülkeler ortalamasının 2,3 katı kadarmış,
Türkiye 2,3 katı kadar 2002 yılında… 2014 yılına geldiğimizde bu 1,9 katına
düşmüş. 
Türkiye
millî gelir büyüklüğü sıralaması açısından 2002 yılında 17’nci sıradaymış, 2014
yılına gelindiğinde yine 17’nci sırada, 2015 yılında muhtemelen 18’inci sıraya
düşeceğiz.
İhracatın
ithalatı karşılama oranı açısından baktığımızda, Türkiye 2002 yılında 69,9’muş
yani yüzde 70’lik bir ihracatın ithalatı karşılama oranı var, 2014 yılına
geldiğimizde 65’e düşmüş, 5 puan gerileme var.
Dış
ticaret açığına baktığımızda, 2002 yılında 15,5 milyar dolar dış ticaret açığı
vermişiz, 2014 yılına geldiğimizde 84,5 milyar dolar dış ticaret açığı
vermişiz. Cari işlemler açığında, hepsinde aynı şekilde.
Bu
mukayeseleri bu şekilde yapmak, böyle nokta mukayeseler yapmak çok faydalı
şeyler değildir ama madem böyle yapılıyor, bunları da değerlendirmenize
sunuyorum.
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Usta.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 1 sıra sayılı 2016 Yılı Merkezi Yönetim Geçici Bütçe Kanunu Tasarısı’nın
4’üncü maddesinin 1’inci fıkrasının, “Bu kanunun yürürlüğe gireceği tarih,
1/1/2016’dır.” şeklinde değiştirilmesini arz ve teklif ederiz.
Mehmet Emin Adıyaman (Iğdır) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Komisyonun ve Hükûmetin katılmadığı önerge üzerinde Sayın Mehmet Emin
Adıyaman, Iğdır Milletvekili.
Buyurun
Sayın Adıyaman. (HDP sıralarından alkışlar)
MEHMET
EMİN ADIYAMAN (Iğdır) – Sayın Başkan, değerli milletvekilleri; önergemiz
üzerine söz almış bulunmaktayım.
Değerli
milletvekilleri, bildiğiniz üzere, bu geçici bütçe kanunuyla Hükûmete yetki
vermiş olacaktır yüce Meclis. Bütçe kanunları her ne kadar teknik kanunlar olsa
da yoğunca rakamlardan ibaret olsa da esasen bütçe kanunları içerisinde siyasal
iktidarın kendi ideolojisini, siyasal politikalarını, ekonomik politikalarını
hatta toplumu dizayn politikalarını gizlemektedir ya da pratik anlamda bütçe
kanunlarıyla siyasal iktidarın bu siyasal politikaları anlam bulmaktadır. Bu
anlamda, on üç yıllık AKP iktidarı süresince biz AKP iktidarının
uygulamalarından çok da olumlu sonuçlar almadığımızı görmekteyiz. On üç yıllık
AKP iktidarları döneminde neler yaşandı? Öncelikle tarım sektörü yerle bir
edildi, ülkede hayvancılık son buldu. Gerek hayvancılıkta gerek tarımda kendi
kendisine yeten Türkiye, tarım ürünlerinde, hayvancılık ürünlerinde ithalatçı
ülke durumuna geldi. Kürdistandaki, Anadolu’daki Trakya’daki çiftçiler metropol
şehirler için âdeta birer ucuz iş gücü hâline getirildi. Başka ne oldu bu
uygulamalarla? Bugün bölgede halkın yüzde 80’i, özellikle kürdistanda açlık
sınırının altında. Başkaca ne yaptı AKP iktidarı bu bütçe uygulamalarıyla?
Sermaye el değiştirdi, kendi yandaş sermayesini kurdu. On üç yıllık AKP
iktidarları döneminde sıfırdan Türkiye’nin en büyük sermaye şirketlerine
dönüşen holdingler türedi. Sermaye el değiştirdi, yandaş sermaye; basın el
değiştirdi, yandaş basın. Sadece bu mu? Bütün bürokrasiyi partizan
uygulamalarla ele geçiren AKP, bununla yetinmeyip yargı sistemine de el attı ve
bugün başta cumhuriyet savcıları ve sulh ceza hâkimleri âdeta AKP’nin
tetikçileri durumuna geldi. Bırakın meri hukuku, bugün AKP’nin tetikçisi olan
cumhuriyet savcıları ile sulh ceza hâkimleri, yasaları bir yana bırakın,
Bangalor Yargı Etiği Kurallarını veya Budapeşte Kurallarını çiğner hâle geldi.
Peki,
başka neler oldu bu on üç yıl boyunca? Sosyal devlet politikaları veya sosyal
güvenlik politikaları iflas etti. Halk âdeta sadakaya, fitreye ve zekâta
alıştırılarak dilenci konumuna düşürüldü ya da seçim süreçlerinde bir torba
makarna, bir torba kömürle halkın sorunları çözülmeye çalışıldı. 
Başka
ne oldu? Otuz yıllık savaş sürecinde çözülmeyen Kürt sorununda yeniden savaş
konseptine dönüldü ve otuz yıllık savaş sürecinde, bilinen rakamlarla, 500
milyar dolarlık bir harcama yapıldı bu ülkede ve hâlâ bu politikada AKP ısrar
etmekte. 
Burada, AKP Grubundan bir hatip arkadaşın ifade ettiği
üzere, bu sorunun çözümü... Savaş istemeyen, barışın mimarı olan Sayın Abdullah
Öcalan’la bu savaş bitirilebilir ve Sayın Abdullah Öcalan ulaşabileceğiniz,
sizin 4 Nisandan beri en ağır tecrit koşullarında yaşattığınız ama bu ülkeye
barış getirebilecek, bu ülkeye çözüm getirebilecek tek kişidir. Önerimiz,
yeniden barış sürecine dönüp, yeniden diyalog sürecine dönüp Kürt sorunun
demokratik, barışçıl yolla çözümüne dönüş yapmanızdır. 
Hepinizi
saygıyla selamlıyorum. 
BAŞKAN
– Teşekkür ederim Sayın Adıyaman. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
5’inci
maddeyi okutuyorum: 
MADDE
5 - (1) Bu Kanunun;
a)
Türkiye Büyük Millet Meclisi ile ilgili hükümlerini Türkiye Büyük Millet
Meclisi Başkanı,
b)
Cumhurbaşkanlığı ile ilgili hükümlerini Cumhurbaşkanlığı Genel Sekreteri,
c)
Sayıştay Başkanlığı ile ilgili hükümlerini Sayıştay Başkanı,
ç)
Genel bütçe kapsamındaki kamu idareleri ile ilgili hükümlerini ilgili bakanlar
ve Maliye Bakanı,
d)
Özel bütçeli idarelere ilişkin hükümlerini idarelerin bağlı veya ilgili olduğu
bakanlar ve Maliye Bakanı,
e)
Düzenleyici ve denetleyici kurumlara ilişkin hükümlerini kendi kurulları
ve/veya kurum başkanları,
f)
Diğer hükümlerini Maliye Bakanı, yürütür.
BAŞKAN
– Madde üzerinde grupların söz taleplerine ilişkin işlemleri
gerçekleştireceğim. 
İlk
söz talebi Milliyetçi Hareket Partisi Grubu adına Denizli Milletvekili Sayın
Emin Haluk Ayhan’dan gelmiştir. 
Buyurun
Sayın Ayhan. (MHP sıralarından alkışlar) 
MHP
GRUBU ADINA EMİN HALUK AYHAN (Denizli) – Teşekkür ediyorum Sayın Başkan. Yeni
görevinizden dolayı sizi de tebrik ediyor, başarılar diliyorum. 
Sayın
Başkan, sayın milletvekilleri; görüşülmekte olan 2016 yılı geçici bütçe kanun
tasarısının yürütmeyle ilgili 5’inci maddesi üzerine Milliyetçi Hareket Partisi
Grubu adına söz aldım. Bu vesileyle yüce heyeti saygıyla selamlıyorum. 
AKP’nin,
görüştüğümüz bu hususta yani yürütme hususunda hiçbir sıkıntı çekmediği aşikâr,
hatta çok başarılı olduğunu söylemek de mümkün. Bu, 14’üncü bütçe ama bu geçici
bütçe. Bizim de bu konudaki ifadelerimizde gerektiğinde bütçe uygulamalarıyla
ilgili ikazlarımızı yapıyoruz. 17 Aralık öncesinde, 14 Aralıkta buradan Sayın
Bakana, devlet işinin ciddiyet istediğini, dikkat edilmesi gerektiğini ifade
etmiştik. Ayrıca, o günlerde söylediğimiz husus şuydu: Bütçe raporunun altında
Bakanın bizzat ismi yazılarak ne yapmışlardı? Olayı ortaya koymuşlardı. Biz de
buradan dedik ki: “Allah göstermesin emrihak vaki olsa nasıl, yeniden kanun mu
çıkartacağız bütçe için?” diye buradan Sayın Bakana görüşlerimizi aktarmıştık.
Bugün gerçekten bütçelerin yürütülmesi hususunda takdir ifade ettiğimi
söylüyorum. 17 Aralığın senei-devriyesini idrak etmiş bulunuyoruz; saat on
ikiyi geçti. Bu, önemli bir olay Türkiye açısından. 
Şimdi,
Sayın Bakanım, bütçenin, sizin konuşmanızda, Komisyondaki konuşmanızda artan
jeopolitik gerginlikler nedeniyle belirsizliklerin varlığını sürdürdüğünü
söylüyorsunuz. Bu geçici bütçenin bunu dikkate alıp almadığını bir kere
kesinlikle öğrenmek istiyoruz. Ayrıca, belki siz Hükûmet olarak merkezî yönetim
bütçesinin tamamını geçirmek istediniz, bu düşünceniz de makul. Muhalefet bunu
istemeyebilir, talepleri de olabilir ama muhalefetin makul taleplerine cevap
verilip bu bütçe geçseydi de olurdu. Mesela, kesin hesap komisyonu… Siz kamudan
gelen bir siyasetçi olarak, daha önceden de birbirimizi tanıyoruz, ne olurdu
sanki bir kesin hesap komisyonu kurulsaydı da bu hesaplar incelenseydi, bu
gündeme gelseydi, ne kötülük vardı bunda? Bunu yapabilirdik. Mesela, ben şimdi
size bunun makro hedeflerinin olmadığı bir geçici bütçe olduğunu ifade
ediyorum, söylüyorum ama bunun neyin üzerine oturduğunu düşünüyorum? Orta
vadeli programın üzerine. Öyle değil mi? Ama orta vadeli program, yayınlanan
program, maalesef AKP’nin programı değil. Öyle değil mi? Neden AKP’nin programı
değil? Çünkü o AKP Hükûmeti değildi. Ne Hükûmeti idi? Sayın Başkanın ifadesinde
“seçim Hükûmeti” idi. 
Ben,
sanıyorum, burada ihracatın o orta vadeli programda millî gelire katkısı dört
sene negatif, yok. Siz bakan olsaydınız o dönemde, bürokrasiden gelen ve bu işi
bilen bir insan olarak muhtemelen onun altına imza atmazdınız diye düşünüyorum,
belki de atardınız ama ben sizin background’nuzu bildiğim için bunu öyle
düşünüyorum. Çünkü o orta vadeli program, Türkiye için hakikaten yüz karası bir
şeydir. Başbakanın onu AKP Hükûmeti olarak üstlenmek istemeyişinin bir nedeni
de belki de odur. Bana göre, orta vadeli program, gerçekten resmî belgede
tahrifat yapmıştır. 2006 yılından beri değil mi, dolar bazında kişi başına
millî geliri koyuyorsunuz? Bu sene koymadınız, doların ne oynaklığı kaldı ne
başka şeyi. Kim söyledi? Şimdiki Başbakan Yardımcısı, sizden önceki Maliye
Bakanı. Gerçekten burada sıkıntı var. 
“Türkiye’nin
millî gelirini 3 katına çıkardık.” diyorsunuz, aynı mukayeseyi bu sene
yapmaktan kaçıyorsunuz. 2002’den bu yana TL bazında reel fiyatlarla baktığınız
zaman yüzde 54, 2008’den bu yana baktığınız zaman da yüzde 18 bir büyüme
görüyoruz kişi başına. Siz bunu biliyorsunuz. Bunu söylerken dolar bazında eğer
bu sene de telaffuz etmiş olsaydınız -cari dolar fiyatlarıyla- ben sadece “TL
bazında veya sabit dolar fiyatlarıyla bu böyle değil Sayın Bakanım.”
diyecektim. Ama şimdi öyle bir hâle gelmiş ki siz belki benimle aynı görüşü
paylaşıyorsunuz, inanıyorum buna, hakikaten yürekten inanıyorum ama daha önceki
arkadaşlarınız, o AKP Hükûmeti, kabul etmediğiniz Hükûmette yer aldığı için,
mesela ihracatın dört sene negatif katkısını düşünürseniz siz imza atmazdınız,
üstlenmek istemiyor çünkü Hükûmet, AKP üstlenmek istemiyor. Böyle bir sıkıntı
var. Bunun dışına baktığımız zaman ikincil, mesela 2023 hedefleri. Burayı bir
düşünmemiz lazım. Lütfen AKP Grubunu enforme edin, bilgilendirin. Siz
bürokrasiden geliyorsunuz. 2023 hedeflerinin -hangi tarihte- 8’inci Plan
döneminde devlet –neyi olduğu- hedefleri olduğu, dokümanı olduğunu biliyoruz. 
Şimdi,
buradan arkadaşlar geliyor, “2023 hedeflerine şöyle ulaşılacak, böyle
ulaşılacak.” Emin olun bir rakam söylemiyorlar. Siz bugün 500 milyar dolar 2023
ihracat hedefine hakikaten erişileceğini düşünüyor musunuz? Bu arkadaşlar gelip
burada bunu savunuyorlar. Günahtır, bu arkadaşların savunmasına da bir şey
demiyorum. El âlem, bütün dünya âlem, uluslararası ekonomik kurumlar, hepsi
bizi takip ediyor. 
Bakın,
Türkiye’nin cari fiyatlarla, ithalatıyla, ihracatı arasında AKP dönemindeki
fark 820 küsur milyar dolar. Bu neye eşit biliyor musunuz Sayın Bakanım?
Türkiye’nin bir yıllık millî gelirine eşit. Sizin iyi yaptıklarınız yok mu?
Var. Onları savunmayacak mıyız? Savunacağız. Bu kimin Hükûmeti? Türkiye
Cumhuriyeti’nin Hükûmeti. Gelin, bir denetleyelim. Denetimsiz demokrasi olmaz.
Hakikaten burada sıkıntı var. 
Şimdi, siz geçen gün 200 tane emekli konut yapacağız
diye beyanat verdiniz memleketinizde, doğru değil mi? Az valla. Bizde 25 bin
taneye söz verdi Sayın Bakan. Asgari ücret 1.300 lira, 1.400 lira, 1.500 lira
muhalefet dediği zaman Sayın Bakanım -orada oturuyor- neyi söyledi? “İflas eder
bu iş adamları.” dedi. Valla Denizli’de adamlar iflas edecek, siz asgari ücreti
1.300 yapacaksınız. Ben ne yapacağımı şaşırmış durumdayım. Ne diyeceğim
adamlara? Bana buradan onlara bir destek verecek misiniz vermeyecek misiniz?
Antalya’ya gittim, birkaç gündür araştırıyorum, Antalya’da da insanlar perişan,
belirsizlik içinde. “80-100 bin civarında istihdam kaybı olacağını”
söylüyorlar. Bunlar bizim rakamlarımız değil. Biz çıkıp ortalıkta “Yanıyor,
yıkılıyor” da demek istemiyoruz. Sizin uyguladığınız dış politikanın ülkeye
yansıması olarak düşünüyoruz ama buna da bir çare bulacağız. Siz Maliye
Bakanısınız. Dolaylı vergiler, dolaysız vergiler… Allah’ınızı severseniz, siz
bu bütçenin arkasındaki maddeleri 40 küsurdan indirdiniz aşağıya; biz sizi
tenkit mi ettik Sayın Bakanım? Tebrik ettik. Bürokrat olarak arkasında varsınız
o olayın ama gelin, yapılamayanları, ezilenleri de… Ya “Biz AKP Hükûmeti
olarak, AKP iktidarı olarak yapamadık, yanlış yaptık, ezildi insanlar” demekten
de kaçınmayın. Bunu dışarı çıkınca konuşuruz da buraya gelince… 
Bir şey daha söyleyeceğim. Bakın, çok açık, net
söylüyorum: Kamudan bilgi almaktan zorluk çekiyorum. Siz bunu biliyorsunuz; ya
sizi bulmam lazım ya bir başka bakanı bulmam lazım. Geçen Adalet Bakanına
söyledim, “Kabinede konuşacağız, bir şey olmasın.” dedi. Ben birisinden bilgi
istediğim zaman, bürokrat “vereyim” dediği zaman “Amirine sor.” diyorum, emin
olun. Amirine sorduğu zaman bize dönüp “verme” dediler diyen bürokrat var.
Yazık değil mi? Biz başka ülkenin milletvekili miyiz? Biz bürokrasinin nasıl
çalıştığını bilmiyor muyuz? Ben burada… 
Bu bütçenin, geçici bütçenin neyi yok? Bazı yok; boşta
oturuyor bu, sallanıyor. Hiçbir makro hedefini söylemiyorsunuz, siz de
bilmiyorsunuz çünkü. Bir şey söylediğiniz zaman üç gün sonra eksik, yalancı çıkacak
pozisyona geleceksiniz; o da bizi üzer. 
(Mikrofon otomatik cihaz tarafından kapatıldı)
EMİN HALUK AYHAN (Devamla) – İnşallah önümüzdeki
dönemde bu hususları konuşmaya devam ederiz. 
Ben teşekkür ediyorum dinlediğiniz için.
Saygılar sunuyorum, sağ olun. (MHP sıralarından
alkışlar)
BAŞKAN – Teşekkür ederim Sayın Ayhan.
Şimdi, söz sırası Halkların Demokratik Partisi Grubu
adına İstanbul Milletvekili Sayın Erdal Ataş’tadır.
Buyurun Sayın Ataş. (HDP sıralarından alkışlar) 
HDP GRUBU ADINA ERDAL ATAŞ (İstanbul) – Sayın Başkan,
sayın milletvekilleri; geçici bütçe tasarısının tartışıldığı ve aynı zamanda
ülkemizde önemli siyasal gelişmelerin yaşandığı bir dönemden geçiyoruz. 
Ekonominin
doğru planlanması mevcut toplumdaki gidişatı da o çerçevede önemli oranda etkiliyor.
Ülkemiz de dünyanın en zengin ülkelerinden bir tanesi durumunda, 17’nci büyük
ekonomiye sahip ama maalesef ülkemizde ekonomik gelirin dağılımı büyük
adaletsizlikler taşıyor. Ekonominin toplumun büyük çoğunluğunun önemli oranda
yararlanamadığı biçimde planlandığı, bütçe olarak bu çerçevelere alındığı bir
iktidar anlayışı söz konusu. Yaklaşık 80 milyon insan, 35 milyon çalışan insan
ve bunların aileleriyle birlikte 70 milyona tekabül eden insan mevcut
ekonomiden sadece yüzde 10 pay alabilmektedir. Çok küçük bir bölüm yani bu
ülkenin belki de yüzde 1’i aileleriyle birlikte bu ülke ekonomisinin yüzde
90’ını elinde bulunduruyor. Böyle adaletsiz bir gelir dağılımı söz konusu ve
mevcut iktidar da bu geliri aynı anlayışla devam ettiriyor.
35
milyon çalışan insanın içerisinde köylüler, tamamen devlet desteği üzerinden
çekilerek özel şirketlerin ağına düşürüldü. Tarım tamamen öldürüldü ve özel
işletmeler ülkemizdeki tarımın yüzde 90’ını şu an elinde bulunduruyor.
Uygulanan tarım politikasıyla çiftçiler iflas etmiş durumda. Durum işçiler
açısından da aynı böyle yani asgari ücret temelinde belirlenen bin liraya
geçiniyor insanlar. Asgari ücretin artırılması üzerine sürdürülen tartışmalarda
sadece yüzde 3, yüzde 5’lik bir durumun ayrılması üzerine, mevcut iktidar
kesimleri de dâhil olmak üzere buna itiraz ederek son seçimlerde, yani tekrar
iktidara gelme noktasında düzenledikleri bu seçimlerde, mevcut çalışan
kesimlere 200 lira daha fazla zam yapacaklarını, asgari ücreti artıracaklarını
ifade etseler de gelinen aşamada zamlarla, diğer farklı politikalarla, işçi ve
emekçilerin elinden bu paralar da alınmaktadır. 
Büyük
bir işsizlik kesimi söz konusu ve bu günden güne artmaktadır. Ev emekçileri
üzerinden yani evde ev işleriyle uğraşan kesim üzerinden 14 milyon insan -yani
bu yaklaşık olarak 5 milyon işsiz insana tekabül ediyor, bunların bir kısmı
zorunluluktan olabilir- bu insanların tümü ev emekçisi ya da evde çalışan
insanlar olarak gösterilerek işsizlik gizleniyor. Oysaki Hükûmetin asıl görevi
yani mevcut iktidarın asıl görevi gelen ekonominin istihdam alanları
yaratılarak insanların buralarda yaşamlarını kolaylaştırmak olması gerekiyor.
Engellilerin, emeklilerin, ev emekçilerin, bunların durumu zaten önemli oranda
günden güne kötüleşiyor. İşsizler ve engelliler âdeta Hükûmet tarafından
sürdürülen politikalarla kendi ellerine muhtaç hâle dönüştürülüyor durumda. Oy
potansiyeline dönüştürülür ya da onların politikalarını destekleme
zorunluluğuna sürükleniyor. 
Ekonominin bu biçimde paylaşılması sadece bu temelde
değil. Sadece yüzde 1’e denk gelen bu ekonomi ise üç ana biçimde harcanıyor.
Bunun önemli bir bölümü rant kesimlerine sunuluyor. Özellikle kâr amaçlı olarak
hem ekonomi çevrelerine yani sermaye kesimlerine sunulan bu ekonomi sadece bu
alanda onların cebine gitmiyor, aynı zamanda ülkemizin doğal zenginlikleri,
maden ve enerji kaynaklarının tümü de bu ekonomik gelir dağılımı üzerinden bir
şekilde sömürülüyor ve tahrip ediliyor. Ülkemiz dünyanın en güzel ülkelerinden
biri olmasına rağmen yaşanamaz hâle getirilmeye çalışılıyor. Nükleer
santraller, GDO’lu üretim alanındaki saldırılar, yine bunun yanında çevre ve
diğer alanlarda yapılan tahribatlar, şehirleşme alanında uygulanan rant
politikaları bütün bu durumu çıkmaza sokmuş durumda. 
Sadece bu da değil, inanç kesimlerine, bu ülkenin diğer
dillerine, kültürlerine yönelik ayrılan bütçeler önemli oranda kısıtlanmakta
hatta bunlar genel toplumun birbirine düşürülmesi siyasetiyle ekonomide önemli
alanlara çevrilmektedir. Alevi-Sünni düşmanlığı, Kürt-Türk düşmanlığı önemli
oranda bir politika olarak yüz yıldır sürdürülüyor. Mevcut iktidar da on üç
yıldır aynı politikaları hatta artırarak devam ettiriyor. Ekonominin büyük bir
bölümü de yani önemli bir bölümü de savaş rantına harcanıyor. 
Ülke ekonomisinin küçük bir azınlığın cebine gitmesi
siyasetini elinde bulundurmanın en iyi yöntemi, yüz yıldır uygulanan tekçi
zihniyettir yani halkları birbirine düşürme, bir tarafı tutup diğerine
saldırma, birini diğerine düşman etme siyaseti önemli bir politika olarak yüz
yıldır sürdürüldü. Bizzat binlerce yıldır bu ülkede yaşayan insanların büyük
bir bölümü yok sayıldı. Sadece bir dile dayalı siyaset önemli oranda tekçi bir
zihniyetle bu ülke halklarına dayatılmış durumda. Dünyanın diğer yerleriyle
karşılaştırılmayacak büyük adaletsizlikler var. Kürtler başta olmak üzere;
Araplar, Lazlar, Çerkezler, Ermeniler, Abazalar, bunların bir bütünü, dilleri,
inançları, kültürleri yasaklanarak yok sayılmış, kendi haklarına yönelik
sürdürdükleri mücadele bu ülkede katliam, baskı ve yok saymayla karşı karşıya
kalmış durumda. Gelinen aşamada bugün ülkemizin özellikle doğusunda, Kürtlerin
yaşadığı bölgelerde sürdürülen bu savaş politikası tam da bu ekonomiyi cebine
indirme anlayışıyla hareket eden bu zihniyetin devam ettirmek istediği
anlayıştan ileri geliyor.
Kürtler
yüz yıldır kendi dilini konuşamamakta. Dünyanın belki 250 tane ülkesi var yani
irili, ufaklı. Bunun 200 tanesi Birleşmiş Milletler tarafından kabul ediliyor.
Bu ülkelerin belki de 200’e yakınında insanlar kendi dillerini konuşuyor, kendi
inançlarını kendi dillerinde yerine getiriyor, ibadetlerini bu çerçevede
yapıyor. Ama bizim ülkemizde maalesef hakim olan zihniyet, Kürtlere ve diğer
bütün kesimlere dillerini yasaklamış, onlara sadece katliamı reva görüyor.
Bugün,
yüz yıldır sürdürülen mücadeleler sonucunda elde edilmiş haklar dahi inkâr
edilir pozisyona gelindi. Kürtlerin sürdürdüğü, her alanda sürdürdükleri
mücadele müthiş derecede bir baskı politikasıyla yok sayılıyor ve katliamlarla
karşı karşıya geliyor. Hiç bizimle alakası olmayan alanlarda bile, yani
“Rojava” dediğimiz Suriye’nin kuzeyinde, insanlar IŞİD gibi gerici, tecavüzcü
bir zihniyete karşı kendi topraklarında, bin yıldır yaşadıkları topraklarda,
orayı korumak için, kendi ülkelerini, kendi evlerini korumak için sürdürdükleri
mücadele karşısında bu ülkenin ekonomisi oradaki bu gerici zihniyete peşkeş
çekiliyor; onlara tırlarca silahlar gönderilerek bu ülkenin emekçilerinin
paraları oralarda emekçilerin, Kürtlerin, Arapların, oradaki bütün kesimlerin
demokratik olarak ortaya çıkarmış oldukları bu mevziyi yok etmek için
kullanılıyor. İşte, bizim karşı çıktığımız, bütçe meselesinde karşı çıktığımız
mesele budur. 
MARKAR
ESEYAN (İstanbul) – 500 köyü bombaladınız o zaman. 
ERDAL
ATAŞ (Devamla) - Aynı şekilde, Kürt illerinin bulunduğu bütün yerlerde
insanların dillerini tanımak, onları demokratik bir Anayasa’da kabul etmek
yerine yok sayma siyasetiyle, katliam siyasetiyle insanlar baskı altında
tutulmaya ve Türkleştirilmeye çalışılıyor ya da başka biçimde inkâr ediliyor.
“Bana boyun bükeceksin ve teslim olacaksın.” anlayışı sürdürülüyor. Ama biz
biliyoruz ki bu ülke halklarının kardeşliğini bozma, bunun üzerine sürdürülen
politikalar ve buna dayalı olarak sürdürülen ekonomi politikalarının tümü
halklarımız tarafından boşa çıkarılarak bu mevcut iktidardaki zihniyetin de çok
yakın bir gelecekte demokratik bir anlayışla mahkûm edileceğine inanıyoruz.
Zaten, bunun da mücadelesini sürdürüyoruz, halklarda da bunun yansıması önemli
oranda gelişiyor. 
Özellikle
Kürt illerinde yapılan sokağa çıkma yasakları, bütün bu baskıların tümü işte
tam da bu ekonomik politikanın sürdürülmesi siyasetidir, bizler de bu siyasetin
iflas edeceği anlayışını buradan ilan ederek hepinize saygılar sunuyorum. (HDP
sıralarından alkışlar) 
BAŞKAN
– Teşekkür ederim Sayın Ataş. 
Şimdi, söz sırası Cumhuriyet Halk Partisi Grubu adına İzmir
Milletvekili Sayın Selin Sayek Böke’dedir. 
Sayın Sayek Böke’nin aynı zamanda
şahsı adına da söz talebi vardır. Bu nedenle her iki söz talebini birleştirerek
kullandıracağım. 
Süreniz on beş dakikadır Sayın
Sayek Böke. 
Buyurunuz efendim. (CHP
sıralarından alkışlar)
CHP GRUBU ADINA SELİN SAYEK BÖKE
(İzmir) – Sayın Başkan, değerli milletvekilleri; neredeyse günaydın. Hepinizi
saygıyla selamlıyorum. 
Sayın Başkanım, size de tekrar
hayırlı olmasını diliyorum. 
Ülkemiz yangın yerine dönmüş
durumda. Gün geçmiyor ki şehit haberi almayalım. Üstelik her gün polisimizi,
askerimizi, gencimizi, kadınları, çocuklarımızı kaybetme korkusuyla yaşıyoruz.
Demokrasi ve özgürlüklerin olmadığı, örtülü bir savaşın yaşandığı günlerden
geçiyoruz. Hatalı dış politikalar sonucu, sınırlarımızın ötesindeki ateşi
büyüttük, ülkemizin içine taşıdık. 
Bu koşullar altında,
demokrasimize, birliğimize, mutlu yarınlar arayışımıza daha sıkı sarılmalıyız.
Evet, sorunlarımız büyük. Ancak, kadınıyla, genciyle, her kimlikten her
coğrafyamızdan insanlarla yeni bir demokrasi yaratmak için her zamankinden daha
kararlı olmalıyız. Biz Cumhuriyet Halk Partisi olarak demokrasi, özgürlük,
insan hakları ve üniter devletin takipçisi ve savunucusu olmaya devam edeceğiz.

7 Haziranda, Türkiye tam nefes
almaya başlamışken, insanlarımız tekrar geleceğe umutla bakmayı hatırlamışken
şiddet tırmanmaya başladı ve ekonomi yönetimi başıboş kaldı. Hoş, çok uzun
zamandır ülkede ekonomi yönetimi zaten başıboş hâldeydi. Ekonomiye yön veriyor
olması gereken bütüncül bir programın eksikliğinin sonuçları her alanda
kendisini gösteriyor. 
2016 yılına girerken 1 Kasım
seçimleri nedeniyle bütçe kanunu çıkarılamadığı için Hükûmet geçici bütçe
kanunu hazırladı. Oysa bugün, burada biz kesin bütçe kanununu konuşuyor
olabilirdik. Eğer Hükûmet hesap vermekten kaçmasaydı, eğer Hükûmet şeffaflığı
sadece sözle ifade edilmesi gereken bir unsur olarak değil de uygulanması
gereken bir ihtiyaç olduğunun farkına varsaydı, eğer Hükûmet kesin hesap
komisyonu kurulması yönündeki CHP önerisini kabul
etseydi biz bugün, burada kesin bütçeyi görüşüyor olacaktık.
Kesin
hesap komisyonu kurulmasına yönelik yasal altyapıyı hazırlayalım istedik çünkü
halkımızın, alın teriyle elde ettiği kazançtan ödediği vergilerin nereye
harcandığını bilme hakkı var. Çünkü bütçeler millet adına vergi toplama,
borçlanma ve harcama yetkisini hükûmetlere verir. Yapılan harcamaların da
millet adına denetlenmesi, her kuruşun hesabının verilmesi ve şeffaf bir
şekilde paylaşılması gerekmektedir. Gerçekten merak ediyorum, bir hükûmetin
vatandaşın vergisinin hesabını vatandaşa vermekten kaçmasının gerekçesi ne
olabilir? İşte, ister istemez insanın aklına 17 Aralık geliyor. 
Biz
bir kez daha, yine, vergilerimizin nereye harcandığının denetlenmesine
Hükûmetin engel olduğu bir 17 Aralık yıl dönümü yaşıyoruz. (CHP sıralarından
alkışlar) Ne yazık ki 17 Aralıklar siyasi tarihimize, bir Hükûmetin yurttaşa
hesap verme gerekliliğini yok saydığı kara bir leke olarak geçiyor.
5018
sayılı Kamu Mali Yönetimi ve Kontrol Kanunu yasalaştıktan sonra Meclisimiz ilk
defa geçici bütçe yapacak. Ancak, Hükûmetin hazırlamış olduğu tasarıda ne
görüyoruz? Sadece üç ay için 2015 yılı Bütçe Kanunu başlangıç ödeneklerinin
belirli oranda arttırılmış olduğunu görüyoruz. Gelir tahmini yok, borç tahmini
yok, aynı gün açıklanan eylem planıyla ilişki yok. Oysa en küçük işletmeler
bile bütçe yaparken gelirini, giderini ve ihtiyaç varsa borcunu tahmin eder.
Ancak, devletin bütçesinde, bu geçici bütçe tasarısında bunların hiçbirisi yok.
Siz millet adına borçlanacaksınız ama bunu milletten saklayacaksınız, bunun
için de Meclisten izin almayacaksınız; gerçekten, bunun herhangi bir izahı yok.
Unutmayın, bütçe devletin cüzdanıdır. Bu bütçenin
yansıttığı cüzdana paranın nereden gireceğini bilmediğimiz gibi, çıkanın da
nereye harcandığını bilmiyoruz. Hiçbir biçimde denetlenmek istemeyen Hükûmet,
vatandaşın cüzdanını vatandaştan saklıyor ama biz unutturmayacağız; bütçe
devletin cüzdanıdır, bütçe vatandaşın cüzdanıdır. Biz maalesef bu cüzdanın
kutulardan yapıldığını biliyoruz ama içine girenin nereden geldiğini, çıkanın
nereye harcandığını saklayan bir iktidarla karşı karşıyayız. Bu kabul edilemez
bir durum.
Değerli arkadaşlar, siz on üç yıldır iktidardasınız, sanki bugün her şey
yeni başlıyor gibi davranamazsınız. Kesin hesap vermekten kaçamazsınız. Madem
bütçenin kesin hesap komisyonunu kurmuyoruz o zaman izninizle ben bugün sizinle
vatandaşımızın bütçesinin kesin hesabını paylaşayım, on üç yıllık bir kesin
hesap. Biliyorum, şuradan başlayacaksınız: “Vatandaşımızın geliri 3 katına
çıktı.” Hadi, peki, kabul edelim, sizin hesabınızla devam edelim ama unutmayın
ki 2015’te saklamaya çalıştığınız gerçek şuydu: O hesapla vatandaşın geliri şu
anda sadece 2,5 katına çıktı. Biz bunun böyle olmadığını biliyoruz ama
saklamaya da gerek olmadığını buradan anımsatmak istiyoruz. Peki, diyelim ki bu
gelir arttı ama o zaman unutmayalım ki halkımız aç. 4 kişilik bir ailenin açlık
sınırı 2002’den bu güne 380 liradan 1.391 liraya çıkmış. Açlık sınırının artış
oranı yüzde 258. 2,5 kattan fazla. Halkımız yoksul. 4 kişilik bir ailenin
yoksulluk sınırı 2002’den bugüne 1.155 liradan 4.530 liraya çıkmış. Yoksulluk
sınırının artış oranı yüzde 284. Halkımız temel gereksinimlerini alırken cebi
yanıyor, mutfak yangın yeri. Bir kilo ekmeğin fiyatı 1 lira 3 kuruştan 4 liraya
çıkmış. Bir kilo ekmeğin fiyatının artış oranı neredeyse yüzde 300, yüzde 300!
Halkımız borç altında eziliyor. Tüketici borcu olan kişilerin sayısı 2002’de 1
milyon 565 binden, bugün 15 milyon 466 bine yükselmiş. Artış oranı yüzde 988,
neredeyse 10 katına çıkmış. Üstelik bu artış vatandaşımızın ödeme kapasitesinin
artışının da çok üzerinde. 2002’de tüketicilerin banka borcu, gelirlerinin
yüzde 5,5’i iken, şimdi tüketicinin banka borcu, gelirlerinin yüzde 48,2’si.
Yani cebinde 2 lirası olan vatandaş 1 lirasını bankaya borçlu. Neredeyse 10
katına çıkmış bir borçluluktan bahsediyoruz. İktidar, bankalar karşısında
vatandaşın ezilmesine göz yummuştur. Bankalara borcunu ödeyemeyen vatandaşlarımızın
sayısı 847.572’den 2 milyon 616 bine yükselmiştir. Yüzde 308 artmış.
Vatandaşımız icralık. İcra müdürlüklerine gelen dosya sayısı 8 milyon 226
binden 23 milyon 825 bine yükselmiş. Yüzde 289 artmış. 
Bakın, vicdanı olan bir bütçe işte bu sorunları çözecek adımları atar.
Vicdanı olan bir bütçe vatandaşın gelirini arttıracak somut adımları içerir.
Vicdanı olan bir bütçe vatandaşını borç sarmalından kurtaracak somut adımları
içerir. Vicdanı olan bir bütçe vatandaşının güvenceli çalışma koşullarında
emeğinin karşılığını alacağı asgari ücret artışını sağlarken KOBİ’lerin bu yük
altında ezilmemesini sağlar. Vicdanı olan bir bütçe her üç gencinden birisi
boşta gezen, işsiz olan durumu kabul etmez; gençlerine umut, iş ve eğitim
vermek için, işsiz kalmamaları için somut adımlar içerir. Geçici ya da kesin
fark etmez, vicdanı olan bütçe sosyal ve ekonomik adalet sağlar. İşte biz, bu
nedenle bu bütçenin ne cüzdanından ne de vicdanından memnun değiliz. (CHP
sıralarından alkışlar) 
Genel makro ekonomik durumun da
hesabını yapmak önemli. Özellikle dün Amerikan Merkez Bankası FED’in faiz
arttırmaya başlama kararı sonrasında bu konu daha da önem kazanıyor. Dünya
değişiyor. Artık borçlanmanın zor olacağı bir dünyada borç alma ihtiyacı çok
yüksek olan, sizin inşa ettiğiniz Türkiye ekonomisini yönetmeniz gerekecek.
Ancak biraz önce üzüntüyle şunu dinledik:
“Bugün ekonomimizde bir zarar görmedik.” dendi, “Faiz ve dövizde bir oynama
olmadı.” dendi. Oysa iyi iktisatçılar şunu bilirler: İktisat faiz ve dövizle
sınırlı değildir. Ekonomiden bizim anladığımız istihdamdır, gelirdir, bunların
adil dağılımıdır ve çalışma koşullarının düzeltilmesidir. İşte buralarda
bozulma yaşayacağımıza dair endişeleri bugün döviz ve faizde bir hareket
olmamasından yola çıkarak okumak çok hatalı olacaktır ve bizim yadırgadığımız
bir anlayış olduğunu da buradan paylaşmak durumundayım.
Bu
derece büyük bir değişikliğin etkisinin bir günde ortaya çıkacağını düşünmek
hakikaten sığ bir düşünce şekli olacaktır, bu yaklaşım kabul edilemez. Artık
programsız, bütünlüğü olmayan ekonomi politikalarıyla adına “reform” dediğiniz
ama bir dizi harcama eylem maddesinin bir araya gelmesinden oluşan adımlarla bu
ekonomi büyümez, işsizliği çözemez, borç yükünü de hafifletemez. Bakın bunu biz
söylemiyoruz, makroekonomik veriler söylüyor. Açık kesin hesabı zaten veriler
veriyor. Ne yazık ki, Türkiye Cumhuriyeti’nin tarihi boyunca ortalama büyüme
hızı yüzde 5 civarındayken artık yıllık yüzde 3 olduğunda seviniyoruz. Türkiye
orta gelir tuzağına yakalandı. 2015 yılında kişi başına gelirimiz 10 bin
doların altına düşecek. Vatandaşın harcamaları kat kat artmış -biraz önce
paylaştım- ama ortalama gelirimiz 2007’den beri olduğu yerde sayıyor. Türkiye
orta teknoloji tuzağına takılmış. 2015’in ilk yedi ayında imalat sanayi
ihracatımızın sadece yüzde 3’ü, 100 liralık ihracat yapmışız sadece 3’ü yüksek
teknolojili ihracat. Türkiye orta insani gelişmişlik tuzağına takılmış. Bu sene
üç sıra gerileyerek insani gelişmişlikte 69’unculuktan 72’nciliğe düştük.
Yaklaşık 6 milyon yurttaş işsiz veya iş bulma umudunu kaybetmiş. İnsani
gelişmişlikte şampiyonluğumuz yok ama genç işsizliğinde OECD’de 1’inciyiz.
Türkiye, tarafınızdan vasatlığa mahkûm edildi. Üstelik görünen o ki, bu vasata
sizin bir itirazınız da yok. “Biz gemimizi yürütüyoruz, zaten bizden mucit de
çıkmaz, birinci sınıf demokrasi de olmaz, böyle gelmiş böyle gider.”
diyorsunuz. Vicdanı olan bir bütçe büyümeyi sağlar. Vicdanı olan bir bütçe
Türkiye’yi vasatlıktan kurtarır. Vicdanı olan bir bütçe değişen küresel
koşullara karşı vatandaşını korur. Bu geçici bütçe bu gerçeklerden kopuk,
vicdanı olmayan bir bütçedir. 
CHP
için, bütçe, ekonominin kısıtlarını ortaya koyan değil kaynakların daha iyi
yönetilmesi için yol haritası sunan bir araçtır. Sunulan geçici bütçe ise
yöneten değil, kısıtlar altında ezilen bir yönetimin göstergesidir. Kısıtları
nasıl yöneteceğini bilmeyen iktidar, uzun zamandır geleceği belli olan FED faiz
artırımı kararına yönelik herhangi bir hazırlık yapmamış, vatandaşın cebinin
kaderini ve Türkiye’deki faizleri Amerikan Merkez Bankasına teslim etmiştir.
Sorunu çözecek adımlar atılmadığı gibi kısa vadeli siyasi kaygılarla Merkez
Bankasına doğrudan müdahale etmeye varacak düzeyde ekonomi yönetimi
siyasileşmiştir. Kısacası, iktidarın siyasi öncelikleri Türkiye'nin ekonomik
önceliklerinin önüne konulmuş, keyfî yönetimin faturası da vatandaşa
kesilmiştir. Bu geçici bütçe de işte bu anlayışın devamıdır. 
Dış
kaynağa bağımlı, tüm risklerden en çok etkilenen ülke konumunda bulunmak
Türkiye gibi güçlü rekabetçi potansiyele sahip bir ülkenin kaderi olamaz.
İhtiyacımız olan güven veren, Türkiye'nin rekabet potansiyelini harekete
geçirecek reformları yapmaktan siyasi kaygılarla tereddüt etmeyen; demokrasi,
hukuk devleti, saydamlık ve özgürlüklerin ekonomik kalkınmanın ayrılmaz bir
parçası olduğunu idrak etmiş bir siyasi iradedir. 
Muhalefetin
size ders vermesini istemiştiniz. İzninizle, ben atılması gereken adımlarla
ilgili de bir paylaşımda bulunayım: Hükûmetin, kısa vadede, derhâl Merkez
Bankası bağımsızlığını tahkim edecek adımlar atması, tasarruf düzeyini artırıcı
politikaları ortaya koymayı öncelemesi, mali politikaları şeffaflaştırarak,
kamu kaynaklarının etkin kullanımını sağlaması ve hepsinden önemlisi Türkiye'yi
yeni bir kalkınma rotasına sokacak gerçek bir reform paketi oluşturması
şarttır. Bu atılacak adımlar, ekonominin ihtiyacı olan reformların da önemli
ilk adımları olacaktır. Bu geçici bütçede bu adımların hiçbirisi yok. 
Dün
Şebiarus’tu. Sevgi adamı Mevlâna’nın bir sözüyle bitirmek istiyorum: “Bakın,
toplumsal bunalımların, kavga ve dövüş ortamının tek ve en güçlü doğuş sebebi
sevgi eksikliğidir. 
(Mikrofon
otomatik cihaz tarafından kapatıldı) 
SELİN
SAYEK BÖKE (Devamla) – Bunun en doğru tedavi yolu ise sevgiyi aramak, yaşamak,
uygulamaktır. Hoşgörülü olursanız seversiniz, sevilirsiniz. Karar verirseniz ve
de bu yolda çalışırsanız her şeye ulaşırsınız.”
Ülkemizin
her zamankinden daha çok sevgiye, hoşgörüye, barışa ve bunları içeren bütçelere
ihtiyacı var. 
Vicdanımıza
ve cüzdanımıza sahip çıkalım. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Sayek Böke.
Şimdi,
söz sırası şahsı adına Kocaeli Milletvekili Sayın Sami Çakır’dadır. 
Sayın
Çakır, buyurun efendim. (AK PARTİ sıralarından alkışlar)
SAMİ
ÇAKIR (Kocaeli) – Sayın Başkanım, görevinizde başarılar diliyorum.
Sayın
Başkan, değerli milletvekilleri; 2016 Yılı Merkezi Yönetim Geçici Bütçe Kanunu
Tasarısı yürütme maddesi üzerine düşüncelerimi aktarmak üzere söz almış
bulunmaktayım. Bu vesileyle Genel Kurulu saygıyla selamlıyorum.
Sözlerime
geçmeden önce, usulde, esasta ve metinlerde yapılacak her türlü tartışmayı,
“Bârikayi hakikat müsademeyi efkârdan doğar.” noktasında kabul ettiğimi, ama bu
Meclisin üslup noktasında en az tartışılan bir Meclis olmasını temenni ettiğimi
belirterek başlamak istiyorum.
Geçici
bütçenin içeriğiyle ilgili olarak, grupların ve şahısların hem genel
değerlendirmeleri hem de maddeler üzerinde yaptığı değerlendirmeleri ve
grubumuzun ve Sayın Maliye Bakanımızın cevabi değerlendirmeleri bu kürsüden
sizlerin ve milletin bilgilerine sunulmuştur. Tüm konuşmaların hafızamızda yer
ettiği tabiidir ancak aynı hafıza kaydı milletimiz için de geçerlidir. En son
kararı verenin millet olduğu da malumlarınızdır. 
Plan
ve Bütçe Komisyonunda tüm detay ve teknik değerlendirmeleri dikkatle takip eden
bir arkadaşınız olarak bir bütçe çalışmasında muhalefetin katkılarını son
derece önemsediğimi ifade etmek isterim ama Meclisteki katkıyı takdirlerinize
sunuyorum. 
Bütçe
bir siyasi iktidarın aynı zamanda vitrini konumundadır. Onun için hükûmetlerimizin
tamamında bütçe üzerine yoğunlaşılmış, mali disiplini bozmamaya azami gayret
edilmiştir. Geçici bütçe kanununda öne çıkan hususlarda, gerçek anlamıyla bir
bütçe kanunu olduğu, Anayasa’yla çelişmediği, devletin devamlılığında istisnai
durumlarda ortaya çıktığı, geçici bir tedbir içerdiği kabul edilmektedir. 
Değerli
milletvekilleri, 2016 yılı bütçesinin mali yılbaşına yetişme ihtimalinin
olmaması nedeniyle ve kamu hizmetlerinin aksatılmadan devam ettirilmesi
gereğine binaen bir geçici bütçeyi yasalaştırma ihtiyacı hasıl olmuştur. İşte
üzerinde söz aldığım 5’inci madde bu yasa tasarısının yürütme maddesi olup,
kanunun uygulanmasında ortaya çıkabilecek aksaklıkların ve tereddütlerin
giderilmesi, gerekli tedbirlerin alınması, bütçe ve muhasebe işlemlerinin
yapılması hususlarında Maliye Bakanına yetki verilmesine yönelik olup, geçici
bütçenin ülkemize hayırlar getirmesini temenni eder Genel Kurulu saygıyla
selamlarım. (AK PARTİ sıralarından alkışlar) 
BAŞKAN
– Teşekkür ederim Sayın Çakır.
Madde
üzerindeki konuşmalar sona ermiştir.
Şimdi,
madde üzerinde on dakika süreyle soru-cevap işlemini gerçekleştireceğim.
Sorulara
başlıyorum.
Sayın
Arık…
ÇETİN
ARIK (Kayseri) – Teşekkür ederim Sayın Başkan.
Sayın
Bakan, bir sanayi kenti olan Kayseri’ye son dönemlerde hiçbir yatırım
yapılmıyor, Kayseri’ye yan gözle bakılıyor. Acaba Sayın Abdullah Gül’ü yok
saydığınız için mi Kayseri’yi de yok sayıyorsunuz?
Her
seçim döneminde söz verdiğiniz hızlı tren Kayseri’ye ne zaman gelecek?
Bir
diğer sorum, 1 Kasım seçimlerinde Kayseri’de Cumhurbaşkanlığı bütçesinden, hak
sahipleri adı altında, bazı kişilere 5 ila 7 bin lira arasında değişen
miktarlarda paralar dağıtıldı. Bu hak sahipleri nasıl belirlendi, kimler
tarafından belirlendi? Bu paralar kaç kişiye dağıtıldı? Seçimlere bir hafta
kala bu paraların dağıtılması ne kadar etikti?
Teşekkür
ederim.
BAŞKAN-
Sayın Topal…
SERKAN
TOPAL (Hatay) – Teşekkür ediyorum Sayın Başkan.
Sayın
Bakan, Türkiye’de hazineye ait tarım arazileri uygun koşullarda kullanıcılarına
satılırken Hatay bu uygulamadan yararlanamamaktadır. Bunun nedeni nedir?
AKP’nin iktidara geldiği 2003 yılından 2015 yılı sonuna kadar geçen sürede
devredilen ve özelleştirme yoluyla yerli ve yabancı şirketlere satılan hazine
arazisi yüz ölçümü nedir? Bu yerli ve yabancı şirketler hangileridir?
Önümüzdeki dönemde Hatay’daki hazine arazileriyle ilgili Hükûmetinizin
uygulaması ne olacaktır? Hatay halkı Hükûmetiniz için üvey evlat mıdır? 
BAŞKAN
– Sayın Erdoğan…
MEHMET
ERDOĞAN (Muğla) – Teşekkür ediyorum Sayın Başkan.
Sayın
Bakan, bugün itibarıyla işsiz sayısı 2002’den fazla, iç borç 2002’den fazla,
dış borç 2002’den fazla, vatandaşlarımızın borcu 2002’den fazla. AKP
iktidarları 2002’den beri ekonominin neresini düzeltti?
İkinci
sorum da bu bütçe örtülü ödenek kullananlar dışında kimlerin derdine çare
olacak? Mesela işsizlik mi azalacak, köylünün geliri mi artacak, borçlarımız mı
azalacak?
Teşekkür
ediyorum.
BAŞKAN – Buyurun Sayın Köksal…
BURCU
KÖKSAL (Afyonkarahisar) – Teşekkür ederim Sayın Başkan.
Sayın
Bakana sorumuz şu: Afyonkarahisar ili Dinar ilçesinde, kentsel dönüşüm
kapsamında, TOKİ tarafından 2010 yılında 110 adet konut 2+1 daire şeklinde
yapılmaya başlandı. Bu konutlara dar gelirli yurttaşlarımız için yapım sözü
verilerek başlandı ve dar gelirli yurttaşlarımıza 45.600 lira gibi bir bedelle
satılacağı sözü verildi. Fakat 2014 yılında tamamlanan bu 110 adet konutun dar
gelirli yurttaşlarımıza yaklaşık 65 bin liradan satılacağı söylendi ve onların
her türlü itirazına rağmen “Alırsanız alırsınız, eğer almıyorsanız bu konutlar
size verilmeyecek.” şeklinde beyanda bulunuldu. Bu konutları alacak olan
yurttaşlarımızın dar gelirli yurttaşlar olduğuna ilişkin belgeler TOKİ’ye
iletilmiş olmasına rağmen bu konudaki mağduriyetleri giderilmedi…
(Mikrofon
otomatik cihaz tarafından kapatıldı) 
BAŞKAN
– Sayın Akın…
AHMET
AKIN (Balıkesir) – Sayın Bakan, elektrik üretiminde AKP iktidarıyla birlikte
hızlanan özelleştirmeler nedeniyle kamunun payı sürekli gerilemiş ve 2014 yılı
sonu itibarıyla kurulu güçte yüzde 31,5, üretimdeyse yüzde 28,1 olarak
gerçekleşmiştir. 2015 yılı sonu için bu oranın biraz daha gerileyeceği açıktır.

İçinde
yaşadığımız süreçte yaşanan gelişmeler nedeniyle ülkemizin enerji talebinin
karşılanmasında sıkıntılar ve endişeler ortaya çıkmıştır. Bu anlamda kamunun
elinde bulunan santrallerin özelleştirilmesi programından vazgeçilmesi
düşünülmekte midir? Elektrik üretiminde kamunun payının artırılmasına yönelik
yeni yatırımlar yapılacak mıdır? Artan enerji talebimizin karşılanması ve dışa
bağımlılığımızın azaltılması amacıyla yenilebilir enerji kaynaklarımızın
devreye alınabilmesi…
(Mikrofon
otomatik cihaz tarafından kapatıldı) 
BAŞKAN
– Sayın Haberal…
ERKAN
HABERAL (Ankara) – Halkımızın yüzde 16’sı yani 13 milyon vatandaşımız yoksulluk
sınırının altında can çekişmekteyken asgari ücreti 1.300 TL yapmakta kararlı
mısınız?
BAŞKAN
– Sayın Tor…
FAHRETTİN
OĞUZ TOR (Kahramanmaraş) – Sayın Bakan, 5434 sayılı Emekli Sandığı Kanunu’nun
ek 81’inci maddesine göre asker, polis, MİT mensubu olup emekli olanlara her ay
yapılan 100 TL ödemenin aynı unvanda görev yapıp şehit olanların yakınlarına,
gazilerimize ve malul polislerimize de yapılmamasının sebepleri nelerdir? 
İkinci
sorum: Sigortalı ve BAĞ-KUR mensuplarının malullük talepleriyle ilgili her
türlü masrafları SGK tarafından karşılandığı hâlde, memurların adi malullük
talepleri ile benzer şekilde eş ve çocuklarının, erkek yetimlerinin malullük
talepleriyle ilgili masraflar binbir güçlükle kendileri tarafından
karşılanmaktadır. Emsaller arasındaki bu eşitsiz uygulamaya son vermeyi düşünüyor
musunuz? 
Teşekkür
ederim. 
BAŞKAN
– Sorular için ayrılan süre sona ermiştir. 
Şimdi
cevap için Sayın Bakana söz veriyorum. 
Buyurun
Sayın Bakan. 
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum. 
Sayın
Arık’ın Kayseri’ye yapılan yatırımlarla ilgili soruları oldu. Sadece Kayseri
değil, bütün vilayetlerimizde önceki dönemlerle mukayese edilemeyecek kadar hem
altyapı yatırımı hem sağlık yatırımı hem eğitim yatırımı yapıldı. Bundan sonra
da yapılmaya devam edecek. Hiçbir vilayetimiz asla üvey evlat muamelesi
görmeyecek, buna Hatay ili de en başta dâhil olmak üzere. 
Sayın
Topal özellikle bu hazine arazilerinin satışına ilişkin olarak Hatay ili
bağlamında bir soru sordular. Tabii, biz millî emlak uygulamalarında, tarım
arazilerinin satışı da dâhil olmak üzere, o ilin özelliklerini dikkate alarak
birtakım farklılıklar meydana getirebiliyoruz. Hatay iliyle ilgili olarak da
millî güvenlik hususu dikkate alınarak uygulamalarımız yürütülmektedir. 
Yine,
satılan hazine taşınmazlarının miktarına ilişkin bir bilgi istediler.
Arkadaşlar onunla ilgili bana şu anda bilgi vermediler, uygun görürseniz onu
ayrıca yazılı olarak cevaplayayım. 
Sayın
Erdoğan dediler ki: “Bu bütçeler kimin derdine deva olacak, bu bütçeler kimin
işine yarıyor?” Ben de bu soruyu hayretle karşıladım. Hakikaten, yani,
konuşmamda da ifade etmiştim, bu faiz bütçesini biz halkın bütçesi hâline
getirdik, vicdanların bütçesi hâline getirdik, toplumun her bakımdan hissettiği
bir bütçe hâline getirdik ve milletten aldığımız parayı tekrar millete
döndürdük, milletin hizmetine döndürdük. 
Sağlık
Bakanlığında… Bakın, sadece sağlık alanında 2002 yılında yaklaşık 13,5 milyar
liralık bir sağlık bütçesi varken 2015 yılı itibarıyla sağlık bütçesini 85
milyar liraya çıkardık. Bütçeden sağlığa ayrılan kaynağı yaklaşık olarak 2 kat
artırdık. Bu, vatandaştan aldığımız kaynağı gerçekten vatandaşa geri
döndürdüğümüzün önemli ispatlarından bir tanesi.
Yine,
Millî Eğitim… Yani “Bu bütçe nereye gidiyor, kimin derdine deva oluyor?”
dediğiniz zaman eğitim harcamaları… Bakın, merkezî yönetim bütçesinden eğitime
ayrılan kaynak AK PARTİ hükûmetleri döneminde 8 kattan fazla arttı. 2002
yılında bütçeden 11,3 milyar liralık kaynak ayrılırken 2015 yılında bu rakam
91,5 milyar liraya çıktı.
MEHMET
GÜNAL (Antalya) – Ne kadarı tablete gitti Sayın Bakanım?
MALİYE
BAKANI NACİ AĞBAL (Bayburt) – Bakın, 250 bin derslik inşa edildi AK PARTİ
hükûmetleri döneminde. 
MEHMET
GÜNAL (Antalya) – Ne kadarı tabletlere gitmiş? Bir de onu söyler misiniz.
MALİYE
BAKANI NACİ AĞBAL (Bayburt) – Okul öncesinde okullaşma oranı 4 katına, ilk ve
ortaöğretimde ise yüzde 100’e ulaştı.
Ben,
şimdi, bütçeden vatandaşlarımıza hizmet olarak dönen hizmetleri anlatmaya bir
başlasam epey bir vakit alır ama o konuyu daha fazla uzatmayayım.
MEHMET
GÜNAL (Antalya) – O kadarına gerek yok. Ne kadarı tabletmiş, onu söyle yeter
bize.
MALİYE
BAKANI NACİ AĞBAL (Bayburt) – Esas bütçe görüşmelerinde teferruatlı bir
şekilde, gerçekten halkın bütçesi nasıl yapılırmış, onu da ayrıntılı olarak
sizlerle görüşeceğiz.
MEHMET
GÜNAL (Antalya) – Vay be!
MALİYE
BAKANI NACİ AĞBAL (Bayburt) – Sayın Köksal, TOKİ konutlarıyla ilgili bir soru
sordular. Uygun görürseniz -şu anda elimde mevcut bir bilgi yok- bu konuda
TOKİ’den bilgi alıp size yazılı olarak cevap veririz.
Sayın
Akın’ın enerji talebinin karşılanmasıyla ilgili soruları oldu. Bu konuda da
genel anlamda söylemek gerekirse özellikle Türkiye ekonomisinin büyümesine
bağlı olarak ortaya çıkan enerji ihtiyacının karşılanması noktasında AK PARTİ
hükûmetleri döneminde hem kamu yatırımları hem de özel sektör yatırımları
alanında büyük mesafeler kaydedildi. Bunu da özellikle kaydetmek isterim. 
Sayın Haberal’ın “Asgari ücreti 1.300 lira yapmaya
kararlı mısınız?” şeklinde bir sorusu oldu. Biz seçim beyannamemizde de Hükûmet
programımızda da asgari ücreti 1 Ocak itibarıyla 1.300 lira yapacağımızı ifade
ettik.
MEHMET GÜNAL (Antalya) – Seçim beyannamesinde yok.
Seçim beyannamesinde yok, okumamışsın herhâlde. O bizim beyannamede vardı.
MALİYE BAKANI NACİ AĞBAL (Bayburt) – Seçim beyannamemizde
var. 
MEHMET GÜNAL (Antalya) – Yok, sonra söz verdiniz,
okumamış Bakan. 
MALİYE BAKANI NACİ AĞBAL (Bayburt) – Seçim
beyannamemizde var. Tek fark şu: Herkes bir rakam söyledi ama vatandaş AK
PARTİ’nin söylediği rakama, AK PARTİ’nin koyduğu hedeflere, AK PARTİ’nin
söylediklerine inandı. Aradaki fark bundan ibarettir.
(Mikrofon otomatik cihaz tarafından kapatıldı) 
MEHMET GÜNAL (Antalya) – MHP ve CHP’de var, AKP’de yok.
BAŞKAN – Sayın Bakan, sürenizi uzatıyorum efendim.
MALİYE BAKANI NACİ AĞBAL (Bayburt) – Değerlendirmede
bulunduğu o konuda ayrıca yazılı bir cevap vereceğim.
Başkanım, teşekkür ediyorum.
BAŞKAN - Teşekkür ederim Sayın Bakan.
Madde
üzerinde üç önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 1 sıra sayılı 2016 Yılı Merkezi Yönetim Geçici Bütçe Kanunu Tasarısı’nın
5’inci maddesinin 1’inci fıkrasının e bendinde yer alan, “kendi kurulları”
ibaresi, “ilgili kurumların kurulları” şeklinde değiştirilmesini arz ve teklif
ederiz. 
 İdris Baluken Ahmet
Yıldırım Mehmet Emin Adıyaman
 Diyarbakır Muş Iğdır
 İmam Taşçıer Nimetullah
Erdoğmuş Tuğba Hezer Öztürk
 Diyarbakır Diyarbakır Van

Türkiye Büyük Millet Meclisi Başkanlığına
Görüşülmekte
olan tasarının 5’inci maddesinin b bendinin aşağıdaki şekilde değiştirilmesini
arz ve teklif ederiz. 
 Mehmet Günal Ümit
Özdağ Erhan Usta  Antalya Gaziantep
 Samsun
Erkan Akçay Erkan
Haberal Mustafa Kalaycı
 Manisa Ankara Konya
 İsmail Faruk Aksu
 İstanbul
Madde
5- b) Cumhurbaşkanlığı ile ilgili hükümlerini Cumhurbaşkanı,
BAŞKAN
– Şimdi, maddeye en aykırı önergeyi okutacağım ve işleme alacağım. 
Türkiye Büyük Millet Meclisi Başkanlığına
Görüşülmekte olan 2016 Yılı Merkezi Yönetim Geçici Bütçe
Kanunu Tasarısı’nın 5’inci maddesinin (1) numaralı fıkrasının (ç) bendinin
“Diğer hükümlerini Bakanlar Kurulu” şeklinde değiştirilmesini ve (d), (e) ve
(f) bentlerinin yürürlükten kaldırılmasını arz ve teklif ederiz. 
 Aykut Erdoğdu Bihlun
Tamaylıgil Lale Karabıyık
 İstanbul İstanbul Bursa
 Bülent Kuşoğlu Kadim
Durmaz Musa Çam
 Ankara  Tokat İzmir
 Akın Üstündağ Seyit
Torun  Muğla Ordu
BAŞKAN – Önergeye Komisyon katılıyor mu? 
PLAN VE BÜTÇE KOMİSYONU BAŞKANI SÜREYYA SADİ BİLGİÇ
(Isparta) – Katılamıyoruz Sayın Başkan. 
BAŞKAN – Hükûmet?
MALİYE BAKANI NACİ AĞBAL (Bayburt) – Katılmıyoruz Sayın
Başkanım. 
BAŞKAN
– Önerge hakkında Tokat Milletvekili Sayın Kadim Durmaz.
Buyurun
Sayın Durmaz. (CHP sıralarından alkışlar) 
KADİM
DURMAZ (Tokat) – Sayın Başkan, saygıdeğer milletvekilleri; hepinizi saygıyla
selamlıyorum. 
2016
yılı Merkezi Yönetim Geçici Bütçe Kanunu Tasarısı üzerine CHP Grubu adına
bireysel söz almış bulunuyorum.
Değerli
milletvekilleri, sözlerime 7 Hazirandan bu yana yitirdiklerimizi anarak
başlamak istiyorum. 7 Haziran seçimlerinden sonra ülkemiz tamamen olağanüstü
bir hâli yaşadı ve yaşamaya devam ediyor. Şehit haberleriyle evlerden feryatlar
yükseldi, onlarca askerimizi, polisimizi şehit verdik. Suruç’ta, Ankara
Garı’nda “barış” diyen insanlarımızı kaybettik. Bugün ülkenin bir yanında
savaşı ve olağanüstü şartları aratmayan koşullar yaşanmaya devam etmektedir.
Öğretmenler, Millî Eğitim Bakanlığının talimatlarıyla okulları, bölgeyi terk
etmeye zorlanmaktadır. Çocuklarımız, savaşın ortasında eğitimsiz
bırakılmaktadır. Bu ülkede sıkıyönetim ve olağanüstü hâl dönemlerinde dahi okullarda
eğitim ve öğretime ara verilmediğini hatırlatmak isterim. Bu durumu Hükûmetin
bu yüce Meclisi ikna edecek şekilde açıklaması lazımdır.
Bugün
17 Aralıktı, biz bu toplantıya başladık ama 18’e devam ediyor. 17-25 de
biliyorsunuz ülkemizde yolsuzlukla mücadele haftası olarak bilinmekte. Halkın
bütçesi konuşulurken yolsuzlukların tüm ülke genelinde oturduğu bu günü,
ayakkabı kutularını, para sayma makinalarını, para kasalarını, sıfırlanamayan
milyonları hatırlatmadan olamaz değerli arkadaşlarım. Önce “Paralel polisler
koydu.” dendi, sonra karşı oldukları hâlde faizleriyle geri aldı bu paraları bu
arkadaşlarımız. 
Arkadaşlar,
bütçenin denkleşmesi rakamlarla ve oradaki kaynakların korunmasıyla olur. Ben
diyorum ki işin başında sıfırlanamayan o kasalar, özel tasarruflar, evlerde
çocuklarla gizlenen paralar hazineye iade edilmeden bu bütçede bir denklik
beklenemez ve bu kararlılığı bekliyoruz. 17 ve 25 Aralık aydınlatılmadan
yapacağımız bütçenin şeffaflığı tartışılacak, yüzyıllarca da insanların
hafızalarından silinmeyecektir. 
Değerli
milletvekilleri, bütçeler Anayasa’dan sonra en tarihî belgelerdir. Bütçede
hakça bölüşüm demokrasi ve halkın özgürlüklerinin sağlanması için en temel
unsurdur. Bütçe halkın, yatırımcının beklentisi ve teminatıdır. Asgari
ücretlinin marketten yapacağı alışverişin, memurun, işçinin faturası, ev
kirası, çoluk çocuğunun rızkıdır. Çiftçinin tarladaki gübresi, mazotu, alın
teridir. Esnafın ödeyemediği kredi borçlarıdır. Emeklinin pazar filesi,
öğrencinin dolmuş parasıdır. Atama bekleyen öğretmenin geleceğidir, umududur.
Bütçenin bu hassasiyetle hazırlanması gerekir. Türkiye ekonomisinin kaderi
sefalet olmamalıdır. Eğer Türkiye önümüzdeki süreçteki kaynaklarını iyi
değerlendirip katma değeri yüksek ürünlerin üretimini ve teşvikini yapamazsa var
olan iç ve dış borçlara milyarları ekleyecektir. Bu bütçede bir kalkınma
vizyonu göremiyoruz. 
Değerli
milletvekillerimiz, çarpık özelleştirme örneğini bu ülke çok yaşadı. Bir
örneğini de Tokat’tan vermek istiyorum. Tokat’ta cumhuriyetin ilk yıllardaki kazanımından
Turhal Şeker Fabrikası ilimizin bir numaralı sanayi üretim merkezidir. Ayrıca,
Yozgat, Kırşehir, Çarşamba, Çorum, Kastamonu şeker fabrikaları da bu iller ve
ülkemiz için önemli değeri olan, ekonomik getirisi olan fabrikalarımızdır.
Sadece Turhal Şeker Fabrikasında çalışan yaklaşık 600 kişi ve bununla birlikte,
nakliyecisi, besicisi, 87 bin çiftçi ailesi bu fabrika sayesinde ekmek yemekte
ve geleceğini buraya yatırmaktadır. Tokat’ta TEKEL vardı, özelleştirildi,
binlerce işçi, tütün üreticisi çiftçi ekmeğinden oldu. Diyorum ki: TEKEL’e
sahip çıkamadık…
(Mikrofon
otomatik cihaz tarafından kapatıldı) 
KADİM
DURMAZ (Devamla) - …hiç değilse şekere sahip çıkalım değerli hemşehrilerim.
Gelin bu çarpık özelleştirmeleri durduralım, kentlerimizin gelişmesine,
büyümesine, köylünün üretmesine, gençlerin çalışmasına olanak sağlayalım. 
Bütçe
yetkisini şeffaf, akılcı… Önerileri dikkate almayan, herkesin katılımını
sağlamayan, denetime açmayan, rakamları denk olmayan, yüce Meclise yeteri kadar
hesap vermeyen bu bütçede arkadaşlarımızın çabaları yetmedi ve biz de bu
bütçeye ret oyu veriyoruz.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Durmaz.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
İkinci
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan tasarının 5’inci maddesinin b bendinin aşağıdaki şekilde değiştirilmesini
arz ve teklif ederiz. 
Erkan Akçay (Manisa) ve
arkadaşları
Madde
5- 
b)
Cumhurbaşkanlığı ile ilgili hükümlerini Cumhurbaşkanı, 
BAŞKAN – Komisyon önergeye katılıyor mu?
PLAN VE BÜTÇE KOMİSYONU BAŞKANI SÜREYYA SADİ BİLGİÇ
(Isparta) – Katılamıyoruz Sayın Başkan. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Komisyonun katılamadığı, Hükûmetin katılmadığı önerge hakkında Manisa
Milletvekili Sayın Erkan Akçay, konuşacaktır.
Buyurun
Sayın Akçay. (MHP sıralarından alkışlar)
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Geçici
bütçe görüşmelerinin sonuna geldik. Her ne kadar “geçici bütçe” desek de
aslında bir yetki kanununu görüştük. Bu özelliğiyle bu düzenlemede aslında
kediye ciğer emanet etme gibi bir durum var ama biz yine de hayırlı uğurlu olsun
diyoruz. Gecenin bu vaktinde ortamı da gererek çok fazla elektrik yaratma
niyetinde değiliz. Centilmenlik anlaşması da yaptık grup başkan vekilleri
olarak ama hani derler ya söylesek olmaz, söylemesek gönül razı değil. Birkaç
şeyi de sabrınızı fazla zorlamadan dile getirmek istiyorum. Bu vesileyle
hayırlı olsun dileklerimizi iletmekle birlikte burada dile getirilen
eleştirilerin dikkate alınmasını temenni ederiz.
Değerli
arkadaşlar, 57’nci Hükûmetin bazı icraatlarına kendileri yapmış gibi sahip
çıkıldığını da gördük “Olur bu kadar hata.” dedik. 1 Kasım seçimleri için
beyannamelerde ve Hükûmetin eylem planlarında da Milliyetçi Hareket Partisinin
ve muhalefetin bazı taahhüt ve vaatlerine de sahip çıkıldığını gördük. Bundan
da memnuniyetimizi ifade etmek isteriz. İnşallah, bunları hep birlikte
çıkartırız.
Değerli
arkadaşlar, üzülerek ifade etmek istiyorum ki Türkiye iyiye gitmiyor, Türkiye
iyi yönetilmiyor. Bunun siyaset dışı bir eleştiri ve uyarı olarak dikkate
alınmasında da büyük fayda görüyorum. Bugün Manisa’dan bizce yaşça büyük bir
ağabeyimizle konuşurken hâl hatır ettim. “Nasılsın emmi?” dedim. “Sağlığım iyi
emme dirliğimiz yok yeğenim.” dedi. “Hayırdır?” dedik “dirlik” deyince. Yani
kendi bireysel sağlığı iyi amma memleketin dirliği yok, huzuru yok, onun
huzursuzluğu var. İnanın medyada veya kendi bulunduğunuz mahfillerde fark
etmiyor olabilirsiniz ama vatandaşlarımız çok büyük endişe ve tedirginlikler
yaşıyor. İçeride huzur yok, dışarıda etki, itibar yok ve gerçekten Türkiye iyi
yönetilmiyor. 
Yaşadığım bir hadiseyi dikkatinize sunmak istiyorum
değerli arkadaşlar. Bu yüce Mecliste bir iktidar partisi mensubu değerli bir
milletvekili arkadaşımızla birlikte yaşadığım bir diyaloğu sizlere aktarmak
istiyorum. İsim ve yer de vermeyeceğim ama doğruluğuna itimat buyurmanızı
istirham ederim. Tarih 2 Ekim, yer Türkiye Büyük Millet Meclisi Âlâ tesisleri.
Ben birkaç misafirimle bir masada yemek yiyorum ve Adalet ve Kalkınma Partisi
milletvekili ve adayı arkadaşlarımız da yan masada yemek yiyorlar. Selamlaştık,
sohbet ettik, yemeklerimizi yedik. Ben kalkarken arkadaşımızın birisi de -doğu
ve güneydoğu illerimizden bir değerli milletvekili arkadaşımız- ayağa kalkarak
vedalaşırken dedi ki: “Erkan Bey, hakkını helal et.” dedi. Tabii şaşırdım,
“Niye sayın vekilim, hayırdır, niye helalleşiyorsunuz?” dedim. “Vallahi gidip
de dönmemek var. Seçim bölgemize gideceğiz, başımıza ne geleceği belli değil.”
dedi. “Benden yana helal olsun hakkınız ama lütfen yarın bir de Sayın Başbakan
ve Cumhurbaşkanıyla da helalleşin.” dedim. Çünkü “Terörün belini kırdık.”
diyorlar ve bir milletvekili adayı kendi seçim bölgesine giderken tedirginlik
yaşıyor. Fevkalade üzülecek bir durumdur ve şimdi, 2 Ekimden bu yana geldiğimiz
tarihe baktığımızda maalesef hiç iyi olmadığını görüyoruz.
(Mikrofon otomatik cihaz tarafından kapatıldı) 
ERKAN AKÇAY (Devamla) – İktidarın önde gelenlerine
çeşitli vesilelerle yöneltilen en küçük eleştirilere cevap verilirken, ülkenin
birliğine, dirliğine, Türkiye Cumhuriyeti’nin temel değerlerine yapılan sataşma
ve saldırılara hiç cevap verilmediği de dikkatimizden kaçmıyor. 
Bu düşüncelerle, yine bu bütçe gelir ve harcamalarının
iyiye gitmesini, hayırlı olmasını tekrar temenni ediyor, hepinize saygılar
sunuyorum. (MHP sıralarından alkışlar) 
BAŞKAN – Teşekkür ederim Sayın Akçay.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Son önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 1 sıra sayılı 2016 Yılı Merkezi Yönetim Geçici Bütçe Kanunu Tasarısı’nın
5’inci maddesinin 1’inci fıkrasının e bendinde yer alan, “kendi kurulları”
ibaresi, “ilgili kurumların kurulları” şeklinde değiştirilmesini arz ve teklif
ederiz. 
İdris Baluken (Diyarbakır) ve
arkadaşları
BAŞKAN – Komisyon önergeye katılıyor mu?
PLAN VE BÜTÇE KOMİSYONU BAŞKANI SÜREYYA SADİ BİLGİÇ
(Isparta) – Katılmıyoruz Sayın Başkan.
BAŞKAN – Hükûmet?
MALİYE BAKANI NACİ AĞBAL (Bayburt) – Katılmıyoruz Sayın
Başkanım.
BAŞKAN – Evet, Komisyon ve Hükûmetin katılmadığı önerge
üzerinde Diyarbakır Milletvekili Sayın İdris Baluken söz istemişlerdir. 
Buyurun Sayın Baluken. (HDP sıralarından alkışlar) 
İDRİS BALUKEN (Diyarbakır) – Teşekkür ediyorum. 
Sayın Başkan, değerli milletvekilleri; hepinizi
saygıyla selamlıyorum. 
Son derece gerilimli oturumlardan sonra artık son
sözleri söylüyoruz. 
Öncelikle
şunu ifade edeyim: Ne kadar birbirimize kızsak da bağırsak da çağırsak da bu
çatı altında olan bütün milletvekillerinin ortak bir derdi var. Bu ülkenin
selameti, halklarımızın ortak geleceği, toplumsal barışımızın inşası için her
birimiz kendi bakış açımızdan meseleleri değerlendirerek burada ifade etmeye,
birbirimizi ikna etmeye çalışıyoruz. Zaman zaman birbirimizi iknada
zorlandığımız noktalarda da o tarz gerilimli şeyler yaşanıyor ama önemli olan
ortak aklı bulabilmek, konuşabilmek, diyaloğu, müzakereyi bu Meclis çatısı
altında başarabilmektir. Dikkat ederseniz grubumuz adına konuşan her hatip
kendi seçim bölgesindeki savaş pratiğini bu kürsüde ifade etti. Bizler de
isterdik buraya her geldiğimizde bu ülkenin kalkınmasıyla ilgili temel
konuşmalar yapmayı, bu ülkenin bütçe kalemleriyle ilgili, ekonomi
politikalarıyla ilgili temel perspektiflerimizi sunmayı. Ama, yanı başımızda
cenazeler kalkıyorken öncelikli gündemin, acil gündemin bu cenazelerin
kalkmasını önlemek olduğunu düşündüğümüz için hep dikkatlerinizi bu savaş
pratiğine çektik. Çünkü, biz şunu biliyoruz, bütün o sürecin içerisinde olan
bir milletvekili arkadaşınız olarak söylüyorum. 19 Martta İmralı’da Sayın
Öcalan’ın ve devlet heyetinin hazır bulunduğu toplantıda şu karara varmıştık:
İki gün sonra Sayın Öcalan’ın “Nevroz”da bir mesajı okunacaktı. O toplantıda
üzerinde anlaştığımız izleme heyeti “Nevroz”dan bir hafta sonra İmralı’ya
gittiğinde otuz yıllık bir çatışmalı süreç tamamen bitmek üzere Sayın Öcalan tarafından
PKK’ye Türkiye Cumhuriyeti’ne karşı silahlı mücadeleye son verme çağrısı
yapılacaktı. Keşke o izleme heyeti kurulsaydı, keşke izleme heyeti adaya
gitseydi, keşke o çağrı gelseydi, keşke PKK hazırlıklarına başladığı o
silahsızlanma kongresini toplamış olsaydı. Ama, hâlâ böyle oldu diye
birbirimizi burada yıpratmanın bir anlamı yok. “Buradan nasıl bir çıkış
bulabiliriz.” üzerinde her birimizin tartışması, yoğunlaşması gerekiyor. Biz
iki buçuk yıl boyunca iki şeyi konuştuk. O iki şeye eminim ki buradaki
milletvekillerinin tamamı karşı çıkmaz, vicdani olarak karşı çıkmaz. 
Bir:
Demokratik siyasetin önünü açacaktık. Yani 6 milyon oy almış bir partinin genel
merkezi yakılmayacaktı. 6 milyon oy almış bir partinin diğer illerdeki 400
merkezi, partililere ait ev ve iş yerleri yakılmayacaktı, barış mitingleri
bombalanmayacaktı, Türkiye projesiyle çalışmaya giden, Türkiye'nin herhangi bir
yerine giden bu partinin çalışmaları lince tabi tutulmayacaktı. Listeyi uzatmak
mümkün ama maalesef bu başarılamadı. 
İki,
Rojava özelinde Orta Doğu’da Kürtlere karşı doksan yıldır sürdürülen hasmane
politikalar bir kenara bırakılacaktı. Rojava’daki Kürtler de, diğer parçadaki
Kürtler de bu ülkenin düşmanı değil. Bakın, o kadar düşmanca tutum
sergilediğimiz Rojava’dan bugüne kadar Türkiye’ye yapılmış tek bir saldırı yok.
PYD üzerinden yürüttüğümüz o diplomatik çalışmaları bir gözünüzün önüne
getirin, bir de bugüne kadar PYD’nin koruduğu sınırlardan Türkiye’ye tek bir
saldırı gelip gelmediğini gözlerinizin önüne getirin. 
“Böyle
bir tablo varken, Kürtleri düşman olarak görmenin, oradaki iradeyi düşman
olarak görmenin hiçbir gereği yok.” diyoruz. Hatta tam tersine, Süleyman Şah
Türbesi tehdit altındayken, orada Türk askeri, IŞİD canilerinin silahları
altında, bıçakları altında can vermesin diye PYD yetkilileri ve PYD savaşçıları
kendilerinin ne kadar güvenilir olduğunu ortaya koydular. Ancak, bu resimlerin
artık görülmesi, rasyonel bir aklın devreye girmesi, bu savaş tablosunun bir an
önce devreden çıkması gerektiğini düşünüyoruz. Hamasi kardeşlik ve barış
duygularıyla bu işler olmaz. Ben bir Kürt’üm, kardeşlik olarak eşit yurttaşlık
istiyorum. Beni eşit yurttaşlık olarak görmeyen, tanımayan, Anayasal güvence
altına almayanı kardeş olarak tanımıyorum. Barış olarak da onurlu bir barış
istiyorum. “Bir Türk’ün hakkı neyse, bu topraklarda bir Kürt’ün, bir Laz’ın,
bir Çerkez’in, bir Arap’ın hakkı da o olmalı, barış onurlu olmalı.” diyorum. 
Son
bir söz, özellikle bir hayal kırıklığımı dile getirerek bitireceğim. 
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Sayın Başkanım, toparlayabilir miyim?
BAŞKAN
– Kimseye süre vermedim Sayın Baluken.
İDRİS
BALUKEN (Devamla) – Burada her bir arkadaşımızdan zaman zaman âdeta bizi
öldürecek şekilde nefret bakışları görüyoruz. 
MEHMET
NACİ BOSTANCI (Amasya) – Yanlış…
İDRİS
BALUKEN (Devamla) – O bizi çok yaralamıyor ama özellikle büyük bedellerle,
büyük mücadelelerle buraya gelen türbanlı kardeşlerimizden bunu gördüğümüzde
inanın ki yüreğimiz yanıyor çünkü onlar, doksan yıl boyunca ötekileştirilmenin,
dışlanmanın, hor görülmenin, bu Mecliste had bildirilmenin ne olduğunu en iyi
bilen kardeşlerimizdir. Dolayısıyla bugün kendisi gibi düşünmeyenleri, böyle
nefret sözleriyle, nefret bakışlarıyla değil, en fazla sahiplenen bir duyguyla
karşılamalıdırlar. Şahsi olarak bu sorumlulukları olmayabilir ama yürüttükleri
ve bizim de parti olarak bugüne kadar sahiplendiğimiz o mücadelenin değerleri
bunu gerektirir diyorum. 
Barış
dolu günlerde kalkınmayı konuştuğumuz bütçeleri temenni ediyorum. 
AYŞE
SULA KÖSEOĞLU (Trabzon) – Biz birlikten yanayız, ayrıştırmaktan yana değiliz. 
İDRİS
BALUKEN (Devamla) - Böyle olduğu için de bu bütçeye ret oyu vereceğimizi ifade
ediyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Baluken. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Madde
üzerindeki görüşmeler tamamlanmıştır. 
Sayın
milletvekilleri, tasarının tümünün oylanmasından önce oyunun rengini belli
etmek üzere lehte ve aleyhte beşer dakika süreyle olmak üzere birer kişiye söz
vereceğim. 
İlk
söz lehte olmak üzere Nevşehir Milletvekili Sayın Ebubekir Gizligider’e aittir.

Buyurun
Sayın Gizligider. (AK PARTİ sıralarından alkışlar) 
EBUBEKİR
GİZLİGİDER (Nevşehir) – Tabii, sabahın bu saatinde konuşmamda ek süre almam
için gelen yoğun talepler için teşekkür ediyorum ama kısa tutacağım. 
Sayın
Başkan, saygıdeğer milletvekilleri; 2016 Yılı Merkezi Bütçe Kanunu Tasarısı
üzerinde şahsım adına söz almış bulunuyorum. Birkaç hususa değinerek kısa
tutacağım. Bizim bütçemizde umut var, bizim bütçemizde gelecek var ve bizim
bütçemizde iddia ediyoruz ki öz güven var. Bu bizim iddiamız ve biz, hepimiz
adına söylüyorum, bütün milletvekilleri adına söylüyorum, milletin vekilleri
olarak bu iddiamızı 10 kez bu oyunun gerçek patronu yani millete götürdük, asıl
oyun kurucuya götürdük ve onlar bize 10 kez “evet” dedi, “Biz sizin bütçenize
güveniyoruz.” dedi, “Biz sizin iddianızı doğruluyoruz.” dedi. Biz de onların
vekilleri olarak elbette ki o talimatın gereğini yapacağız ve biz de AK PARTİ
hükûmetlerinin bundan sonraki bütçelerine de güvenmeye devam edeceğiz. 
Hayırlı
uğurlu olsun diyorum, Allah yâr ve yardımcımız olsun. (AK PARTİ sıralarından
alkışlar) 
BAŞKAN
– Teşekkür ederim Sayın Gizligider.
Aleyhte
İzmir Milletvekili Sayın Zekeriya Temizel. 
Buyurun
Sayın Temizel. (CHP sıralarından alkışlar)
ZEKERİYA
TEMİZEL (İzmir) – Teşekkür ederim Sayın Başkan.
Sayın
Başkan, sayın milletvekilleri; bir geçici bütçe konuştuk ancak geçici bütçeyi
asıl bütçeyi konuşur gibi tartıştık. Dolayısıyla da geçici bütçe üzerine de
güvensizlik yani bütçeye oy vermeme sorunu kendiliğinden ortaya çıkmış oldu.
Aslında her bütçenin görüşülmesi sırasında toplum eskiden kulaklarını radyoya
dayar, daha sonraki günlerde gözlerini televizyona yapıştırır, kendileri için o
bütçeden neler çıkacağına bakardı. Geçici bütçenin özelliğini bilmedikleri için
büyük ölçüde toplum bu beklentinin içerisinde oldu. Öyle olduğu için de ister
istemez toplumun beklentilerini karşılayamayan bir bütçe varmış gibi
değerlendirildi. 
Değerli arkadaşlar, büyük bir olasılıkla aynı
tartışmaları 2016 yılı bütçesinde yapacağız. Yapacağız ama şu andan itibaren yani
biraz sonra oylanıp kabul edilecek ve tüm topluma hayırlı olmasını dilediğimiz
bütçeden önce hemen düşünmeye başlamamız gereken bir konu var. Bu konu,
toplumumuzun borçluluğu. Toplumun bütün fertleri gırtlağına kadar borçlanmış
bir vaziyette, biz bu borçluluktan toplum olarak nasıl kurtulacağız diye
bakıyor. Bu borçluluk o kadar sıradan bir olay değil. 2014’ün sonu itibarıyla
hazinenin borcu 612 milyar liraya çıkmış. Bu rakamlara KİT’leri de kattığımız
takdirde 658 milyara çıkıyor. Özel sektör ve hane halkının borçları ise almış
başını gidiyor; 1,1 trilyon lirası şirketlerin, 368 milyar lirası da hane
halklarının borcu. Kredi kartı borçlarından takip edilen insanların sayısı
inanılmaz boyutlara ulaştı. İşte, şu andan itibaren düşünmeye başlamamız gereken
konu bu. Biz halkımızı bu borçluluktan nasıl kurtaracağız? “Bu, tamamen
Hükûmetin sorunudur.” diye üstüne yuvarlamak ve sürekli şikâyet etmek de söz
konusu olabilir ama bu sorunun altından hep beraber kalkmak zorundayız. Olayı
birilerinin üstüne yükleyerek bundan kurtulmak mümkün değil. 
Değerli milletvekilleri, dünyada bazı şeyler değişiyor,
bunu görüyorsunuz. Özellikle dünyadaki varlık fiyatlarında oluşan balon aldı
başını gidiyor ve gelişmiş ülkeler bile bundan korkmaya başladı. Özellikle
sıfır faizle verilen paralar nerelerde harcanacağı konusunda insanları resmen
şaşırttı. En değersiz tahvillere bile paralar yatırılarak büyük balonlar
oluşturulmaya başlandı. Bu patlamadan korkanlar parayı yeniden değerli hâle
getirmeye çalışıyorlar. 
Bu koşulları göz önüne aldığınızda ülkelerin riskleri
farklı şekilde artıyor. Eskiden asla akla gelmeyen riskler ülke riski olarak
ortaya çıkmaya başlıyor. Daha önceden, bugün sık sık konuştuğumuz jeopolitik
riskler bizim ülkemizin değerlendirilmesi sırasında dikkate alınmıyordu ama
şimdi alınıyor. Hatta savaş tahminleri bile alınmaya başladı, Allah korusun.
Tehlikeli bir hâle gelmeye başladı. Gelir eşitsizliği bir risk oldu. Gelir
eşitsizliği, ülkemiz açısından artık bir ülke riski olmaya başladı. Genç
işsizlik; belki inanılamayacak ama genç işsizlik de artık ülke açısından ciddi
bir risk oluşturmaya başladı. Demek ki sorunlarımız gittikçe büyüyor,
çözebileceğimiz sorunlar her geçen gün artıyor. Dolayısıyla bütün bunların
hepsinin hiç vakit kaybetmeden, fazla polemiğe girmeden, gerçekçi olarak
çözümüne yapışıp toplumdaki bu umutsuzluğu bir an önce ortadan kaldırmamız
gerekiyor. Toplumdaki bu umutsuzluğun bu geçici bütçeyle ortadan kaldırılması
mümkün değil ama ortadan kaldırmadığı bu umutsuzluk nedeniyle bizler elbette ki
geçici bütçeye “ret oyu” vereceğiz. Bununla birlikte bu bütçenin ülkemize ve
halkımıza yararlar getirmesini diliyoruz. Bu arada da bu bütçeyi uygulayacak
olan ekibe kolaylıklar diliyoruz.
Hepinize
saygılar sunuyorum. (CHP ve AK PARTİ sıralarından alkışlar)
BAŞKAN
– Teşekkür ederim Sayın Temizel. 
Değerli
milletvekilleri, tasarının tümü açık oylamaya tabidir. 
Açık
oylamanın elektronik cihazla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
Oylama
için beş dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen beş dakikalık süre içinde
Başkanlığa ulaştırmalarını rica ediyorum. 
Ayrıca
vekâleten oy kullanacak sayın bakanlar var ise, hangi bakana vekâleten oy
kullandığını, oyun rengini ve kendisinin ad ve soyadı ile imzasını da taşıyan
oy pusulasını, yine, oylama için öngörülen beş dakikalık süre içerisinde
Başkanlığa ulaştırmalarını rica ediyorum. 
Sisteme
girip oyunu kullanan sayın milletvekillerinin ayrıca Başkanlık Divanına oy
pusulası göndermemelerini rica ediyorum.
Oylama
işlemini başlatıyorum. 
(Elektronik
cihazla oylama yapıldı)
BAŞKAN
– 2016 Yılı Merkezi Yönetim Geçici Bütçe Kanunu Tasarısı açık oylama sonucunu
açıklıyorum.
“Kullanılan
oy sayısı : 314
Kabul :
243
Ret :
71(x)




Kâtip Üye
Mücahit Durmuşoğlu
Osmaniye



Kâtip Üye
Fehmi Küpçü
Bolu”




Böylece
tasarı kabul edilmiş ve kanunlaşmıştır. Hayırlı olsun. (AK PARTİ sıralarından
alkışlar) 
Sayın
Maliye Bakanı teşekkür konuşması yapacaklardır.
Buyurun
Sayın Bakan. (AK PARTİ sıralarından alkışlar) 
MALİYE
BAKANI NACİ AĞBAL (Bayburt) – Sayın Başkan, saygıdeğer milletvekilleri; 2016
Yılı Merkezi Yönetim Bütçe Kanunu Tasarısı üzerindeki görüşmeler tamamlandı,
sizlerin oylarıyla kabul edildi. 26’ncı Dönemin ilk kanun tasarısı bu şekilde
kabul edildi; milletimize, ülkemize hayırlı olsun. 
Bu
yasaya gerek Plan ve Bütçe Komisyonu görüşmeleri sırasında katkı veren, eleştirileriyle katkı veren, değer
katan Plan ve Bütçe Komisyonu üyelerine, ayrıca iki gündür burada uzun süren
mesai saatleri içerisinde bu kürsüye gelip geçici bütçe kanunu tasarısı
üzerinde görüş ifade eden, eleştiri ifade eden bütün milletvekillerimize ayrı
ayrı teşekkür ediyorum. İnşallah bu yasama dönemi memleketimiz için, milletimiz
için hayırlı olsun. Tekrar hepinize ayrı ayrı teşekkür ederim. (AK PARTİ
sıralarından alkışlar) 
BAŞKAN – Teşekkür ederim Sayın Bakan.
Sözlü soru önergeleriyle, alınan karar gereğince, kanun tasarı ve teklifleriyle
komisyonlardan gelen diğer işleri sırasıyla görüşmek için 22 Aralık 2015 Salı
günü saat 15.00’te toplanmak üzere birleşimi kapatıyorum.
İyi sabahlar diliyorum. 
Kapanma Saati: 03.56




(x) 1 S. Sayılı Basmayazı 16/12/2015
tarihli 15’inci Birleşim Tutanağı’na eklidir. 


(x) Bu bölümde hatip tarafından Türkçe
olmayan kelimeler ifade edildi. 


(x) Bu bölümde Türkçe olmayan kelimeler
ifade edildi. 


(x) Açık oylama kesin sonuçlarını
gösteren tablo tutanağa eklidir.




