



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 79’uncu
Birleşim
 8
Nisan 2020 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, Diyarbakır ili Kulp
ilçesinde yaşanan terör saldırısı sonucu hayatını kaybeden 5 yurttaşa Allah’tan
rahmet dilediğine ve terörü lanetlediğine, 8 Nisan Dünya Romanlar Günü’nü
kutladığına ilişkin konuşması
2.- Oturum Başkanı TBMM Başkan Vekili Levent Gök’ün, Genel Kurul
Salonu’nda maske takılması uygulamasına yönelik tüm Türkiye’den olumlu mesajlar
geldiğine, milletvekillerinin örnek olunması açısından yaptıkları konuşmalar
esnasında da maske takmasına ilişkin konuşması
3.- Oturum Başkanı TBMM Başkan Vekili Levent Gök’ün, temsilde adaletin
sağlanması açısından söz talep eden milletvekillerinin taleplerinin yerine
getirildiğine ve Meclisin mehabetine uygun temiz bir dil kullanılması
gerektiğine ilişkin konuşması
4.- Oturum Başkanı TBMM Başkan Vekili Levent Gök’ün, Meclisin
konuşmasından yana olduğuna ancak açıklamaların karşılıklı diyaloglar
çerçevesinde gerçekleşmesinin esas gündeminin görüşülmesini geciktireceğine
ilişkin konuşması
5.- Oturum Başkanı TBMM Başkan Vekili Levent Gök’ün, Dışişleri Bakanının
yurt dışındaki vatandaşların ülkeye getirilmesi konusunda çalışma yapıldığına
ilişkin kendisine bilgi verdiğine ve konunun takipçisi olacağına ilişkin
konuşması
6.- Oturum Başkanı TBMM Başkan Vekili Levent Gök’ün, Grup Başkan
Vekillerinin söz taleplerini karşılamakta büyük bir özen ve saygı gösterdiğine,
zamanın ekonomik kullanılması gerektiğine ilişkin konuşması


V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Karabük Milletvekili Cumhur Ünal’ın, 3 Nisan Karabük Demir Çelik
Fabrikaları ile Karabük’ün kuruluşunun 83’üncü yıl dönümüne ilişkin gündem dışı
konuşması
2.- İstanbul Milletvekili Hayati Arkaz’ın, ülkede yaşanan salgın
hastalıklar ile coronavirüs salgınına ilişkin gündem dışı konuşması
3.- Kahramanmaraş Milletvekili Ali Öztunç’un, 5 Nisan Kahramanmaraş’a
İstiklal Madalyası verilişinin 95’inci yıl dönümüne ilişkin gündem dışı
konuşması

VI.- AÇIKLAMALAR
1.- Mersin Milletvekili Ali Cumhur Taşkın’ın, 7 Nisan Dünya Sağlık
Günü’nü kutladığına, millet için gece gündüz çalışan başta Cumhurbaşkanı Recep
Tayyip Erdoğan olmak üzere bakanlara, kamu görevlilerine, sağlık çalışanlarına,
sanayiciye, esnafa, çiftçiye, işçiye ve “Evde kal.” çağrısına uyanlara teşekkür
ettiklerine ilişkin açıklaması
2.- Kocaeli Milletvekili İlyas Şeker’in, coronavirüsle mücadelede
Cumhurbaşkanı Recep Tayyip Erdoğan’ın liderliğinde ve Sağlık Bakanı Fahrettin
Koca’nın koordinasyonunda önemli çalışmalar yapıldığına, Türkiye’nin Avrupa
Birliği ülkelerine göre salgının yayılmasını önlemeye yönelik tedbirleri çok
daha erken aldığına, Diyarbakır ilinde yaşanan terör saldırısında hayatını
kaybedenlere Allah’tan rahmet dilediğine ilişkin açıklaması
3.- Aksaray Milletvekili Ayhan Erel’in, mart ayında ataması yapılan
öğretmenlerin yaşadıkları mağduriyetin giderilebilmesi için göreve
başlatılmaları hususunda gerekli işlemlerin yapılmasını Millî Eğitim Bakanından
talep ettiklerine ilişkin açıklaması
4.- Mersin Milletvekili Olcay Kılavuz’un, coronavirüs salgınının ülkeyi
ve insanlığı tehdit etmeye devam ettiğine, ülkenin en önemli tarım
havzalarından olan Mersin ilinde virüs sebebiyle çiftçilerin yaşadığı
olumsuzlukların giderilmesi gerektiğine ve Diyabakır ili Kulp ilçesinde
teröristlerce şehit edilen vatandaşlara Allah’tan rahmet dilediğine ilişkin
açıklaması
5.- Aydın Milletvekili Süleyman Bülbül’ün, Aydın ili Özel Ege Liva
Hastanesinin faaliyetlerine son verilmesi kararının doğru olup olmadığını ve bu
karar ile Sağlık Bakanlığının 27 Martta yayınladığı genelgenin ihlal edilip
edilmediğini Sağlık Bakanından öğrenmek istediğine ilişkin açıklaması
6.- Uşak Milletvekili İsmail Güneş’in, Diyarbakır ili Kulp ilçesinde
teröristlerce şehit edilen vatandaşlara Cenab-ı Allah’tan rahmet dilediğine,
teröristleri ve terör örgütlerini desteleyenlerini lanetle kınadığına, 7 Nisan
Dünya Sağlık Günü’nü, Sağlık Haftası’nı ve Polis Haftası’nı kutladığına ilişkin
açıklaması
7.- Mersin Milletvekili Hacı Özkan’ın, yaşanan salgının üstesinden
gelecek imkân, moral ve kararlılığa sahip olunduğuna ve her türlü ihtimal göz
önünde bulundurularak tedbirlerin hayata geçirildiğine ilişkin açıklaması
8.- Artvin Milletvekili Uğur Bayraktutan’ın, Artvin ilinde vatandaşların
maskeye ulaşmada yaşadıkları mağduriyetin giderilebilmesi için Sağlık Bakanlığı
ile ilgili makamların gerekli tedbirleri alması gerektiğine ilişkin açıklaması
9.- İstanbul Milletvekili Züleyha Gülüm’ün, kadın katilleri ve
tecavüzcülere izin hakkı getirilmesi karşısında kadınları koruyacak
mekanizmaların kurulup kurulmadığını öğrenmek istediğine, 6284 sayılı Kanun ile
İstanbul Sözleşmesi gereği hayata geçirilmesi gereken önlemlerin alınmadığına,
kadınların hayatı için acil eylem planı açıklanarak infazda eşitlik sağlanması
gerektiğine ilişkin açıklaması
10.- Muş Milletvekili Gülüstan Kılıç Koçyiğit’in, Covid-19 salgını
nedeniyle “Evde kal.” çağrılarının yapıldığı süreçte kadınların erkekler
tarafından şiddete maruz bırakıldığına ve katledildiğine, hayatın eve
sığabilmesi için ekonomik ve sosyal önlemlerin alınması, kadınların hayatı için
acil eylem planı açıklanarak infazda eşitlik sağlanması gerektiğine ilişkin
açıklaması
11.- Van Milletvekili Muazzez Orhan Işık’ın, ceza infaz yasa teklifinde
kadınlara yönelik “erkek adalet” yaklaşımının devam ettiğine, kadınların hayatı
için acil eylem planı açıklanarak infazda eşitlik sağlanması gerektiğine
ilişkin açıklaması
12.- Bursa Milletvekili Mustafa Esgin’in, AK PARTİ Grubunun hazırladığı
ve kısa sürede Genel Kurul gündemine getirilecek olan düzenlemeyle sağlıkta
şiddetle ilgili atılacak adımların net olarak ortaya konulacağına ilişkin açıklaması
13.- Erzurum Milletvekili İbrahim Aydemir’in, Covid-19’un küresel bir
musibet olduğuna, iklim danışma kuruluşu Ember’in 2020 raporuna göre dünyadaki
ilk 10 rüzgâr ülkesi arasına giren Türkiye’de rüzgâr ve güneş enerjisindeki pay
arttıkça elektrik ithalatının da o nispette azalacağına ilişkin açıklaması
14.- İstanbul Milletvekili Turan Aydoğan’ın, sağlık alanında şiddetin
önlenmesi için hazırladıkları kanun teklifinin doğrudan gündeme alınmasına
ilişkin önergenin reddedildiğine, Covid-19’a yakalanan sağlık çalışanlarının
doğrudan meslek hastalığı ve iş kazası tanımına alınıp alınmayacağını öğrenmek
istediğine ilişkin açıklaması
15.- Erzincan Milletvekili Süleyman Karaman’ın, Diyarbakır ilinde
yaşanılan terör saldırısında şehit olan ve coronavirüs salgını nedeniyle
hayatını kaybeden vatandaşlara Allah’tan rahmet dilediğine, Erzincan ilinde
sağlık sisteminin eksiksiz çalışmasını sağlayan başta Cumhurbaşkanı Recep
Tayyip Erdoğan olmak üzere son Başbakan Binali Yıldırım’a, Sağlık Bakanı
Fahrettin Koca’ya ve alınan tüm kararları eksiksiz uygulayan Erzincanlı
hemşehrilerine teşekkür ettiğine ilişkin açıklaması
16.- İstanbul Milletvekili Ravza Kavakcı Kan’ın, devlet millet
dayanışmasının en güzel örnekleri sergilenerek yaşanılan coronavirüs salgını
sürecinin başarılı şekilde atlatılacağına, Diyarbakır ilinde terör örgütü PKK
tarafından şehit edilen vatandaşlara Allah’tan rahmet dilediğine ve 31 Mart
2015’te şehit edilen Cumhuriyet Başsavcısı Mehmet Selim Kiraz’ı rahmetle yâd
ettiğine ilişkin açıklaması
17.- Diyarbakır Milletvekili Oya Eronat’ın, Diyarbakır ili Kulp
ilçesinde teröristlerce şehit olan 5 vatandaşa Allah’tan rahmet dilediğine, PKK
terör örgütünü ve destekleyenleri lanetlediğine ilişkin açıklaması
18.- İstanbul Milletvekili Hayati Arkaz’ın, 10 Nisan Türk polis
teşkilatının kuruluşunun 175’inci yıl dönümüne ilişkin açıklaması
19.- Osmaniye Milletvekili Mücahit Durmuşoğlu’nun, Diyarbakır ili Kulp
ilçesinde terör örgütü PKK tarafından şehit edilen 5 vatandaşa Allah’tan rahmet
dilediğine, 10 Nisan Türk polis teşkilatının kuruluşunun 175’inci yıl dönümünü
ve Polis Haftası’nı kutladığına ilişkin açıklaması
20.- Kahramanmaraş Milletvekili Habibe Öçal’ın, HDP ve ortağının “eşit
infaz” söylemiyle teröristlerin savunulmasını istediği bugünlerde Diyarbakır
ili Kulp ilçesinde PKK tarafından 5 vatandaşın şehit edildiğine, masumları
katleden teröristleri ve uzantıları olan terör sevicilerini lanetlediğine ve
şehit olan vatandaşlara Allah’tan rahmet dilediğine, terörle mücadelelerinin
devam edeceğine ilişkin açıklamas
21.- Aksaray Milletvekili Ramazan Kaşlı’nın, Covid-19 salgınına karşı
toplumun her kesimine fayda sağlayacak önlemlerin alındığına, millî dayanışma
kampanyasının hedef kitlesine küçük işletmeler ile özel sektörde çalışan
işçilerin de dâhil edilmesi gerektiğine ilişkin açıklaması
22.- Ordu Milletvekili Cemal Enginyurt’un, Diyarbakır ili Kulp ilçesinde
terör örgütü PKK tarafından şehit edilen 5 Kürt vatandaşa Allah’tan rahmet
dilediğine, ceza infaz yasa teklifinin görüşüldüğü bugünlerde hiç kimsenin
PKK’lı katillerin affını bu Meclisten beklememesi gerektiğine ilişkin
açıklaması
23.- Kırklareli Milletvekili Selahattin Minsolmaz’ın, Diyarbakır ili
Kulp ilçesinde terör örgütü PKK tarafından şehit edilen 5 vatandaşa Allah’tan
rahmet dilediğine ve terör örgütünü lanetlediğine, 8 Nisan Dünya Romanlar
Günü’nü tebrik ettiğine ilişkin açıklaması
24.- Kocaeli Milletvekili Ömer Faruk Gergerlioğlu’nun, Adalet
Bakanlığının coronavirüs vakalarını gizlediğine, Bafra Cezaevinde üç yıldır
yatan Mehmet Yeter’in öldüğü haber verilmeksizin cenazesinin toprağa
verildiğine ilişkin açıklaması
25.- Denizli Milletvekili Yasin Öztürk’ün, Sağlık Bakanlığı bünyesinde
görev yapan sağlık işçilerinin 1 Ocak 2019 tarihinde sona eren toplu iş
sözleşmelerinin sonuçlandırılmaması nedeniyle yaşadığı mağduriyetin giderilmesi
gerektiğine ilişkin açıklaması
26.- Kahramanmaraş Milletvekili Sefer Aycan’ın, coronavirüs salgını
nedeniyle öğrencilerin uzaktan eğitim gördüğü süreçte görme ve işitme engelli
çocuklar ile otizmli çocukların da eğitim programlarının sürdürülmesi, yaşlı ve
kronik hastaların evlerine bakım ve sağlık hizmetlerinin götürülmesi
gerektiğine ilişkin açıklaması
27.- Ankara Milletvekili Zeynep Yıldız’ın, Covid-19’la mücadele
kapsamında aşı ve ilaç geliştirme çabalarının devam ettiğine, bilgisini,
emeğini, vaktini esirgemeyen bilim insanlarına ve onlara her türlü desteği
sunan AK PARTİ Hükûmetine şükranlarını sunduğuna ilişkin açıklaması
28.- Mersin Milletvekili Baki Şimşek’in, Hükûmetin yaşanılan coranavirüs
salgını nedeniyle çiftçilerle ilgili de tedbir alması gerektiğine ilişkin
açıklaması
29.- Amasya Milletvekili Mustafa Levent Karahocagil’in, Diyarbakır ili
Kulp ilçesinde şehit edilen vatandaşlara Allah’tan rahmet dilediğine, terör
örgütü ve destekçilerini lanetlediğine, Türk İslam dünyasının lideri
Cumhurbaşkanı Recep Tayyip Erdoğan’ın tensipleriyle Amasya ilinin Doğu
Karadeniz Projesi’ne dâhil edildiğine ilişkin açıklaması
30.- Aydın Milletvekili Hüseyin Yıldız’ın, Aydın ili Sultanhisar ilçesi
çilek üreticilerinin mağduriyetinin giderilmesi gerektiğine ilişkin açıklaması
31.- Çorum Milletvekili Erol Kavuncu’nun, coronavirüs salgını dünyayı
esir almışken devletin bütün kurum ve kuruluşlarıyla vatandaşların yanında
olduğuna, Diyarbakır ili Kulp ilçesinde PKK tarafından şehit edilen vatandaşlara
Allah’tan rahmet dilediğine, eli kanlı terör örgütünü ve iş birlikçilerini
nefretle kınadığına ilişkin açıklaması
32.- Kocaeli Milletvekili Lütfü Türkkan’ın, Diyarbakır ili Kulp
ilçesinde terör örgütü PKK tarafından şehit edilen 5 vatandaşa Allah’tan rahmet
dilediğine ve terör örgütünü bir kez daha lanetlediğine, 8 Nisan Dünya Romanlar
Günü’nü kutladığına, coronavirüs salgınının yayılmaya devam etmesi nedeniyle
tedbirlerin artırılarak tam karantinanın ilan edilmesi gerektiğine, açıklanan
yeni tedbirler kapsamında İstanbul Yeşilköy ve Sancaktepe’de kurulması
planlanan sahra hastaneleri yerine Beylikdüzü’ndeki TÜYAP fuar alanı ile
Yeşilköy’deki fuar merkezinin kullanılabileceğine, coronavirüs nedeniyle
çeklerin ibraz sürelerinin mayıs sonuna kadar ertelenmesiyle piyasada nakit
akışının durma noktasına geldiğine, turizm sektörünün sıkıntılarını giderecek
tedbirlerin alınması gerektiğine ilişkin açıklaması
33.- Manisa Milletvekili Erkan Akçay’ın, Diyarbakır ili Kulp ilçesinde
terör örgütü PKK tarafından şehit edilen 5 vatandaşa Allah’tan rahmet
dilediğine, Türk Silahlı Kuvvetleri tarafından başarılı operasyonlarla köşeye
sıkıştırılan terör unsurlarının saldırılar düzenlediğine, devlet millet
anlayışıyla güçlüklerle mücadele edilen bu dönemde terör örgütlerinin kökünün
kazınacağına, Emniyet mensuplarının çalışma koşullarının, mali ve özlük
haklarının iyileştirilmesi çalışmalarının ertelenemez bir mesele olarak
gündemlerinde olduğuna, Polis Haftası’nı kutladığına ve görevleri başında şehit
olan polislere Allah’tan rahmet dilediğine ilişkin açıklaması
34.- İstanbul Milletvekili Hakkı Saruhan Oluç’un, Mecliste
düzenledikleri basın toplantısında söylediklerini bir kez daha ifade etmek
istediğine, Diyarbakır ili Kulp ilçesinde 5 yurttaşın yaşamını yitirdiği saldırıyı
en sert biçimde kınadıklarına, halkın yaşam hakkına yönelik saldırıları kabul
edilemez bulduklarına ve hayatını kaybedenlere rahmet dilediklerine, 8 Nisan
Dünya Romanlar Günü’ne, Mecliste corona virüse karşı korunaklı şekilde
çalışmaların sürdürüldüğüne ancak aynı şartlarda bulunmayanlara yönelik
önlemlerin alınması gerektiğine, işçilerin yaşam ve sağlık hakkına saygı
gösterilene kadar coronavirüs vakası yaşandığı hâlde üretimin devam ettiği
fabrika ve iş yerlerin isimlerini konuşmaya devam edeceklerine, Samsun Bafra
Cezaevinde tutuklu bulunan ve coronavirüs tanısıyla yaşamını yitiren Mehmet
Yeter’in cenazesinin morgda bekletilmesinin toplum sağlığı açısından sakınca
doğuracağı ifade edilirken cezaevlerinde çok sayıda insanın koğuşlarda tutulmasının
akıl alır gibi bir durum olmadığına, Batman Cezaevinde çıkan yangın nedeniyle
tutukluların herhangi bir önlem alınmaksızın Diyarbakır Cezaevine sevk
edildiğine ilişkin açıklaması
35.- Manisa Milletvekili Özgür Özel’in, Diyarbakır ili Kulp ilçesinde
PKK tarafından şehit edilen 5 vatandaşa Allah’tan rahmet dilediklerine ve
saldırıyı lanetlediklerine, 8 Nisan 24’üncü Dönem Isparta Milletvekili Ali
Haydar Öner’i ölümünün 2’nci yıl dönümünde rahmetle andıklarına ve Dünya
Romanlar Günü vesilesiyle Romanların sosyal, ekonomik ve çalışma hayatında
yaşadıkları güçlüklerin, kendilerine karşı kullanılan ayrımcı dilin ele
alındığı ve çözüm önerilerinin tartışılacağı Stratejik Eylem Planı’nı
kamuoyuyla paylaştıklarına, 6-12 Nisan Polis Haftası’nda polislere verilen 3600
ek gösterge sözü tutulmayacaksa ne gün tutulacağını öğrenmek istediklerine,
polisler başta olmak üzere öğretmenlerin, hemşirelerin, infaz koruma
memurlarının, kapsam dışı kalan Silahlı Kuvvetler personelinin mağduriyetinin
giderilmesi konusunda tam bir dayanışma ve iş birliği teklif ettiklerine,
Sağlık Bakanı tarafından paylaşılan illere göre coronavirüs yoğunluk
haritasına, yerel yönetimleri dışlamanın doğru olmadığına, Burdur Belediyesi
tarafından düzenlenen yardım kampanyasının Burdur Valiliği tarafından iptal
edildiğine, hediye olarak dağıtılan maskelerin vatandaşların hakkı olduğuna
ilişkin açıklaması
36.- Tokat Milletvekili Özlem Zengin’in, askerle, polisle mücadelede
zorlanan PKK’nın sivil vatandaşları hedef seçtiğine ve Diyarbakır ilinde şehit
edilen vatandaşları rahmetle yâd ettiğine, Sağlık Bakanı Fahrettin Koca’nın
coronavirüs salgınının başladığı andan itibaren şeffaf bir süreç yönetimi
sergileyerek virüsün merkezinin İstanbul ili olacağını ifade ettiğine ve
önlemlerin hızlı bir şekilde alınarak ölüm sayısını düşürme konusunda
koordinasyon içerisinde gayret sarf edildiğine, sağlıkta şiddetin önlenmesine
yönelik kanun teklifini Meclis Başkanlığına sunduklarına, sunulan hizmetlerin
her bir vatandaşın hayat kalitesinin bir adım daha ileriye geçmesi için olduğuna
ve Manisa Milletvekili Özgür Özel’in yaptığı açıklamasındaki “kandırılan”
kelimesini şiddetle reddettiğine, ölüye karşı yapılan haksızlık ve
hukuksuzluğun suç olduğuna, Samsun Bafra Cezaevinde yaşanılan hadisenin
takipçisi olacağına, 8 Nisan Dünya Romanlar Günü’ne ilişkin açıklaması
37.- Kocaeli Milletvekili Lütfü Türkkan’ın, Tokat Milletvekilleri Özlem
Zengin’in yaptığı açıklamasındaki bazı ifadelerine ilişkin açıklaması
38.- Manisa Milletvekili Özgür Özel’in, Sağlık Bakanı ile siyasi
partilerin sağlıkçı milletvekillerinin Sağlık, Aile, Çalışma ve Sosyal İşler
Komisyonunda bir araya gelerek sağlıkta şiddetin önlenmesine cevap verecek bir
metnin ortaya çıkarılabileceğine, bir partinin siyasi duruşunu ifade
edebileceği tek yerin kürsü olduğuna ilişkin açıklaması

39.- Ankara Milletvekili Mustafa Destici’nin, Polis Haftası’nı ve 8
Nisan Dünya Romanlar Günü’nü tebrik ettiğine, Sağlık ve Sosyal Güvenlik
Haftası’na, Diyarbakır ili Kulp ilçesinde PKK saldırısı sonucu hayatını
kaybeden Kürt kökenli 5 vatandaşa Allah’tan rahmet dilediğine, PKK’nın siyasi
sözcülüğünü yapanların acaba bu 5 masum insanı öldüren teröristler için de
“free” kampanyası başlatıp başlatmayacağını öğrenmek istediğine, Büyük Birlik
Partisi olarak kişilerin kişilere karşı işlediği suçlarla ilgili af ya da ceza
indirimi getirilmesini doğru bulmadıklarına, ceza infaz teklifiyle yeni
mağduriyetler oluşmasına fırsat verilmemesi, terör veya şiddete bulaşmamış,
terör propagandası yapmamış fikir ve düşünce suçlarının öncelikli olarak
kapsama alınması gerektiğine, teklifin kapsamının yüksek mahkeme tarafından
genişletilmesi endişesini taşıdıklarına ilişkin açıklaması
40.- İstanbul Milletvekili Hakkı Saruhan Oluç’un, Kahramanmaraş
Milletvekili Habibe Öçal’ın yaptığı açıklamasında sarf etmiş olduğu hakaretleri
misliyle kendisine iade ettiklerine, erkek vekillerin şiddet dili kullanarak
kadın vekillere yönelik davranışlarını kınadıklarına ilişkin açıklaması
41.- Manisa Milletvekili Erkan Akçay’ın, Adalet ve Kalkınma Partisi ile
Milliyetçi Hareket Partisinin ortak imzasıyla Türkiye Büyük Millet Meclisine
sunulan sağlık çalışanlarına yönelik şiddetin önlenmesi amacıyla Sağlık
Hizmetleri Temel Kanunu’nda değişiklik yapılmasını öngören üç maddelik kanun
teklifinin üzerinde parti gruplarıyla uzlaşı sağlanabilmesi hâlinde görüşülen
ceza infaz paketine eklenebileceğine ilişkin açıklaması
42.- Tokat Milletvekili Özlem Zengin’in, Samsun Bafra Cezaeviyle alakalı
bilgi vermek istediğine ve şu ana kadar Covid-19 tespit edilen cezaevi
bulunmadığına ilişkin açıklaması
43.- İstanbul Milletvekili Hakkı Saruhan Oluç’un, Tokat Milletvekili
Özlem Zengin’in yaptığı açıklamasındaki bazı ifadelerine ilişkin açıklaması
44.- İzmir Milletvekili Cemal Bekle’nin, 8 Nisan Dünya Romanlar Günü’ne
ilişkin açıklaması
45.- İstanbul Milletvekili Mustafa Sezgin Tanrıkulu’nun, Diyarbakır ili
Kulp ilçesinde gerçekleştirilen saldırıda yaşamını yitiren Alaattin Yıldız,
Hacı Akdeniz, Burhan Tanrıkulu, Sedat Hazar ve Ahmet Erboğa’ya Allah’tan rahmet
dilediğine ve saldırıyı lanetlediğine ilişkin açıklaması
46.- Burdur Milletvekili Bayram Özçelik’in, Burdur Belediyesi tarafından
başlatılan yardım kampanyasının Burdur Valiliği tarafından iptal edildiğine,
herhangi bir soruşturmanın söz konusu olmadığına ve yapılan yardımların
şahıslara iadesinin gerçekleştirileceğine ilişkin açıklaması
47.- Manisa Milletvekili Özgür Özel’in, Burdur Milletvekili Bayram
Özçelik’in yaptığı açıklamasındaki bazı ifadelerine, yurt dışında hem mağdur
hem de mahsur durumda olan vatandaşların ülkeye getirilmesi konusunda iktidara
seslendiklerine ilişkin açıklaması
48.- Tokat Milletvekili Özlem Zengin’in, yurt dışındaki vatandaşların
ülkeye getirilmesiyle ilgili gayretlerinin devam ettiğine, Tarım Kredi
Kooperatiflerinin yardım kampanyası yapamayacağına, usulle alakalı bir problem
olduğuna ilişkin açıklaması
49.- Siirt Milletvekili Meral Danış Beştaş’ın, cezaevlerinden ölüm
haberlerinin gelmeye devam ettiğine ilişkin açıklaması
50.- Siirt Milletvekili Meral Danış Beştaş’ın, Şakran Çocuk Cezaevinde
bulunan 17 yaşındaki Ali Erdoğan’ın intihar ettiği yönünde iddialar olduğuna ve
Ödemiş Cezaevinde bulunan Mehmet Salih Filiz’in mağduriyetine ilişkin
açıklaması
51.- Manisa Milletvekili Özgür Özel’in, İstanbul Milletvekili Mehmet
Akif Hamzaçebi’nin CHP grup önerisi üzerinde CHP Grubu adına yaptığı
konuşmasında konuyu bütün boyutlarıyla ortaya koyduğuna ve hem bir özel
mağduriyet durumu hem de bir Anayasa ihlalinin var olduğuna ilişkin açıklaması
52.- Kahramanmaraş Milletvekili Mehmet Cihat Sezal’ın, 5 Nisan
Kahramanmaraş’a İstiklal Madalyası verilişinin 95’inci yıl dönümüne ilişkin
açıklaması
53.- Balıkesir Milletvekili Fikret Şahin’in, Tarım ve Orman Bakanı
tarafından 21 ile stratejik ürünler için yüzde 75 tohum desteği yapılacağının
açıklandığına, tarımsal üretimde önemli yer tutan Balıkesir ilinin de hibe
programına dâhil edilmesini Balıkesirli üreticiler adına talep ettiğine ilişkin
açıklaması
54.- Ağrı Milletvekili Dirayet Dilan Taşdemir’in, salgın nedeniyle
insanların eve kapanmak zorunda kaldığı bir süreçte kadına yönelik şiddet vakalarının
artış gösterdiğine, HSK’nin aldığı şiddet uygulayan erkeğin evden
uzaklaştırılmasını zorlaştıran ve şiddeti teşvik eden kararının iptal edilmesi,
İstanbul Sözleşmesi ile 6284 sayılı Yasa’nın etkin biçimde uygulanması
gerektiğine ilişkin açıklaması
55.- Aydın Milletvekili Bekir Kuvvet Erim’in, Aydın ili Özel Liva
Hastanesinin tadilat yapılabilmesi için geçici olarak kapatıldığına, çiçek
üreticilerinin pandemi nedeniyle yaşadığı kaygılara yönelik Tarım Bakanının
gerekli çalışmaları başlattığına ilişkin açıklaması
56.- Şırnak Milletvekili Nuran İmir’in, “Evde kal.” politikasıyla
görünmeyen kadın emeğinin katbekat arttığına, salgın sebebiyle ülkede artacağı
kaçınılmaz olan kadına karşı şiddete yönelik herhangi bir önlemin alınıp
alınmayacağını öğrenmek istediğine ilişkin açıklaması
57.- Iğdır Milletvekili Habip Eksik’in, görevden alınarak yerine kayyum
atanan Iğdır ili Halfeli Belediye Eş Başkanı Hasan Safa’nın hukuksuz şekilde
gözaltına alınarak tutuklanması olayını kınadıklarına ilişkin açıklaması
58.- Mardin Milletvekili Tuma Çelik’in, Mardin ilinin tohumun yüzde
75’inin hibe edileceği destek programının dışında tutularak Mezopotamya
Ovası’nda tarımın öldürülmeye çalışıldığına, Mardinli çiftçilerin sorunlarının
çözümü için adım atılması gerektiğine ilişkin açıklaması
59.- Muş Milletvekili Şevin Coşkun’un, Afyonkarahisar ve Bayburt
Cezaevlerinde coronavirüs salgınına dair herhangi bir tedbirin alınmadığı
bilgisine ulaşıldığına, konuyla ilgili önlem alınması gerektiğine ilişkin
açıklaması
60.- İstanbul Milletvekili Mustafa Demir’in, coronavirüsle mücadelede
bilgi ve iletişim teknolojileriyle birlikte özel bir yazılım kullanarak
proaktif bir yöntem izleyen Sağlık Bakanlığına ve tüm sağlık çalışanlarına
teşekkür ettiklerine ilişkin açıklaması
61.- Sakarya Milletvekili Muhammed Levent Bülbül’ün, Siirt Milletvekili
Meral Danış Beştaş’ın görüşülmekte olan 207 sıra sayılı Kanun Teklifi’nin tümü
üzerinde HDP Grubu adına yaptığı konuşmasındaki bazı ifadelerine ilişkin
açıklaması
62.- Siirt Milletvekili Meral Danış Beştaş’ın, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ilişkin
açıklaması
63.- Afyonkarahisar Milletvekili Ali Özkaya’nın, Muş Milletvekili Şevin
Coşkun’un yaptığı açıklamasında Afyonkarahisar Cezaevinde coronavirüs salgınına
dair herhangi bir tedbir alınmadığı yönündeki ifadelerinin gerçeği
yansıtmadığına ilişkin açıklaması
64.- Siirt Milletvekili Meral Danış Beştaş’ın, Denizli Milletvekili
Cahit Özkan’ın görüşülmekte olan 207 sıra sayılı Kanun Teklifi’nin tümü üzerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
65.- Tokat Milletvekili Özlem Zengin’in, yapılan her konuşmada sürekli
aynı şeyleri söylemenin bir anlamının bulunmadığına, kadın ve çocuk meselesinin
kendileri için fevkalade önemli bir mesele olduğuna ve Siirt Milletvekili Meral
Danış Beştaş’ın yaptığı açıklamasındaki bazı ifadelerine ilişkin açıklaması



VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Aksaray Milletvekili Ayhan Erel ve 19 milletvekili
tarafından, turizm sektöründe korona virüsü nedeniyle yaşanması beklenen
sorunlara karşı alınması gereken önlemlerin belirlenmesi amacıyla Türkiye Büyük
Millet Meclisi Başkanlığına verilmiş olan (10/2749) esas numaralı Meclis
Araştırması Önergesi’nin ön görüşmelerinin, Genel Kurulun 8 Nisan 2020 Çarşamba
günkü birleşiminde yapılmasına ilişkin önerisi
2.- HDP Grubunun, Diyarbakır Milletvekili Dersim Dağ ve 19 milletvekili
tarafından, Millî Eğitim Bakanlığı tarafından uygulanmaya başlanan uzaktan
eğitim sisteminde karşılaşılan sorunların araştırılarak alınması gereken
tedbirlerin belirlenmesi amacıyla Türkiye Büyük Millet Meclisi Başkanlığına
verilmiş olan (10/2751) esas numaralı Meclis Araştırması Önergesi’nin ön
görüşmelerinin, Genel Kurulun 8 Nisan 2020 Çarşamba günkü birleşiminde
yapılmasına ilişkin önerisi
3.- CHP Grubunun, İstanbul Milletvekili Mehmet Akif Hamzaçebi ve
arkadaşları tarafından, karşılıksız çek düzenleme cezasının hapis olması
nedeniyle yaşanan sorunların tespit edilmesi ve karşılıksız çek suçunun infaz
yasa teklifi kapsamına alınmaması nedeniyle ortaya çıkacak eşitsizliklerin
incelenmesi amacıyla 8/4/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 8 Nisan 2020 Çarşamba günkü birleşiminde yapılmasına ilişkin
önerisi

VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Adalet ve Kalkınma Partisi Grup Başkanvekili Denizli Milletvekili
Cahit Özkan, Milliyetçi Hareket Partisi Grup Başkanvekili Sakarya Milletvekili
Muhammed Levent Bülbül ve Afyonkarahisar Milletvekili Ali Özkaya ile 57
Milletvekilinin Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2762) ve Adalet
Komisyonu Raporu (S. Sayısı: 207) 

IX.- YAZILI SORULAR VE CEVAPLARI
1.-  Giresun Milletvekili Necati Tığlı'nın, Giresun'da kurulacağı ifade
edilen yeni çay fabrikasına ilişkin sorusu ve Tarım ve Orman Bakanı Bekir
Pakdemirli’nin cevabı (7/26460)
2.-  Niğde Milletvekili Ömer Fethi Gürer'in, kredi borcunu ödeyemediği
için takibe alınan ve icra uygulanan çiftçi sayısına ilişkin sorusu ve Tarım ve
Orman Bakanı Bekir Pakdemirli’nin cevabı (7/26461)
3.-  İzmir Milletvekili Kamil Okyay Sındır'ın, sulamada kullanılan
elektrik borçları nedeniyle tarımsal destekleme ödemesinden yararlanamayan
çiftçilere ilişkin sorusu ve Tarım ve Orman Bakanı Bekir Pakdemirli’nin cevabı
(7/26462)
4.-  Erzurum Milletvekili Muhammet Naci Cinisli'nin, Tarım Kredi
Kooperatiflerinde usulsüz işlemler yapıldığı iddiasına ilişkin sorusu ve Tarım
ve Orman Bakanı Bekir Pakdemirli’nin cevabı (7/26463)
5.-  Yozgat Milletvekili Ali Keven'in, Yozgat ilinin Yerköy ilçesindeki
şekerpancarı üretimine ve çiftçilerin sorunlarına ilişkin sorusu ve Tarım ve
Orman Bakanı Bekir Pakdemirli’nin cevabı (7/26465)
6.-  Gaziantep Milletvekili Ali Muhittin Taşdoğan'ın, radon gazının
olumsuz etkilerine yönelik tedbir alınmasına ilişkin sorusu ve Tarım ve Orman
Bakanı Bekir Pakdemirli’nin cevabı (7/26466)
7.-  Gaziantep Milletvekili Ali Muhittin Taşdoğan'ın, Bakanlık
tarafından organik tarımı desteklemeye yönelik teşviklere ve çiftçilere
kullandırılacak olan düşük faizli kredi uygulamasına ilişkin sorusu ve Tarım ve
Orman Bakanı Bekir Pakdemirli’nin cevabı (7/26467)
8.-  Gaziantep Milletvekili Ali Muhittin Taşdoğan'ın, kamu bankaları ve
Tarım Kredi Kooperatifleri tarafından tarımsal üretimi desteklemeye yönelik
düşük faizli kredi kullandırma ve borçlarının yapılandırılması önerisine
ilişkin sorusu ve Tarım ve Orman Bakanı Bekir Pakdemirli’nin cevabı (7/26468)
9.-  Eskişehir Milletvekili Metin Nurullah Sazak'ın, şekerpancarı
üretiminde kota uygulamasına ve Eskişehir ilinde tarımsal üretimi desteklemek
için uygulanan projelere ilişkin sorusu ve Tarım ve Orman Bakanı Bekir
Pakdemirli’nin cevabı (7/26469)
10.-  Ağrı Milletvekili Abdullah Koç'un, Ağrı, Van, Diyarbakır ve
İzmir'de ticaret odalarına kayıtlı üyelerin borçlarının yapılandırılması ve
vergi affı sağlanması önerisine ilişkin sorusu ve Ticaret Bakanı Ruhsar Pekcan’ın
cevabı (7/26569)
11.-  Balıkesir Milletvekili Ensar Aytekin'in, bir firmanın konkordato
sürecine ve bu süreçte yaşanan mağduriyetlere ilişkin sorusu ve Ticaret Bakanı
Ruhsar Pekcan’ın cevabı (7/26879)
12.-  Mersin Milletvekili Alpay Antmen'in, 2015-2020 yılları arasında
konkordato başvurusunda bulunan şirketler ile ücret garanti fonu verilerine
ilişkin sorusu ve Ticaret Bakanı Ruhsar Pekcan’ın cevabı (7/26883)
13.-  Tokat Milletvekili Kadim Durmaz'ın, TSK bünyesindeki askerler için
koronavirüse karşı alınan önlemlere ve bu kapsamda yeterli malzeme ve ekipman
bulunup bulunmadığına ilişkin sorusu ve Sağlık Bakanı Fahrettin Koca’nın cevabı
(7/27070)
14.-  İstanbul Milletvekili Mahmut Tanal'ın, sokakta yaşayan insanların
koronavirüs salgınından etkilenmemesi için alınacak önlemlere ilişkin sorusu ve
Sağlık Bakanı Fahrettin Koca’nın cevabı (7/27085)
8 Nisan 2020 Çarşamba
BİRİNCİ OTURUM
Açılma Saati: 14.01
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Türkiye Büyük Millet Meclisinin 79’uncu Birleşimini açıyorum.(x)
Toplantı
yeter sayısı vardır, görüşmelere başlıyoruz.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, Diyarbakır ili Kulp
ilçesinde yaşanan terör saldırısı sonucu hayatını kaybeden 5 yurttaşa Allah’tan
rahmet dilediğine ve terörü lanetlediğine, 8 Nisan Dünya Romanlar Günü’nü
kutladığına ilişkin konuşması
BAŞKAN
– Değerli milletvekilleri, bu sabah Diyarbakır Kulp’tan gelen acı bir haberle
hepimiz büyük bir üzüntü yaşadık. Hain bir terör saldırısı sonucunda 5
yurttaşımızın hayatını kaybettiğini öğrendik. Hain terör saldırısı sonucunda
hayatını kaybeden yurttaşlarımıza Allah’tan rahmet diliyorum; sevenlerine,
yakınlarına ve ulusumuza başsağlığı diliyorum ve terörü bir kez daha bu
kürsüden lanetliyorum. 
Bugün
8 Nisan Dünya Romanlar Günü. Dünya kültür mozaiğinin en önemli ve renkli bir
halkasını oluşturan Roman yurttaşlarımızın Romanlar Günü’nü kutluyorum. 
Değerli
milletvekillerimiz, gündeme geçmeden önce 3 değerli milletvekilimize gündem
dışı söz vereceğim.
Gündem
dışı ilk söz, 3 Nisan Karabük Demir Çelik İşletmeleri ve Karabük’ün 83’üncü
kuruluş yıl dönümü nedeniyle söz isteyen Karabük Milletvekilimiz Sayın Cumhur
Ünal’a aittir.
Buyurun
Sayın Ünal. (AK PARTİ sıralarından alkışlar)
Süreniz
beş dakika.
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Karabük Milletvekili Cumhur Ünal’ın, 3 Nisan Karabük Demir Çelik
Fabrikaları ile Karabük’ün kuruluşunun 83’üncü yıl dönümüne ilişkin gündem dışı
konuşması
CUMHUR
ÜNAL (Karabük) – Başkanım, maskeyi çıkartabilir miyiz? Buhar yapıyor da
gözümde.
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün, Genel Kurul
Salonu’nda maske takılması uygulamasına yönelik tüm Türkiye’den olumlu mesajlar
geldiğine, milletvekillerinin örnek olunması açısından yaptıkları konuşmalar
esnasında da maske takmasına ilişkin konuşması
BAŞKAN
– Değerli arkadaşlarım, dünkü maske uygulamamız konusunda tüm Türkiye’den çok
olumlu mesajlar geldi. Bazı haberlerde özellikle maske çıkartılmadan
konuşulması üzerine de çok önemli yorumlar yapıldı. Bütün Türkiye bizleri takip
ediyor. Bu konuda örnek olmamız açısından maskelerimizi konuşurken de takmaya
devam edeceğiz çünkü dün bunu başardık, yapabildik. Ben tüm arkadaşlarımızın bu
özen ve dikkati göstermesini istiyorum. Çünkü tüm Türkiye’ye örnek olan bir
davranış sergiliyoruz şu anda.
Buyurun.
V.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
1.- Karabük Milletvekili Cumhur Ünal’ın, 3 Nisan Karabük Demir Çelik
Fabrikaları ile Karabük’ün kuruluşunun 83’üncü yıl dönümüne ilişkin gündem dışı
konuşması (Devam)
CUMHUR
ÜNAL (Karabük) – Teşekkür ediyorum.
Sayın
Başkan, değerli milletvekilleri; ben de öncelikle Diyarbakır Kulp’ta yaşanmış
olan hain terör saldırısını kınadığımı beyan diyorum.
3
Nisan 1937 tarihinde yani bundan seksen üç yıl önce temelleri atılan KARDEMİR
Karabük Demir Çelik Fabrikalarının ve Karabük’ün kuruluşu nedeniyle söz almış
bulunmaktayım. Sayın Başkanı ve yüce Meclisi saygıyla selamlıyorum.
Öncelikle,
Berat Kandili’nizi tekrar kutluyor, tüm insanlığın kurtuluşuna vesile olmasını
temenni ederken tüm dünyayı etkisi altına alan corona virüsten vefat edenlere
Allah’tan rahmet, yakınlarına başsağlığı, tedavi görenlere acil şifalar
diliyorum. Bakanımızdan doktoruna, hemşiresine, kısacası tüm sağlık
çalışanlarımıza gösterdikleri özverili çalışmalarından dolayı teşekkür
ediyorum.
Sayın
Başkan, değerli milletvekilleri; her kentin kendi tarihini yazarken o kent için
hayati önem taşıyan ve anlam ifade eden tarihleri ve simgeleri vardır. 3 Nisan
1937 tarihi de Karabük için böylesine önemli ve anlamlı bir tarihtir. Çünkü bu
tarih, modern Türkiye’nin endüstriyel atılımlarına öncülük eden Karabük Demir
Çelik Fabrikalarının ve 78’inci il olan Karabük’ün de temelinin atıldığı
tarihtir. 
Çeltik
tarımından çelik endüstrisine geçmesiyle 13 hanelik bir köyden merkez nüfusu
120 bine ulaşmış bir il doğmuştur. Sanayileşme hareketini başlatan Gazi Mustafa
Kemal Atatürk’e ve ülkemizin bu ilk ağır sanayi tesisi olan KARDEMİR Karabük
Demir Çelik Fabrikalarının kurulmasında ve bugünlere kadar yaşatılmasında emeği
geçenlere minnet ve şükran duygularımızı Karabük halkı adına ifade etmek
istiyorum.
KARDEMİR
kuruluşundan itibaren hızlı bir şekilde büyümüş, ülkemizin yıllardır inşaat
demirinden profiline, demir yolu rayından demir çelik döküm mamulüne, çelik
konstrüksiyonuna kadar her türlü demir çelik ürün ihtiyacını karşılamış;
üretmiş olduğu ürün ve mühendislik hizmetleriyle ülkemizin inşasında çok büyük
katkılar sağlamıştır. Bünyesindeki sürekli kütük döküm fabrikasıyla hem kendi
ihtiyacını karşılamış hem de Karabük’te bulunan irili ufaklı haddehanelerin de
çalışmasına katkıda bulunmuştur. 1965 yılında Ereğli’de kurulan ERDEMİR ve
1977 yılında İskenderun’da kurulan İSDEMİR’in doğmasında önemli rol oynamıştır.

150
bin tonluk kapasitesiyle üretim yolculuğuna başlayan KARDEMİR, üretimin 1
milyon tona çıktığı dönemleri de yakalamasına rağmen, 2002’ye gelindiğinde
üretimin 300 bin tonlara düştüğü, kömür ve cevher stoklarının eridiği, borç
batağı içinde ücretsiz izinlerin de başladığı kâbus dönemini yaşamaya
başlamıştır. İşte tam bu döneme gelindiğinde, AK PARTİ Hükûmetinin işbaşına
gelmesiyle hedefler koyabilen bir fabrika hâline gelmiş, kâbus dönemleri geride
kalmıştır. Yani 3 Kasım 2002 tarihi KARDEMİR’in yeniden doğduğu tarih olmuştur.
Bugün KARDEMİR, 72 metre boya kadar ray üretebilen tek sanayi kuruluşu hâline
gelerek Devlet Demiryollarımızın başlattığı demir yolu ulaşım seferberliğinde
yerini almıştır. Ray, profil ve tren tekeri gibi katma değeri yüksek ürün
çeşitliliğini artıran, çevre yatırımlarına da önem veren KARDEMİR yılda 3
milyon ton kapasiteye ulaşmıştır. 
Ne
mutludur ki artık bugün KARDEMİR sosyal sorumluluklarını da yerine
getirebilmekte, Karabük Üniversitesine katkılar vermektedir. KARDEMİR’in de
yaptığı fakülte binalarıyla güç bulan Karabük Üniversitesi büyümekte ve
ülkemizin sayılı üniversiteleri arasında yerini almaktadır. Bu vesileyle, Karabük
Üniversitesine fakülte ve yüksekokullar kazandıran KARDEMİR yönetimine ve
çalışanlarına, ayrıca şehrimizin değerleri olan Sayın Türker İnanoğlu’na, Sayın
Mehmet Şefik Dizdar’a, Sayın Kamil Güleç’e ayrı ayrı teşekkür ediyor; rahmetli
Mutullah Yolbulan’ı da rahmetle anıyorum.
Sayın
Başkan, değerli milletvekilleri; 1953 yılında ilçe, 1995 yılında il olan
Karabük ilk sanayi şehri olmasının yanında, UNESCO tarafından Dünya Miras Kenti
Listesi’ne alınmış Safranbolu, dünyanın en nadide ağaç türlerini bünyesinde
barındıran Yenice, Hadrianapolis Antik Şehri’yle Eskipazar, kaya mezarlarıyla
Ovacık ve insanları büyüleyen doğal zenginlikleriyle Eflâni ilçesiyle öne
çıkmaktadır. 
Gerek
AK PARTİ hükûmetlerinin üniversite, tıp fakültesi, doğal gaz, yol, su, hastane,
yüzme havuzu, yurt binaları, hizmet binaları, DSİ yatırımları, stadyum, enerji,
KÖYDES ve Keltepe Kayak Merkezi gibi önemli yatırımlarıyla gerekse özel sektör
yatırımlarıyla her geçen gün gelişen ve büyüyen Karabük, üniversitesiyle de
eğitim ve bilim alanında geleceğe emin adımlarla yürüyen bir kenttir.
(Mikrofon
otomatik cihaz tarafından kapatıldı)
BAŞKAN
– Tamamlayalım.
CUMHUR
ÜNAL (Devamla) – Teşekkür ediyorum. 
Diğer
taraftan yakın takibimizde olan, ülkemizi ve Karabük ilimizi yakından
ilgilendiren, ekonomimize yüksek katkı veren ve istihdamın da artmasında önemli
rol oynayacak olan Zonguldak’ın Filyos bölgesinde kurulmakta olan Filyos Limanı
ve Filyos Endüstri Bölgesi Projesi’nde de artık sona yaklaşılmaktadır. 
Karabük
ilimize ve bölgemize önemli eserler kazandıran AK PARTİ hükûmetlerimize ve
Sayın Cumhurbaşkanımız Recep Tayyip Erdoğan Bey’e Karabüklüler adına
teşekkürlerimi sunuyorum. 
Bu
vesileyle, KARDEMİR ve Karabük’ün kuruluşunun 83’üncü yılını kutluyor, daha
nice yıllar bölge ve ülke ekonomisine hizmet etmesini temenni ediyorum.
KARDEMİR yöneticilerimize, ÖZÇELİK-İŞ sendikamıza ve emekçi KARDEMİR’de çalışan
arkadaşlarımıza sağlıklı mesailer diliyorum. Bugünün heyecanını sizlerle
paylaşırken tüm Karabüklülerin yüce Meclisimize selam ve saygılarını iletiyorum.
Şahsım ve Karabük milletvekili arkadaşlarım adına Karabük ve KARDEMİR’in
kuruluş yıl dönümünü kutluyorum.
(Mikrofon
otomatik cihaz tarafından kapatıldı)
BAŞKAN
– Tamamlayın son cümlenizi.
CUMHUR
ÜNAL (Devamla) – Sayın Başkanım, sizlere ve yüce Meclisimize saygılar
sunuyorum. 
Sağlımız
ve geleceğimiz için lütfen evimizde kalalım, kurallara uyalım. (AK PARTİ
sıralarından alkışlar)
BAŞKAN
– Değerli milletvekilleri, gündem dışı ikinci söz, tarihimizdeki salgın
hastalıklar ve coronavirüs hakkında söz isteyen İstanbul Milletvekilimiz Sayın
Hayati Arkaz’a aittir. (MHP sıralarından alkışlar)
Süreniz
beş dakika Sayın Arkaz. 
2.- İstanbul Milletvekili Hayati Arkaz’ın, ülkede yaşanan salgın
hastalıklar ile coronavirüs salgınına ilişkin gündem dışı konuşması
HAYATİ
ARKAZ (İstanbul) – Sayın Başkan, değerli milletvekilleri; sözlerime başlarken,
Diyarbakır’da hain terör örgütü saldırısında şehit olan vatandaşlarımıza
Allah’tan rahmet diliyorum, terör örgütünü lanetliyorum. 
Coronavirüsle
mücadele sırasında yaşamını yitiren Değerli Hocalarımız Profesör Doktor Cemil
Taşcıoğlu ve Profesör Doktor Feriha Öz’e ve hayatını kaybeden vatandaşlarımıza
Allah’tan rahmet, bütün hastalarımıza şifalar diliyorum. 
Tarihimizde
görülen salgın hastalıklardan, coronavirüsle mücadelemizden bahsetmek
istiyorum. Son iki asırda kolera, tifo, tifüs, polios, kızamık ve çiçekten
milyonlarca insanımızı kaybettik. Birinci Dünya Savaşı sırasında, sonrasında
1918’de görülen İspanyol gribi bunlardan en önemlisidir. Yani İspanyol gribi
İspanya’da çıkmış -daha öncesi de var- fakat 50 ila 100 milyon insanın ölümüne
sebep olmuştur. O zaman dünya bu kadar global değildi fakat teknoloji de çok
geriydi. İstanbul’da 10 bin kişinin öldüğü söyleniyor İspanyol gribinden.
Dünya
Sağlık Örgütünün verilerine göre “normal grip” dediğimiz hastalığa Türkiye’de
ve dünyada yıl içerisinde 2 kişiden 1’i mutlaka yakalanıyor. Sebebi şu: Dünya
nüfusunu 7-7,5 milyar kabul edersek yılda ortalama 4,5 milyar insan zaten grip
oluyor. Ölüm sayısı 650 bin yani normal influenza gribi bile ölüme sebep
oluyor.
Gazi
Mustafa Kemal Atatürk’ün liderliğinde cumhuriyetin ilk yıllarında bulaşıcı
hastalıklara karşı çok büyük mücadeleler verilmiş ve dernekler kurulmuştur.
Bunlardan biri Tevfik Sağlam hocamız, veremle savaşı başlatmış; Refik Saydam,
Hıfzısıhha Enstitüsünü kurmuş; Sadi Irmak, büyük çalışmalar yapmış; yine Türkan
Saylan Hanımefendi, cüzzama karşı savaş açmıştır; hepsine rahmet diliyorum.
Şu
an ülkemizde çok iyi enfeksiyon, mikrobiyolog, patolog, patoloji uzmanı hekim
arkadaşlarımız var ve bilim insanları var. 1 milyonu aşan sağlık çalışanı, 165
bini doktor olmak üzere çok güçlü bir sağlık ordusuna sahibiz. Sayın
Cumhurbaşkanının müjdesini verdiği Atatürk Havalimanı ve Sancaktepe’de
kurulması düşünülen sağlık kompleksini destekliyoruz. Biz, Milliyetçi Hareket
Partisi olarak insan sağlığı için yapılan her işin sonuna kadar yanında ve
arkasındayız.
Bu
arada, 12 Aralık 2019’da coronavirüsün Çin’de görülmesinden itibaren ülkemizde
gerekli tedbirler, alanında uzman kişilerin oluşturduğu Bilim Kurulu
öncülüğünde alınmıştır. Yani bilim adamları bir araya gelmiş, karar öyle
alınmıştır. İlave tedbirlerin de Bilim Kuruluyla alınması takdir toplamıştır ve
bu çok önemli bir karardır. 
Aşı
çalışmaları başlamıştır, antiviral ilaçların ithalatı yapılmıştır, yoğun
bakımlarımız gözden geçirilmiştir. Şu anda dünyada coronavirüse yakalananların
sayısı 1 milyon 400 bini bulurken vefat edenlerin sayısı 70 bini aşmıştır.
Ülkemizde 34.109 vaka varken 720 kişi maalesef hayatını kaybetmiştir, Allah’tan
rahmet diliyorum. 
Şunun
altını çizmek istiyorum: Coronavirüs, bir grip türü değildir, bir grip
değildir; Coronavirüs, direkt akciğerleri tutan viral bir pnömoni, viral bir
zatürredir. Coronavirüsün yüksek risk taşıdığı kişilerden, kısaca onlardan
bahsetmek istiyorum: Birinci sırada maalesef sigara içenler; ülkemizde bu oran
yüzde 25. Şunu da eklemek istiyorum: Coronavirüsün yaşla alakası yok; ilave
rahatsızlığı olan, kronik rahatsızlığı olan insanlarda çok etkili oluyor. KOAH
olanlar, ağır organ yetmezliği olanlar, kanser hastaları, kemoterapi görenler,
diyabet hastalığı olanlar ve de hipertansiyonu olanlar risk grubunda. 
Korunma
yolları ise sosyal izolasyon, mesafe koyma, evde kalma ve hijyendir. Ayrıca,
sağlıklı beslenmek, kaliteli uyku, düzenli egzersiz bağışıklık sisteminin
güçlenmesi için şarttır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
HAYATİ
ARKAZ (Devamla) – Burada şunu ilave etmek istiyorum: Arkadaşlar, herkes kendini
koruyacak, her insan kendi kendinin doktoru olacak. Benim bir önerim var, “6S”
diyorum buna, yani sağlığın “S”si, soğan, sirke, sarımsak, spor, su ve sabun.
Bunlardan uzak durmayacağız; soğan, sirke, sarımsak, spor, su ve sabun. 
Test
sayıları şöyle: Şu an 20 bin civarında test yapılmaktadır, bunlar yakın zamanda
30 bine çıkacak. Bu bizim için, ülkemiz için çok önemlidir. Bu anlamda İtalya,
İngiltere, İspanya, Fransa ve ABD’den daha öndeyiz, gurur verici büyük bir
çalışma yapıyoruz. Türkiye'de 35 bin civarında yoğun bakım yatağımız var; şu
anda yeterlidir, ilaveleri yapılmaktadır. 
Şu
anda Türkiye'deki Sağlık Bakanlığının çalışmalarını dünya gıptayla
seyretmektedir. 
(Mikrofon
otomatik cihaz tarafından kapatıldı) 
BAŞKAN
– Selamlayalım.
HAYATİ
ARKAZ (Devamla) – Bitiriyorum Başkanım. 
Bu
anlamda, Sağlık Bakanlığımıza ve bütün sağlık çalışanlarına Türk milleti adına
teşekkür ediyorum. 
“Geleceğin
için evde kal Türkiye” diyor, sağlıklı günler diliyor, Genel Kurulu saygıyla
selamlıyorum.
Hepinize
çok teşekkür ediyorum. (MHP ve AK PARTİ sıralarından alkışlar) 
BAŞKAN
– Gündem dışı üçüncü söz, Kahramanmaraş’a İstiklal Madalyası verilişinin
95’inci yılı nedeniyle söz isteyen Kahramanmaraş Milletvekilimiz Sayın Ali
Öztunç’a aittir. 
Buyurun
Sayın Öztunç. (CHP sıralarından alkışlar) 
Süreniz
beş dakika. 
3.- Kahramanmaraş Milletvekili Ali Öztunç’un, 5 Nisan Kahramanmaraş’a
İstiklal Madalyası verilişinin 95’inci yıl dönümüne ilişkin gündem dışı
konuşması
ALİ
ÖZTUNÇ (Kahramanmaraş) – Sayın Başkanım, değerli milletvekilleri; hepinizi
saygıyla selamlıyorum.
Öncelikle
Diyarbakır’da yaşanan terör saldırısında yaşamını yitiren yurttaşlarımıza
Allah’tan rahmet, tüm Diyarbakırlı hemşehrilerimize başsağlığı diliyorum.
Değerli
milletvekilleri, 5 Nisan 1925 Kahramanmaraş için önemli bir gün. 5 Nisan 1925
tarihinde Türkiye Büyük Millet Meclisi Kahramanmaraş’a İstiklal Madalyası
gönderdi, İstiklal Madalyası verdi. Bakın, Kurtuluş Savaşı’nın hemen ardından
Ankara’dan Maraş’a bir yazı gidiyor. Deniyor ki yazıda: “Ey Maraşlılar! Bize
İstiklal Savaşı’na, Kurtuluş Savaşı’na katılanların listesini gönderin, biz
bunlara İstiklal Madalyası vereceğiz.” Maraşlılar bir araya geliyorlar,
toplanıyorlar, tartışıyorlar, konuşuyorlar ve cevaben şunu yazıyorlar
Ankara’ya: “Maraş’ta kurtuluş mücadelesine katılmayan tek bir fert bile
yoktur.” diyorlar. Bunun üzerine bu yüce Meclis, Türkiye Büyük Millet Meclisi
Kahramanmaraş’a kırmızı şeritli İstiklal Madalyası’nı yolluyor. (CHP
sıralarından “Bravo” sesleri, alkışlar) Kahramanmaraş’la gurur duyuyoruz.
VELİ
AĞBABA (Malatya) – Biz de seninle gurur duyuyoruz.
ALİ
ÖZTUNÇ (Devamla) – Kahramanmaraş’ın İstiklal Savaşı’na, Kurtuluş Savaşı’na
katkılarını hiçbir zaman unutmuyoruz. Sadece Kahramanmaraş’a değil aynı zamanda
Antep’e de yardım etmiştir. Karayılan, Antep savunmasının önemli isimlerinden
Karayılan, aslen Maraşlı’dır, Maraş’tan Antep’e de desteğe gidilmiştir.
Peki,
Kurtuluş Savaşı’nda bu kadar mücadele eden, İstiklal Madalyası sahibi olan
şehrimiz bugün istediği hizmetleri alabiliyor mu? Maalesef, yıllardır -sadece
bu hükûmet dönemini söylemiyorum- Maraş hep geri planda tutuldu ama özellikle
2002 yılından bu yana AK PARTİ’nin çok oy aldığı Kahramanmaraş oy vermeye
gelince veriyor ama maalesef hizmette sıkıntı yaşıyor. Bakın, en son geçen
hafta Tarım ve Orman Bakanlığı, Bitkisel Üretimin Geliştirilmesi Programı’nı başlattı.
Bu kapsamda 21 ile tohumların yüzde 75’i hibe edildi yani 21 ildeki çiftçiye
yüzde 75 hibe verildi. Komşu ilimiz var, Kayseri; Kırıkkale’si var, Kırşehir’i
var, Maraş maalesef yok. Niye Kahramanmaraş yok? Neden Kahramanmaraş’a karşı
böyle bir yargı var? Bunu iyi değerlendirmek gerekiyor. Ben özellikle Adalet ve
Kalkınma Partisinin yöneticilerinden, Hükûmetin yetkililerinden, Hükûmetin
üyelerinden Kahramanmaraş’a biraz daha destek vermelerini talep ediyorum. 
Gelelim
coronaya. Ben doktor değilim, corona konusunda çıkıp da burada ahkâm kesecek
hâlim yok, birkaç nokta dile getireceğim.
Bir:
Az önce Dünya Sağlık Örgütünün bir açıklaması oldu, diyor ki: “Türkiye’deki
vaka sayılarında ciddi bir artış vardır.” Kim? Dünya Sağlık Örgütü söylüyor.
Bakın, özellikle son günlerde ciddi artışlar yaşanıyor. Bir direnç var,
özellikle İstanbul’da artışın had safhada olduğu söyleniyor. Değerli
milletvekilleri, İstanbul’da bir an evvel sokağa çıkma yasağı ilan edilmeli.
Bunu siyaset olsun diye söylemiyorum, bunu tamamen bir öneri, bir uyarı olarak
söylüyorum. Geç kalınıyor, geç kalıyorsunuz. Bakın, bu gidişle İstanbul çok
büyük sıkıntıya girecek. İstanbul’un gireceği büyük sıkıntı bütün Türkiye’yi
kapsar. Bu, bir uyarıdır; bu, siyasi bir uyarı değildir. Hepimizin yaşadığı bu
ülkede İstanbul’da bir an evvel sokağa çıkma yasağının ilan edilmesi
gerektiğini düşünüyoruz.
Sağlık
çalışanlarımızı hep birlikte alkışladık, onlarla gurur duyuyoruz, çok ciddi
fedakârlık yapıyorlar. Balkonlara çıktık, günlerce saat 21.00’de hep birlikte
sağlık çalışanlarımızı alkışladık. Sayın Cumhurbaşkanı da eşi hanımefendiyle
birlikte çıktılar, alkışladılar. Ama dün buraya bir yasa teklifi geldi,
sağlıkta şiddet yasası teklifi. Maalesef, o gün balkona çıkıp doktorları
alkışlayanlar, dün burada sağlıkta şiddetle ilgili yasa teklifinin
görüşülmesine “ret” oyu verdiler. Bu, yanlış olmuştur. Eğer samimiyet varsa
doktorların sıkıntılarının giderilmesi gerekiyor. 
Bakın,
rehabilitasyon merkezlerinde çalışan öğretmenler var, sözleşmeli öğretmenlere
bir bütçe ayrıldı ama rehabilitasyon merkezlerinde çalışan 45 bin öğretmen
perişan durumda. Millî Eğitim Bakanlığımızın bu konuyu da gündemine almasını
talep ediyorum. 
2020
yılı benim açımdan da kötü başladı. Ben 2020 yılının ilk günü babamı toprağa
verdim. 2020 yılında savaş oldu, savaşı gördük; efendime söyleyeyim, deprem
oldu, depremi yaşadık; şimdi bu corona var, başımızda bu bela var, corona
sıkıntısını yaşıyoruz yani 2020’de bir uzaylılar gelmedi, o da gelse tam
olacak. 
İnşallah,
2020 yılının sıkıntısız, sorunsuz, belasız bitmesini temenni ediyoruz.
(Mikrofon
otomatik cihaz tarafından kapatıldı)
BAŞKAN
– Tamamlayalım.
ALİ
ÖZTUNÇ (Devamla) - AK PARTİ Grup Başkan Vekili Sayın Özlem Zengin Hanım şu anda
burada yoklar. Geçtiğimiz hafta Kuveyt’te çalışan Türk işçileriyle ilgili
kendisinden destek istemiştik ve kendisi sağ olsun devreye girmişti, Kuveyt’te
çalışan Türk işçilerimizin bir kısmı Türkiye’ye getirildi. Ben, Kahramanmaraş
Milletvekili olarak orada çalışan Maraşlı işçilerimiz adına da kendisine teşekkür
ediyorum ama şunu da söylemek istiyorum: Hâlâ, özellikle Kuveyt’te Limak
firmasında çalışan 6 bin işçi var; işçiler ayrılmak istiyorlar, izin
verilmiyor. Bu işçiler 6 kişilik koğuşlarda 12-13 kişi yatıyorlarmış, sıkıntı
yaşıyorlar; bu konuda da Hükûmetin devreye girmesi gerekiyor, Dışişleri
Bakanlığının devreye girmesi gerekiyor. Kuveyt’ten ve Cezayir’den de telefonlar
geliyor, ciddi sıkıntılar var, Cezayir’de çalışan işçilerimiz var; onlar da
vize sorunu yaşıyorlar, gelemiyorlar. Bu konuların Dışişleri Bakanlığımız
tarafından da gündeme alınmasını istiyorum.
Tekrar
yüce Meclisi saygıyla selamlıyorum.
Kahramanmaraş’a
İstiklal Madalyası verilmesinin 95’inci yıl dönümünde bütün Kahramanmaraşlı
hemşehrilerime saygılarımı sunuyorum, sağ olun. (CHP sıralarından alkışlar)
BAŞKAN
– Değerli milletvekilleri, şimdi, sisteme giren değerli milletvekillerimize
yerlerinden birer dakika söz vereceğim.
Sayın
Taşkın…
VI.- AÇIKLAMALAR
1.- Mersin Milletvekili Ali Cumhur Taşkın’ın, 7 Nisan Dünya Sağlık
Günü’nü kutladığına, millet için gece gündüz çalışan başta Cumhurbaşkanı Recep
Tayyip Erdoğan olmak üzere bakanlara, kamu görevlilerine, sağlık çalışanlarına,
sanayiciye, esnafa, çiftçiye, işçiye ve “Evde kal.” çağrısına uyanlara teşekkür
ettiklerine ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Dünya
genelinde yaşanan bu zorlu süreçte sağlığın kıymetini hepimiz daha iyi anladık.
Sağlık hizmetlerinin kesintisiz yürütülmesinde “herkes için sağlık” ilkesiyle,
özveriyle görevlerini icra eden tüm sağlık çalışanlarına şükranlarımı sunuyor,
Dünya Sağlık Günü’nü kutluyorum. 
Bireysel
sağlığımız toplum sağlığıyla bir bütündür, bu amaçla “Evde kal.” çağrısına uyan
yaşlılarımıza, hanımlara, çocuklara teşekkür ediyoruz. Sokağımızı, mahallemizi
temizleyen temizlik görevlilerine de teşekkür ediyoruz. Güvenlik güçlerimize,
polisimize, askerimize ve jandarmamıza çok teşekkür ediyoruz. Gıda ve ihtiyaç
malzemelerinin halkımıza ulaşmasını sağlayan esnafımıza, şoförümüze,
kargocumuza, üretimi devam ettiren çiftçilerimize, sanayicimize ve işçilerimize
çok teşekkür ediyoruz. Tabii en çok da millet için gece gündüz çalışan Sayın
Cumhurbaşkanımız Recep Tayyip Erdoğan başta olmak üzere tüm bakanlarımıza ve
kamu görevlilerine de teşekkür ediyor, Genel Kurulu saygıyla selamlıyorum.
BAŞKAN
– Sayın Şeker…
2.- Kocaeli Milletvekili İlyas Şeker’in, coronavirüsle mücadelede
Cumhurbaşkanı Recep Tayyip Erdoğan’ın liderliğinde ve Sağlık Bakanı Fahrettin
Koca’nın koordinasyonunda önemli çalışmalar yapıldığına, Türkiye’nin Avrupa
Birliği ülkelerine göre salgının yayılmasını önlemeye yönelik tedbirleri çok
daha erken aldığına, Diyarbakır ilinde yaşanan terör saldırısında hayatını
kaybedenlere Allah’tan rahmet dilediğine ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Değerli
milletvekilleri, ülkemizde coronavirüsle mücadele için, Cumhurbaşkanımız Sayın
Recep Tayyip Erdoğan’ın başkanlığında ve Sağlık Bakanımız Doktor Fahrettin
Koca’nın koordinasyonunda önemli çalışmalar yapılmaktadır. Coronavirüsün
yayılmasını önlemeye yönelik, Türkiye, Avrupa ülkelerine göre çok daha erken
tedbirler aldı. Avrupa ülkeleri, coronavirüs salgınında ilk vakayı
gördüklerinden itibaren otuz dokuz-elli dört gün sonra tedbir almaya başlarken,
Türkiye iki-üç gün içinde harekete geçerek tedbir almaya başladı. Örneğin, ilk
vakadan bir gün sonra okulların ve üniversitelerin eğitimlerine ara verildi,
kamuya açık toplu etkinlikler kısıtlandı, iki gün sonra kapsamlı seyahat ve
ulaşıma kısıtlama getirildi, dört gün sonra insanların toplu bulunduğu mekânlar
geçici olarak kapatıldı. Alınan tedbirlere “Hayat eve sığar.” deyip evde
kalarak sağlık sistemimize ve çalışanlarımıza destek veren vatandaşlarımıza
teşekkür ediyorum.
Diyarbakır’da
piyon terör örgütünün hain saldırısında hayatlarını kaybedenlere Allah’tan
rahmet, yaralılara acil şifalar diliyor, Genel Kurulu saygıyla selamlıyorum.
BAŞKAN
– Sayın Özcan Özel… Yok.
Sayın
Ali Şeker… Yok.
Sayın
Erel…
3.- Aksaray Milletvekili Ayhan Erel’in, mart ayında ataması yapılan
öğretmenlerin yaşadıkları mağduriyetin giderilebilmesi için göreve
başlatılmaları hususunda gerekli işlemlerin yapılmasını Millî Eğitim Bakanından
talep ettiklerine ilişkin açıklaması
AYHAN
EREL (Aksaray) – Teşekkürler Sayın Başkanım.
Mart
ayında yaklaşık 20 bin öğretmenimizin ataması yapıldı. Ataması yapılan
öğretmenler büyük bir sevinç ve coşkuyla görev yerlerine gittiler, buralarda ev
kiraladılar, büyük bir bölümü de atandıklarından dolayı çalıştıkları iş
yerinden ayrıldılar ama bugüne kadar, maalesef, bu öğretmenlerimizin göreve
başlatılmaları hususunda gerekli işlemler yapılmadı. Atamanın sevincini
yaşadılar ama özlük haklarına kavuşmadıkları için çok zor durumdalar. Bir an
önce ataması yapılan bu öğretmenlerimizin göreve başlatılmasını, Millî Eğitim
Bakanlığından bu öğretmenler adına talep etmekteyiz.
Teşekkür
ederim.
BAŞKAN
– Sayın Kılavuz…
4.- Mersin Milletvekili Olcay Kılavuz’un, coronavirüs salgınının ülkeyi
ve insanlığı tehdit etmeye devam ettiğine, ülkenin en önemli tarım
havzalarından olan Mersin ilinde virüs sebebiyle çiftçilerin yaşadığı
olumsuzlukların giderilmesi gerektiğine ve Diyabakır ili Kulp ilçesinde
teröristlerce şehit edilen vatandaşlara Allah’tan rahmet dilediğine ilişkin
açıklaması
OLCAY
KILAVUZ (Mersin) – Teşekkür ediyorum Sayın Başkan. 
Corona
virüsü ülkemizi ve insanlığı tehdit etmeye devam etmektedir. Birlik, kardeşlik
ve dayanışma içinde bu zor günleri atlatacağımıza olan inancımızı diri tutuyor,
aziz milletimizin her bir ferdini tedbirli olmaya davet ediyorum. 
Coronavirüs
toplumsal yaşamın hemen her alanını olumsuz etkilemiş bulunmaktadır. Ülkemizin
en önemli tarım havzalarından biri olan Mersin’imiz de bu olumsuzluğu
yaşamaktadır. İhracat kısıtlaması çiftçilerimizin mahsullerinin ellerinde
kalmasına yol açmış; limon, muz, domates gibi ihraç ürünleri depolarda kalmıştır.
Tedarikçi ve market arasında fiyat farkları artarak devam etmiş, kâr marjı
ciddi bir sorun olmuştur. Bu olumsuzlukların giderilmesi, çiftçilerimizin adına
en büyük beklentimizdir. 
Bu
vesileyle, Diyarbakır Kulp’ta hain teröristlerce şehit edilen vatandaşlarımızı
rahmetle anıyor, ailelerinin acılarını yürekten paylaşıyorum. 
BAŞKAN
– Sayın Bülbül…
5.- Aydın Milletvekili Süleyman Bülbül’ün, Aydın ili Özel Ege Liva
Hastanesinin faaliyetlerine son verilmesi kararının doğru olup olmadığını ve bu
karar ile Sağlık Bakanlığının 27 Martta yayınladığı genelgenin ihlal edilip
edilmediğini Sağlık Bakanından öğrenmek istediğine ilişkin açıklaması
SÜLEYMAN
BÜLBÜL (Aydın) – Teşekkür ederim Sayın Başkan.
Sayın
Sağlık Bakanına sormak istiyorum: Aydın’da faaliyet gösteren Özel Ege Liva
Hastanesinin 31 Mart tarihinde faaliyetlerine son verilmiştir, 70 sağlık
çalışanı işsiz kalmıştır. Nedeniyse Bakanlık tarafından tadilat yapılması ve bu
süreçte faaliyetin durdurulması kararıdır. Bu tadilat zorunlu olmadığı…
Yaşanılan ortam gereği, salgın açısından gerekli tedavi için kullanılabilecek
ekipman ve tesisata sahip olan bir hastanenin faaliyetlerine son verilmesi
kararı doğru mudur? Bu kararla, Sağlık Bakanlığının 27 Martta gönderdiği
genelgede “Özel ve kamuda hiçbir şekilde sağlık çalışanları ayrılmayacak,
hizmetin devamlılığı sağlanacak.” kuralı ihlal edilmemiş midir? Acilen bu
yanlıştan dönülmelidir.
Teşekkür
ederim.
BAŞKAN
– Sayın Güneş…
6.- Uşak Milletvekili İsmail Güneş’in, Diyarbakır ili Kulp ilçesinde
teröristlerce şehit edilen vatandaşlara Cenab-ı Allah’tan rahmet dilediğine,
teröristleri, terör örgütlerini ve destekleyenlerini lanetle kınadığına, 7
Nisan Dünya Sağlık Günü’nü, Sağlık Haftası’nı ve Polis Haftası’nı kutladığına
ilişkin açıklaması
İSMAİL
GÜNEŞ (Uşak) – Teşekkür ederim Sayın Başkan.
Sayın
Başkan, değerli milletvekilleri; dün, Diyarbakır ilimiz Kulp ilçesinde
teröristlerce şehit edilen vatandaşlarımıza Cenab-ı Allah’tan rahmet diliyorum,
yakınlarına ve milletimize başsağlığı ve sabırlar diliyorum. Teröristleri, terör
örgütlerini ve destekleyenlerini lanetle kınıyorum.
Coronavirüsle
mücadele ettiğimiz şu günlerde ülkemizin dört bir yanında, gece gündüz demeden
kutsal görevlerini fedâkarca yerine getiren bütün sağlık çalışanlarımızın Dünya
Sağlık Günü’nü ve Sağlık Haftası’nı kutluyorum, şükranlarımı arz ediyorum. 
Vatan
ve milletimizin güvenliği, bekası ve huzuru için gece gündüz sürekli hizmet
veren değerli Emniyet mensuplarımızın ve polislerimizin Polis Haftası’nı
kutluyorum. Kendilerine hayırlı ve sağlıklı görevler ve ömürler diliyorum. 
Diğer
taraftan, İstanbul’da sokağa çıkma yasağından bahsettiler fakat ilk önce
İstanbul ve İzmir’de büyükşehir belediyelerinin pazar yerlerini düzenlemeleri
lazım. Pazarları kendi… 
(Mikrofon
otomatik cihaz tarafından kapatıldı) 
BAŞKAN
– Sayın Özkan…
7.- Mersin Milletvekili Hacı Özkan’ın, yaşanan salgının üstesinden
gelecek imkân, moral ve kararlılığa sahip olunduğuna ve her türlü ihtimal göz
önünde bulundurularak tedbirlerin hayata geçirildiğine ilişkin açıklaması
HACI
ÖZKAN (Mersin) – Teşekkürler Sayın Başkan.
Millet
olarak yaşanan salgının üstesinden gelecek imkân ve aynı zamanda morale ve
kararlılığa da sahibiz. Karamsarlığa ve rehavete kapılmadan her türlü ihtimal
göz önünde bulundurularak tedbirlerimizi adım adım alıyor, hayata geçiriyoruz.
Devletimiz vatandaşlarımızın her birinin temel ihtiyaç malzemelerine ulaşma
konusunda sıkıntıya düşmemesi için gerekeni yapıyor. Ayrıca, salgın sebebiyle
çalışmaya ara veren işletmelerimizi, istihdamı korumaları şartıyla kısa çalışma
ödeneği ve vergi ötelemesinden krediye kadar her türlü araçla destekliyoruz.
Vatandaşlarımıza ücretsiz maske ulaştırıyor, günlük kazancıyla hayatını
sürdürmek zorunda olan veya hiçbir geliri olmayan vatandaşlarımızı
destekliyoruz. 
(Mikrofon
otomatik cihaz tarafından kapatıldı) 
BAŞKAN
– Sayın Bayraktutan…
8.- Artvin Milletvekili Uğur Bayraktutan’ın, Artvin ilinde vatandaşların
maskeye ulaşmada yaşadıkları mağduriyetin giderilebilmesi için Sağlık Bakanlığı
ile ilgili makamların gerekli tedbirleri alması gerektiğine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Dün
bahsetmiştim, dün ne yazık ki Arhavi ilçemizde maskeyle alakalı sorunlar vardı.
Biraz önce Arhavi ilçemizle tekrar görüştüm, bu konuyla alakalı sorun hâlen
devam etmekte. Bunu bir kere daha buradan iletmek istiyorum. 
Bunun
haricinde, özellikle eczanelerle alakalı, eczanelerde satış yapılmamasıyla
alakalı talimat verilmiş ama ne yazık ki vatandaşlar, yurttaşlarımız, bu
talimat verilmesine, bu denetimler eczanelere yapılmasına rağmen diğer yerlerde
denetim -yapılıyor, yapılmıyor- konusunda bir sorun olduğunu belirtiyor.
Artvin’de, seçim bölgemde vatandaşlar maskeye ulaşmakta büyük zorluk
çekiyorlar. Bu konularda gerekli izinlerin verilmesi, yurttaşların maskeye
ulaşmasındaki bu engellerin kaldırılması için bir an evvel ivedilikli
önlemlerin alınmasıyla alakalı kamuoyunda yoğun bir talep var. Bu talebin
yerine getirilmesi için Sağlık Bakanlığının ve ilgili makamların bir an önce
tedbirleri alarak ve gerekli talimatları vererek maskelerin mağduriyet yaşanan,
talep edilen yerlere ulaştırılmasıyla alakalı ivedilikle işlemlerin yapılması
konusunda…
(Mikrofon
otomatik cihaz tarafından kapatıldı)
BAŞKAN
– Sayın Gülüm…
9.- İstanbul Milletvekili Züleyha Gülüm’ün, kadın katilleri ve tecavüzcülere
izin hakkı getirilmesi karşısında kadınları koruyacak mekanizmaların kurulup
kurulmadığını öğrenmek istediğine, 6284 sayılı Kanun ile İstanbul Sözleşmesi
gereği hayata geçirilmesi gereken önlemlerin alınmadığına, kadınların hayatı
için acil eylem planı açıklanarak infazda eşitlik sağlanması gerektiğine
ilişkin açıklaması
ZÜLEYHA
GÜLÜM (İstanbul) – İnfaz yasa teklifi komisyon görüşmeleri sırasında Nafaka
Hakkı Kadın Platformu ve TCK 103 Kadın Platformu toplantılara katılmak istedi
ancak kabul edilmedi. Sonradan anlaşıldı ki kamuoyuna her ne kadar “Kadına
yönelik suçlara ilişkin af getirmiyoruz.” dense de aslında kadına şiddet
uygulayanlara, şantaj uygulayanlara, tehdit edenlere af geldiği çok açıktı. 
Yine
53’üncü maddeye gelen bir ek önergeyle kadın katillerine, tecavüzcülere de izin
hakkı getirilerek dışarı bırakılacak. Şimdi, bu durumda kadınları koruyacak
mekanizmalarınızı kurdunuz mu? 6284 sayılı Kanun ve İstanbul Sözleşmesi gereği
hayata geçirilmesi gereken önlemleri aldınız mı? Hayır. Özellikle İstanbul
Sözleşmesi’nde yer alan kadına bildirme ve kadını koruma, şiddet uygulanan
kadını koruma gibi önlemler var mı? Yok.
Buradan
bir kez daha seslenelim: Kadınların hayatı için acil eylem planı açıklansın.
Yaşam için eşit infaz sağlansın diyoruz.
BAŞKAN
– Sayın Koçyiğit…
10.- Muş Milletvekili Gülüstan Kılıç Koçyiğit’in, Covid-19 salgını
nedeniyle “Evde kal.” çağrılarının yapıldığı süreçte kadınların erkekler
tarafından şiddete maruz bırakıldığına ve katledildiğine, hayatın eve
sığabilmesi için ekonomik ve sosyal önlemlerin alınması, kadınların hayatı için
acil eylem planı açıklanarak infazda eşitlik sağlanması gerektiğine ilişkin
açıklaması
GÜLÜSTAN
KILIÇ KOÇYİĞİT (Muş) – Covid-19 salgını nedeniyle herkesin “Evde kal.”
çağrıları yaptığı bu süreçte kadınlar, erkekler tarafından her gün şiddete
maruz kalıyor ve katlediliyor. Basına yansıdığı kadarıyla 1 Mart 2020 ile 1
Nisan 2020 tarihleri arasında 25 kadın ve yanlarındaki 2 erkek, erkekler eliyle
öldürüldü. Erkekler, martta en az 46 kadına şiddet uyguladı, 83 kadını seks
işçiliğine zorladı, 23 çocuğa cinsel istismarda bulundu ve en az 10 kadını da
taciz etti. Yani, kadınlar için hayat eve sığmıyor. Hayatın eve sığması için
ekonomik ve sosyal önlemlerin ivedilikle alınması gerekiyor. Bu nedenle,
kadınların hayatı için acil eylem planı açıklansın.
Yaşam
için infazda eşitlik sağlansın.
BAŞKAN
– Sayın Orhan…
11.- Van Milletvekili Muazzez Orhan Işık’ın, ceza infaz yasa teklifinde
kadınlara yönelik “erkek adalet” yaklaşımının devam ettiğine, kadınların hayatı
için acil eylem planı açıklanarak infazda eşitlik sağlanması gerektiğine
ilişkin açıklaması
MUAZZEZ
ORHAN IŞIK (Van) – Teşekkürler Sayın Başkan.
Yaşamını
savunmak için öldürmek zorunda kalan kadınlar, yargılama süresince “erkek
adalet” nedeniyle meşru müdafaa haklarından yararlandırılmadılar, müebbet de
dâhil ağır cezalara mahkûm oldular. Oysaki devlet onları korumadığı için
kadınlar kendi hayatlarını korumak zorunda kalmışlardır. Bugün de bu yasayla
kadınlara yönelik “erkek adalet” yaklaşımı devam ediyor. Yasa teklifinde bu
konuda hayatlarını korumak zorunda kalan kadınlar için hiçbir düzenleme
yapılmadı. Bu yüzden, kadınların hayatı için acil eylem planı açıklansın. 
Yaşam
için eşit infaz istiyoruz. 
BAŞKAN
– Sayın Esgin…
12.- Bursa Milletvekili Mustafa Esgin’in, AK PARTİ Grubunun hazırladığı
ve kısa sürede Genel Kurul gündemine getirilecek olan düzenlemeyle sağlıkta
şiddetle ilgili atılacak adımların net olarak ortaya konulacağına ilişkin
açıklaması
MUSTAFA
ESGİN (Bursa) – Teşekkür ederim Sayın Başkan. 
Kutsal
saydığımız sağlık hizmetini verirken amacı insanlara hizmet olan fedakâr sağlık
çalışanlarımıza yönelik şiddet, sadece sağlıkçılara yönelik olarak değil, bütün
insanlar için hiçbir vicdanın kabul edemeyeceği ve sonuna kadar mücadele
edilmesi gereken bir sorundur. Hastanın güvenle hizmet alabileceği, hekimin de
güvenle hizmet vereceği ortamı oluşturmak en öncelikli hedeflerimizdendir. Bu
amaçla, 2013 ve 2018 yıllarında, Sağlıkta Şiddeti Önleme Eylem Planı ve Sağlık
Çalışanını Koruma Programı’nı daha önce ortaya koymuştuk. 
Ülke
olarak büyük bir pandemik salgınla mücadele ederken ana muhalefet partisi,
kahraman hekimlerimiz ve sağlık çalışanlarımız üzerinden yine bir provokasyona
imza attı. 
Buradan
tüm hekimlerimize ve sağlık çalışanlarımıza sesleniyorum: Sağlıkta şiddetle
ilgili, AK PARTİ Grubumuzun hazırladığı ve kısa bir süre içinde Genel Kurula
getireceğimiz düzenlemeyle sağlıkta şiddetle ilgili atılacak adımları net bir
şekilde ortaya koyacağız. Kahraman sağlık çalışanlarımızın…
(Mikrofon
otomatik cihaz tarafından kapatıldı) 
BAŞKAN
– Sayın Aydemir… 
13.- Erzurum Milletvekili İbrahim Aydemir’in, Covid-19’un küresel bir
musibet olduğuna, iklim danışma kuruluşu Ember’in 2020 raporuna göre dünyadaki
ilk 10 rüzgâr ülkesi arasına giren Türkiye’de rüzgâr ve güneş enerjisindeki pay
arttıkça elektrik ithalatının da o nispette azalacağına ilişkin açıklaması
İBRAHİM
AYDEMİR (Erzurum) – Başkanım, teşekkür ediyorum. 
Covid-19
küresel bir musibet, bu doğru, ne ki bunu naksedecek güzel gelişmeler de var.
Ülkemizi de ilgilendiren birini not düşelim. 
İklim
danışma kuruluşu Ember’in 2020 raporuna göre, dünyadaki rüzgâr ve güneş enerji
üretimi ciddi artış göstermiş. Daha iyisi, Türkiye dünyadaki ilk 10 rüzgâr
ülkesi arasına girmiş. Formül malum, temiz bir çevreye ancak temiz enerjiyle
ulaşılabilir. İktisadi zaviyeden bakıldığında da rüzgâr ve güneş enerjisindeki
payımız arttıkça dışarıya bağlı elektrik ithalatımız da o nispette azalacaktır.

Bu
noktada bir teklifte bulunalım: Her iki enerji potansiyeli bakımından çok mümbit
olan Doğu Anadolu’ya, münhasıran da Erzurum’a hem Enerji Bakanlığımız hem de bu
alandaki yatırımcılarımız özel bakış açısı geliştirsinler. Bu sayede kazanan,
ülkemiz ve yatırımcılar olacaktır. 
Çok
teşekkür ediyorum. 
BAŞKAN
– Sayın Aydoğan… 
14.- İstanbul Milletvekili Turan Aydoğan’ın, sağlık alanında şiddetin
önlenmesi için hazırladıkları kanun teklifinin doğrudan gündeme alınmasına
ilişkin önergenin reddedildiğine, Covid-19’a yakalanan sağlık çalışanlarının
doğrudan meslek hastalığı ve iş kazası tanımına alınıp alınmayacağını öğrenmek
istediğine ilişkin açıklaması
TURAN
AYDOĞAN (İstanbul) – Teşekkür ederim Sayın Başkanım. 
Dün,
bu salonda, partimizce verilen, sağlık çalışanlarının şiddete uğramasına
ilişkin yasa teklifinin öne alınması teklifi iktidarın iki ortağının
parmaklarıyla reddedildi. 
Şimdi
yine sağlık çalışanlarıyla ilgili bir başka konuyu gündeme getiriyorum:
Covid-19 tanısıyla karşılaşan sağlık çalışanları var, şu andaki mevzuatımıza
göre bunun bir meslek hastalığı ve iş kazası olarak ancak MEDULA sistemine
bildirilmesiyle beraber sıradan bir tazminat süreci işlemektedir. Hâlbuki
devletin bu çalışanlara karşı sorumlulukları vardır. 
Şimdi,
yönetenlere soruyorum: Covid-19’a yakalanan sağlık çalışanlarının, bundan sonra
ne kadar kalıcı hasarla karşılaşacakları ya da yaşamlarını kaybedip
kaybetmeyecekleri belli olmayan bir sürecin içerisinde oldukları açıktır;
doğrudan meslek hastalığı, iş kazası tanımına alınacaklar mıdır? 
Çok
teşekkür ediyorum.
BAŞKAN
– Sayın Karaman…
15.- Erzincan Milletvekili Süleyman Karaman’ın, Diyarbakır ilinde
yaşanılan terör saldırısında şehit olan ve coronavirüs salgını nedeniyle
hayatını kaybeden vatandaşlara Allah’tan rahmet dilediğine, Erzincan ilinde
sağlık sisteminin eksiksiz çalışmasını sağlayan başta Cumhurbaşkanı Recep
Tayyip Erdoğan olmak üzere son Başbakan Binali Yıldırım’a, Sağlık Bakanı
Fahrettin Koca’ya ve alınan tüm kararları eksiksiz uygulayan Erzincanlı
hemşehrilerine teşekkür ettiğine ilişkin açıklaması
SÜLEYMAN
KARAMAN (Erzincan) – Sayın Başkan, Diyarbakır şehitlerimize Allah’tan rahmet
diliyorum. Ayrıca, dünyayı kasıp kavuran coronavirüs dolayısıyla hayatını
kaybeden vatandaşlarımıza Allah’tan rahmet, hastalarımıza şifa diliyorum.
Sayın
Cumhurbaşkanının liderliğinde Sağlık Bakanımıza, Bilim Kurulu kararlarına
uyarak aldığı tüm tedbirler için teşekkür ediyorum. Dünyada birçok ülkede
sağlık sistemi sıkıntıya girerken ülkemiz sağlık sistemi dimdik ayaktadır.
Bunda şehir hastanelerinin etkisinin büyük olduğunu hepimiz biliyor ve emeği
geçen herkese teşekkür ediyoruz.
Seçim
bölgem Erzincan’da da yeni yapılan ek hastane çok yararlı olmuştur. İlimiz
sağlık sistemi, sağlık çalışanlarımızın da olağanüstü katkılarıyla aksaksız
çalışmaktadır. İlimizde sağlık sistemimizin eksiksiz çalışması için
talimatlarla yol gösteren Cumhurbaşkanımız Sayın Recep Tayyip Erdoğan’a, son
Başbakanımız Sayın Binali Yıldırım’a, Sağlık Bakanımız Sayın Fahrettin Koca’ya
teşekkür ediyorum.
En
büyük teşekkürüm tabii ki tüm kararları eksiksiz uygulayan Erzincanlı
hemşehrilerimedir.
(Mikrofon
otomatik cihaz tarafından kapatıldı)
BAŞKAN
– Sayın Kavakcı…
16.- İstanbul Milletvekili Ravza Kavakcı Kan’ın, devlet millet
dayanışmasının en güzel örnekleri sergilenerek yaşanılan coronavirüs salgını
sürecinin başarılı şekilde atlatılacağına, Diyarbakır ilinde terör örgütü PKK
tarafından şehit edilen vatandaşlara Allah’tan rahmet dilediğine ve 31 Mart
2015’te şehit edilen Cumhuriyet Başsavcısı Mehmet Selim Kiraz’ı rahmetle yâd
ettiğine ilişkin açıklaması
RAVZA
KAVAKCI KAN (İstanbul) – Teşekkür ediyorum Sayın Başkan.
Dün
gece idrak ettiğimiz Beraat Gecesi’nde, coronavirüs salgını başta olmak üzere,
insanlığın bütün bela ve sıkıntılardan kurtulabilmesi için hep birlikte dua
ettik. Global ölçekte yaşamakta olduğumuz bu zorlu günlerde Türkiye olarak,
millet-devlet dayanışmasının en güzel örneklerini sergileyerek bu imtihanlı
süreci başarılı bir şekilde atlatabileceğimize inancımız tamdır. 
Biz,
virüsle mücadeleye devam ederken maalesef insanların ruhlarını enfekte etmiş
olan terör virüsü can almaya devam ediyor. Bu vesileyle, bu sabah hain terör
örgütü PKK tarafından şehit edilen vatandaşlarımıza Allah’tan rahmet,
milletimize başsağlığı diliyorum.
Bu
vesileyle tekrar, 31 Mart 2015’te şehit edilen savcımız Mehmet Selim Kiraz’ı da
rahmetle yâd ediyorum. 
Bütün
vatandaşlarımızı evinde kalmaya davet ediyorum. 
BAŞKAN
– Sayın Eronat...
17.- Diyarbakır Milletvekili Oya Eronat’ın, Diyarbakır ili Kulp
ilçesinde teröristlerce şehit olan 5 vatandaşa Allah’tan rahmet dilediğine, PKK
terör örgütünü ve destekleyenleri lanetlediğine ilişkin açıklaması
OYA
ERONAT (Diyarbakır) – Sayın Başkan, değerli milletvekilleri; bu sabah 6.30’da
Diyarbakır Kulp ilçemiz Güleç köyü yakınlarında teröristlerce yola döşenen el
yapımı patlayıcının infilak ettirilmesi sonucu 5 sivil vatandaşımız şehit
olmuştur. Sivil katliamlarını zevk hâline getiren PKK terör örgütünü ve
destekleyenleri lanetle kınıyorum. Şehitlerimize Allah’tan rahmet diliyorum. 
BAŞKAN
– Sayın Arkaz...
18.- İstanbul Milletvekili Hayati Arkaz’ın, 10 Nisan Türk polis
teşkilatının kuruluşunun 175’inci yıl dönümüne ilişkin açıklaması
HAYATİ
ARKAZ (İstanbul) – Teşekkür ediyorum Sayın Başkan.
Büyük
bir devlet olabilmenin en temel özelliği köklü ve gelenek sahibi teşkilatlara
sahip olmaktan geçer. Türk devletinin güçlü ve gelenek sahibi teşkilatlarının
başında Türk polis teşkilatı gelmektedir. Bundan yüz yetmiş beş yıl önce
kurulan Türk polis teşkilatının asli görevi, Türk milletinin can ve mal
güvenliğini korumak, asayişi sağlamaktır. Güvenliğin teminatı olan Türk polis
teşkilatımızın kuruluş yıl dönümünü kutluyor, sağlık ve mutluluklar diliyorum.
Genel
Kurulu saygıyla selamlıyorum. 
BAŞKAN
– Sayın Durmuşoğlu...
19.- Osmaniye Milletvekili Mücahit Durmuşoğlu’nun, Diyarbakır ili Kulp
ilçesinde terör örgütü PKK tarafından şehit edilen 5 vatandaşa Allah’tan rahmet
dilediğine, 10 Nisan Türk polis teşkilatının kuruluşunun 175’inci yıl dönümünü
ve Polis Haftası’nı kutladığına ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Bugün
Diyarbakır’ın Kulp ilçesinde PKK’lı teröristlerin döşedikleri el yapımı
patlayıcı sonucu şehit olan 5 sivil vatandaşımıza Allah’tan rahmet, yakınlarına
da sabırlar diliyorum. 
Polis
teşkilatımızın 175’inci yıl dönümünde aziz milletimizin huzur ve güvenliği için
gece gündüz demeden çalışan tüm polislerimizin ve ailelerinin Polis Haftası’nı
en içten dileklerimle kutluyorum. 
Hakka,
hukuka, vicdana ve ahlaka uygun şekilde üstün bir vazife anlayışıyla
milletimizin can ve mal güvenliğinin sağlanması için fedakârca görev yapan
emniyet güçlerimize ne kadar teşekkür etsek azdır. Tüm vatandaşlarımızın
korkmadan başvurabileceği şefkat kapısı hâline gelen Emniyet teşkilatımız,
kurulduğu günden bugüne edindiği bilgi ve tecrübelerin yanı sarı, halkımızın
güveni, desteği ve iş birliği sayesinde hizmet kalitesini her geçen gün
artırmıştır. 
Sözlerime
son verirken şehit polislerimize ve tüm şehitlerimize Allah’tan rahmet diliyor,
gazilerimizi minnetle yâd ediyor, Genel Kurulu saygıyla selamlıyorum.
BAŞKAN
– Sayın Öçal…
20.- Kahramanmaraş Milletvekili Habibe Öçal’ın, HDP ve ortağının “eşit
infaz” söylemiyle teröristlerin savunulmasını istediği bugünlerde Diyarbakır
ili Kulp ilçesinde PKK tarafından 5 vatandaşın şehit edildiğine, masumları
katleden teröristleri ve uzantıları olan terör sevicilerini lanetlediğine ve şehit
olan vatandaşlara Allah’tan rahmet dilediğine, terörle mücadelelerinin devam
edeceğine ilişkin açıklaması
HABİBE
ÖÇAL (Kahramanmaraş) – Teşekkürler Sayın Başkan.
HDP
ve ortağının “eşit infaz” söylemiyle teröristlerin savunulmasını istediği
bugünlerde PKK’lılar Diyarbakır’ın Kulp ilçesinde 5 masum vatandaşımızı şehit
etmiştir. 
GÜLÜSTAN
KILIÇ KOÇYİĞİT (Muş) – Bu nasıl bir konuşma ya! Saygılı olun biraz ya!
Terbiyesizler!
NURAN
İMİR (Şırnak) – Saygısızlık yapmayın. 
HABİBE
ÖÇAL (Kahramanmaraş) – HDP ve ortağı terör örgütüne açıktan destek veren sözde
sanatçılara güzellemeler yaparken terör seviciler hâlâ halkların kardeşliği
türküsünü söylemeye devam mı edecekler? (HDP sıralarından gürültüler)
Terörle
mücadelemiz, gerek şahsında İçişleri Bakanımızca gerekse güvenlik
kuvvetlerimizce soylu bir şekilde devam edecektir. 
GÜLÜSTAN
KILIÇ KOÇYİĞİT (Muş) – Bu nasıl bir şey ya! Sayın Başkan, müdahale edin, böyle
bir şey olamaz. Sayın Başkan, müdahale edin bu konuşmaya. 
HABİBE
ÖÇAL (Kahramanmaraş) – Masumları katleden değer tanımaz teröristleri ve
uzantıları olan terör sevicileri lanetliyor ve şehit olan vatandaşlarımıza
Allah’tan rahmet diliyor, aziz milletimizin başı sağ olsun diyorum.
GÜLÜSTAN
KILIÇ KOÇYİĞİT (Muş) – Kabul etmiyoruz böyle bir konuşmayı. Kabul etmiyoruz,
böyle bir konuşma olamaz. 
HABİBE
ÖÇAL (Kahramanmaraş) - Gazi Meclisimizi saygıyla selamlıyorum. (AK PARTİ
sıralarından alkışlar; HDP sıralarından sıra kapaklarına vurmalar, gürültüler)
BAŞKAN
- Değerli arkadaşlar, bir saniye… 
Sayın
Oluç… Sayın Oluç… (HDP sıralarından gürültüler)
GÜLÜSTAN
KILIÇ KOÇYİĞİT (Muş) – Kimse bize burada terörist diyemez. 
BAŞKAN
- Arkadaşlar, bir susar mısınız lütfen. Değerli arkadaşlarım, bir saniye
lütfen…
GÜLÜSTAN
KILIÇ KOÇYİĞİT (Muş) – Böyle bir dil kullanamaz! 
NURAN
İMİR (Şırnak) – Herkes haddini bilecek! Bize terörist diyemezler. Bize terörist
diyenin kendisidir terörist. 
BAŞKAN
- Arkadaşlar, bir saniye…
Sayın
Oluç, Grup Başkan Vekilleri adına söz verdiğimde bu konuda söz hakkınız ayrıca
saklıdır. (HDP sıralarından gürültüler)
GÜLÜSTAN
KILIÇ KOÇYİĞİT (Muş) – Hayır Sayın Başkan, hakaret ediyor, böyle bir şey
olamaz. Böyle bir şeyi kabul etmiyoruz. 
BAŞKAN
- Değerli arkadaşlarım, Grup Başkan Vekilinize…
NURAN
İMİR (Şırnak) – Konuşturmayacaksınız bunları!
BAŞKAN
- Bir dinler misiniz lütfen.
NURAN
İMİR (Şırnak) – Biz böyle bir dili dinleyemeyiz. Biz böyle bir yaklaşımı kabul
etmiyoruz. 
BAŞKAN
- Grup Başkan Vekilinize söz verdiğimde bu konudaki söz hakkını saklı tuttuğumu
ifade ediyorum.
GÜLÜSTAN
KILIÇ KOÇYİĞİT (Muş) – Sayın Başkan, oraya gelmeden kesmeniz gerekirdi. 
BAŞKAN
– Sayın Kaşlı…
GÜLÜSTAN
KILIÇ KOÇYİĞİT (Muş) – Bize terörist diyor, oraya gelmeden kesmeliydiniz. 
BAŞKAN
- Değerli arkadaşlarım, bunun cevabını Sayın Grup Başkan Vekiliniz verecek, ben
kendisine ifade ediyorum. Rica ediyorum… (HDP sıralarından gürültüler)
GÜLÜSTAN
KILIÇ KOÇYİĞİT (Muş) – Sayın Başkan, terörist olmamızı bekliyor bizim.
BAŞKAN
- Değerli arkadaşlarım, bakın, hatibin konuşmasını sataşma olarak gördüğüm için
Sayın Grup Başkan Vekilinize söz vereceğimi ifade ediyorum. Konuşma hakkını
saklı tutuyorum bu konuda.
Sayın
Kaşlı…
GÜLÜSTAN
KILIÇ KOÇYİĞİT (Muş) – Temiz bir dile davet edin Sayın Başkan. 
DİRAYET
DİLAN TAŞDEMİR (Ağrı) – Herkes o zaman istediğini söyleyebilir. Biz de
söyleyeceğiz o zaman. 
BAŞKAN
– Değerli arkadaşlarım, Grup Başkan Vekilinize ben cevap hakkınızı tanıyacağımı
ifade ediyorum. 
Sayın
Kaşlı…
21.- Aksaray Milletvekili Ramazan Kaşlı’nın, Covid-19 salgınına karşı
toplumun her kesimine fayda sağlayacak önlemlerin alındığına, millî dayanışma
kampanyasının hedef kitlesine küçük işletmeler ile özel sektörde çalışan
işçilerin de dâhil edilmesi gerektiğine ilişkin açıklaması
RAMAZAN
KAŞLI (Aksaray) – Teşekkür ediyorum Sayın Başkan. 
Küresel
bir tehdit hâline gelen Covid-19 salgınına karşı verilen mücadelede
toplumumuzun her kesimine fayda sağlayacak nitelikte önlemler alınmaktadır.
Başta esnaf, işçi ve çiftçilerimiz olmak üzere üretimde rol alan sektörlere
mali açıdan iyileştirici düzenlemeler yapılmaktadır. Ancak bunun yanında, Millî
Dayanışma Kampanyası’nın hedef kitlesine, bu süreçte kepenk kapatan küçük
işletmeler ve özel sektörde çalışan işçiler de dâhil edilmelidir. Verdiğimiz bu
mücadelede amacımız, bu süreci en az zararla atlatmaktır. Liderimiz Sayın
Devlet Bahçeli Bey’in de ifade ettiği gibi, bunu millî birlik ve kardeşlik
içerisinde başaracağız. Türkiye güçlü bir ülkedir, Türk milleti dualı bir
millettir. Ufkumuzu saran sis bulutu yakında dağılacaktır. 
Genel
Kurulu saygıyla selamlıyorum. 
BAŞKAN
– Sayın Enginyurt…
22.- Ordu Milletvekili Cemal Enginyurt’un, Diyarbakır ili Kulp ilçesinde
terör örgütü PKK tarafından şehit edilen 5 Kürt vatandaşa Allah’tan rahmet
dilediğine, ceza infaz yasa teklifinin görüşüldüğü bugünlerde hiç kimsenin
PKK’lı katillerin affını bu Meclisten beklememesi gerektiğine ilişkin
açıklaması
CEMAL
ENGİNYURT (Ordu) – Sayın Başkan, bugün Diyarbakır’da 5 Kürt vatandaşı kancıkça
bir pusuda, şerefsiz katiller tarafından hayatlarını kaybetmişlerdir. Ölenlere
Allah’tan rahmet diliyorum. 
İnfaz
yasasının görüşüldüğü bugünlerde Milliyetçi Hareket Partisi Milletvekili
olarak, bir Türk milliyetçisi olarak bütün Türkiye’ye duyuruyorum ki hiç kimse
PKK’lı hainlerin, katillerin affını bu Meclisten beklemesin, bu Meclis böyle
bir affı asla gerçekleştirmeyecektir. (MHP ve AK PARTİ sıralarından alkışlar)
IV.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün, temsilde adaletin
sağlanması açısından söz talep eden milletvekillerinin taleplerinin yerine
getirildiğine ve Meclisin mehabetine uygun temiz bir dil kullanılması
gerektiğine ilişkin konuşması
BAŞKAN
– Değerli arkadaşlarım, bu bir dakikalık görüşmelerde tüm konuşmacıların,
özellikle Grup Başkan Vekillerinin konusu olan ve sataşma doğuracak
konuşmalardan kaçınmalarını özenle rica ediyorum ve bir temiz dil kullanma
gerekliliği çok açıktır herkes açısından. Biz burada temsilde adaletin
sağlanması açısından, söz isteyen tüm arkadaşlarımızın söz taleplerini yerine
getiriyoruz ama tüm arkadaşlarımız da Meclisin mehabetine uygun bir konuşma dilini
sergilemelerinde yarar var. Bu konudaki sataşma haklarını ben saklı tuttuğumu
ifade ediyorum ama bu özenin gösterilmesi önemli çünkü bir dakikalık söz alan
arkadaşlarımız kendi adlarına yaptıkları konuşmayla hem kendi gruplarını hem de
diğer grupları bir başka tartışmanın içine çekecek konuşmalardan kaçınmaları
gerekir. Bence herkesin dile getireceği çok önemli, özel konular vardır.
CEMAL
ENGİNYURT (Ordu) – Başkanım, herkesin hakkıdır, öyle şey olur mu ya.
GÜLÜSTAN
KILIÇ KOÇYİĞİT (Muş) – Nasıl hakkıdır?
BAŞKAN
– Değerli arkadaşlarım…
(Ordu
Milletvekili Cemal Enginyurt’un Muş Milletvekili Gülüstan Kılıç Koçyiğit’in
üzerine yürümesi) 
BAŞKAN
– Sayın Enginyurt… Sayın Enginyurt…
(HDP
ve MHP sıraları arasında karşılıklı laf atmalar, gürültüler) 
BAŞKAN
- Değerli arkadaşlar… Değerli arkadaşlar, lütfen…
Birleşime
on dakika ara veriyorum.
Kapanma Saati: 14.48
İKİNCİ OTURUM
Açılma Saati: 15.01
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Türkiye Büyük Millet Meclisinin 79’uncu Birleşiminin İkinci Oturumunu
açıyorum. 
Sayın
Minsolmaz...
VI.- AÇIKLAMALAR (Devam)
23.- Kırklareli Milletvekili Selahattin Minsolmaz’ın, Diyarbakır ili
Kulp ilçesinde terör örgütü PKK tarafından şehit edilen 5 vatandaşa Allah’tan
rahmet dilediğine ve terör örgütünü lanetlediğine, 8 Nisan Dünya Romanlar
Günü’nü tebrik ettiğine ilişkin açıklaması
SELAHATTİN
MİNSOLMAZ (Kırklareli) – Teşekkürler Sayın Başkanım. 
Diyarbakır
Kulp’ta hain terör örgütü PKK tarafından el yapımı patlayıcıyla 5 sivil
vatandaşımız şehit edilmiştir. Hain terör örgütü PKK’yı lanetliyor,
şehitlerimize Allah’tan rahmet diliyorum, milletimizin başı sağ olsun.
Sayın
Başkan, değerli milletvekilleri; bugün 8 Nisan ve Dünya Romanlar Günü. Dünyanın
ve ülkemizin zor günlerden geçtiği bu süreçte Dünya Romanlar Günü’nü
kutluyorum. 83 milyon vatandaşımız, herhangi bir ayrım olmaksızın bu ülkenin
asli unsurları olarak ay yıldızlı bayrağımız altında kardeşçe yaşıyor ve
yaşamaya devam edecektir. Bu duygularla milletine, bayrağına, vatanına ve
devletine yürekten bağlı Roman kardeşlerimizin 8 Nisan Dünya Romanlar Günü’nü
tebrik ediyor, sağlık dolu yarınlar dileğiyle Gazi Meclisimizden selam ve
saygılarımı sunuyorum. 
BAŞKAN
– Sayın Gergerlioğlu...
24.- Kocaeli Milletvekili Ömer Faruk Gergerlioğlu’nun, Adalet
Bakanlığının coronavirüs vakalarını gizlediğine, Bafra Cezaevinde üç yıldır
yatan Mehmet Yeter’in öldüğü haber verilmeksizin cenazesinin toprağa
verildiğine ilişkin açıklaması
ÖMER
FARUK GERGERLİOĞLU (Kocaeli) – Teşekkür ederim Sayın Başkan.
Adalet
Bakanlığı coronavirüs vakalarını gizlemekle meşgul. Daha bugün duyurduğumuz bir
haber: Oğlu Ferhat Yeter beni aradı. Babası Mehmet Yeter on üç yıldır akciğer
kanseri hastası bir kişi. Bafra Cezaevinde üç yıldır yatıyor ve bacağı
kesiliyor hastanede, ardından da vefat ediyor, hem ameliyatından hem de
ölümünden haber verilmeksizin cenaze toprağa veriliyor. Bu inanılmaz bir durum,
Adalet Bakanlığı işte bu hâlde. Cezaevlerinden hastaneye gönderdiği kişileri
duyurmamaya çalışıyor, onlar vefat edip toprağa verildikten sonra bile kişi bir
başka mahpustan bu haberi alıyor. Adalet Bakanlığı halkın haber alma hakkını
çok ağır bir şekilde çiğniyor. Buna benzer birçok vakanın olduğu Şakran
Cezaevinde de ikinci doktor corona müspet vaka olarak…
(Mikrofon
otomatik cihaz tarafından kapatıldı) 
BAŞKAN
– Sayın Öztürk…
25.- Denizli Milletvekili Yasin Öztürk’ün, Sağlık Bakanlığı bünyesinde
görev yapan sağlık işçilerinin 1 Ocak 2019 tarihinde sona eren toplu iş
sözleşmelerinin sonuçlandırılmaması nedeniyle yaşadığı mağduriyetin giderilmesi
gerektiğine ilişkin açıklaması
YASİN
ÖZTÜRK (Denizli) – Teşekkürler Sayın Başkan.
Sağlık
Bakanlığı bünyesinde görev yapan sağlık işçilerinin 1 Ocak 2019 tarihinde sona
eren toplu iş sözleşmeleri HAK-İŞ Konfederasyonuna bağlı ÖZ SAĞLIK-İŞ
Sendikasıyla Sağlık Bakanlığı arasında hâlâ sonuçlandırılmamıştır. Taslak
metinden sağlık işçilerinin haberi olmadığı gibi son oturumun Covid-19 salgını
nedeniyle belirsiz süreli dondurulduğu duyurularak sağlık işçilerinin mağduriyetleri
katlanmıştır.
Ülke
olarak etkilendiğimiz salgın hastalık herkesin malumudur. Hükûmet
yetkililerinin sağlık personellerine ödemeyi vadettiği ek ödenekler kapsamına
sağlık işçileri dâhil edilmemiştir. Hem mahkûm edilmeye çalışıldıkları ekonomik
buhranlar hem de toplu olarak mücadele etmeye çalıştığımız Covid-19 salgınının
sosyal, psikolojik ve ekonomik etkileri altında ezilen sağlık işçileri adına
sesleniyorum: Sağlık işçilerinin toplu iş sözleşmeleri hakkını bir an önce
verin. HAK-İŞ Sendikası ve Sayın Sağlık Bakanı Fahrettin Koca bu problemi bir
an önce çözmelidir.
Teşekkür
ederim.
BAŞKAN
– Sayın Kadıgil…
SALİHA
SERA KADIGİL SÜTLÜ (İstanbul) – Vazgeçtim.
BAŞKAN
– Vazgeçtiniz, peki.
Sayın
Aycan…
26.- Kahramanmaraş Milletvekili Sefer Aycan’ın, coronavirüs salgını
nedeniyle öğrencilerin uzaktan eğitim gördüğü süreçte görme ve işitme engelli
çocuklar ile otizmli çocukların da eğitim programlarının sürdürülmesi, yaşlı ve
kronik hastaların evlerine bakım ve sağlık hizmetlerinin götürülmesi
gerektiğine ilişkin açıklaması
SEFER
AYCAN (Kahramanmaraş) – Sayın Başkan; görme, işitme engelli ve özel
çocuklarımız da bu dönemde evde. Millî Eğitim Bakanlığı uzaktan eğitimi
sürdürüyor ama özellikle görme ve işitme engelli çocuklara yönelik eğitim
programları da uygulamak gerekir. Tabii çok daha önemlisi özel çocuklarımız,
otizmli çocuklar da evde. Bunlara özel eğitim programlarını sürdürmek gerekir.
Özellikle otizmli çocukların eğitimi çok önemlidir. Bir ölçüde eğitim onların
tedavisidir ve gelişmesi açısından önemli bir konudur. Bunun üzerinde de
çalışmak gerekir ve bu çocuklara bu dönemde de eğitimleri ulaştırmak lazım.
Bir
diğer riskli grup; yaşlı ve kronik hastalar. Bunlar da bu dönemde evde, evde
kalmaları gerekiyor ama yaşlı ve kronik hastalığı olan kişilere yönelik evde
bakım ve evde sağlık hizmetlerini de götürmek gerekiyor. Hatta bu dönemde
sağlık ocaklarına, aile hekimliğine gitmemesi önemli ama sağlık hizmetlerini
evlerine götürmemiz gerekir.
BAŞKAN
– Sayın Yıldız…
27.- Ankara Milletvekili Zeynep Yıldız’ın, Covid-19’la mücadele
kapsamında aşı ve ilaç geliştirme çabalarının devam ettiğine, bilgisini,
emeğini, vaktini esirgemeyen bilim insanlarına ve onlara her türlü desteği
sunan AK PARTİ Hükûmetine şükranlarını sunduğuna ilişkin açıklaması
ZEYNEP
YILDIZ (Ankara) – Teşekkürler Sayın Başkan.
Covid-19’la
mücadele kapsamında aşı ve ilaç geliştirme çabaları devam etmekte. Bu bağlamda
Sağlık Bakanlığı nezdinde TÜSEB, Sanayi ve Teknoloji Bakanlığı nezdinde TÜBİTAK
çatısı altında Türkiye Covid-19 Yüksek Teknoloji Platformu bünyesinde aşı ve ilaç
geliştirilmeye yönelik çalışmalar devam ediyor. 
Sağlık
Bakanımızın da duyurduğu üzere Ankara Üniversitesinden Profesör Doktor Aykut
Özkul ile Erciyes Üniversitesinden Profesör Doktor Aykut Özdarendeli virüsü
izole etmeyi başardılar. Yine Malatya İnönü Üniversitesinden Turgut Özal Tıp
Merkezinde Covid-19 tedavisinde hiperimmun plazma yöntemi kullanılmaya
başlandı. Başka ülkelerden teknoloji transferine gerek kalmaksızın tam bağımsız
bir biçimde kendi bilim insanlarımızın emeğiyle ulaşılan tedavileri kullanarak
tüm insanlığın hizmetine sunmak değerli bir gayret. 
Ben
bilgisini, emeğini, vaktini esirgemeyen tüm bilim insanlarımıza ve onlara her
türlü desteği sunan AK PARTİ Hükûmetine bir vekil olmanın ötesinde bir vatandaş
olarak şükranlarımı sunuyorum. Bir genç olarak ülkemle ve ülkemin bilim
insanlarıyla gurur duyduğumu bir kere daha belirtmek istiyorum.
BAŞKAN
– Sayın Şimşek… 
28.- Mersin Milletvekili Baki Şimşek’in, Hükûmetin yaşanılan coranavirüs
salgını nedeniyle çiftçilerle ilgili de tedbir alması gerektiğine ilişkin
açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, Hükûmetimiz, esnafımızla ilgili, şirketlerimizle ilgili,
vatandaşlarımızla ilgili, kredi kartı ve borçlarla ilgili erteleme, faiz indirimi
ve borç silme işlemleri yapmaktadır. Yalnız, şu ana kadar yapılan çalışmalarda
çiftçi borçlarının ertelenmesiyle ilgili Tarım Bakanımız tarafından bir bilgi
paylaşılmamıştır. Çiftçilerimiz, şu anda, en az sağlık çalışanlarımız kadar,
polislerimiz kadar, güvenlik görevlilerimiz kadar, tarlada ekip insanlarımızın
yiyeceğini içeceğini temin etme noktasında büyük bir gayret göstermektedirler. 
Bu
noktada şimdiden yapılacak olan basittir: Krediler ertelensin, başta limon
olmak üzere sebze meyve ihracatı serbest bırakılsın, son ödeme gününde
ödenmeyen bütün kredi ve kredi kartları üç ay ertelensin, bankalar keyfî
uygulama yapmasın. Hükûmetimiz veya Bakanımız bir açıklama yapıyor ama vatandaş
bankaya gittiği zaman farklı bir durumla karşılaşıyor: “Vergi dairesine borcun
var mı?” “Sigortaya borcun var mı?” “Başka bir yere borcun var mı?” diye
soruluyor. Dolayısıyla vatandaş krediye ulaşmakta güçlük çekiyor. 
Bununla
ilgili tedbir alınmasını talep ediyor, saygılar sunuyorum. 
BAŞKAN
– Sayın Karahocagil… 
29.- Amasya Milletvekili Mustafa Levent Karahocagil’in, Diyarbakır ili
Kulp ilçesinde şehit edilen vatandaşlara Allah’tan rahmet dilediğine, terör
örgütü ve destekçilerini lanetlediğine, Türk İslam dünyasının lideri
Cumhurbaşkanı Recep Tayyip Erdoğan’ın tensipleriyle Amasya ilinin Doğu
Karadeniz Projesi’ne dâhil edildiğine ilişkin açıklaması
MUSTAFA
LEVENT KARAHOCAGİL (Amasya) – Ben de Diyarbakır’da terör eylemiyle şehit olan
kardeşlerimize rahmet diliyor, terör örgütünü ve destekçilerini lanetliyorum. 
Türk
İslam dünyasının lideri Cumhurbaşkanımız Recep Tayyip Erdoğan’ın tensipleriyle
Amasya’mız, kısaltılmışı DOKAP olan Doğu Karadeniz –kalkınma- Projesi’ne dâhil
edilmiştir. DOKAP, Doğu Karadeniz Bölgesi’nin sahip olduğu kaynakları
değerlendirerek bu yörede yaşayan insanlarımızın gelir düzeyini ve yaşam
kalitesini yükseltmeyi, bölgeler arası ve bölge içi farklılıkları gidermeyi,
ulusal düzeyde ekonomik gelişme ve sosyal istikrar hedeflerine katkıda
bulunmayı amaçlayan bir bölgesel kalkınma projesidir. 
DOKAP
Eylem Planı kapsamında turizm ve çevresel sürdürülebilirlik, ekonomik kalkınma,
altyapı, kentsel gelişme, sosyal gelişme, yerel düzeyde kurumsal kapasitenin
geliştirilmesi olmak üzere 5 ana eksen, 20 alt eksen, 128 ana eylem ve 325 alt
eylem tasarlanmıştır. 
(Mikrofon
otomatik cihaz tarafından kapatıldı) 
BAŞKAN
– Sayın Yıldız, buyurun. 
30.- Aydın Milletvekili Hüseyin Yıldız’ın, Aydın ili Sultanhisar ilçesi
çilek üreticilerinin mağduriyetinin giderilmesi gerektiğine ilişkin açıklaması
HÜSEYİN
YILDIZ (Aydın) – Teşekkür ediyorum Sayın Başkanım. 
Türkiye’deki
çileklerin yüzde 50’si Aydın Sultanhisar ilçemizde üretilmektedir. Yaklaşık 20
bin dekarda 100 bin ton çilek üretiliyor. Özellikle bu dönemde yüzde 50’sini
ihraç ediyordu Rusya ve Ukrayna’ya ama maalesef şu an çilek üreticileri zor
durumda, bir hafta sonra mahsuller ortaya çıkacak. Bu konuda -sizin
aracılığınızla- Tarım Bakanının acilen Sultanhisar’daki çilek üreticilerine bir
çözüm bulması gerekiyor. Sayın Cumhurbaşkanımız S-400’ler için 2,5 milyar dolar
Rusya’ya para ödedi, bu konuda da Rusya ve Putin’le devreye girmesi ricasında
bulunuyorum. Bizim bu çileklerimizi ihraç etmemiz gerekiyor. 
Bu
vesileyle hepinize teşekkür ediyorum Sayın Başkanım.
BAŞKAN
– Son olarak Sayın Kavuncu…
31.- Çorum Milletvekili Erol Kavuncu’nun, coronavirüs salgını dünyayı
esir almışken devletin bütün kurum ve kuruluşlarıyla vatandaşların yanında
olduğuna, Diyarbakır ili Kulp ilçesinde PKK tarafından şehit edilen
vatandaşlara Allah’tan rahmet dilediğine, eli kanlı terör örgütünü ve iş birlikçilerini
nefretle kınadığına ilişkin açıklaması
EROL
KAVUNCU (Çorum) – Çin’in Wuhan kentinde ortaya çıkan corona salgını bütün
dünyayı esir almışken devletimiz, âdeta, seferberlik ilan etmişçesine bütün
kurum ve kurullarıyla, kerim devlet vasfıyla vatandaşının yanındadır. Güçlü
devletimizin desteği ve aziz milletimizin dayanışması her türlü takdirin
üzerindedir. Apoletleri sökülmüş küresel güçlerin çaresiz kaldığı bu süreci
ülkemiz –hamdolsun- bütün kurum ve kurullarıyla yüksek bir özveri ve başarıyla
yürütmektedir. Bu olağanüstü süreci fırsata çevirmek, fitne, dedikodu salgını
oluşturmak isteyenlere karşı güçlü devletimiz, aziz milletimiz gereken cevabı
verecektir. 
Bu
vesileyle Diyarbakır’da hain PKK saldırısında şehit olan vatandaşlarımıza
Allah’tan rahmet diliyorum. Hain, eli kanlı terör örgütü ve onun iş birlikçi
ortaklarını şiddet ve nefretle kınıyorum. 
BAŞKAN
– Değerli milletvekilleri, mümkün olduğu kadar çok sayıda arkadaşımızın
talebini yerine getirdik. Şimdi, Değerli Grup Başkan Vekillerimizin söz
taleplerini karşılayacağım. 
Sayın
Destici, sizin de sisteme girdiğinizi görüyorum. Size de daha sonra daha uzun
bir süre söz vereceğim.
Buyurun
Sayın Oluç.
HAKKI
SARUHAN OLUÇ (İstanbul) – Biraz evvel ki sataşmayla ilgili hakkım bakidir.
Tutanakları beklediğim için söz almadım. Lütfen onu diğer konuşmalardan ayrı
tutalım.
BAŞKAN
– Tabii tabii, öyle yapacağım. Zaten onu siz talep etmeden ben sizin hakkınızın
saklı kaldığını ifade etmiştim. Elbette. 
Söz
sırası İYİ PARTİ Grubu adına Grup Başkan Vekili Sayın Türkkan’da.
32.- Kocaeli Milletvekili Lütfü Türkkan’ın, Diyarbakır ili Kulp
ilçesinde terör örgütü PKK tarafından şehit edilen 5 vatandaşa Allah’tan rahmet
dilediğine ve terör örgütünü bir kez daha lanetlediğine, 8 Nisan Dünya Romanlar
Günü’nü kutladığına, coronavirüs salgınının yayılmaya devam etmesi nedeniyle
tedbirlerin artırılarak tam karantinanın ilan edilmesi gerektiğine, açıklanan
yeni tedbirler kapsamında İstanbul Yeşilköy ve Sancaktepe’de kurulması
planlanan sahra hastaneleri yerine Beylikdüzü’ndeki TÜYAP fuar alanı ile
Yeşilköy’deki fuar merkezinin kullanılabileceğine, coronavirüs nedeniyle
çeklerin ibraz sürelerinin mayıs sonuna kadar ertelenmesiyle piyasada nakit
akışının durma noktasına geldiğine, turizm sektörünün sıkıntılarını giderecek tedbirlerin
alınması gerektiğine ilişkin açıklaması
LÜTFÜ
TÜRKKAN (Kocaeli) - Sayın Başkan, değerli milletvekilleri; sabah Diyarbakır’dan
acı bir haber aldık. Diyarbakır’ın Kulp ilçesinde hain terör örgütü PKK’lı
teröristlerin döşedikleri el yapımı patlayıcı sonucu odun toplamaya giden 5
masum sivil vatandaşımız şehit oldu. Vatandaşlarımıza Allah’tan rahmet
diliyorum, ailelerine ve milletimize başsağlığı diliyorum. Yaşadığımız salgın
nedeniyle zaten zor günler geçiriyoruz. Bu zor günlerde bile, hainlikte her zaman
olduğu gibi, yine hız kesmeyen hain terör örgütünü bir kez daha lanetliyorum. 
Bugün
Dünya Romanlar Günü. Sadece bugün ve seçim zamanı aklımıza gelen Romanların
günü bugün. Bugün bir farkındalık günü aslında ve bugünün amacı Romanların
yaşadığı sorunlara dikkat çekmek ve toplumun ön yargılarının giderilmesine
vesile olmaktır. Kadim bir geleneğe sahip olan Romanlar, yerleşik toplumlardan
farklı bir yaşam tarzına sahip olmakla birlikte yoksulluklarına ve yaşadıkları
tüm sıkıntılara rağmen renkli kültürleriyle, neşeli kalabilen, devletine bağlı,
milletine bağlı güzel insanlardır. Bu vesileyle ülkemizdeki ve tüm dünyadaki
Romanların 8 Nisan Dünya Romanlar Günü’nü kutluyorum.
Coronavirüs
salgını, maalesef, her geçen gün daha da ciddileşmeye devam ediyor. Dün Sağlık
Bakanı Sayın Fahrettin Koca’nın yaptığı açıklamalardan da test ve vaka
yüzdesinde ciddi bir artış olduğunu gördük. Birkaç gündür yüzde 15’lerde
seyreden test/vaka ortalaması dün yüzde 19’a çıkmıştı. Yoğun bakım ve entübe
hasta sayısı da düne göre yükselişe geçti. Yaklaşık bir ay önce, henüz
ülkemizde hiçbir tedbir alınmamışken 11 Mart Çarşamba günü yine buradan ikaz
etmiş, bu işin şakası yok demiştim.
(Mikrofon
otomatik cihaz tarafından kapatıldı) 
BAŞKAN
– Devam edelim.
LÜTFÜ
TÜRKKAN (Kocaeli) – O gün bizi dinleyip gerekli ve kesin tedbirleri erkenden
alsaydınız bugün bunca can kaybetmeyecektik. Sokağa çıkma konusunda aldığınız
taksit taksit kısıtlayıcı tedbirler de yeterli değil. 20 yaş altı ve 65 yaş
üstü için risk olan bir virüs, 20 ila 65 yaş arasındakiler için risk değil
midir? Bu yaş grubu sokaktan aldıkları virüsü eve getirip evde karantinada
olanlara bulaştırdıktan sonra, koyduğunuz kısıtlayıcı tedbirlerin ne anlamı
kalıyor? Bakın, en başından beri söylüyorum ve burada bir kez daha tekrarlıyorum:
Tedbirler daha da artırılmalı, tam karantina ilan edilmelidir. Hükûmet eğer tam
karantina kararı ilan etmekte daha fazla gecikirse vakaların ardı arkası
kesilmeden artacaktır. 
Açıklanan
yeni tedbirler kapsamında, Cumhurbaşkanı Sayın Erdoğan coronavirüs salgınıyla
mücadele kapsamında İstanbul Yeşilköy ve Sancaktepe’ye 2 sahra hastanesi
kurulacağını duyurmuştu.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
LÜFTÜ
TÜRKKAN (Kocaeli) – Bu konuda ben bir öneride bulunmak istiyorum: TÜYAP var
Büyükçekmece’ye yakın, Beylikdüzü’nde İstanbul’da; CNR var ve Kurtköy’de Crowne
Fuar Merkezi var. Bu yerleri sahra hastanesi olarak kullanabiliriz. Zira bu
yerlerin elektrik, havalandırma, ısıtma, soğutma, iletişim altyapıları hepsi
hazır; otoparkı var, lokantası var, yolu var. Boşta duruyor, birkaç günde
devreye alınabilir. Kırk beş gün beklenilmesine de gerek yok. Bakın,
Beylikdüzü’ndeki TÜYAP fuar alanı 120 bin metrekare, Yeşilköy’deki fuar merkezi
249 bin metrekare, bir yatak çevresi itibarıyla 10 metrekare, 2 fuar alanı da
kapalı. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
LÜFTÜ
TÜRKKAN (Kocaeli) – Şimdi, ben sormak istiyorum: Hazır her 2 fuar alanıyla 30
bin yatak kapasiteli bir alan varken yepyeni 2 prefabrik hastane yapmak uygun
mu? Bunların yapımı için beklemeye gerek var mı?
Sayın
Başkan, değerli milletvekilleri; son olarak bir konuya daha değinmek istiyorum:
Coronavirüs nedeniyle çeklerin ibraz sürelerinin mayıs sonuna kadar
ertelenmesiyle birlikte piyasada nakit akışı durma noktasına geldi. Karar
sonrası parası olanlar da çeklerini ödememeye başladı. Özellikle turizm sektörü
açısından ciddi tedirginlikler var. Turizm şirketleri, özellikle acenteler
çeklerini geri çekmeye başladı, çeklerini yazdırmak istemiyorlar ve bu
tarihleri uzatıyorlar. Kültür ve Turizm Bakanı Sayın Mehmet Nuri Ersoy
geçtiğimiz günlerde turizm sezonuyla ilgili olarak “Bizim öngörümüz mayıs
sonuna ertelenecek ve şu andaki gidişat onu gösteriyor.” demişti. Ancak turizm
firmaları bu açıklamadan tatmin olmadı çünkü hâlâ belirsizlik var.
(Mikrofon
otomatik cihaz tarafından kapatıldı)
BAŞKAN
– Lütfen, buyurun.
LÜTFÜ
TÜRKKAN (Kocaeli) – Bitti Başkanım.
Bu
konuda Hükûmeti ve Sayın Bakanı, turizmcileri daha tatmin edecek, onların
sıkıntılarını giderecek tedbirler almaya davet ediyoruz.
Teşekkür
ediyorum Sayın Başkanım.
BAŞKAN
– Söz sırası Milliyetçi Hareket Partisi Grubu adına Grup Başkan Vekili Sayın
Akçay’da.
Buyurun
Sayın Akçay.
33.- Manisa Milletvekili Erkan Akçay’ın, Diyarbakır ili Kulp ilçesinde
terör örgütü PKK tarafından şehit edilen 5 vatandaşa Allah’tan rahmet
dilediğine, Türk Silahlı Kuvvetleri tarafından başarılı operasyonlarla köşeye
sıkıştırılan terör unsurlarının saldırılar düzenlediğine, devlet millet
anlayışıyla güçlüklerle mücadele edilen bu dönemde terör örgütlerinin kökünün
kazınacağına, Emniyet mensuplarının çalışma koşullarının, mali ve özlük
haklarının iyileştirilmesi çalışmalarının ertelenemez bir mesele olarak
gündemlerinde olduğuna, Polis Haftası’nı kutladığına ve görevleri başında şehit
olan polislere Allah’tan rahmet dilediğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bu
sabah Diyarbakır’ın Kulp ilçesinde terör örgütü PKK tarafından orman işçilerini
taşıyan araca bombalı saldırı düzenlenmiştir. Bu menfur saldırı sonunda 5
vatandaşımız şehit olmuştur. Şehitlerimize Allah’tan rahmet, milletimize,
ailesine ve yakınlarına başsağlığı diliyorum. 
Ocak
ayından bu yana Türk Silahlı Kuvvetlerimiz tarafından başarılı operasyonlarla
köşeye sıkıştırılan terör unsurları alçak ve sinsi saldırılar yapmaktadır.
Bugün, bir kez daha bu terör örgütünün sivil ve savunmasız insanlara da
kasteden, gözü dönmüş bir terör örgütü olduğunu görmüş olduk. Bir kez daha
alçaklıklarına, fırsatçılıklarına, korkaklıklarına müsaade ettik. PKK’yı terör
örgütü değil de sanki kanarya sevenler derneği gibi sempatik göstermeye
çalışanların bu hain saldırıya ne diyeceklerini merak bile etmiyoruz. PKK terör
örgütü, güvenlik güçlerimiz tarafından her gün inlerinde vurulmaktadır. Korku ve
panik içindedir ve çözülmeler başlamıştır. Son dört ayda birçok elebaşı enterne
edilen örgüt mensupları güvenlik güçlerimize teslim olmaktadır. 
Devlet-millet
anlayışıyla güçlüklerle mücadele ettiğimiz bu dönemlerde ordu-millet
anlayışıyla terör örgütlerinin kökü kazınacaktır, buna şüphemiz yoktur.
Sayın
Başkan, bütün sağlık çalışanlarımız cansiparane 7/24 çalışırken Emniyet ve
güvenlik mensuplarımız da mesai mefhumu gözetmeden milletimizin huzur ve
güvenliği, birlik ve beraberliği için görevlerini ifa etmektedir. Güvenlik
olmadan özgürlük olmaz. Türk polisi huzurun, güvenliğin, hukukun, özgürlüğün,
insan haklarının teminatıdır. 
(Mikrofon
otomatik cihaz tarafından kapatıldı)
BAŞKAN
– Devam edelim.
ERKAN
AKÇAY (Manisa) – Türk polisinin başta terör ve bölücülük olmak üzere suç ve
suçluyla yürüttüğü mücadele tüm dünyaya örnek olmuştur. Vatan, millet ve devlet
sevgisiyle gece gündüz demeden görev yapan polislerimiz bizim için çok
kıymetlidir, her biri tek tek iftihar kaynağımızdır. Emniyet mensuplarımızın çalışma
koşullarının, mali ve özlük haklarının iyileştirilmesi çalışmaları ertelenemez
bir mesele olarak gündemimizdedir. Bu düşüncelerle tüm polislerimizin Polis
Haftası’nı kutluyor, hepsine en içten dileklerimizi, sevgilerimizi ve
saygılarımızı sunuyoruz. Görevlerini icra ederken hain saldırılar sonucunda
şehit olan tüm kahramanlarımıza da Allah’tan rahmet, gazi polislerimize
sağlıklı bir ömür diliyorum. (MHP sıralarından alkışlar) 
Teşekkür
ederim Sayın Başkan.
BAŞKAN
– Söz sırası Halkların Demokratik Partisi Grubu adına Grup Başkan Vekili Sayın
Oluç’ta.
Buyurun
Sayın Oluç.
34.- İstanbul Milletvekili Hakkı Saruhan Oluç’un, Mecliste
düzenledikleri basın toplantısında söylediklerini bir kez daha ifade etmek
istediğine, Diyarbakır ili Kulp ilçesinde 5 yurttaşın yaşamını yitirdiği
saldırıyı en sert biçimde kınadıklarına, halkın yaşam hakkına yönelik
saldırıları kabul edilemez bulduklarına ve hayatını kaybedenlere rahmet
dilediklerine, 8 Nisan Dünya Romanlar Günü’ne, Mecliste corona virüse karşı
korunaklı şekilde çalışmaların sürdürüldüğüne ancak aynı şartlarda
bulunmayanlara yönelik önlemlerin alınması gerektiğine, işçilerin yaşam ve
sağlık hakkına saygı gösterilene kadar coronavirüs vakası yaşandığı hâlde
üretimin devam ettiği fabrika ve iş yerlerin isimlerini konuşmaya devam
edeceklerine, Samsun Bafra Cezaevinde tutuklu bulunan ve coronavirüs tanısıyla
yaşamını yitiren Mehmet Yeter’in cenazesinin morgda bekletilmesinin toplum
sağlığı açısından sakınca doğuracağı ifade edilirken cezaevlerinde çok sayıda
insanın koğuşlarda tutulmasının akıl alır gibi bir durum olmadığına, Batman
Cezaevinde çıkan yangın nedeniyle tutukluların herhangi bir önlem alınmaksızın
Diyarbakır Cezaevine sevk edildiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, bugün saat 13.00’te yani bundan yaklaşık iki buçuk saat önce Grup
Başkan Vekilleri ve milletvekillerimizle beraber Meclisin basın kapısının
önünde bir basın toplantısı düzenledik ve orada söylediklerimizi burada bir kez
daha ifade etmek istiyorum. 
Bugün
Kulp’ta meydana gelen ve 5 yurttaşımızın yaşamını yitirdiği saldırıyı en sert
biçimde kınıyoruz. Halkın yaşam hakkına yönelik ve yaşam hakkını ortadan
kaldıran bu saldırıları kabul edilemez bulduğumuzu bir kez daha ifade ediyoruz.
Hayatını kaybedenlere rahmet, ailelerine başsağlığı diliyoruz.
Bugün
8 Nisan Dünya Romanlar Günü. Romanlar tarih boyunca birlikte yaşadıkları
halkların kültürlerine, yaşamlarına sanat ve zanaatlarıyla sayısız katkı
sunmuşlardır. Yaşamlarının her alanında karşı karşıya kaldıkları çeşitli
sorunlar, baskılar, ayrımcılık, yoksulluk, eşitsizlik ve adaletsizlik
karşısında Roman yurttaşlarımızla bugüne kadar beraber olduk ve yan yana olduk,
bundan sonra da beraber ve yan yana olmaya devam edeceğiz. Bütün Roman yurttaşlarımızın
8 Nisan Dünya Romanlar Günü’nü kutluyoruz.
Şimdi,
bu coronavirüs salgınıyla ilgili konuşuyoruz, dün de konuştuk. Biz burada
gerçekten korunaklı bir durumda çalışmalarımızı sürdürüyoruz ama öyle
olmayanlara dair her zaman ve her an dikkatli davranmamız gerekir, konuşmamız
gerekir ve önlemlerin alınması gerekir. 
Şimdi,
bakın, dün de söyledim burada, zorunlu sektörler dışında üretim hâlen devam
ediyor ve çok ciddi sorunlar yaşanıyor. Türkiye’nin her tarafında böyle bir
durumla karşı karşıyayız. 
(Mikrofon
otomatik cihaz tarafından kapatıldı)
BAŞKAN
– Devam edelim.
HAKKI
SARUHAN OLUÇ (İstanbul) - Ben, şimdi, özellikle coronavirüs salgınının
yaygınlaşmış olduğu iki ilden örnekler vermek istiyorum; bir tanesi Kocaeli,
diğeri İstanbul. Şimdi, bakın, üretim nerelerde devam ediyor ve ne tür sorunlar
görünüyor, tek tek isim de sayacağım burada. Arçelik-LG; vaka var, pozitif
çıkmış, fabrikada üretim devam ediyor. Arçelik Çayırova Fabrikası; vaka var, 4
işçide test pozitif çıkmış, üretim devam ediyor. TÜPRAŞ; taşeron şirket
Tekfende pozitif çıkan işçiler var, üretim devam ediyor. POSCO; pozitif test
çıkmış işçi var, üretim devam ediyor. Sarkuysan; 12 işçinin testi pozitif
çıkmış, işçiler sendikaları BİRLEŞİK METAL-İŞ’le on dört gün süreyle
çalışmaktan kaçınma hakkını kullanıyorlar. İNFORM; 14 işçinin testi pozitif
çıkmış, üretim devam ediyor. 
(Mikrofon
otomatik cihaz tarafından kapatıldı)
BAŞKAN
– Devam edelim. 
HAKKI
SARUHAN OLUÇ (İstanbul) – Makina Takım; 1 işçinin testi pozitif çıkmış, işçiler
sendikaları BİRLEŞİK METAL-İŞ’le çalışmaktan kaçınma hakkını kullanıyor. Cavo
Otomotiv; keza pozitif test var ve işçiler sendikaları BİRLEŞİK METAL-İŞ’le
çalışmaktan kaçınma hakkını kullanıyorlar. Fontana’da pozitif test sonuçları
var, aynı durum söz konusu. Diler Demir Çelik 13 işçide pozitif çıkmış,
fabrikada üretime devam ediliyor. Koton Gebze Deposu’nda 3 işçinin testi
pozitif çıkmış, üretime devam ediliyor. Çolakoğlu Metalurji Limanı’nda 1
işçinin testi pozitif çıkmış, üretime devam ediliyor. 
İstanbul’da
da var, çok sayıda var ama ben birkaç tanesine değinmek istiyorum. Polen
Tekstil, İstanbul Bahçelievler’de; Kormetal, İstanbul Avcılar’da. Aytim
Tekstil, Mata Otomotiv bunlarda da pozitif çıkmış testler, üretim devam ediyor.
Tersanelerde aynı durum söz konusu; Tuzla’da Sedef ve Desanda, REMAX
Tersanesi’nde pozitif vakalar var, mesaiye devam ediliyor. BETA’da aynı
şekilde.
(Mikrofon
otomatik cihaz tarafından kapatıldı) 
BAŞKAN
– Devam edelim, tamamlayalım. 
HAKKI
SARUHAN OLUÇ (İstanbul) – Şimdi, bunları, bu isimleri niye saydım? Yani yarın
daha fazlasını da saymaya devam edeceğiz. 
Şimdi,
bu, çok büyük sorumsuzluktur. Özellikle iş yerini yönetenlere ve o iş
yerlerinin patronlarına sesleniyoruz, o şirketlere sesleniyoruz: İşçilerinizin
arasında pozitif test çıkmasına rağmen, insanlık dışı bir durum söz konusu
olmasına rağmen zorunlu olmamanız durumunda da bu üretimi devam ettirmeniz
kesinlikle kabul edilebilir bir şey değildir. İsimlerinizi burada Meclisten
dile getireceğiz, kürsüden söyleyeceğiz, basın toplantılarında söyleyeceğiz, ta
ki siz, sizin üretim birimlerinizde çalışan işçilerinizin yaşam ve sağlık
hakkına saygı gösterene kadar. Daha fazla para kazanmak için değil, insanların
yaşam ve sağlık hakkına saygı göstermek için adım atana kadar teker teker
bunları konuşmaya devam edeceğiz. 
(Mikrofon
otomatik cihaz tarafından kapatıldı) 
BAŞKAN
– Bu bölümü tamamlayalım.
HAKKI
SARUHAN OLUÇ (İstanbul) – Tamamlayacağım.
Son
değinmek istediğim konu -konuşmaya bugün de devam edeceğiz- cezaevleri. Bakın,
Samsun Bafra Cezaevinde üç yıldır tutuklu bulunan 70 yaşındaki Mehmet Yeter
coronavirüs tanısıyla yaşamını yitirdi ve cenazesi kaldırıldı. Ben bunun Samsun
Bafra Cezaevindeki bir durum olarak kayıtlara geçmesini istiyorum fakat daha
önemli bir şey var: Cumhuriyet Savcısı Samsun Büyükşehir Belediyesi Mezarlıklar
Müdürlüğüne bir yazı göndermiş ve yazıda diyor ki: “Mehmet Yeter isimli hükümlü
Covid-19 hastalığına bağlı nedenlerden dolayı vefat etmiştir. Kişinin ailesine
ulaşılamamıştır. Şahsın bulaşıcı salgın hastalık sebebiyle vefat etmiş olması
sebebiyle morg gibi ortak sağlık kullanım alanlarında uzun süre bekletilmesinin
toplum sağlığını riske sokması…” filan diye devam ediyor. Yani cezaevinde
hayatını yitirmiş bir kişi morgda bile tutulmazken cezaevlerinde 30, 40, 50 ve
daha fazla sayıda insanın koğuşlarda tutulması gerçekten akıl alır bir durum
değildir. 
(Mikrofon
otomatik cihaz tarafından kapatıldı) 
BAŞKAN
– Bu konudaki son sözleri alalım Sayın Oluç, lütfen 
HAKKI
SARUHAN OLUÇ (İstanbul) – Bu konuda iktidar partileri gerçekten son derece
sorumsuz davranmaktadırlar, bunu söyleyelim.
Bir
örnek daha var: Biliyorsunuz, Batman Cezaevinde adli tutukluların bulunduğu
bölümde 4 Nisan akşamı bir yangın çıktı. Bizim vekillerimiz de yakından
izlediler olayı. Batman’dan aynı akşam Diyarbakır’a sevkler yapıldı, 400
civarında tutuklu ve hükümlü Batman’dan Diyarbakır 4 No’lu T Tipi Cezaevine
sevk edildi. Nasıl? Ring araçlarıyla, herhangi bir önlem alınmaksızın. Üstelik
de sosyal mesafe kuralının hiçe sayıldığı ve tutuklu ve hükümlülerin darbedildiği
ring araçlarında sevkler yapıldı. İşte bu, bu koşullarda cezaevlerinde bulunan
insanların durumudur. O nedenle bunun dikkate alınmasını bir kez daha
söylüyoruz, vurguluyoruz ve bugünkü tartışmalarda da dile getireceğiz.
Teşekkür
ediyorum.
BAŞKAN
– Bu, diğer konuyla ilgili…
HAKKI
SARUHAN OLUÇ (İstanbul) – Tutanağı bekliyoruz.
BAŞKAN
– Peki, siz o zaman bana işaret ettiğiniz zaman, olur.
Söz
sırası Cumhuriyet Halk Partisi Grubu adına Grup Başkan Vekili Sayın Özel’de.
Buyurun
Sayın Özel.
35.- Manisa Milletvekili Özgür Özel’in, Diyarbakır ili Kulp ilçesinde
PKK tarafından şehit edilen 5 vatandaşa Allah’tan rahmet dilediklerine ve
saldırıyı lanetlediklerine, 8 Nisan 24’üncü Dönem Isparta Milletvekili Ali
Haydar Öner’i ölümünün 2’nci yıl dönümünde rahmetle andıklarına ve Dünya
Romanlar Günü vesilesiyle Romanların sosyal, ekonomik ve çalışma hayatında
yaşadıkları güçlüklerin, kendilerine karşı kullanılan ayrımcı dilin ele
alındığı ve çözüm önerilerinin tartışılacağı Stratejik Eylem Planı’nı
kamuoyuyla paylaştıklarına, 6-12 Nisan Polis Haftası’nda polislere verilen 3600
ek gösterge sözü tutulmayacaksa ne gün tutulacağını öğrenmek istediklerine,
polisler başta olmak üzere öğretmenlerin, hemşirelerin, infaz koruma
memurlarının, kapsam dışı kalan Silahlı Kuvvetler personelinin mağduriyetinin
giderilmesi konusunda tam bir dayanışma ve iş birliği teklif ettiklerine,
Sağlık Bakanı tarafından paylaşılan illere göre coronavirüs yoğunluk
haritasına, yerel yönetimleri dışlamanın doğru olmadığına, Burdur Belediyesi tarafından
düzenlenen yardım kampanyasının Burdur Valiliği tarafından iptal edildiğine,
hediye olarak dağıtılan maskelerin vatandaşların hakkı olduğuna ilişkin
açıklaması
ÖZGÜR
ÖZEL (Manisa) – Teşekkür ederim Sayın Başkan.
Diyarbakır
Valiliğince yapılan açıklamayla Kulp ilçesinde PKK tarafından düzenlenen
saldırıda 5 vatandaşımızın şehit olduğunu üzülerek öğrendik. Bu saldırıyı
kınıyoruz ve lanetliyoruz. Kulp ilçesinin Güleç Mahallesi kırsalında sabah
06.30 sıralarında ormana ağaç kesimine giden sivil vatandaşların bulunduğu bir
araca PKK mensuplarınca el yapımı patlayıcıyla düzenlenen bu saldırıda şehit
olan vatandaşlarımıza Allah’tan rahmet diliyoruz, yakınlarının acısını
paylaşıyoruz ve grubumuzun bu konudaki üzüntüsünü tüm kamuoyuyla da bir kez
daha paylaşıyoruz.
Sayın
Başkan, birlikte 24’üncü Dönemde milletvekilliği yaptığımız, sizin de bizim de
arkadaşımız, ağabeyimiz, büyüğümüz, Isparta Milletvekilimiz Ali Haydar Öner’in
ölüm yıl dönümü bugün. Ölümünün 2’nci yılında kendisini bir kez daha rahmetle
ve özlemle anıyoruz.
Bugün,
8 Nisan Dünya Romanlar Günü. Bugün İzmir
Milletvekilimiz Özcan Purçu’dan, Türkiye’deki Romanların sorununu Parlamentoya
taşıyan, uzun süredir bu konuda mücadele veren milletvekilimizden, az önce,
Meclisimize selamlarını, saygılarını, sevgilerini ileten bir telefon aldım.
Kendisi tüm vatandaşlarımız adına Meclisi selamlıyor.
Beş
yıl önce Cumhuriyet Halk Partisi “Romanların sorunlarına çözüm paketi.” diye
bir dizi öneriyi Meclise sunmuştu. O konuda Özcan Vekilin büyük gayretleri var
ama hâlen daha bir çözüme ulaşmayan çok sayıda sorunları için de Meclise bir
kez daha görevlerini hatırlatıyor.
Bu
arada, Cumhuriyet Halk Partisi olarak, bugün açıklanmak üzere, Roman Strateji
Eylem Planı’nı son parti meclisimizden geçirmiştik. Bu, bir siyasi partinin
stratejik eylem planı olarak -Romanların sorunlarını ele aldığı- bir ilk örnek.
Sayın Özcan Purçu da parti meclisine teşekkür konuşması sırasında bunu dile
getirmişti. 
(Mikrofon
otomatik cihaz tarafından kapatıldı) 
BAŞKAN
– Devam edin. 
ÖZGÜR
ÖZEL (Manisa) – Konuya duyarlılığımızı ifade ediyoruz ve Romanların sosyal
yaşamlarında, ekonomik hayatta, çalışma hayatında ve şehirlerde sürdürdükleri
hayatta yaşadıkları güçlüklerin, çocuklarının çektiği sıkıntıların, eğitimdeki
eşitsizliklerin, bazen fark etmeden, bazen bilerek kendilerine karşı kullanılan
ayrımcı dilin, nefret söylemine varan bazı söylemlerin, bunların hepsinin ele
alındığı ve çözüm önerilerinin tartışılacağı Stratejik Eylem Planı’mızı bugün
kamuoyuyla paylaştık, paylaşıyoruz, konuyu Meclisin de dikkatine sunuyorum. 
6-12
Nisan Polis Haftası. Şehit olduklarında ardından hep beraber gözyaşı
döktüğümüz, her olayda ilk aklımıza gelen, ilk sarıldığımız; seçim olur, eve
gitmezler; gezi olur, aylarca kasklarının üstünde yatarlar; darbe olur, mesai
saatleri 2 katına çıkar, eve uğramazlar...
(Mikrofon
otomatik cihaz tarafından kapatıldı) 
BAŞKAN
– Devam edin. 
ÖZGÜR
ÖZEL (Manisa) - ...maç olur, eve gitmezler; bayram olur, eve gitmezler; miting
olur, eve gitmezler; lider gelir, eve gitmezler; bakan gelir, eve gitmezler; en
çok çalışan ve maalesef siyaset kurumu tarafından en çok kandırılan meslek grubu polisler. Her seçim özellikle -hem de en
son seçimde artık çok kesin bir dille- 3600 ek gösterge sözü veriliyor onlara.
Parti grupları polisi seviyor, Parlamento seviyor, liderler seviyor,
Cumhurbaşkanı 3.500’üyle bir geziyor, her mitingde söz veriyor ama miting
bitiyor, seçim bitiyor, 3600 ek gösterge yok. Yazıktır, günahtır! Polis
Haftası’nda kuru kuruya bir şeyler söylemek yerine, iktidar partisi grubuna
söylüyoruz: Buradayız, maskemiz var, emeğimiz var, gücümüz var. Verilen böyle
bir sözü bugünlerde tutmayacaksak ne gün tutacağız? Getirin 3600 ek göstergeyi
bir günde yukarıda geçirelim, bir saatte de burada geçirelim ama polisler başta
olmak üzere söz verdiğiniz öğretmenlerin, hemşirelerin, infaz koruma
memurlarının, kapsam dışı kalan Silahlı Kuvvetler personelinin bu eksiğini
hızla yerine getirelim. Aynen hekime karşı şiddet meselesinde olduğu gibi bu
konuda tam bir dayanışma ve tam bir iş birliği teklif ediyoruz.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
ÖZGÜR
ÖZEL (Manisa) – Sayın Başkan, İstanbul’daki yoğunluk haritası nihayet Sayın
Bakan tarafından paylaşıldı. 6 ilin paylaşıldı, Türkiye’nin paylaşıldı.
Yoğunluk haritası korkunç ve bu yoğunluk haritasına bakınca ve dönüp de bu
yoğunluk haritasını gördükten sonra şunu anlıyorsunuz: Ekrem İmamoğlu bu
haritayı bilmez. Ankara’dan baktığınızda, İstanbul’un durumunu Bakan açıklamasa
biz bilmeyiz. Ama Ekrem İmamoğlu on gün önce dedi ki: “İstanbul’da inanılmaz
vaka var, hiç olmazsa İstanbul için acil karantinaya ihtiyaç var.” Çok yapıcı
bir dille bunu çağırdı ama maalesef buradan çıkarılacak 2 ders var: Bakın,
biri, bilgisayarların çıkardığı şeyi, yerel yönetici yüreğinde hissediyor çünkü
orada yaşıyor, görüyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Özel.
ÖZGÜR
ÖZEL (Manisa) – Virüs mücadelesinde, böyle bir pandemiyle mücadelede yerel
iradeyi, yerel yönetimleri dışlamak kadar büyük bir hata olmayacağı ortaya
çıkmıştır. On gündür İstanbul’da karantina olsa dört gün sonra bu tablo
bambaşka bir şey olacakken şimdi önünün nasıl alınacağını herkesin kara kara
düşündüğü bir yayılma hızı var. 
Türkiye
için de rakamlar çok. Vefat sayısının düşük olması büyük umut. Bütün
sağlıkçılara teşekkür ediyoruz. Ama İstanbul için o yoğunluk, o sıkışıklık
karantinasız olmayacak. 
Ama
bu ölümlerin bir sebebi var. Bu ölümlerin sebebi şu: 301 Soma maden işçisini,
Ermenek’i ne öldürdüyse bu insanları da o öldürüyor, üretim baskısı. Hiç
ihtiyaç olmayan sektörlerde pozitif çıkmış birçok vaka -hepimizin bildiği-
güldür güldür çalışacak, fabrika para kazanacak. Bugün çalışmasına ihtiyaç olan
fabrika gıdadır, ilaçtır, maskedir, dezenfektandır... 
(Mikrofon
otomatik cihaz tarafından kapatıldı) 
BAŞKAN
– Tamamlıyoruz…
ÖZGÜR
ÖZEL (Manisa) - …onun dışında kapanacağız ve bu hastalığı ancak öyle yeneceğiz.

Bakın,
dünyada 3 tür sistem uygulanıyor: Biri, işte Çin’in, Güney Kore’nin başardığı
gibi “bastırma, kapatma, karantina”; iki, İngiltere’nin deneyip eline yüzüne
bulaştırdığı “sürü bağışıklığı”; üçüncüsü, Türkiye’de “sınıf bağışıklığı”
sistemi. 
Parası
olan evde oturup korunuyor, parası olmayıp çalışmak zorunda olan gariban dışarı
çıkıyor ya bağışıklık kazanıp kurtarıyor ya hastalanıp ölüyor. Bu “sınıf
bağışıklığı” Türkiye’de yapılan iş, bu tabloya rağmen kabul edilebilir bir
mesele değil. 
Ekrem
Bey’i dinleyin, İstanbul’un yerel aktörlerini dinleyin, kendi belediye
başkanlarınızı dinleyin, yetkilendirin, iş birliği yapın; bu sorunları hep
beraber çözelim. 
Bir
örnek, Sayın Başkanım, sabrınıza teşekkür ederek, Burdur Belediyemiz.
Kampanyayı o da başlattı, Belediye Başkanımız Ali Orkun Ercengiz. Kampanya
durduruldu. 
(Mikrofon
otomatik cihaz tarafından kapatıldı) 
BAŞKAN
– Lütfen son cümlelerinizi alalım Sayın Özel. 
ÖZGÜR
ÖZEL (Manisa) – Yağmur gibi talep geliyor. Böyle bir çözüm bulmuş: Tarım Kredi
Kooperatifi. Tarım Kredi Kooperatifi tüm çiftçinin malını satıyor. Onun hesap
numarasını duyurmuş, “İsteyen gitsin o hesaba para yatırsın, açıklamasına da
‘erzak’ yazsın; ben alacağım, dağıtacağım garibana.” demiş. Hatta dün Burdur
Milletvekilimiz kendi maaşından bağışını yapmış, o kadarlık koliyi, sembolik
bir koliyi koymuş. Yazı yollamış Vali, harekete geçmiş ve Tarım Kredi Kooperatifine
“Bu kampanyayı durdurun.” diyor. Ya böyle bir şey olur mu? Paraya değmiyorsun,
gidiyorsun, Tarım Kredi Kooperatifine para yatırıyorsun, o parayla… Vatandaş
gitse, koliyi alsa, çıkışta gelse belediyeye kadar beli ağrıya ağrıya yaşlı
amcam getirse, onu verse suç mu bu? Onu yapıyor ya “Sen parayı yatır, ben
erzakını götüreyim.” diyor. Buna nasıl… Burdur Valiliği bir de soruşturma açmak
için İçişleri Bakanlığına bilgi, müfettiş talep ediyorlar.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) - Bitireceğim Sayın Başkanım, kusura bakmayın.
BAŞKAN
– Bir cümle Sayın Özel, lütfen…
Buyurun.
ÖZGÜR
ÖZEL (Manisa) - Sayın Başkanım, ve öyle bir noktaya geliyor ki iş, bu iş artık
siyaseti yönetenlerin, yürütenlerin içindeki partizanca durumla “Efendim, tek
aktör ben olayım.” Hepimizin parasıyla maske dağıtıyor Cumhurbaşkanı Erdoğan.
Altına hediye… Ne hediyesi yahu? Kimin parasıyla kime hediye veriyorsun? (CHP
sıralarından alkışlar). Oğlanın sünnetinde takılan altınları, eşinizin
bileziklerini mi bozdurdunuz o maske için? 65 yaş üstü işçi emeklisi dünyanın
en yüksek vergisini ödedi asgari ücretinden. Hak mı? Sosyal devlette bir
kolonyanın… Bir madde, imza atmış hediyedir diye. Ne hediyesi? Hakkımız,
insanların hakkı, onların verilmeyen haklarıyla çok azını verip de algı
yönetimini yapan, kendine itibar kampanyası yapanlara da yazıklar olsun! (CHP
sıralarından alkışlar)
Teşekkür
ediyorum Sayın Başkan.
BAŞKAN
– Söz sırası Adalet ve Kalkınma Partisi Grubu adına Grup Başkan Vekili Sayın
Zengin’de.
Buyurun
Sayın Zengin.
36.- Tokat Milletvekili Özlem Zengin’in, askerle, polisle mücadelede
zorlanan PKK’nın sivil vatandaşları hedef seçtiğine ve Diyarbakır ilinde şehit
edilen vatandaşları rahmetle yâd ettiğine, Sağlık Bakanı Fahrettin Koca’nın
coronavirüs salgınının başladığı andan itibaren şeffaf bir süreç yönetimi
sergileyerek virüsün merkezinin İstanbul ili olacağını ifade ettiğine ve
önlemlerin hızlı bir şekilde alınarak ölüm sayısını düşürme konusunda
koordinasyon içerisinde gayret sarf edildiğine, sağlıkta şiddetin önlenmesine
yönelik kanun teklifini Meclis Başkanlığına sunduklarına, sunulan hizmetlerin
her bir vatandaşın hayat kalitesinin bir adım daha ileriye geçmesi için
olduğuna ve Manisa Milletvekili Özgür Özel’in yaptığı açıklamasındaki
“kandırılan” kelimesini şiddetle reddettiğine, ölüye karşı yapılan haksızlık ve
hukuksuzluğun suç olduğuna, Samsun Bafra Cezaevinde yaşanılan hadisenin
takipçisi olacağına, 8 Nisan Dünya Romanlar Günü’ne ilişkin açıklaması
ÖZLEM
ZENGİN (Tokat) – Sayın Başkanım, çok değerli milletvekili arkadaşlarım; sizleri
saygıyla selamlıyorum.
Tabii,
Grup Başkan Vekillerinin konuşması artık başka bir boyut kazandı. Öyle
görüyorum, başı yok sonu yok, engin bir derya yani. Neresinden başlayayım? Bin
tane şey var. Ben de o bin tane şeye alabildiğim notlardan cevap vereceğim
Sayın Başkanım.
BAŞKAN
– Buyurun.
ÖZLEM
ZENGİN (Tokat) – Ama bu formül doğru değil. Geçtiğimiz günlerde Meclis
Başkanımız bize kim ne kadar konuşuyor diye bir şey çıkarmış. Şimdi, bütün
Meclis sanki Grup Başkan Vekillerine tahsis edilmiş gibi oluyor. Ben şahsen
bunu yapmak istemiyorum fakat şu an mecburum. Bir kamyon laf duyuyorum bütün
gruplardan.
BAŞKAN
– Buyurun, siz devam edin.
ÖZLEM
ZENGİN (Tokat) – Hayır bir saniye... 
Bu
kadar kamyona benim de hiç olmazsa iki kürekle bir şey söylemem lazım. 
Şimdi,
Sayın Başkanım, elbette ben de önce sivil vatandaşlarımızın şehadetini rahmetle
yâd ediyorum. Uzun zamandır sivil şehitlerimiz yoktu. Yani her şey tekrar başa
dönüyor galiba. Artık askerimizle, polisimizle mücadelede zorlanan PKK, öyle
anlaşılıyor ki sivil vatandaşlarımızı kendine hedef seçmiş. Bunun daha katmerli
bir suç olduğunu düşünüyorum. Tamamen savunmasız, sivil insanları patlayıcıyla
patlatmak yani bu hiçbir kelimeye sığmayacak bir şey. Allah onları bildiği gibi
yapsın, yerle yeksan etsin -böyle söyleyeceğim- öyle de oluyor zaten.
Kendilerini rahmetle yâd ediyorum, ailelerine de çok derin sabırlar Rabb’im
nasip etsin.
Şimdi,
sağlık çalışanlarıyla alakalı, biraz evvel arkadaşlarımız bir tablo
gösterdiler. Sağlık Bakanımız Sayın Fahrettin Koca bu süreç başladığından
itibaren son derece şeffaf bir süreç yönetimi götürüyor. Hatta bu süreç
başladığı zaman, henüz uçuşlar durmadan evvel İstanbul’a her gün yaklaşık 1
milyon 650 bin yeni insan geliyor idi yurt dışından. Bu sayı muazzam bir sayı
ve tabii ki nüfusun çok yoğun olduğu bir yer İstanbul. 
(Mikrofon
otomatik cihaz tarafından kapatıldı) 
BAŞKAN
– Devam edelim.
ÖZLEM
ZENGİN (Tokat) – Daha o tarihlerde yani hemen başlar başlamaz zaten “Bu corona
virüsünün merkezi İstanbul olacak.” dedi Sayın Bakanımız. Öyle olması sayıyla
alakalı, girişlerle alakalı ve kendisinin verdiği pek çok tablodan… Bu tabloyu
da koymak lazım yani Sayın Bakanın gösterdiği şey, İstanbul’a dair mesele
şeffaflığın bir tezahürüdür, olayın gelişi zaten böyle. O kadar hızlı önlemler
alındı ki mesela İran’la sınırın kapatılması, Çin’le uçuşların hemen
durdurulması, arkasından Güney Kore’yle durdurulması, Avrupa’yla durdurulması,
İngiltere’yle durdurulması ve akabinde de Amerika’yla ve daha sonra da bütün
uçuşların duruyor olması. Tabii, devamında, Türkiye özellikle sıtma tedavisinde
kullanılan, bizim bildiğimiz, halk arasındaki adıyla kinin temin ederek, hem
dünyadan bunlarla alakalı yaklaşık 500 bin kutu ilaç toplayarak hem de şimdi
-çok yeni- Macaristan’dan ham maddesini satın alarak, hastalara özellikle
hastalığın başlangıç safhasında bunu vererek ölümlerin sayısını düşürmek
konusunda büyük bir gayret sarf etti, bunun da neticesini aldı.
(Mikrofon
otomatik cihaz tarafından kapatıldı)
BAŞKAN
– Devam edelim.
ÖZLEM
ZENGİN (Tokat) – Şimdi, bu işler yapılırken büyük bir koordinasyon içerisinde
yapılıyor. Tüm bakanlar, özellikle başta Sağlık Bakanımız ve elbette Sayın
Cumhurbaşkanımız, hep birlikte. Tabii siz olaya kendi cephenizden baktığınız
için, bu kelimelerle, bunları bu şekilde ifade ederek siz kendiniz siyasi rant
sağlamaya çalışıyorsunuz. Yani burada yapılan şey… Başka bir yer yok. Bakınız,
biraz evvel bana Londra’dan arkadaşlarım yazmış: “Londra dökülüyor. Dökülüyor
dökülüyor dökülüyor şu anda. Raflar boş.” (HDP sıralarından gülüşmeler) Evet
gülünüz, hakikaten gülünecek bir durum.
Şimdi,
insanların nasıl maske bulamadığı anlatılıyor. Burada bir hibeden, bir bağıştan
bahsedilmiyor. Çok tabii olarak devlet bir hizmet olarak, bütün vatandaşlarına
ücretsiz hizmet, evet tarif budur, hizmet olarak ücretsiz olarak maske veriyor.
Bu fevkalade bir şeydir. Bir tarafıyla biz Mecliste de hepimiz, sağ olunuz
sizin de Başkanlığınızda her birimiz örneklik teşkil etmeye çalışıyoruz bu
manada.
(Mikrofon
otomatik cihaz tarafından kapatıldı)
BAŞKAN
– Devam edin.
ÖZLEM
ZENGİN (Tokat) – Bunlarla ilgili yapılan şeyleri değersizleştirerek kimse
siyasi bir rant elde edemez. Bu bir ekip çalışması, bunu hep beraber yapacağız.
Tek bir ismin öne çıkacağı değil, herkesin eşit rol alacağı bir şeyden
bahsediyoruz. Şimdi, bunu şuraya bağlayacağım: Dün sağlık çalışanlarıyla
alakalı… İstiyoruz ki bu hafta bunu yapalım. Yani ben, şimdi, dün görüyorum
Twitter’da işte 37’nci maddeyle ilgili olarak efendim “Ellerini hayır oyu için
kaldırdılar.” Ya, bizim “Hayır.” dediğimiz kanun mu? Ya, bu Mecliste hiç kimse
ilkokul çocuğu değil. Herkes bu işlerin nasıl yapıldığını biliyor. Bütün
gruplarımıza sorduk “Gelin arkadaşlar, beraber yapalım.” “Yok, olmaz,
istemezük.” O zaman bugün saat üç buçukta inşallah Sayın Bülent Turan basın
açıklaması yapacak. Sağlık çalışanlarımızla alakalı kanun teklifimizi Meclis
Başkanlığımıza veriyoruz. Veriyoruz, destek veren verir; vermeyen… Biz zaten
bugüne kadar olduğu gibi siz destek verseniz de vermeseniz de yapmamız gerekenleri
bu ülke için yapıyoruz, yapmaya devam edeceğiz. (AK PARTİ sıralarından
alkışlar)
(Mikrofon
otomatik cihaz tarafından kapatıldı)
BAŞKAN
– Buyurun.
ÖZLEM
ZENGİN (Tokat) – Birkaç şey daha yapacağız.
Şimdi
“kandırmak”, Allah’ım beni delirten bir kelime kandırmak. Kimse kimseyi
kandırmıyor. Her mesleğin kendince –tırnak içinde- bir raconu var, bir yapma
şekli var. Polis olan arkadaşlarımız mesleklerini icra ederken bunun nasıl bir
şey olduğunu biliyor. Efendim, siz futbol maçı varken nereye gideceksiniz,
herkes uyurken siz sabaha kadar gezeceksiniz, siz nöbetle çalışacaksınız…
İnsanlar bu bilinç içerisinde burada, doktorlarımız da aynen öyle,
işçilerimizin, her birimizin hayatı yaşarken bir iş yapma bilinci var. Bunu biz
de inşallah yapacağız gücümüz oranında ama şu anda görüyorsunuz memleket, bütün
dünya bambaşka bir form içerisinde. Bu işin sağlık boyutu var, ekonomik boyutu
var ve gücümüz yettiği oranda, her manada bütün hizmetler her bir
vatandaşımızın hayat kalitesinin bir adım daha ileriye geçmesi içindir, bütün
gayretlerimiz bunun içindir. O yüzden, bu “kandırmak” kelimesini de şiddetle
reddediyorum. 
(Mikrofon
otomatik cihaz tarafından kapatıldı)
BAŞKAN
– Buyurun.
ÖZLEM
ZENGİN (Tokat) – Son bir şey söyleyeceğim Sayın Başkanım, gündeme geldiği için.
İnşallah daha sağlıklı bir bilgi alacağım, prensip olarak sorulan soruları kale
alıyorum, ciddiye alıyorum ve bunlarla ilgili cevapları da paylaşacağım. Samsun
Bafra’da hayatını kaybeden insanımızın coronadan vefat ettiği söyleniyor ama
bana gelen bilgi öyle değil. Fakat tam olarak netleştiğinde de bu bilgiyi
burada, Genel Kurulda paylaşacağım, gerçek ölüm sebebini. İnsanlar hayattayken
kıymetlidir, vefat ettikten sonra da aynı kıymeti haizdir. Zaten ölüye karşı
yapılan haksızlık, hukuksuzluk da bir suçtur aynı zamanda. Bizim hayattaki
takibimiz kadar, onların vefatından sonraki süreçlerin de hukuka uygun olması
bizim borcumuzdur. Bunu da buradan muhakkak ki ifade edeceğim, açıklayacağım ve
takip edeceğim. 
Roman
vatandaşlarımızı da ben bu manada, 8 Nisan hasebiyle… Onlarla Türkiye bambaşka
bir anlam kazanıyor. 
Son
bir şey, geçtiğimiz günlerde, çok sevdiğim bir Roman kardeşimin annesi vefat
etti, cenazesine iştirak ettim.
(Mikrofon
otomatik cihaz tarafından kapatıldı)
BAŞKAN
– Buyurun.
ÖZLEM
ZENGİN (Tokat) – İşte Kulaksız Mahallesi’nde, o mahallede ne kadar çok
sevildiklerini, ne kadar böyle yoğun bir gözyaşı içerisinde insanların
kucaklaştığını gördüm. İstanbul için özellikle, Türkiye’nin her yerinde öyle,
İstanbul’da, İzmir’de, tabii daha yoğun yaşadıkları yerler var Roman
kardeşlerimizin. Bizim hayatımızda ne kadar büyük bir yer tuttuklarını gördüm,
iyi ki varlar. Tekrar onların da bu günlerini yâd ediyorum.
Teşekkür
ediyorum Sayın Başkan. 
BAŞKAN
– Peki.
LÜTFÜ
TÜRKKAN (Kocaeli) – Sayın Başkanım, müsaade ederseniz bir cümle ilave etmek
istiyorum, mümkün mü efendim?
BAŞKAN
– Buyurun Sayın Türkkan.
37.- Kocaeli Milletvekili Lütfü Türkkan’ın, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Efendim, AK PARTİ Grup Başkan Vekili arkadaşımız, sağlık
çalışanlarının gördüğü şiddete ait Ceza Kanunu’nda uygulanan cezaların
artırılmasına yönelik teklif hazırladıklarını ifade etti. Bakın, daha önce
Cumhuriyet Halk Partisi vermişti, bizim de 31 Mart’ta verilmiş sağlık
çalışanlarının gördüğü şiddete dair bu cezaların artırılmasını öngören bir
kanun teklifimiz var, Mecliste bekliyor. Yani siz muhalefeti yok sayıp daha
sonra herhangi bir şey lazım olduğunda “Gelin hep beraber yapalım.” dediğinizde
ciddiye alınmayı bekliyorsanız, bizim, sizin de içinde müşterekleriniz olan
kanun tekliflerimizi lütfen buraya getirin. “Hayır, sizinki duracak, biz
hazırlayacağız, biz getireceğiz.” Bu kibir, bu ego sizi yedi bitirdi biliyor
musunuz? Biraz daha milletin yanında olun. 
Teşekkür
ediyorum.
ÖZGÜR
ÖZEL (Manisa) – Başkanım, ben de konuyla ilgili bir katkı yapmak istiyorum.
YUSUF
BAŞER (Yozgat) – Böyle olursa gündeme geçemeyiz.
IV.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Levent Gök’ün, Meclisin
konuşmasından yana olduğuna ancak açıklamaların karşılıklı diyaloglar
çerçevesinde gerçekleşmesinin esas gündeminin görüşülmesini geciktireceğine
ilişkin konuşması
BAŞKAN
– Değerli arkadaşlarım, özellikle Grup Başkan Vekillerimizin… Şöyle başlayayım
aslında, Meclisimizin idaresi konusunda, Genel Kurulumuzun idaresi konusunda
Başkanlık Divanımızın kararları var. Tabii bizim Başkanlık Divanı kararlarımız
daha önce, Anayasa değişikliğinden önce alınan kararlar çerçevesinde olduğu
için 550 milletvekiline göre, hükûmetin temsil edildiği bir ortama göre alınmış
kararlardı bunlar. Bu yeni sistemle beraber doğal olarak Meclisimizin
milletvekili sayısı arttı, hükûmetin temsili belli hâllerde ancak Mecliste
görünür olmaya başladı. Bu nedenle, aslında, bu Grup Başkan Vekillerimizin
konuşmaları ve diğer konularda siyasi parti gruplarıyla görüşerek, Başkan
Vekilleriyle görüşerek bir genel uygulamayı hayata geçirmek mümkündür. Doğal
olarak, değerli arkadaşlarım, bu anlayış çerçevesinde, özellikle Grup Başkan
Vekillerimizin partilerini temsilini de dikkate alarak her zaman söz haklarına
riayet ettiğimizi biliyoruz ancak Sayın Grup Başkan Vekillerimizin de bu
konuşmalarını belirli bir süreyle hasretmelerini ben kendilerinden özellikle
rica ediyorum ve özellikle karşılıklı diyaloglar çerçevesinde geliştiği zaman
Meclisimizin esas gündem maddelerinin de görüşülmesinin gecikmesinde bir rol
oynadığı da ortada. Sayın Grup Başkan Vekillerimizin buna özen göstermeye
çalıştığını görüyorum ama gündem maddeleri uzun olunca her konuda doğal olarak
bir fikir söyleme ihtiyacı içerisinde olunuyor. Biz Meclisin konuşmasından
yanayız ama bu hassasiyetin özellikle herkes tarafından bir dikkate alınmasını
ben tekrar hatırlatma lüzumu içerisindeyim.
Bir
cümle size vereceğim. 
Sayın
Oluç, ben size sataşmadan dolayı söz vereceğim ama…
HAKKI
SARUHAN OLUÇ (İstanbul) – Yo, başka bir şey.
BAŞKAN
– Öyle mi? Sayın Özel’e söz vereyim, ondan sonra size söz vereyim.
Buyurun
Sayın Özel.
Bir
cümle, bunlar yalnız birer dakika, uzatmıyorum. 
VI.- AÇIKLAMALAR (Devam)
38.- Manisa Milletvekili Özgür Özel’in, Sağlık Bakanı ile siyasi
partilerin sağlıkçı milletvekillerinin Sağlık, Aile, Çalışma ve Sosyal İşler
Komisyonunda bir araya gelerek sağlıkta şiddetin önlenmesine cevap verecek bir
metnin ortaya çıkarılabileceğine, bir partinin siyasi duruşunu ifade
edebileceği tek yerin kürsü olduğuna ilişkin açıklaması
ÖZGÜR
ÖZEL (Manisa) – Sayın Başkan, şunu söyleyeyim: Sağlıkta şiddetle ilgili bir
teklifleri olacağına göre, aman sevk etmeden önce şunu söyleyelim, sonra da
neden… Tutup bunu sadece Adalet Komisyonuna ya da Sağlık veya Adalete ama
Sağlık toplanmayacak değil. Bütün partilerin sağlıkçı milletvekilleri toplansın
Sağlık Komisyonunda, Sayın Bakan ya da Yardımcısı gelsin ve gerçekten ihtiyaca
cevap verecek bir şey yapalım. O eldeki saraydan gelen metin metin değil, çok
kötü. 
İkincisi,
eskiden sadece grup önerileri onar dakikaydı Sayın Başkan. İktidar partisi grup
önerisinde çıkıyordu bir grup başkan vekili, örneğin Sayın Akif Hamzaçebi’nin
ya da Bekir Bozdağ’ın ya da Oktay Vural’ın varıp da gündeme dair bir şey
demediği yoktu ki ama onların sırf iktidar grup önerisinde on dakika söz hakkı
vardı. Onu kıstılar, bunu kıstılar, böyle bir fiilî duruma mecbur kalındı.
Geçmiş tutanak hakkında söz isteyip üç dakika kürsüden konuşmak vardı. Her şeyi
kaldırdınız. Bir partinin siyasi duruşunu söyleyeceği tek yer bu. 
(Mikrofon
otomatik cihaz tarafından kapatıldı) 
BAŞKAN
– Peki, teşekkür ederim. 
ÖZGÜR
ÖZEL (Manisa) – Ondan sonra da “Neden Grup Başkan Vekili çok konuşuyor?” Bu
doğru bir şey değil Sayın Başkan.
BAŞKAN
– Peki, Sayın Oluç, siz de buyurun...
YUSUF
BAŞER (Yozgat) – Ne konuşuyorsun sabahtan beri!
Başkanım,
böyle bir şey olmaz ya!
LÜTFÜ
TÜRKKAN (Kocaeli) – Ne doğru, gel de buradan konuş ya, duyulmuyor oradan. 
BAŞKAN
– Değerli arkadaşlar, lütfen… 
Buyurun
Sayın Oluç, siz de…
HAKKI
SARUHAN OLUÇ (İstanbul) – Teşekkür ederim Sayın Başkan…
Sayın
milletvekilleri…
BURHAN
ÇAKIR (Erzincan) – Ne oluyor!
ÖZGÜR
ÖZEL (Manisa) – Ne olacak? Bana mı diyorsun? 
BURHAN
ÇAKIR (Erzincan) – Sana demiyorum! Seninle muhatap olmam ben. Sen kimsin!
Seninle ne muhatap olacağım!
ÖZGÜR
ÖZEL (Manisa) – Sen nesin ya? Sen ne biçim konuşuyorsun?
BAŞKAN
– Hayır hayır, lütfen… Rica ediyorum değerli arkadaşlarım…
ÖZGÜR
ÖZEL (Manisa) – Elini kolunu indir ya, terbiyesize bak! Sen ne yapıyorsun ya!
Terbiyesiz!
BAŞKAN
– Değerli arkadaşlarım, bir sessiz olalım lütfen. 
BURHAN
ÇAKIR (Erzincan) – Ben seninle muhatap olmadım, sen kendin her tarafa
saldırıyorsun. Ne saldırıyorsun?
ÖZGÜR
ÖZEL (Manisa) – Sen haddini bil önce. Olacak şey mi!
TEKİN
BİNGÖL (Ankara) – Kendine gel kendine. Kendine gel.
BAŞKAN
- Değerli arkadaşlarım, niçin karşılıklı… Rica ediyorum… 
ÖZGÜR
ÖZEL (Manisa) - Sayın Başkan, başka gruptan konuşuyorlar, bize kızıyorsunuz.
BURHAN
ÇAKIR (Erzincan) – Ben seninle muhatap olmadım. 
ÖZGÜR
ÖZEL (Manisa) – Laf atan sizsiniz. 
ÖZLEM
ZENGİN (Tokat) – Size bir şey söylemedi.
BAŞKAN
– Sayın Özel… Değerli arkadaşlarım… Bir sakin olalım, bir sakin olalım.
BURHAN
ÇAKIR (Erzincan) - Ne bağırıyorsun ya, ne bağırıyorsun ya! 
ÖZGÜR
ÖZEL (Manisa) – Niye el kol yapıyorsun ya! Sen kimsin?
BURHAN
ÇAKIR (Erzincan) – Sen kimsin?
BAŞKAN
– Sayın Yayman, arkadaşımıza bir rica edelim, arkadaşımıza bir rica edelim, bir
rica edelim.
BURHAN
ÇAKIR (Erzincan) – Ben telefona bakıyordum.
ÖZGÜR
ÖZEL (Manisa) – Beni muhatap almıyor bilmem ne!
ABDULLAH
GÜLER (İstanbul) – Yanlış anlaşıldı. 
BAŞKAN
- Değerli arkadaşlarım, Sayın Güler, Sayın Güler, Sayın Özel, değerli
arkadaşlarım… 
ÖZGÜR
ÖZEL (Manisa) – Kimsin sen? Beni muhatap almıyor… Sen kimsin? 
ÖZLEM
ZENGİN (Tokat) - Size bir şey söylemiyor arkadaşım ya! 
ABDULLAH
GÜLER (İstanbul) – Bir dakika… Yanlış anlaşılıyor. Yanlış anlaşılıyor. 
BAŞKAN
- Yahu rica ediyorum değerli arkadaşlarım! Sayın Emir, Sayın Güler, Sayın
Güler…
Birleşime
on dakika ara veriyorum.
Kapanma Saati: 15.53
ÜÇÜNCÜ OTURUM
Açılma Saati: 16.08
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 79’uncu Birleşiminin
Üçüncü Oturumunu açıyorum. 
Sayın
Destici, bir söz talebiniz vardı; onu yerine getiriyorum. Bir partinin genel
başkanı olmanız sıfatıyla da üç dakika olarak sürenizi açıyorum. 
Buyurun.

39.- Ankara Milletvekili Mustafa Destici’nin, Polis Haftası’nı ve 8
Nisan Dünya Romanlar Günü’nü tebrik ettiğine, Sağlık ve Sosyal Güvenlik
Haftası’na, Diyarbakır ili Kulp ilçesinde PKK saldırısı sonucu hayatını
kaybeden Kürt kökenli 5 vatandaşa Allah’tan rahmet dilediğine, PKK’nın siyasi
sözcülüğünü yapanların acaba bu 5 masum insanı öldüren teröristler için de
“free” kampanyası başlatıp başlatmayacağını öğrenmek istediğine, Büyük Birlik
Partisi olarak kişilerin kişilere karşı işlediği suçlarla ilgili af ya da ceza
indirimi getirilmesini doğru bulmadıklarına, ceza infaz teklifiyle yeni
mağduriyetler oluşmasına fırsat verilmemesi, terör veya şiddete bulaşmamış,
terör propagandası yapmamış fikir ve düşünce suçlarının öncelikli olarak
kapsama alınması gerektiğine, teklifin kapsamının yüksek mahkeme tarafından
genişletilmesi endişesini taşıdıklarına ilişkin açıklaması
MUSTAFA
DESTİCİ (Ankara) – Teşekkür ediyorum Sayın Başkanım.
Özellikle,
Mecliste görüşülmekte olan infaz yasası hakkında partimin düşüncelerini ifade
etmek için söz istemiştim lakin ona geçmeden önce, öncelikle, kahraman
polislerimizin, polis teşkilatımızın Polis Haftası’nı tebrik ediyorum.
Şehitlerimize Allah’tan rahmet, gazilerimize acil şifalar niyaz ediyorum.
Tabii,
aynı zamanda bu hafta Sağlık ve Sosyal Güvenlik Haftası. Tüm milletimiz için
sağlıklı günler dileyerek özellikle bu süreçte kafalarını değil, bedenlerini
taşın altına koyarak hayatları pahasına cansiparane çalışan bütün sağlık
çalışanlarımıza şükranlarımı sunuyorum. Bu vesileyle 8 Nisan Dünya Romanlar
Günü’nde de bütün Roman vatandaşlarımızın gününü tebrik ediyorum.
Sayın
milletvekilleri, önceliklerimizden bir tanesi de bu sabah saatlerinde PKK
saldırısı sonucu Diyarbakır’ın Kulp ilçesinde, sadece odun toplamaya giden Kürt
kökenli 5 vatandaşımız hayatını kaybetti. Öncelikle kendilerine Allah’tan
rahmet diliyorum, ailelerine başsağlığı ve sabır niyaz ediyorum.
Teröristbaşı
Öcalan için “free” kampanyası başlatan, PKK’nın siyasi sözcülüğünü yapan bazı
milletvekilleri acaba bu 5 masum insanı öldüren teröristler için de “free”
kampanyaları yapacaklar mı, bunu da merak ediyorum.
Kıymetli
milletvekilleri, Büyük Birlik Partisi olarak ilkesel anlamda, kişilerin
kişilere karşı işlediği suçlarla ilgili, devletin ya da Meclisin af yetkisi ya
da ceza indirimi getirmesini doğru bulmadığımızı ifade etmek istiyorum.
Özellikle suçun mağduru durumunda olup faillerin serbest kalacağını düşünen,
tekrar aynı suça maruz kalacaklarına dair endişe, korku duyan ve adaletin
tecelli etmediği düşüncesiyle şikâyetlerini dile getiren vatandaşlarımız var.
Yani yapılacak düzenlemeye suça hedef olanlar, suçun mağdurları açısından da
bakılmalı ve yeni mağduriyetler oluşmasına fırsat verilmemelidir. Ayrıca, her
ne kadar teklifte terör, örgütlü suçlar, uyuşturucu satıcıları, kadına ve
çocuğa yönelik suçlar, kasten öldürme kapsam dışına bırakılmış olsa da
geçmişimizde, 2000 yılında benzer “şartlı salıverme” adıyla bir düzenleme
yapılmıştı…
(Mikrofon
otomatik cihaz tarafından kapatıldı)
BAŞKAN
– Toparlayın lütfen Sayın Destici.
Bir
dakika daha ekliyorum.
MUSTAFA
DESTİCİ (Ankara) – …fakat bunun kapsamı yüksek mahkeme tarafından
genişletilmişti. Aynı endişeyi taşıyoruz ve bunun olmayacağının garantisini kim
verebilir, diyoruz.
Teklifin,
gerekçelerde kamuoyuna iyi anlatılmadığını görüyorum. Özellikle, virüs salgını
sebebiyle cezaevlerinde yoğunlaşmayı azaltmak için bu düzenleme şartsa -ki
böyle olmadan da farklı çözümler bulunabileceğine inanıyorum- o zaman suç
grupları daha titiz seçilmeliydi ve devlet, kişilerin kişilere karşı değil de
özellikle kendisine karşı işlenen suçlarla ilgili bir tercih yapmalıydı ve
özellikle de terör veya şiddete bulaşmamış, terör propagandası yapmamış fikir
ve düşünce suçları öncelikli olarak kapsama alınmalıydı diye düşünüyor, size
teşekkür ediyor, yüce Meclisi saygıyla selamlıyorum.
BAŞKAN
– Sayın Oluç, buyurun.
40.- İstanbul Milletvekili Hakkı Saruhan Oluç’un, Kahramanmaraş
Milletvekili Habibe Öçal’ın yaptığı açıklamasında sarf etmiş olduğu hakaretleri
misliyle kendisine iade ettiklerine, erkek vekillerin şiddet dili kullanarak
kadın vekillere yönelik davranışlarını kınadıklarına ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Bu,
az evvelki konuyla ilgili bir şey söylemek istiyordum, bir sataşma hâli olduğu
için. Öncelikle, bize yönelik -tutanaktan da okuduğum kadarıyla- bir vekilin
yapmış olduğu hakaretleri aynen kendisine iade ediyoruz, misliyle, onu
söyleyeyim.
HABİBE
ÖÇAL (Kahramanmaraş) – Herhangi bir hakaret yok ya!
HAKKI
SARUHAN OLUÇ (İstanbul) – Böyle bir dilin, insanların canı üzerinden siyaset
yapma anlayışının, insanların ölümleri üzerinden siyasete bir konu çıkarma
anlayışının da demokratik siyaset açısından doğru olmadığını, bu konuda hassas
olduğumuzu ve bu konudaki hassasiyetimizi; her fırsatta, bize yönelik bu tür
sataşmalarda cevap vereceğimizi de bir kez daha vurgulamış olayım; birinci konu
bu. Dediğim gibi, iade ediyoruz misliyle.
HABİBE
ÖÇAL (Kahramanmaraş) – Hangi kelimeden rahatsız oldun, ben merak ediyorum.
HAKKI
SARUHAN OLUÇ (İstanbul) – İkincisi, şunu da vurgulamış olayım: Genel olarak baktığımızda,
erkek vekillerin kadın vekillerin üzerine dövme amaçlı, şiddet dili kullanarak
yürümelerinin de bir erkeklik olarak değerlendirilemeyeceğini düşünüyoruz.
(Mikrofon
otomatik cihaz tarafından kapatıldı) 
BAŞKAN
– Tamamlayın.
HAKKI
SARUHAN OLUÇ (İstanbul) – Bunu da kınıyoruz, bu tür davranışlardan da
utandığımızı bir kez daha ifade ediyoruz.
Teşekkür
ederim.
BAŞKAN
– Peki.
Sayın
Akçay, buyurun.
41.- Manisa Milletvekili Erkan Akçay’ın, Adalet ve Kalkınma Partisi ile
Milliyetçi Hareket Partisinin ortak imzasıyla Türkiye Büyük Millet Meclisine
sunulan sağlık çalışanlarına yönelik şiddetin önlenmesi amacıyla Sağlık
Hizmetleri Temel Kanunu’nda değişiklik yapılmasını öngören üç maddelik kanun
teklifinin üzerinde parti gruplarıyla uzlaşı sağlanabilmesi hâlinde görüşülen
ceza infaz paketine eklenebileceğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Malumunuz
olduğu üzere, bir infaz düzenlemesini görüşüyoruz ve bilhassa bu coronavirüs
hadisesinin dünya gündemine de gelmesiyle birlikte, daha önce de hemen hemen
bütün partilerimizin de gündeminde olduğu sağlık çalışanlarına şiddete yönelik
düzenlemeler hususu da yine Türkiye Büyük Millet Meclisinin gündemindedir.
Diğer parti gruplarında olduğu gibi Milliyetçi Hareket Partisi milletvekili
arkadaşlarımızın da sağlık çalışanlarına yönelik şiddetin önlenmesi ve bunlara
ilişkin verilecek cezaların da artırılmasına yönelik kanun teklifleri var idi.
Bugün itibarıyla da Sağlık Hizmetleri Temel Kanunu’nda değişiklik yapılmasını
öngören 3 maddelik kanun teklifimizi de Adalet ve Kalkınma Partisi ve
Milliyetçi Hareket Partisinin ortak imzasıyla Türkiye Büyük Millet Meclisine
vermiş bulunmaktayız.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Akçay.
ERKAN
AKÇAY (Manisa) – Diğer bütün parti grupları olarak da bu konuda bir anlaşma ve
uzlaşmayı temin etmemiz hâlinde bu infaz paketine bu maddeyi eklemenin en seri
ve kısa yol olacağını düşünüyorum.
Teşekkür
ediyorum Sayın Başkan. (MHP sıralarından alkışlar) 
BAŞKAN
– Değerli milletvekilleri…
ÖZLEM
ZENGİN (Tokat) – Bilgi amaçlı bir şey söyleyebilir miyim Sayın Başkan? Bir
dakikanızı istiyorum.
BAŞKAN
– Buyurun Sayın Zengin.
42.- Tokat Milletvekili Özlem Zengin’in, Samsun Bafra Cezaeviyle alakalı
bilgi vermek istediğine ve şu ana kadar Covid-19 tespit edilen cezaevi
bulunmadığına ilişkin açıklaması
ÖZLEM
ZENGİN (Tokat) – Sayın Başkanım, söz verdiğimiz için Samsun Bafra Cezaeviyle
alakalı bilgi vermek istiyorum. 
Şimdi,
hayatını kaybeden Sayın Yeter aslında ciddi bir şeker hastası; hastaneye
kaldırılıyor, hastanede bir ayağı kesiliyor, başka rahatsızlıkları da var. Bu
rahatsızlıklarından sonra kendisi… Şu anda cezaevinden hastaneye giden hiç
kimse tekrar aynı yere alınmıyor, başka bir yerde tutuluyor çünkü hastaneden
mikrop alma tehlikesine binaen ve oradayken kendisinin durumu ağırlaşıyor,
hastaneye götürülüyor. Hastanede 2 defa Covid-19’la alakalı test yapılıyor,
ikisi de negatif çıkıyor, iki test. Fakat hastanede -hatta tıp fakültesine
kaldırılıyor yani ameliyat olduğu hastaneye değil, tıp fakültesine- hayatını
kaybediyor. Hayatını kaybettikten sonra ölüm raporu verilirken “Covid-19’la
alakalı bulgular olabilir.” deniyor, “bulgular olabilir.” Aslında testleri
negatif çıkmış ve savcı buna binaen oğlunu arıyor, oğluna ulaşılamıyor. Doktorun
böyle bir rapor vermesine binaen de bekletilmek istenmiyor yani derhâl defin
yapılmak isteniyor ve nihayetinde defin gerçekleşiyor.
(Mikrofon
otomatik cihaz tarafından kapatıldı) 
BAŞKAN
– Tamamlayın.
ÖZLEM
ZENGİN (Tokat) – Kusura bakmayın Sayın Başkan, bitiriyorum. 
Gerekirse
bu test sonuçlarını da aileyle paylaşabileceklerini söylediler. Belirtmek
isterim. 
Yani
şunu önemsiyorum: Cezaevindeki insanlarımızın hayatını korumak için,
kesinlikle, hastaneye giden -hangi rahatsızlıkla ilgili olursa olsun- hiç kimse
tekrar koğuşuna alınmıyor. Durumuna göre farklı bir karantina içerisinde
korunuyor. Şu ana kadar da ifade ettiğim gibi Covid-19 çıkan bir cezaevimiz
yok. Buradaki durum da aynen böyle. Zaten pek çok rahatsızlığı var; şeker,
tansiyon… Olay aynen böyle. Test sonuçlarını da ulaştırırım ben kendilerine
istiyorlarsa. 
Teşekkür
ederim. 
BAŞKAN
– Peki, bence görüşerek…
Sayın
Oluç, bir şey mi ifade edeceksiniz?
HAKKI
SARUHAN OLUÇ (İstanbul) – Evet, Sayın Başkan.
BAŞKAN
– Buyurun. 
43.- İstanbul Milletvekili Hakkı Saruhan Oluç’un, Tokat Milletvekili
Özlem Zengin’in yaptığı açıklamasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, aslında tam da konuştuğumuz böyle bir konu yani hasta ve yaşlı
tutuklu ve hükümlüler için konuşurken tam da böyle bir durumu zaten
değerlendiriyoruz. Yani 70 yaşında, doğru, şeker hastalığı var. Hasta ve yaşlı
tutuklu ve hükümlüler için zaten sizin infaz teklifinizde herhangi bir uygulama
olmadığı için de buna işaret ediyoruz. 
Bir
şey daha söyleyeyim ben size, polemik yapmak için değil: Elimde iki tane belge
var şu anda. Bir tanesi, cumhuriyet savcısının Samsun Büyükşehir Belediyesi
Mezarlıklar Müdürlüğüne gönderdiği yazı. Çok açık biçimde orada “Mehmet Yeter isimli
T.C. kimlik numaralı hükümlü Covid-19 salgın hastalığına bağlı nedenlerden
dolayı vefat etmiştir.” diyor ve ikinci belge de var elimizde, onu da
verebilirim. Yani sonuç: Böyle bir durum var. Biz de zaten bu duruma işaret
edip cezaevlerinde yaşanabilecek sorunların ne kadar hızlı büyüyebileceğini
hasta ve…
(Mikrofon
otomatik cihaz tarafından kapatıldı)
ÖZLEM
ZENGİN (Tokat) – Hakkı Bey, zaten testinin negatif çıktığını ama doktorun böyle
yazdığını söyledim.
BAŞKAN
– Tamamlayın lütfen.
HAKKI
SARUHAN OLUÇ (İstanbul) – Evet, tamamlıyorum efendim.
Yani
zaten işaret etmek istediğimiz nokta da bu konuda cezaevlerinde hem yaşlı ve
hasta tutuklu ve hükümlülerin hem de diğer tutuklu ve hükümlülerin ne kadar
ciddi sorunlarla karşı karşıya kalabileceklerine dair örnekler olduğu için bu
örnekleri veriyoruz.
Teşekkür
ediyorum.
BAŞKAN
– Peki, değerli milletvekilleri, bugün bildiğiniz gibi 8 Nisan Romanlar Günü.
Gözüm kendisini aramıştı ama daha yeni gördüm; söz vermek istiyordum
Meclisimizdeki Roman Milletvekillerimiz adına. Sevgili Özcan Purçu’yla beraber
Meclisimizde İzmir Milletvekilimiz Sayın Bekle de görev yapıyor. Ben bu bölümün
son konuşmacısı olarak Sayın Bekle’ye duygu ve düşüncelerini ifade etmek üzere
bir söz hakkı vermek istiyorum.
Buyurun
Sayın Bekle.
44.- İzmir Milletvekili Cemal Bekle’nin, 8 Nisan Dünya Romanlar Günü’ne
ilişkin açıklaması
CEMAL
BEKLE (İzmir) – Çok teşekkür ediyorum Sayın Başkanım.
Değerli
milletvekilleri, öncelikle şunu hemen söyleyeyim: Her bir gruba ayrı ayrı
teşekkür ediyorum. Bugün, 8 Nisan Dünya Romanlar Günü. Tüm Grup Başkan
Vekillerimiz, Romanların 8 Nisan Dünya Romanlar Günü’nü kutladı. Bu konuda da
birçok telefon aldım. Tüm arkadaşlarım adına, tüm gruba, tüm Meclise, yüce
Meclise teşekkür etmek istiyorum.
Bilindiği
üzere, 8 Nisan Dünya Romanlar Günü ilk kez 1971’de Romanların kendilerine
yönelik önyargıları ve sorunlarını tartışmak için İngiltere Londra’da bir araya
gelen bir konferans sonucunda başlatılmış, 1990’da da ilk toplantı gününe atıf
yapılarak 8 Nisan Dünya Romanlar Günü olarak kabul edilmiştir. Ben sözlerime
şöyle devam etmek istiyorum: İnşallah Rabb’im 2021 yılında 14 Mart, 8 Nisan ve
2 Ağustosla ilgili, Romanlar adına çok daha coşkulu konuşma yapmayı bana nasip
etsin.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bekle. Size bugün bir ayrıcalık tanıyacağız. 
Buyurun.

CEMAL
BEKLE (İzmir) – Çok sağ olun Kıymetli Başkanım. 
Konuşmamın
bundan sonraki kısmını ülkemizde yaşadığımız corona virüsüyle ilgili devam
ettirmek istiyorum. Birçok ilden birçok arkadaşımız arıyor. Takdir edersiniz ki
yoksulluk noktasında en çok mağduriyetin yaşandığı, altyapı ve üstyapı
sorunlarının çok yoğun olduğu mahallelerdir Roman mahalleleri ve buna çok da
hazırlıksız yakalanan kesimdir Romanlar. Şunu çok iyi bilsinler ki Sayın
Vekilimiz Özcan Purçu’yla beraber, ortak akılla, istişareyle her anlamda,
bakanlarımızla, yerel yönetimlerle, valilerle, kaymakamlarımızla;
müzisyenlerimizin, günübirlik gündeliğe giden kadınlarımızın, çiçekçilerimizin,
hayatın her alanında hayata dört elle tutunmaya çalışan tüm vatandaşlarımızın
sorunlarıyla ilgili, devam eden süreçte dinamik bir şekilde hareket ediyoruz,
bunların farkındayız. 
Sözlerimin
sonunda da bugün Mecliste gördüğümüz, Romanlar adına gördüğümüz bu
birlikteliğin bugüne özel… Akran evliliğiyle de ilgili bugün konuşma yapacağımı
tahmin eden onlarca akran evliliği mağduru kardeşim beni aradı. Mahinur bir
cümle kullandı bana: “Çocuklarımızın babasız geçirdiği en güzel zamanları bize
kim verecek, Cemal Vekilim?” dedi. Mahinur kardeşime de buradan selam ediyorum.
Akran evliliği mağdurları konusunda Meclisimizin… 
(Mikrofon
otomatik cihaz tarafından kapatıldı) 
BAŞKAN
– Son cümlenizi alalım Sayın Bekle. 
CEMAL
BEKLE (İzmir) – Çok teşekkür ediyorum Kıymetli Başkanım. 
Akran
evliliği konusunda da Meclisimizin bugünkü ortak aklını bir kere daha hayata
geçirmesini diliyorum. 
Romanlar
Günü’nü kutlayan tüm gruplara bir kere daha teşekkür ediyorum. 
Çok
sağ olun bu fırsatı verdiğiniz için. (AK PARTİ sıralarından alkışlar) 
MAHMUT
TANAL (İstanbul) – Hepimiz birer Roman’ız zaten Sayın Başkanım… 
BAŞKAN
– Değerli milletvekilleri, şimdi gündeme geçiyoruz. 
Başkanlığın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Aksaray Milletvekili Ayhan Erel ve 19
milletvekili tarafından, turizm sektöründe corona virüsü nedeniyle yaşanması
beklenen sorunlara karşı alınması gereken önlemlerin belirlenmesi amacıyla
Türkiye Büyük Millet Meclisi Başkanlığına verilmiş olan (10/2749) esas numaralı
Meclis Araştırması Önergesi’nin ön görüşmelerinin, Genel Kurulun 8 Nisan 2020
Çarşamba günkü birleşiminde yapılmasına ilişkin önerisi
8/4/2020
Türkiye Büyük Millet Meclisi Başkanlığına
Danışma
Kurulu 8/4/2020 Çarşamba günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri:
Aksaray
Milletvekili Ayhan Erel tarafından coronavirüsün turizm sektörü üzerindeki
etkilerinin araştırılması ve turizm sektöründe yaşanacak olan krizin önüne
geçilmesi amacıyla 20/3/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin diğer önergelerin
önüne alınarak görüşmelerin 8/4/2020 Çarşamba günkü birleşimde yapılması
önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına Aksaray Milletvekilimiz
Sayın Ayhan Erel. (İYİ PARTİ sıralarından alkışlar)
Süreniz
beş dakika Sayın Erel.
İYİ
PARTİ GRUBU ADINA AYHAN EREL (Aksaray) – Sayın Başkan, değerli milletvekilleri,
yüce Türk milleti; turizm sektöründe corona virüsü nedeniyle yaşanacak olan
krizin önüne geçilmesi amacıyla İYİ PARTİ olarak vermiş olduğumuz araştırma
önergesi hakkında söz almış bulunmaktayım. Hepinizi saygıyla selamlıyorum.
Sözlerimin
başında, Diyarbakır’da hain ve alçakça bir saldırı sonucunda hayatını kaybeden
vatandaşlarımıza Allah’tan rahmet, yaralı vatandaşlarımıza ise acil şifalar
diliyorum.
Değerli
milletvekilleri, dünyada coronavirüsün hızla yayılması turizmin de aralarında
olduğu birçok sektörü olumsuz yönde etkilemiştir. Aksaray; Kapadokya’nın giriş
kapısı, Türkiye’yi doğudan batıya, kuzeyden güneye bağlayan kara yollarının
birleştiği bir yer. Turistik tesislerin çoğu kapalı, oteller kapalı, lokantalar
kapalı, in cin top oynuyor, bekçiler dışında kimse yok. Kapadokya dediğimiz
Nevşehir, Ürgüp, Göreme, Avanos diyarında ise hiçbir kimseden ses seda yok;
geçen yıl buraya yaklaşık 3,5 milyon turist gelmişti. 
Aksaray’dan
yolu geçen herkesin uğradığı bir tesis vardır, yaklaşık altmış yıldır bu yol
güzergâhında bir marka olarak vatandaşlarımıza hizmet vermektedir; 300 kişi
buradan iş ve aş sahibi idi. Sahibi 86 yaşında, muhterem Orhan Ağaçlı,
dünyalığını tamamlamış, bir beklentisi olmayan ama ülkemize katma değer, yöre
insanımıza iş ve aş verme azim ve inancıyla yirmilik bir delikanlı gibi iş
yerinin başındaydı ama şimdi kapalı; tıpkı Abaylar, Otel Aksaray, Hanifi Yılmaz
ve diğer tesisler gibi. Tabii ki bu kapanmadan sadece iş yeri sahibi
etkilenmiyor. Bakın, buraların kapanmasından işçi aileleri, bu tesislere sebze,
meyve, süt, yoğurt, peynir verenden tutun da kasabı, fırını, balıkçısı,
rehberlere varıncaya kadar her çeşit üretici, iş yeri ve çalışan
etkilenmektedir. Bu, özelde Aksaray’ın genelde ise ülkemizin sorunudur. Tek
başına Sayın Cumhurbaşkanının bu sorunların üstesinden gelmesi mümkün değildir.
Bir insana da bu kadar yük yüklenmesi bize göre doğru değildir. Gelin, hep
birlikte milletin vekilleri olarak, bu salgın hastalığın her alanda meydana
getirdiği sorunları, sektörlerin içinde bulunan, çilesini çeken, o sorunu bire
bir yaşayan insanlarla, meslek kuruluşlarıyla konuşarak, tartışarak çözüm
yollarını bulalım ve yürütmeye sunalım; insanımız rahat etsin. Siz, köylünün,
işsizin, dükkânını kapatan berberin, kuaförün, lokantacının, kahvecinin,
esnafın ve hasılıkelam tüm insanlarımızın dertlerinin, sorunlarının çözülmesini
istemez misiniz? “İlgili bakan ve kurumlar var, çözsün.” derseniz, onların tam
çare olamadıkları maalesef ortada. 
Sayın
Başkan, değerli milletvekilleri; salgın kaygısı nedeniyle seyahat planları
yapılamamakta, insanlar yaptıkları seyahatlerden vazgeçmektedirler. Ülkemiz
gibi gelişmekte olan ülkeler için dış ticaret açığının kapanması, dövizin
girişi, yeni istihdam olanaklarının yaratılması açısından turizm sektörü çok
önemli. Bakın, resmî kayıtlara göre 2019 yılında ülkemize 52 milyon turist
gelmiştir, bu turistler yaklaşık 34,5 milyar dolar bir girdi sağlamışlardır
fakat bu yıl yaşanan virüs nedeniyle ülkemizde turizm sektörü çökmek üzeredir,
çökmüştür. Geçtiğimiz ay, Sayın Cumhurbaşkanı tarafından turizm sektörüne 3
maddelik bir paket açıklanmıştı ama buraya baktığımızda bunların fiilen
uygulanması mümkün değil çünkü uçaklar kalkmıyor, vatandaşlar şehirler arası
bile seyahat edemiyor, dolayısıyla bu önlemler sadece kâğıt üzerinde
kalmaktadır. İşletmelerin en büyük gideri personele yapılıyor, bu yönde
desteklerin artarak devam etmesi gerekiyor. Sezonluk işçi çalıştıran
işverenlerin ödemek zorunda kaldıkları vergilerin, sosyal güvenlik primlerinin
ertelenmesi gerekmektedir.
Yine,
Türk ekonomisinde bugün, esnaf, tüccar, serbest meslek erbabı çek kullanan,
senet düzenleyen vatandaşlar çeklerini ödeyememektedir, senetlerinin edimini
yerine getirememektedir. Dolayısıyla, çeklerinin yazılması, senetlerinin
protesto edilmesi kaygısıyla geceleri gözlerine uyku girmemektedir. Hükûmetten,
vatandaşımız, tüccarımız, esnafımız, karşılıklı olarak hem vatandaşların
birbirine hem de vatandaşın devlete olan borçlarının bu bela defedilinceye
kadar karşılıklı olarak ertelenmesini büyük bir heyecan ve sabırsızlıkla
beklemektedirler. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Erel.
AYHAN
EREL (Devamla) – Yoksa, çeki yazılan, senedi protesto edilen esnaflar -onların
tabiriyle- kara listeye girecekler ve bundan sonra banka sektöründe, finansman
dünyasında elde etmek isteyecekleri kredileri alamama gibi bir durumla karşı
karşıya kalacaklardır.
Turizm
sektöründe faaliyet gösteren işletmelerin kullandıkları kredilerin faizsiz
olarak ödenmesi de bir çare olarak akla gelmektedir.
Yine,
yurt içi turizmi destekleyecek rezervasyon artırıcı önlemlerin gözden
geçirilmesi gerekmektedir. SGK kayıtlarına göre turizm sektöründe 1 milyon 86
bin kişi, yaz aylarında ise 1,5 milyon kişi çalışmaktadır. Çalışanların yüzde
9’u turizm sektöründedir. Böyle bir durum da 1,5 milyonun bu yaz aç kalması,
işsiz kalması, ekmeksiz kalması demektir. Hükûmetimizin de bu insanların
derdine çare olacak önlemleri alması gerekmektedir diyorum, saygılar sunuyorum.
(İYİ PARTİ sıralarından alkışlar)
BAŞKAN
– Öneri üzerinde söz isteyen Halkların Demokratik Partisi Grubu adına İzmir
Milletvekilimiz Sayın Serpil Kemalbay. (HDP sıralarından alkışlar) 
Süreniz
üç dakika Sayın Kemalbay. 
HDP
GRUBU ADINA SERPİL KEMALBAY PEKGÖZEGÜ (İzmir) – Değerli halklarımızı ve Genel
Kurulu saygıyla selamlıyorum. 
Diyarbakır’da
orman işçilerinin yaşamını yitirdiği saldırıyı kınıyor, ailelerine,
halklarımıza başsağlığı diliyorum. 
Bu
saldırıdan yola çıkarak HDP’yi terörle itham edenlerin de siyasi ahlaktan
yoksun ifadelerini aynen iade ediyor, kötü söz sahibine aittir diyorum. 
Değerli
arkadaşlar, corona bütün dünyada büyük bir salgın ve coronayla mücadele ise son
derece yaşamsal bir öneme sahiptir. Fakat Türkiye’de corona salgınıyla gerçek
anlamda etkili bir mücadele yürütüldüğünü söylemek mümkün değil. Çünkü AKP
sürekli olarak corona günlerinde yaptığı faaliyetleri stilize ederek anlatsa da
Türkiye’de derin, ağır sorunlar yaşayan, ciddi sorunlar yaşayan sektörler,
çalışanlar sorunlarına cevap bulamadılar. “Evde kal.” diye telkinlerde
bulunulurken bugün, çalışanlar, emekçiler, işçiler ne yazık ki evde
kalamamaktadır, çalışmaktadır ya da evde kalabilmek için işinden ayrılmaktadır,
işten atılmaktadır ya da iş yerleri kapatıldığı için çalışamamaktadır. 
Turizm
sektörü bu dönemde en büyük darbeyi alan sektör oldu. Oteller, kafeteryalar,
eğlence yerleri, hatta spor tesislerine kadar kapatıldı. “Kapatılan bu iş
yerleri nasıl devam edecek, buna dair herhangi bir çözüm üretildi mi?” diye
baktığımızda hiçbir çözümün üretilmediğini görüyoruz. Kapatılan iş yerlerinde
çalışanlar ne yapıyor, ne yiyor, ne içiyor, bileniniz var mı? Hayır. Çalışanlar
ya ücretsiz izne çıkarıldılar ya senelik izinlerini zorunlu olarak
kullanıyorlar ya da askıdalar –“askıda olmak” gibi bir kavram da turizm
sektöründe var- yani çağrılacaklar bir gün, beklemeleri gerekiyor, ücretsiz
izindeler anlamında kullanılıyor. Askıda çalışma da yine bir çeşit ücretsiz
izin ve işten çıkarılmayla eş değer. Dolayısıyla turizm sektöründeki
işletmelerin kapatılması hem işsizliği kalıcı olarak tehdit ediyor hem de
hâlihazırda işten atılan, ücretsiz izne çıkartılan ya da geçici olarak işten
uzaklaştırılan bütün çalışanlar, emekçiler belirsizliğe terk edilmiş durumda ve
corona günlerinde tek başlarına, yalnız bırakılmış durumdalar.
(Mikrofon
otomatik cihaz tarafından kapatıldı)
BAŞKAN
–Tamamlayın Sayın Kemalbay.
SERPİL
KEMALBAY PEKGÖZEGÜ (Devamla) – Teşekkürler. 
Oysaki
coronayla mücadelede bu sektörlerin desteklenmesi, ileriye dönük olarak, açık
ve şeffaf olarak hangi çözümlerin üretildiğinin, bu sektörlerin nasıl devam
edebileceğine dair planlamaların halkla, bu sektörde çalışanlarla ve sektör
sahipleriyle görüşülerek anlatılması gerekiyor. Bakın, işten atılanların sayısı
her gün milyonlarca kişi artmaya başladı. Sizden, her gün işten atılan
işçilerin, sokağa atılan işçilerin durumuna dair hiçbir haber gelmiyor. Size
şunu sormak istiyoruz: Turizm sektöründe çalışan işçilere neden İşsizlik
Fonu’ndan güvence sağlanmıyor, neden iş güvencesi verilmiyor? İşsizlik
Fonu’ndaki 130 milyar TL neden bütün çalışanların iş güvencesi için
kullanılmıyor? Neden bunlara cevap alamıyoruz? Hepsinin cevabını sizlerden
bekliyoruz.
Teşekkürler.
(HDP sıralarından alkışlar)
BAŞKAN
– Öneri üzerinde söz sırası Cumhuriyet Halk Partisi Grubu adına Aydın
Milletvekilimiz Sayın Hüseyin Yıldız’a aittir.
Buyurun
Sayın Yıldız. (CHP sıralarından alkışlar)
Süreniz
üç dakika.
CHP
GRUBU ADINA HÜSEYİN YILDIZ (Aydın) – Sayın Başkan, değerli milletvekilleri;
hepinizi saygıyla selamlıyorum.
Değerli
arkadaşlar, Türkiye’nin 2019 turizm geliri 34,5 milyar dolardı ve burada Turizm
Bakanı çıktı, bunu övünerek söyledi. Bu corona virüsü çıktıktan sonra maalesef
en büyük zararı turizm sektörü gördü. 
Değerli
arkadaşlar turizm öyle bir sektör ki, en az 36 tane birbirine bağlantılı
üretici var; tarımı ilgilendiriyor, balıkçılığı ilgilendiriyor, eğlence
sektörünü ilgilendiriyor. Şu an önümüzdeki 2020 yılında turizm sektörü yok
sayılıyor. Neden yok sayılıyor? Sayın Cumhurbaşkanımız açıkladığında, yani 15
milyar açıklandığında teşvik, hiçbir yerinde turizmci yoktu.
Değerli
arkadaşlar, bir turizmci olarak, bu sene yıllık 40 milyar dolar para bekliyordunuz.
Bu turizm sektörü devlet eliyle yapılan bir iş değil, özel sektörün 200 milyar
dolar yatırımı var, 1,5 milyon insan çalışıyor. Yani, önümüzdeki 2020 yılında
turizmde çalışan o 1,5 milyon insan işsiz kalacak. 
Değerli
arkadaşlar, özellikle turizm ilçeleri de zor durumda. Turizm bölgesinde yazın
olduğu zaman oranın restoranları, kafeleri, otelleri, tarımla ilgilenen tarım
bölgeleri vesaire geçim kaynaklarını bundan sağlıyorlar. Şimdi, turizm başladı,
maalesef uçaklar kalkmıyor, ulaşım yok corona virüsünden dolayı. Yapacağınız
tek şey var; biliyorsunuz otelciler, genellikle oradaki limitet şirketler,
özellikle yılbaşından itibaren çekleri keserler, nisan, mayıs, haziran, temmuz,
ağustos aylarında mal almak için belirli firmalara çek keserler. Bu çeki de
neden erkenden kesiyorlar? Malları garantiye alıyorlar. Çünkü “Her şey dâhil”
sisteminde bunu yapmadığınız takdirde o işin içinden çıkamazsınız. Bir: Nisan,
mayıs, haziran, temmuz, ağustos ve eylül ayının çekleri hangi bankalarda
kullanılıyorsa o bankalardan ödenmesi gerekiyor, yani işletmecilere uzun vadede
kredi sağlamanız gerekiyor. İki: O ilçe belediyelerinin geliri düşük olduğu
için Çevre ve Şehircilik Bakanlığı yani genel bütçe olarak oraya bir pay
göndermeniz gerekiyor. Çünkü orada yazlıklar da var, yani nüfusu kışın 70 bin,
yazın 200-300 binlere çıkıyor. O yüzden altı ay boyunca belediyelere ek bütçe
vermek zorunluluğunuz var. Üç: Değerli arkadaşlar, buradan özellikle Turizm
Bakanına sesleniyorum. Bir an önce çıkın, turizmde nasıl bir önlem alacağınızı
anlatın. İnsanlar ateşin üzerinde, insanlar aç, susuz. Burada İşsizlik Fonu’nda
135 milyar TL olduğunu hepimiz biliyoruz. 
(Mikrofon
otomatik cihaz tarafından kapatıldı) 
BAŞKAN
– Sayın Yıldız, tamamlayın.
HÜSEYİN
YILDIZ (Devamla) – Teşekkür ediyorum Başkanım.
Geçen
sene çalışan işçilere yani turizmde çalışan 1,5 milyon insana o fondan dokuz ay
boyunca ücret ödemek zorundasınız. Aksi takdirde 2021’de o personeli de
bulamazsınız, zaten yeterince yetişmiş turizm elemanı olmadığı için o
elemanları bari kaçırmayalım. Buradaki, bütün turizm bölgelerindeki esnaflara
sonuna kadar kredi açmak zorunluluğunuz var. Aksi takdirde önümüzdeki 2021’de
de Türkiye turizmini toparlayamaz, buradan özellikle uyarıyorum.
Son
bir konu, değerli arkadaşlar, Türkiye, çilek ihracatının yüzde 50’sini Aydın’ın
Sultanhisar ilçesinden yolluyor. Bir hafta içinde olgunlaşıyor, bir hafta sonra
100 bin ton çilek -temmuza kadar- üreteceğiz. Buradan demin söylemiştim, şimdi
de söylüyorum. Cumhurbaşkanının, Tarım Bakanının, acilen, Ukrayna’ya ve
Rusya’ya ihracatı yapılan çilekle ilgili Sultanhisar’ın üreticisine sahip çıkma
sorumluluğu var.
Hepinizi
saygıyla selamlıyorum. (CHP sıralarından alkışlar) 
BAŞKAN
– Öneri üzerinde söz isteyen, Adalet ve Kalkınma Partisi Grubu adına Hatay
Milletvekilimiz Sayın Hüseyin Yayman. (AK PARTİ sıralarından alkışlar) 
Süreniz
üç dakika Sayın Yayman.
AK
PARTİ GRUBU ADINA HÜSEYİN YAYMAN (Hatay) – Sayın Başkan, değerli
milletvekilleri; yüce heyetinizi saygıyla sevgiyle selamlıyorum. Ekranları
başında bizleri izleyen çok değerli vatandaşlarıma saygılarımı gönderiyorum.
Sayın
Başkan, değerli milletvekilleri; İYİ PARTİ grup önerisinin üzerine söz almış
bulunmaktayım. Sözlerimin başında, bu hafta Polis Haftası, öncelikle, şehit olan polislerimize Allah’tan rahmet
diliyorum, gazilerimize şükranlarımızı sunuyoruz. Tüm polislerimize ve polis
ailelerine Türkiye Büyük Millet Meclisinden saygılarımızı, sevgilerimizi
gönderiyoruz. 
Diğer
taraftan, bugün PKK terör örgütü tarafından Diyarbakır’da şehit edilen sivil
vatandaşlarımıza Allah’tan rahmet diliyorum. Sürpriz mi? Sürpriz değil.
Türkiye’nin ve dünyanın en zor günlerden geçtiği bir dönemde, terör örgütünün
kendisine yakışanı yaptığını ve terör örgütünün insanları katletmeye devam
ettiğini görüyoruz ve Türkiye Büyük Millet Meclisi çatısı altından bunu
kınıyoruz ve lanetliyoruz. 
Diğer
taraftan, bugün 8 Nisan Dünya Romanlar Günü. Evet, Türkiye’nin ve dünyanın en
güzel renklerinden biri olan Roman vatandaşlarımızın ve Romanların 8 Nisan
Dünya Romanlar Günü’nü kutluyorum. Türkiye’nin en güzel renklerinden ve kadim
kültürümüzün, medeniyetimizin bileşenlerinden bir tanesi olan tüm Roman
vatandaşlarımıza saygılarımı, sevgilerimi gönderiyorum. 
Yine,
ayrıca dünyanın başına bela olan corona virüsüyle ilgili de tüm sağlık
çalışanlarımıza buradan saygılarımı, sevgilerimi gönderiyorum. Gerçekten
insanüstü bir gayretle çalışan sağlık emekçilerine şükranlarımızı sunuyoruz.
Sayın
Başkan, değerli milletvekilleri; turizm, gerçekten bacasız sanayidir. Türkiye
dünyanın en büyük turizm ülkelerinden bir tanesidir, Türkiye dünyanın açık hava
müzesidir, Türkiye dünyanın en büyük turizm ülkesidir. Dünyada en çok turist
gelen 6’ncı ülke Türkiye’dir, gelir bakımından ise 12’nci sıradadır ve 2023
için konulan hedef 75 milyon turist ve 65 milyar dolar gelir elde etmektir ve
bu konuda Bakanlığımız, Hükûmetimiz gerçekten bir ortak akıl içerisinde,
yönetişim prensibiyle tüm sektörle iş başında ve gerçekten büyük bir sorumluluk
içerisinde süreci takip etmektedir.
Gerekli tedbirler alınmıştır ve alınmaya devam edilmektedir. Bakanımızın
ifadesiyle, inşallah mayısın sonuna doğru sezon açılmış olacaktır.
(Mikrofon
otomatik cihaz tarafından kapatıldı) 
HÜSEYİN
YAYMAN (Devamla) – Sayın Başkanım, tamamlıyorum. 
BAŞKAN
– Tamamlayalım. 
HÜSEYİN
YAYMAN (Devamla) – Yine Bakanlığımızın aldığı tedbirler bağlamında, vergi
ödemelerinin ve SGK primlerinin ertelenmesi kapsamında şubat, mart, nisan dâhil
olmak üzere altı ay ertelenmiştir. Asgari ücret desteği devam etmektedir.
EXIMBANK ve KGF kredilerinin takibi yine bu dönemde Bakanlığımız tarafından
sürdürülmektedir. Konaklama vergisi 2020 yılında alınmayacaktır. Yine otel
kiralamalarına ilişkin irtifak hakkı bedellerinin hasılat payı ve ecrimisil
ödemeleri altı ay ertelenmiştir. Yine iç hava taşımacılığıyla ilgili yüzde 18’den
yüzde 1’e inen bir vergi indirimi bulunmaktadır. 
Biz
inanıyoruz ki Türkiye, 2023 turizm hedefine yine sektörle dayanışma içerisinde
devam edecektir ve ben bu konuda özellikle Turizm Tanıtım Ajansının Türkiye
için çok büyük bir kazanç olduğunu düşünmekteyim. Kapadokya’dan Hatay’a,
Hatay’dan Antalya’ya, Muğla’ya, Dalaman’a, İstanbul’a…
(Mikrofon
otomatik cihaz tarafından kapatıldı) 
BAŞKAN
– Son sözleri alalım Sayın Yayman. 
HÜSEYİN
YAYMAN (Devamla) – Nezaketinize çok teşekkür ederim Sayın Başkanım. 
Önemli
bir konu, evet, turizm, gayrisafi millî hasılanın yüzde 10’unu, Türkiye
istihdamının yüzde 12’sini ve dolaylı olarak 50’ye yakın mesleği
ilgilendirmektedir ve bu bağlamda, Türkiye, gerçekten turizm alanında da diğer
alanlarda da her türlü tedbiri, kamusal politikaları takip etmektedir.
Şunun
altını bir kez daha çizmek lazım: İnsanların hayatında öncelikler olduğu gibi
devletlerin hayatında da kamu yönetiminde de öncelikler vardır. Tabii ki turizm
sektörü çok çok önemlidir, buradaki sorunlar bizim sorunlarımızdır. Bunları bu
yüce Meclisin çatısı altında takip edeceğiz ama Türkiye’de gerçekten coronaya
karşı insan hayatının korunması ve gerekli tedbirlerin alınması hususunda
sağlık politikalarının devamı da çok çok önemlidir.
Bu
duygu ve düşüncelerle yüce heyetinizi bir kez daha saygı ve sevgiyle
selamlıyorum. (AK PARTİ sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır. Öneriyi okutup işleme alacağım ve oylarınıza sunacağım.
2.- HDP Grubunun, Diyarbakır Milletvekili Dersim Dağ ve 19 milletvekili
tarafından, Millî Eğitim Bakanlığı tarafından uygulanmaya başlanan uzaktan
eğitim sisteminde karşılaşılan sorunların araştırılarak alınması gereken
tedbirlerin belirlenmesi amacıyla Türkiye Büyük Millet Meclisi Başkanlığına
verilmiş olan (10/2751) esas numaralı Meclis Araştırması Önergesi’nin ön
görüşmelerinin, Genel Kurulun 8 Nisan 2020 Çarşamba günkü birleşiminde
yapılmasına ilişkin önerisi
8/4/2020
Türkiye Büyük Millet Meclisi Başkanlığına
Danışma
Kurulu 8/4/2020 Çarşamba günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Meral
Danış Beştaş
 Siirt
 Grup
Başkan Vekili
Öneri:
23
Mart 2020 tarihinde, Diyarbakır Milletvekili Dersim Dağ ve arkadaşları
tarafından, coronavirüs salgını nedeniyle verilen uzaktan eğitim sisteminin
altyapısının yeterliliğinin araştırılması amacıyla Türkiye Büyük Millet
Meclisine verilmiş olan 5918 sıra numaralı Meclis Araştırması Önergesi’nin
diğer önergelerin önüne alınarak, görüşmelerinin 8/4/2020 Çarşamba günkü
birleşiminde yapılması önerilmiştir.
BAŞKAN
– Teşekkür ediyorum. 
Değerli
arkadaşlarım, görüşmelere başlayacağız ama bir arkadaşımıza söz verecektim. Onu
bir yerine getireyim. 
Sayın
Tanrıkulu buyurun, sizin bir açıklamanız olacaktı, bana önceden bildirmiştiniz.

VI.- AÇIKLAMALAR (Devam)
45.- İstanbul Milletvekili Mustafa Sezgin Tanrıkulu’nun, Diyarbakır ili
Kulp ilçesinde gerçekleştirilen saldırıda yaşamını yitiren Alaattin Yıldız,
Hacı Akdeniz, Burhan Tanrıkulu, Sedat Hazar ve Ahmet Erboğa’ya Allah’tan rahmet
dilediğine ve saldırıyı lanetlediğine ilişkin açıklaması
MUSTAFA
SEZGİN TANRIKULU (İstanbul) – Sayın Başkan, teşekkür ederim. 
Bugün
sabah, memleketim Diyarbakır’ın Kulp ilçesinde gerçekleştirilen saldırıda
Alaattin Yıldız, İnkaya (Kanika) köyünden, yine Hacı Akdeniz, İnkaya (Kanika)
köyünden ve Burhan Tanrıkulu, Akçasır köyünden ve Sedat Hazar, Kayacık (İnika)
köyünden ve Ahmet Erboğa, Saltuk (Malamelke) köyünden yaşamlarını
yitirmişlerdir. Ben bu saldırıyı lanetliyorum ve kınıyorum. Yaşamını yitiren
hemşehrilerime Allah’tan rahmet diliyorum, yakınlarına başsağlığı diliyorum.
Herkesin başı sağ olsun.
Teşekkür
ederim Sayın Başkan. (CHP sıralarından alkışlar)
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Diyarbakır Milletvekili Dersim Dağ ve 19 milletvekili
tarafından, Millî Eğitim Bakanlığı tarafından uygulanmaya başlanan uzaktan
eğitim sisteminde karşılaşılan sorunların araştırılarak alınması gereken
tedbirlerin belirlenmesi amacıyla Türkiye Büyük Millet Meclisi Başkanlığına
verilmiş olan (10/2751) esas numaralı Meclis Araştırması Önergesi’nin ön
görüşmelerinin, Genel Kurulun 8 Nisan 2020 Çarşamba günkü birleşiminde
yapılmasına ilişkin önerisi (Devam)
BAŞKAN
– Değerli milletvekilleri Halkların Demokratik Partisi Grubunun önerisinin
gerekçesini açıklamak üzere Gaziantep Milletvekilimiz Sayın Mahmut Toğrul. (HDP
sıralarından alkışlar)
Süreniz
beş dakika Sayın Toğrul.
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan. 
Değerli
milletvekilleri, öncelikle Genel Kurulu saygıyla selamlıyorum. Yine, Genel Kurulun
sevgili emekçileri bu zor koşullarda bize destek sunuyorlar, onlara da
teşekkürlerimizi ifade etmek isterim. Televizyonları başında bizleri izleyen
yurttaşlarımızı da buradan saygıyla selamlıyoruz. 
Değerli
arkadaşlar, bu coronavirüs pandemisi açıklandıktan sonra tabii ki hayatın
birçok normal akışı bir anda değişti. Ülkelerin gündemi değişti. Hemen hemen
yaşamın her alanı tabii ki bundan etkilendi. Bu etkilenen alanlardan bir tanesi
de eğitim alanı. Biliyorsunuz, 23 Martta Millî Eğitim Bakanı Ziya Selçuk
“Türkiye’deki eğitimin 23 Marttan itibaren uzaktan eğitim şeklinde
verileceğini” ifade etti. 
Değerli
arkadaşlar, tabii ki bu konuda da ciddi sorunlar yaşanıyor çünkü Türkiye’de çok
ciddi sayıda öğrencimiz var. 18 milyon civarında öğrencimiz var ve bu 18 milyon
civarındaki öğrenciye hizmet edecek internet altyapısı yok. Yapılan çalışmalara
göre öğrencilerin yüzde 20’si internet olanaklarına ulaşamıyor. Hatta çoğu evde
televizyon yok değerli arkadaşlar. Bunlar önemli sorunlar. Yine, özellikle şu
noktada ciddi bir sorun yaşanıyor: Biliyorsunuz, Türkiye’de 1 milyon 300 bin
civarında taşımalı öğrenci var ve bunlar genelde kırsalda yaşıyorlar ve genelde
çalışmak durumundalar. Dolayısıyla bunların koşulları zaten bu uzaktan eğitim
imkânına sahip değil. Bu anlamda da ciddi sorunlar yaşanıyor.
Bir
diğer önemli nokta değerli arkadaşlar, özellikle bölgede, böylesi durumlarda,
uzaktan eğitimde, öğretmen olmadığı için yardımcı olacak kesim ebeveynler.
Özellikle, bölgede dil bilmediği için çocuğuna yardımcı olamayan ciddi sayıda
yurttaşımız var ve bu anlamda da çocukların eğitimi eksik kalıyor. Bu anlamda
da aslında ana dilinde eğitimin ne kadar önemli olduğunu buradan tabii ki
vurgulamak isterim. Bilgisayarı olmayan, hatta televizyon kanalını
ayarlayamayan birçok velinin olduğunu biliyoruz değerli arkadaşlar. Uzaktan
eğitim ciddi bir dezavantajdır ve bunların etkisinin azaltılması noktasında
hepimizin ciddi yapacakları olmalıdır diye böyle bir konuyla ilgili Meclisin
bir araya gelmesi ve ciddi önlemler alması gerekir.
Değerli
arkadaşlar, ilk ve ortaöğretimde yaşanan sorunların benzeri üniversitelerde de
yaşanıyor. Biliyorsunuz, birçok üniversite yine internet üzerinden uzaktan
eğitim yapıyor ama internet altyapısı yok ve interneti en düşük hızda kullanan
ülkelerden bir tanesiyiz. Öğrencilerimiz bulundukları yerlerde evler
kiralamışlardı, yurtların veya özel üniversitelerin ücretlerini çoğu velimiz
peşin ödemişti. Şimdi öğrencilerin bu eğitimden mahrum kalması ve orada hâlâ
kira ödemeye devam etmeleri ciddi bir sıkıntı, zaten ekonomik zorluk yaşayan yurttaşlarımızın
üzerine ikinci bir yükün binmesine neden oluyor.
Değerli
arkadaşlar, alınması gereken önlemler noktasını da kısaca özetlemek isterim:
Kamusal eğitimin eşit, ücretsiz ve ulaşılabilir olması özelliklerinden
hareketle Eğitim Bakanlığının bilgisayar ve televizyon gereksinimi olan
öğrencilerin ihtiyacını hızlı bir şekilde karşılaması gerekir. 
Ocak
2020 dönemi olarak 20 bin civarında öğretmenin ataması yapılmış ama göreve
başlatılmamıştır. Bu öğretmenler ciddi geçim sıkıntısı çekiyorlar. Bu
öğretmenlerin derhâl göreve başlatılması gerekiyor. 
Uzaktan
eğitim sistemi sebebiyle özellikle Kürt illerinde yaşayan çocuk ve gençlerin
eğitim hakkına erişimde yaşadığı sorunlar katlanarak artmıştır. Bu sebeple
sisteme tüm öğrencilerin sağlıklı bir şekilde ulaşması için gerekli altyapının
sağlanması ve ana dilinde eğitim verilmesi konusunda siyasi iktidar tarafından
samimi adımların bir an evvel atılması gerekir. 
Hükûmet,
üniversitelerde uzaktan eğitim konusunda kapsamlı bir eylem planı ortaya
koymalıdır. Öğrencilerin bilgisayar ve internet altyapı yoksulluğuna karşı
YÖK’ün “Kayıt dondurabilirler.” şeklindeki açıklaması gerçekten çok abestir, bu
ülkenin gençliğini kaderine terk etmek anlamına gelir; bunun yapılmaması
gerekir. Bu ülkenin geleceği için çok önemli bir anlam ifade eden üniversite
öğrencilerine uzaktan eğitim sürecinde ekonomik destek sunmak, yurt ve kredi
borçlarını ertelemek hatta faiz ödemelerini silmek sosyal devletin bir gereği
olarak yapılmalıdır.
(Mikrofon
otomatik cihaz tarafından kapatıldı)
BAŞKAN
– Tamamlayalım.
MAHMUT
TOĞRUL (Devamla) – Tamamlıyorum Sayın Başkan.
YÖK,
üniversite özerkliğini bitirmek ve akademik özgürlüğü yok etmek için harcadığı
mesaiyi öğrenciler için harcamalıdır. Bu kapsamda da bütçesinden öğrencilere
ekonomik destek, teknolojik altyapı sağlamalıdır. Hiçbir şey yapamıyorsa ek
internet bağlantıları oluşturabilir, internet kotalarını artırabilir.
Öğrencilerin taleplerine ve şikâyetlerine “Kayıt dondurma hakkı tanıdık.” gibi
bir gerekçe asla kabul edilemez.
Değerli
arkadaşlar, özellikle bu internet altyapısının zayıflığı ve kotanın aşımı noktasında
aileler, öğrenciler evde ama kapılarına internet ücreti faturaları geliyor.
Bunların da ertelenmesi gerektiğini ifade ediyor, Genel Kurulu saygıyla
selamlıyorum. (HDP sıralarından alkışlar)
BAŞKAN
– Öneri üzerinde söz isteyen Cumhuriyet Halk Partisi Grubu adına Mersin
Milletvekilimiz Sayın Ali Mahir Başarır. (CHP sıralarından alkışlar)
Süreniz
üç dakikadır Sayın Başarır. 
CHP
GRUBU ADINA ALİ MAHİR BAŞARIR (Mersin) – Genel Kurulu saygıyla selamlıyorum. 
Bugün
Diyarbakır’da hain bir terör saldırısında yaşamını yitiren vatandaşlarımıza
Allah’tan rahmet diliyorum, ulusumuza başsağlığı diliyorum.
Değerli
milletvekilleri, ülkemizde ve dünyada yaşanan corona virüsünün etkisinden
dolayı 3 Martta Millî Eğitim Bakanlığı uzaktan eğitim sistemine geçmiş
bulunmaktadır. Evet, 2 şekilde insanlar uzaktan eğitime erişebilmekte: İnternet
ve TRT. Ülkemizde 18 milyondan fazla öğrenci bulunmakta ama üzülerek görüyoruz
ki 5 milyon çocuğumuz uzaktan eğitime erişememekte. Sayın Millî Eğitim Bakanına
sorduğumuz zaman 3 milyon 400 bin öğrencinin uzaktan eğitim sistemine
erişemediği cevabını vermiştir.
Şimdi,
neden erişemiyorlar? Bugün, kırsalda, köylerde hatta köylerin birçoğunda
internet altyapısı yok, internet yok, çocuklarda akıllı telefon yok, hatta çok
çok az olsa da televizyonu olmayan köyler bulunmakta. Sayın Millî Eğitim
Bakanı, bu sistemi getirirken özellikle çocuklarımızı, evlatlarımızı düşünmek
zorundaydı. En azından bu üç aylık süreçte 20 yaş altı çocuklarımıza internetin
üç ay ücretsiz olarak verilmesini devlet sağlayabilirdi. Bu ülkedeki valiler,
belediyelerin mutfaklarına mühür koyacağına, kolilerini toplayacağına, bu
köylerdeki çocuklara tablet dağıtabilirdi, televizyonu olmayan evlere
televizyon verebilirdi. Bana göre valinin, devletin birinci görevi buydu ama üzülerek
söylüyorum ki bu çocuklarımız bu yüzyılda internet olmadığı için eğitimlerinden
uzak kalmakta. 
İkinci
bir sorun, 20 yaş altı çocuklarımız için sokağa çıkmaya yasağı getirildi. Peki,
engelli çocuklarımız, otizmli bireylerimiz, evlatlarımız; onlar, annesi babası
olmadan sokakta yürüyemiyor, eğitimini onlarla alıyor. Öncelikle şunu
söyleyeyim: Bu çocuklarımız için Millî Eğitim Bakanlığının özel bir uzaktan
eğitim programı var mı? Yok. Peki, bu çocukların annesi, babası işte, izin
veriliyor mu bu süreçte? Hayır. Bu, düşünülemez bir durum, kabul edilemez bir
durum. Eğer bu ülkedeki engelli çocuklarımızı düşünmüyorsak, eğitimle ilgili
önlemleri ilk olarak onlar için almıyorsak gerçekten uzaktan eğitimin bir
anlamı yok.
(Mikrofon
otomatik cihaz tarafından kapatıldı) 
BAŞKAN
– Tamamlayın.
ALİ
MAHİR BAŞARIR (Devamla) – Değerli milletvekilleri, özellikle erişim çok önemli.
Eğer ki bu sistem, bu süreçte disiplinli, erişilebilir hâle getirilmezse;
internet çocuklar için, 20 yaş altı evlatlarımız için ücretsiz hâle
getirilmezse; talep, televizyon sorunları çözülmezse olası haziran ve temmuz
aylarındaki sınavlarda çocuklarımız için her şey bir felaket olabilir. Biz,
onların bir saat bile eğitimden uzak kalmalarından büyük üzüntü duyarız. Bu
insani bir durum. Tekrar tekrar söylüyorum, internet onlar için üç ay ücretsiz
olsun, kontör mü veriliyor telefonlar için, verilsin ve valiler, devlet,
tablet, televizyon eksiği olan çocuklarımızın bu eksikliğini gidersin. 
Teşekkür
ediyorum.
Saygılar
sunarım. (CHP sıralarından alkışlar)
BAŞKAN
– Öneri üzerinde söz isteyen, Adalet ve Kalkınma Partisi Grubu adına Konya
Milletvekilimiz Sayın Orhan Erdem. (AK PARTİ sıralarından alkışlar)
Süreniz
üç dakika Sayın Erdem. 
AK
PARTİ GRUBU ADINA ORHAN ERDEM (Konya) – Sayın Başkanım, çok değerli
milletvekili arkadaşlarım; öncelikle hepinizi saygıyla selamlıyorum. 
Diyarbakır’da
hayatını kaybeden sivil vatandaşlarımıza Allah’tan rahmet, yakınlarına
başsağlığı diliyorum. Teröre destek olan yandaşlarını, terör örgütünü
lanetleyerek tekrar konuşmama başlamak istiyorum. 
HDP
Grubunun verdiği önerge hakkında söz aldım. Önergede, uzaktan eğitime dönük iki
konuya değiniliyor içeriğine baktığımızda. Birincisi, uzaktan eğitim sistemi
içerisinde yoksul aile çocuklarının TV ve internet ulaşımının olamaması
durumunda nasıl eğitim alacakları; ikinci konu da uzaktan eğitim takip sistemi
ve mekanizmasının yeterli olmadığı. 
Bunlara
şöyle cevap verebiliriz: Küresel bir sorun yaşıyoruz. Millî Eğitim Bakanlığı,
Sağlık Bakanlığı gibi, çok şükür, çok hızlı kararlar almış, mevcut altyapısının
da buna uygun olması nedeniyle, başta EBA (Eğitim Bilişim Ağı) sistemini
hizmete koymuş. Bu zaten bir destek eğitim portalıydı. Buradan 50 bin öğrenci
bir anda girebilirken bunu 500 bine çıkarmanın yollarını aramış. Şu an 4-5 milyon
öğrencinin aynı anda eğitim almasına uğraşmakta. Asıl önemli olan, 18 milyon
öğrencinin eğitim alabilmesi için TV’yi devreye koymuş, TRT ile EBA birlikte bu
işe, zaten hazır olan içerikleri güçlendirerek başlamış durumda. 
Şunu
demek istiyorum: Bu, eğitim sisteminin içerisinde yaşadığımız soruna dönük bir
destek eğitim modelidir; bu, eğitim vermek için yapılmış bir uygulama değildir.
İnşallah bu sorun çözüldüğünde Millî Eğitim Bakanlığı telafi eğitimini
yapacaktır. Büyük bir ihtimalle yaz aylarında, tatil döneminde bu eğitim
tamamlanacak. 
Dünyaya
baktığımızda, Türkiye'nin yaptığı bu modeli gelişmiş ülkeler bile yapamadı.
Belçika ailelere mail göndererek “Şu derslere yardımcı olun.” diyor. Birçoğunda
hiçbir şey yapılmadı. Bunu anlatmak isterim. Ülkemiz yine bu konuda çok önemli
adımlar atmış ve öncelikli işler yapmıştır. 
İkinci
konu: Uzaktan eğitimin takip sistemi ve mekanizması. Bakanlık hemen bütün il
müdürleriyle videokonferans sistemiyle görüşmeler yapmış, öğretmenlerin
öğrencilerini bire bir takip etmesi konusunda telefonla takibini sağlayacak
talimatları vermiş, ayrıca zaten öğretmenlerimizin her birine birer bilgisayar
dağıtıldığı için, imkânı olan, sistemi kurabileceklerin de videokonferansla
derslerine katkı vermesinin önünü açmıştır.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Erdem.
ORHAN
ERDEM (Devamla) – Teşekkür ederim. 
En
önemli şey de Cumhurbaşkanımızın açıkladığı üzere, uzaktan eğitimi alacak bu
öğrencilerimize 10 gigabayta kadar ücretsiz internet sağlanması da bütün
iletimi sağlayan taraflarca oluşturulan bu dönemdeki uygulamaların içerisine
alınmıştır. 
Kısacası,
zor bir dönemden geçiyoruz, inşallah bir an önce sonuçlanır. Normale döndüğünde
Millî Eğitim Bakanlığı telafi eğitimine başlayacaktır. Bu süreçte de
öğrencilerimiz, destek eğitimiyle, eğitimden geri kalmamak, soğumamak,
bilgilerini unutmamak adına bir eğitim alıyorlar. Bu bakımdan, böyle bir
çalışmaya gerek olmadığını belirtmek istiyor, tüm heyeti saygıyla selamlıyorum.
(AK PARTİ sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Sayın
Özel, size söz vermeden önce, Sayın Özçelik Burdur’la ilgili bir bilgi aldı,
onu aktarmak istiyor.
Sayın
Özçelik, siz görüştünüz Burdur’la, buyurun.
VI.- AÇIKLAMALAR (Devam)
46.- Burdur Milletvekili Bayram Özçelik’in, Burdur Belediyesi tarafından
başlatılan yardım kampanyasının Burdur Valiliği tarafından iptal edildiğine,
herhangi bir soruşturmanın söz konusu olmadığına ve yapılan yardımların
şahıslara iadesinin gerçekleştirileceğine ilişkin açıklaması
BAYRAM
ÖZÇELİK (Burdur) – Evet, çok teşekkür ediyorum Sayın Başkanım.
Genel
Kurulda gündeme geldi. Burdur Belediyesinin başlattığı bağış kampanyasında,
Tarım Kredi Kooperatifinden bir koli talebi olmuş ve bunun üzerine koli talebi
karşılanmış. Fakat Burdur Belediyesi, hem Tarım Kredinin ismini kullanarak hem
de hesap numarasını kullanarak bağış kampanyası başlatmış. Bunun üzerine, Tarım
Kredi bunu fark edince, bu kampanyanın uygun olmadığı ifade edilmiş. Bunun
yanında İçişleri Bakanlığı genelgesine, yardım toplama kararına aykırı da
hareket edilmiş ve bunun üzerine bu bağış kampanyası durdurulmuş. Bir
soruşturma söz konusu değil. Ayrıca, yapılan yardımların şahıslara iadesi
gerçekleşecek.
Teşekkür
ediyorum Başkanım.
BAŞKAN
– Peki, teşekkür ederim.
Sayın
Özel, sizin bir açıklamanız olacak, buyurun.
47.- Manisa Milletvekili Özgür Özel’in, Burdur Milletvekili Bayram
Özçelik’in yaptığı açıklamasındaki bazı ifadelerine, yurt dışında hem mağdur
hem de mahsur durumda olan vatandaşların ülkeye getirilmesi konusunda iktidara
seslendiklerine ilişkin açıklaması
ÖZGÜR
ÖZEL (Manisa) – Sayın Başkan, aslında başka bir şey için söz aldım ama buna da
bir şey söylemem gerekiyor çünkü bana cevaben söyledi. 
Böyle
bir yanlışlık olabilir mi? Bir belediye, yoksulları biliyor, nakit para
toplamıyor “Tarım Kredi Kooperatifinin hesabına gidip parayı yatırırsan
erzakını ben ulaştırırım.” diyor. Bunda ne zarar var? Şimdi, Burdur
Milletvekili diyor ki: “Bağış yapanlara da iade yapılacak.” Ya, adam bağış
yapmış, erzak var, Tarım Kredi zaten kendi ürününü satsın ister; kaybeden kim?
Belediye, vatandaşına sahip çıkıyor; Tarım Kredi, çiftçinin malını satmış
oluyor; gariban, ihtiyaç sahibi vatandaşın da boğazından Tarım Kredinin
ürettiği mal geçiyor. Sen de Burdur Milletvekili olarak bu kampanyaya katkı
ver. Ne var yani, Burdur’da bu kampanyayı yapan düşmanımız değil ki. Burdur Belediyesi AK PARTİ’de olsa Tarım Kredinin
ürününü almaya yasak mı getirecek? Olacak iş değil. 
Sayın
Başkan, söz almakla ilgili esas talebim şuydu, daha doğrusu söz alma gerekçem
şuydu: Yurt dışında birçok vatandaşımız hem mağdur hem de mahsur durumdalar. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
ÖZGÜR
ÖZEL (Manisa) - Suudi Arabistan’da, Katar’da, Umman’da, Dubai’de, Kıbrıs’ta,
Libya’da ve birçok ülkede hâlâ mahsur kalmış ve mağdur durumda vatandaşlarımız
yardım bekliyor. Bu konuda Hatay Milletvekilimiz Serkan Topal, Kahramanmaraş
Milletvekilimiz Ali Öztunç daha önce bu talepleri seslendirmişti. Bir kez daha
buradan yetkililere sesleniyoruz, iktidara sesleniyoruz, Dışişleri Bakanlığına
sesleniyoruz: Bu ülkelerdeki vatandaşlarımızın getirilmesi için, uçaksa uçak,
ne tedbir alınması gerekiyorsa yapılmalı, büyükelçilerimiz bu vatandaşlarımıza
sahip çıkmalı. Geldikten sonra karantinayla ilgili bir endişe varsa, Hatay’da
Büyükşehir Belediyemiz inisiyatif almaya, mekânları sağlamaya hazır olduklarını
da söylüyorlar. Bu konuda bir an önce Suudi Arabistan’da, Katar’da, Umman’da,
Dubai’de, Kıbrıs’ta ve Libya’daki vatandaşlarımızın sesinin duyulmasını
istiyoruz. 
Çok
teşekkür ediyorum Sayın Başkan. (CHP sıralarından alkışlar) 
IV.- OTURUM BAŞKANLARININ KONUŞMALARI (Devam)
5.- Oturum Başkanı TBMM Başkan Vekili Levent Gök’ün, Dışişleri Bakanının
yurt dışındaki vatandaşların ülkeye getirilmesi konusunda çalışma yapıldığına
ilişkin kendisine bilgi verdiğine ve konunun takipçisi olacağına ilişkin
konuşması
BAŞKAN
– Değerli arkadaşlarım, bu konuda ben de önceki gün Sayın Dışişleri Bakanıyla
bir görüşme yaptım. Sayın Dışişleri Bakanıyla yurt dışındaki yurttaşlarımızın
getirilmesi konusunda bir görüşmemiz oldu. Bana bazı bilgiler verdi, çalışma
yaptıklarını anlattılar ama hep beraber bu konunun da takipçisi olalım. 
Sayın
Zengin...
VI.- AÇIKLAMALAR (Devam)
48.- Tokat Milletvekili Özlem Zengin’in, yurt dışındaki vatandaşların
ülkeye getirilmesiyle ilgili gayretlerinin devam ettiğine, Tarım Kredi
Kooperatiflerinin yardım kampanyası yapamayacağına, usulle alakalı bir problem
olduğuna ilişkin açıklaması
ÖZLEM
ZENGİN (Tokat) – Sayın Başkanım, çok değerli milletvekili arkadaşlarım; yurt
dışındaki vatandaşlarımızla ilgili muhakkak gayretlerimiz devam ediyor, daha
evvel -milletvekili arkadaşlarım da biliyorlar- Kuveyt’teki arkadaşlarımızla
ilgili bir gayretimiz oldu; inşallah devam edecek, tamamlayacağız bunu. 
Şimdi,
Tarım Kredi Kooperatifleriyle ilgili şunu söylemek istiyorum: Tabii ki
yardımdan yanayız ama her şeyin bir usulü var. Yani buradaki problem şu:
Belediye, Tarım Kredi Kooperatifinden belli sayıda paket almak üzere talepte
bulunmuş. Yani, örneğin, ben 100 koli mal
alacağım, bedelini Belediye olarak ben ödeyeceğim. Şimdi, bu yaptığı
kampanyada, vatandaş -tek tek ödeyerek- Tarım Kredi Kooperatifine onun adına
ödemeleri yapsın istiyor Belediye. Buna teknik olarak imkân yok. Yani, burada
meseleyi hukuken yapmamız gerekiyor. Yardıma elbette hiç kimsenin itirazı yok
ama usulle alakalı bir problem var. Tarım Kredi Kooperatifleri kendileri yardım
kampanyası yapamazlar.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Zengin, gündeme geçelim.
Buyurun.
ÖZLEM
ZENGİN (Tokat) – Belediyenin nasıl yapacağı zaten belli. O sebeple, burada, bu
meselede lütfen elma ile armut mukayesesi yapmayalım, farklı bir şeyden
bahsediyoruz.
Teşekkür
ederim.
BAŞKAN
– Peki.
Sayın
Beştaş…
49.- Siirt Milletvekili Meral Danış Beştaş’ın, cezaevlerinden ölüm
haberlerinin gelmeye devam ettiğine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Maalesef,
cezaevlerinden ölüm haberleri gelmeye devam ediyor, üzülerek bunları ifade
ediyoruz. 
Bu
arada, bizi cezaevinden izleyenlerden özür dileyeyim, ne diyeyim bilmiyorum.
Çok üzgünüz bu kötü haberleri vermekten ama 17 yaşında, Şakran Çocuk Cezaevinde
bulunan Ali Erdoğan’ın intihar ettiği yönünde bir iddia var. Şimdi ailesi aradı
ve telefon görüşmesini bize aktardılar. İktidar Grup Başkan Vekili
araştıracaktır. “On dört günde bir almam gereken kanser ilacım bulunmuyor.
İğnem Türkiye’de bulunmadığı gibi, hasta olmama rağmen takibim de olmuyor. Üç
aydır buradayım ve hiçbir kontrolüm yapılmadı. Hiçbir dezenfektan olmadığı için
hastaneye götürülmüyorum. Hastaneye götürülmeme sebebim ise karantina altına
alınacak olmam oluyor. Ben kolon kanseri hastasıyım, verem tedavisi
görmekteyim. Artrit, kemik erimelerim var, omurilik kemiği erimelerim var;
bunlarla ilgili tedavi görmekteyim. Bunlardan kaynaklı kanamam oluyor. Dün
dışarıdan bir genel cerrah doktor geldi kuruma. Hiçbir şekilde önlem alınmadığı
gibi, doktorun kendisi de önlemsiz bir şekilde gelmişti.”
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Beştaş.
MERAL
DANIŞ BEŞTAŞ (Siirt) – Bitiriyorum.
“Doktora
hastalıklarımı söyledim. Doktorum, benim kesinlikle kendisinin alanına
girmediğimi fakat acilen hastaneye götürülmem gerektiğini söyledi. Cezaevi
idaresiyse Yeşilyurt Devlet Hastanesine götürülemeyeceğimi söyledi. Bundan
kaynaklı da ölümle yüz yüze kalmış durumdayım. Kamuoyunun durumumla ilgili…”(x) İşte, İnsan Hakları
Derneği de bugün… Dün saat onda bunu söylerken yaşıyor, sonra intihar ettiğine
dair haberler geliyor. Yani çok vahim bir tablo var ortada. Bu nedenle,
kamuoyunu bilgilendirmek açısından söz aldım. Çok üzgünüz. Ailesine başsağlığı
diliyoruz. 
Teşekkür
ediyorum. 
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili Mehmet Akif Hamzaçebi ve
arkadaşları tarafından, karşılıksız çek düzenleme cezasının hapis olması
nedeniyle yaşanan sorunların tespit edilmesi ve karşılıksız çek suçunun infaz
yasa teklifi kapsamına alınmaması nedeniyle ortaya çıkacak eşitsizliklerin
incelenmesi amacıyla 8/4/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 8 Nisan 2020 Çarşamba günkü birleşiminde yapılmasına ilişkin
önerisi
BAŞKAN
– Değerli milletvekilleri, Cumhuriyet Halk Partisi Grubunun İç Tüzük’ün 19’uncu
maddesine göre verilmiş bir önerisi vardır, öneriyi okutup işleme alacağım ve
oylarınıza sunacağım.
8/4/2020
Türkiye Büyük Millet Meclisi Başkanlığına
Danışma
Kurulu 8/4/2020 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri:
İstanbul
Milletvekili Mehmet Akif Hamzaçebi ve arkadaşları tarafından, karşılıksız çek
düzenleme cezasının hapis olması nedeniyle yaşanan sorunların tespit edilmesi
ve karşılıksız çek suçunun İnfaz Yasa Teklifi kapsamına alınmaması nedeniyle
ortaya çıkacak eşitsizliklerin incelenmesi amacıyla 8/4/2020 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
(1727 sıra no.lu) diğer önergelerin önüne alınarak görüşmelerinin 8/4/2020
Çarşamba günkü birleşimde yapılması önerilmiştir.
MERAL
DANIŞ BEŞTAŞ (Siirt) – Sayın Başkan…
BAŞKAN
– Buyurun Sayın Beştaş. 
VI.- AÇIKLAMALAR (Devam)
50.- Siirt Milletvekili Meral Danış Beştaş’ın, Şakran Çocuk Cezaevinde
bulunan 17 yaşındaki Ali Erdoğan’ın intihar ettiği yönünde iddialar olduğuna ve
Ödemiş Cezaevinde bulunan Mehmet Salih Filiz’in mağduriyetine ilişkin
açıklaması (x)
MERAL
DANIŞ BEŞTAŞ (Siirt) – İntihar ettiği iddia edilen, Şakran Çocuk Cezaevinde
bulunan 17 yaşındaki Ali Erdoğan -gazetelere de düştü- fakat hasta olan ve
mektubunu okuduğum -yani görüşmesini okuduğum- ise Mehmet Salih Filiz, Ödemiş
Cezaevinde. Yani bu yaşıyor, Ödemiş Cezaevinde, şu anda ağır hasta; diğeri ise
maalesef ölmüş yani intihar ettiği iddiası var.
Teknik
bir hata yaptım, kusura bakmayın. 
BAŞKAN
– Estağfurullah. 
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili Mehmet Akif Hamzaçebi ve
arkadaşları tarafından, karşılıksız çek düzenleme cezasının hapis olması
nedeniyle yaşanan sorunların tespit edilmesi ve karşılıksız çek suçunun infaz
yasa teklifi kapsamına alınmaması nedeniyle ortaya çıkacak eşitsizliklerin
incelenmesi amacıyla 8/4/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 8 Nisan 2020 Çarşamba günkü birleşiminde yapılmasına ilişkin
önerisi (Devam)
BAŞKAN
– Değerli milletvekilleri, Cumhuriyet Halk Partisi grup önerisinin gerekçesini
açıklamak üzere, Cumhuriyet Halk Partisi Grubu adına İstanbul Milletvekilimiz
Sayın Mehmet Akif Hamzaçebi. (CHP sıralarından alkışlar) 
CHP
GRUBU ADINA MEHMET AKİF HAMZAÇEBİ (İstanbul) – Sayın Başkan, değerli
milletvekilleri; Genel Kurulu saygıyla selamlıyorum.
Sözlerime
başlarken bu sabah Diyarbakır’ın Kulp ilçesinde terör örgütü tarafından şehit
edilen vatandaşlarımıza Allah’tan rahmet, ailelerine, yakınlarına sabır ve
başsağlığı diliyorum; terörü lanetliyorum. 
Sayın
milletvekilleri, bugün önemli bir gündem maddesi var. 5275 sayılı Ceza ve
Güvenlik Tedbirlerinin İnfazı Hakkında Kanun'da değişiklik öngören bir kanun
teklifinin görüşmelerine devam edilecek. Bu kanun teklifinin kendi içinde
birçok eşitsizliği, birçok haksızlığı barındırdığını hepimiz biliyoruz.
Örneğin, sosyal medya paylaşımları nedeniyle, köşe yazısı nedeniyle, düşünce
özgürlüğü çerçevesinde değerlendirilebilecek birtakım açıklamalar nedeniyle
hâlen cezaevinde bulunan ya da haklarında soruşturma yürütülen kişilerin bu
yasadan yararlanamıyor olması doğrusu çok büyük bir eşitsizlik. Genel Kurul
görüşmelerinde şüphesiz bunlar konuşulacak ancak bunun yanında ben önemli bir
haksızlığı, eşitsizliği sizlere ifade etmek için kürsüye geldim. 
Konumuz
karşılıksız çekler. Önce hukuki çerçeveyi çok kısaca özetlemek istiyorum. 5941
sayılı Çek Yasası’na göre, düzenlenen çekin karşılıksız çıkması hâlinde banka
tarafından o çekle ilgili olarak “karşılıksızdır” işlemi yapılır ve hamilinin
yargıya başvurması hâlinde de yargı tarafından adli para cezasına hükmolunur.
Yine aynı yasaya göre ve atıfta bulunduğu 5275 sayılı Kanun’a göre, bu adli
para cezasının süresinde ödenmemesi hâlinde de ceza hapis cezasına dönüşür ve
kişi cezaevine girer. Şimdi, bu yasada bu yok. 
Önce
şunu söyleyeyim: Bu hapis cezasına dönüşme eylemi, dönüşmesi yönündeki yasa
hükmü bizim Anayasa’mıza aykırı arkadaşlar. Anayasa’mızın 38’inci maddesine
2001 yılındaki Anayasa değişiklikleri sırasında eklenen sekizinci fıkraya göre
“Hiç kimse, yalnızca sözleşmeden doğan bir yükümlülüğünü yerine getirememiş
olmaktan dolayı özgürlüğünden alıkonulamaz.” Anayasa’nın bu amir hükmü,
Türkiye’nin tarafı olduğu Avrupa İnsan Hakları Sözleşmesi’ne Ek 4 No.lu
Protokol’ün 1’inci maddesi hükmüdür de aynı zamanda. Bu protokolü Türkiye 92
yılında imzalamış, 94 yılında Türkiye Büyük Millet Meclisi bu imza keyfiyetini
de bir yasayla onaylamıştır. Esasen 2001 yılındaki Anayasa değişikliği, Avrupa
İnsan Hakları Sözleşmesi’ne ek bu hükmün iç hukuka taşınmasından ibarettir
arkadaşlar. Çekte hapis cezası olmaz. 
Bu
kürsüden söylemiştim, bir kez daha söylemek istiyorum: Siyasal Bilgiler
Fakültesi 1’inci sınıfında borçlar hukuku hocamız Profesör Doktor Safa Reisoğlu
-Allah selamet versin- ilk dersinde bize şunu söylemişti: “Çocuklar, borçtan
şahıs ile sorumluluk yoktur. Hiç kimse, borcunu ödememiş olmaktan dolayı
cezaevine konulamaz.” 
2001
yılındaki bu Anayasa hükmü çerçevesinde 2012 yılında 5941 sayılı Çek Yasası
değişti ve çekte hapis cezası kaldırıldı. Sayın Erdoğan bunu o zaman büyük bir
müjdeyle açıkladı. Ancak, çok uzun sürmedi, 2016 yılının Temmuz ayında kabul
edilen bir başka yasayla tekrar eskiye dönüldü, 2012 öncesine dönüldü. 
Arkadaşlar,
“Karşılıksız çekte hapis cezası istenilen sonucu vermiş mi?” diye rakamlara
baktığımızda, ben böyle bir şeyi görmüyorum. Yani hapis cezasının kaldırıldığı
dönemde karşılıksız çeklerde bir patlama yok, hapis cezasının olduğu dönemde de
karşılıksız çeklerde bir azalma yok. Örnek veriyorum: 2009 yılında 25 milyon
adet çek düzenlenmiş -kriz yılıdır 2009 yılı, ekonomi yüzde 4,7 oranında
küçülmüştür, yüzde eksi 4,7- bu 25 milyon çekin 1 milyon 756 bini karşılıksız
çıkmıştır, bunun sayısal olarak oranı yüzde 6,8’dir; çekte hapis cezası vardır.
2014 yılı, çekte hapis cezası yok; düzenlenen çek sayısı 23 milyon, bunun 673
bini karşılıksız çıkmış, toplama oranı yüzde 2,9. Yıl 2009, çekte hapis cezası
var; toplam 16,8 milyon çek düzenlenmiş -ekonomik kriz nedeniyle düzenlenen çek
sayısı azalmış- bu çeklerin toplam 542 bini karşılıksız çıkmış, oran yüzde 3,2.
(Mikrofon
otomatik cihaz tarafından kapatıldı) 
BAŞKAN
– Devam edelim.
MEHMET
AKİF HAMZAÇEBİ (Devamla) – Ne zaman kriz var, insanlar çeklerini ödeyememiş
arkadaşlar. 
Şimdi,
denilecek ki: Efendim, biz 25 Mart tarihinde Türkiye Büyük Millet Meclisinde
bir yasa kabul ettik, yasayı geçirdik, Sayın Cumhurbaşkanının da onaylaması
sonucu bu 26 Mart tarihinde Resmî Gazete’de yayınlanarak yürürlüğe girdi. Bu
yasaya göre, karşılıksız çek nedeniyle cezaevine girmiş olanların cezalarının
infazları durduruldu, hemen tahliyeleri yapıldı ancak bir şart koşuldu: “Üç ay
içerisinde çek bedelinin yüzde 10’unu ödeyeceksin, sonra, ikişer aylık dönemler
hâlinde, toplam 15 taksitte de kalanı ödeyeceksin.” Bu üç ay içerisinde yüzde
10’luk ödemeyi yapmazsa alacaklının şikâyeti üzerine kişi hapse girecek. 
Değerli
arkadaşlar, burada birçok ceza affediliyor; hırsızlar, dolandırıcılar, başka
suç işleyenler affedilirken bu…
(Mikrofon
otomatik cihaz tarafından kapatıldı)
MEHMET
AKİF HAMZAÇEBİ (Devamla) – Sayın Başkan, bitiriyorum.
BAŞKAN
– Tamamlayalım.
Buyurun.
RAMAZAN
CAN (Kırıkkale) – Başkanım, alacaklılar ne alacak?
MEHMET
AKİF HAMZAÇEBİ (Devamla) – Bakın “Alacaklılar ne alacak?” diyor, çok teşekkür
ederim. Çok teşekkür ederim bu soruyu sorduğunuz için; ben esasen o konuya
girecektim. 
Arkadaşlar,
bu adaletsiz. Şimdi, arkada şöyle bir düşünce var: “Ya kardeşim, adam çek
kesmiş, muhtemelen bu dolandırıcı.” Peki, dolandırıcılar da affediliyor mu
şimdi bu yasayla? Affediliyor. 
RAMAZAN
CAN (Kırıkkale) – Affedilmiyor.
MEHMET
AKİF HAMZAÇEBİ (Devamla) – Dolandırıcı… Örnek veriyorum.
RECEP
ÖZEL (Isparta) – Affedilmiyor, infazı erteleniyor.
MEHMET
AKİF HAMZAÇEBİ (Devamla) – Efendim, örnek vereyim.
RECEP
ÖZEL (Isparta) – Affedilmiyor.
MEHMET
AKİF HAMZAÇEBİ (Devamla) – Zamanım geçiyor, size cevap vermeyeceğim.
Şimdi,
bir dolandırıcı Ceza Kanunu’na göre eğer beş yıl hapis cezası almışsa…
Nitelikli dolandırıcılıkta bu on yıla kadar çıkabiliyor. Diyelim ki altı yıl
hapis cezası aldı, bu yasaya göre, 1/2 oranında infaz süresi kısalıyor, üç yıl;
kalan üç yılda, geçici 6’ncı maddeye girdiği için tahliye oluyor. Cezaevinde
yatmayacak, belki usulen bir iki gün cezaevine girip çıkacak. Dolandırıcıya
yapılan bu işlemi neden bu insanlara yapmıyorsunuz sevgili arkadaşlar?
(Mikrofon
otomatik cihaz tarafından kapatıldı)
BAŞKAN
– Tamamlayın.
MEHMET
AKİF HAMZAÇEBİ (Devamla) – Sayın Başkan, çok suistimal ettim. Genel Kurulun da
affına sığınıyorum.
Sevgili
arkadaşlar, önlemler alınıyor. Ne deniyor? “Evinizden çıkmayın.” İş yerleri
kapalı. Bu insanlar üç ay içerisinde çıkıp bu parayı nereden bulacak
arkadaşlar, nereden bulacak? Yapmayın. Krediler açılmaya çalışılıyor, vergi
borçları erteleniyor, beyannameler erteleniyor, İşsizlik Fonu’ndan kısa çalışma
ödeneği miktarı artırılmaya çalışılıyor, işte “Ekonomiye şu kadarlık paket
sunuyoruz.” diyorlar. Peki, bu insanlar ne zaman, nerede çalışacak da bu
parayı, bu borcu ödeyecekler? Arkadaşlar, yapmayın, bu adaletsiz.
RECEP
ÖZEL (Isparta) – Altı ay…
MEHMET
AKİF HAMZAÇEBİ (Devamla) – Efendim, yapmayın. “Altı ay” diyor şimdi
arkadaşımız, bu bir pazarlık konusu değil. Bir kişi piyasayı 100 milyon lira
dolandırıp ortadan kaybolmuşsa, sırra kadem basmışsa affediyorsunuz; çek
düzenleyen kişiden bunu esirgiyorsunuz. 
Teşekkür
ediyorum, hepinize saygılar sunuyorum. (CHP sıralarından alkışlar)
BAŞKAN
– Öneri üzerinde söz isteyen, İYİ PARTİ Grubu adına Samsun Milletvekilimiz
Sayın Bedri Yaşar. (İYİ PARTİ sıralarından alkışlar)
Süreniz
üç dakika Sayın Yaşar. 
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
yüce heyetinizi saygıyla selamlıyorum. 
Diyarbakır’da
hayatını kaybeden vatandaşlarımıza Allah’tan rahmet, yüce Türk milletine de
başsağlığı diliyorum ve bunu yapanları şiddetle, nefretle kınıyorum. 
Değerli
milletvekilleri, ülkemizde çek konusu Türk Ticaret Kanunu’yla düzenlenmiş, çek
bir ödeme aracı hâline gelmiştir. Düzenlenen bu kanuna göre, çekin üzerinde
düzenleme tarihi olarak ne yazılı olursa olsun, çek bankaya ibraz edildiğinde
ödenmesi gerekmektedir. Fakat daha sonra yapılan düzenlemeyle keşide tarihi
ödeme tarihi olarak esas alınmış, buna göre, daha önceki ödemeler, erken
ödemeler iptal edilmiştir. Geçen hafta çıkardığımız bir kanunla özellikle bu
karşılıksız çek konusunda ciddi sorunlar yaşandı. Biliyoruz ki biz, ticaretin
de şekli var, şemaili var, kuralı var, adabı var ama her çekini ödemeyene de
dolandırıcı gözüyle bakarsak bir miktar yanlış yapmış oluruz. 
İkincisi
-tabii, geçtiğimiz hafta bunlar salıverildi- üç ay içerisinde yüzde 10’unu
ödemeleri gerekiyor. İçinde bulunduğumuz durum itibarıyla, yaşadığımız günler
itibarıyla bunun ödenmesi de çok fazla mümkün görünmüyor. 
Ben,
bir başka konuya da dikkatinizi çekmek istiyorum. Özellikle son dönemde, ayın
13’ü ile 30 Nisana kadar olan çeklerin ödenmemesi konusunda, corona virüsü
kapsamında bir yasa çıkardık. Değerli arkadaşlar, bakın yani “13’ü ile 30 Nisan
arasındaki çeklerin ödenmemesi” demenin ekonomide çok ciddi sıkıntılara sebep
olacağını bilmek için kâhin olmaya gerek yok. Biliyorsunuz, bu çeklerin çoğu
bankalara teminat olarak verildi, bu teminatlar karşılığında da krediler
kullanıldı. Bu çekler ödenmediği takdirde bankaların, kime krediyi vermişse
krediyi verdiği firmaların muhakkak yakasına yapışacağı konusunda hiç
tereddüddünüz olmasın. Dolayısıyla buna muhakkak bir çözüm üretmemiz gerekiyor.
Yani bu dönem içerisinde ödenmeyen çekler 4’üncü ayın 30’undan itibaren nasıl
ödenecek? Bunların arkası da yazılamayacak. Her iki taraf da mağdur. 
Dolayısıyla
değerli arkadaşlar, bu yasayı çıkarırken, bu kararnameyi çıkarırken muhakkak
çok taraflı düşünmemiz gerekiyor, çok taraflı karar vermemiz gerekiyor. Bu işin
tarafında devlet yok yani devlet bu çekleri ödemiyor. Karşısında kim var? Alıcı
var, satıcı var. Ama devlet olarak siz ortaya bir irade koyduğunuz zaman, o çek
ödenmiyorsa, böyle bir iradeyi orta yere koymuşsanız, onun muhatabına da bir
çözüm yolu önermeniz lazım. O çeki tahsil edemeyen üreticinin, esnafın, tahsil
edemediği çekin karşılığını ödeme mecburiyeti var ticari itibarını korumak
açısından.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Yaşar, lütfen.
BEDRİ
YAŞAR (Devamla) – Diğer bir konu -bugün Ankara’daki milletvekillerimiz de
muhakkak aranmıştır- otomotivcilerin bir talebi var, diyorlar ki: “Biz, 5607
sayılı Kanun’un geçici 10 ve 11’inci maddeleri kapsamında ceza davalarına konu
olan 20 bine yakın araçla ilgili olarak ödenmesi gereken ÖTV matrahının yüzde
25’ine tekabül eden kısmını ilgili gümrük saymanlık müdürlüklerine yatırdık.
Gümrük kaçakçılığına konu olduğu iddia edilen araçlar kanundan faydalanmış ve
sahiplerine iade edilerek trafik sicili üzerine konulan tedbirler
kaldırılmıştır. Yargılamalara konu araçların ithali esnasında meydana geldiği
iddia olunan kamu zararı fazlasıyla karşılanmıştır. Bu duruma rağmen
yargılamalar devam etmekte olup ithalatçı firmalar ciddi mağduriyetler
yaşamaktadır.” Diyorlar ki: “Biz yükümlülüğümüzü yerine getirdik ama ceza
davaları devam ediyor.” 
Bu
çıkan yasaya -iktidar-muhalefet hepimizi arıyorlar, bu önemli bir konu- bunu da
ilave edersek bu mağduriyetler de ortadan kalkmış olur diyor, yüce heyetinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Öneri üzerinde söz isteyen, Halkların Demokratik Partisi Grubu adına Batman
Milletvekilimiz Sayın Mehmet Ruştu Tiryaki. (HDP sıralarından alkışlar) 
Süreniz
üç dakika Sayın Tiryaki. 
HDP
GRUBU ADINA MEHMET RUŞTU TİRYAKİ (Batman) – Teşekkür ediyorum Sayın Başkan.
Karşılıksız
çek keşide edenlerin hapis cezasıyla karşı karşıya bırakılması nedeniyle ortaya
çıkan sorunların ve alınacak önlemlerin belirlenmesi amacıyla verilen araştırma
komisyonu kurulması önergesi üzerinde söz aldım. Hepinizi saygıyla
selamlıyorum. 
Evet,
karşılıksız çek düzenlemek adli bir suç olmaktan çıkarıldı ancak ve hâlâ
karşılıksız çek keşide edenler hapis cezasıyla karşı karşıya bırakılıyor. Oysa
bu durum hem –hatipler de söyledi- Anayasa’nın 38’inci maddesine hem de Avrupa
İnsan Hakları Sözleşmesi’nin Ek 4’üncü Protokolü’nün 1’inci maddesine açıkça
aykırı. Neden? Bir kimse yalnızca sözleşmeden kaynaklanan yükümlülüğünü yerine
getiremediği için hapis cezasıyla cezalandırılamaz. Neden? Çünkü bu bir
toplumsal sözleşmenin parçası olarak görülmüyor ve bu yüzden, karşılıksız çek keşide
ettiği için bir kimsenin hapis cezasıyla cezalandırılması temel insan haklarına
aykırı olarak görülüyor. 
Peki,
hem Avrupa İnsan Hakları Sözleşmesi’ne hem de Anayasa’ya aykırı olduğu hâlde
karşılıksız çek keşide edenler nasıl hapis cezasıyla cezalandırılıyor? Kanuna
ve Anayasa’ya karşı -Avrupa İnsan Hakları Sözleşmesi’ne aykırı- hile yapılarak.
Karşılıksız çek keşide etmenin hapis cezası yok, ne var? Adli para cezası var.
Adli para cezasını ödemezseniz ne var? Hapis cezası var. Karşılıksız çek keşide
ettiniz dolayısıyla borcu ödemediniz, hapis cezası yok; adli para cezasını
ödemediniz, hapis cezası var. Peki, bu adli para cezası tahsil edildiğinde
alacaklıya mı veriliyor? Hayır. Kime veriliyor? Hazineye gelir kaydediliyor. Bu
ne demek? Tam, dün görüşmeye başladığımız infaz yasasıyla aynı mantık. Kişilere
karşı işlenen suçlar konusunda çok cömert bu Hükûmet ama devlete karşı işlenen
suçlar konusunda çok ketum. Yani bir kimse borcunu ödemediği için hapis
cezasıyla cezalandırılmıyor ama ondan dolayı adli para cezasını ödemediği için
hapis cezasıyla cezalandırılıyor. İnfaz yasasına da hâkim olan ruh bu.
Şimdi,
infaz yasası teklifinizde üç başlığın daha yer alacağı söyleniyordu, bu
basından aldığımız bilgiler. Adalet Bakanlığının yaptığı hazırlıklarda, Cumhurbaşkanlığına
yaptığı sunumlarda üç konu daha yer alacaktı: Deniliyordu ki bir tanesi:
“Karşılıksız çek keşide etmeye hapis cezası kaldırılacak.” Yani bunu ortadan
kaldıracaktınız. İkincisi: Çocuk yaşta evliliklere ilişkin düzenleme
yapacaktınız. Aradaki yaş farkı 5’ten azsa ve 20 yaşın altındaysa bunu kısmen
düzenlemeye sokuyorsunuz. Ve son olarak: Nafakayla ilgili bir düzenleme yapmayı
planlıyordunuz. Özellikle kadınların yaşına, ekonomik durumuna göre bu nafakayı
belirli bir süreyle sınırlandırmayı düşünüyordunuz. Şimdi, iyi ki kadın
örgütleri var, iyi ki güçlü kadın örgütleri var, iyi ki ses çıkardılar; bunu
infaz yasasına koymadınız.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Tiryaki.
MEHMET
RUŞTU TİRYAKİ (Devamla) – Ama bu karşılıksız çek keşide edenleri hâlâ hapis
cezasıyla cezalandırmak istemenizi anlayamıyoruz çünkü bütün dünya artık
ekonomik suçların hapis cezasıyla cezalandırılmaması gerektiğini tartışıyor.
Bütünü için değil; rüşvet de parasal ceza olarak, ekonomik suç olarak
görülebilir, irtikâp da görülebilir fakat orada toplumsal bir zarar olduğu için
hâlâ bu kapsamda olduğunu düşünenler var ama karşılıksız çek keşide ettiği için
bir kimsenin hapis cezasıyla cezalandırılmasının doğru olmadığını düşünüyoruz.
Şimdi, bu önergeyi büyük olasılıkla Adalet ve Kalkınma Partisi ile MHP, karşı
oylarıyla reddedecekler ama önümüzde bu komisyonun kurulmasından daha önemli
şöyle bir fırsat var: İnfaz kanunu teklifini dünden itibaren görüşmeye
başladık, konulacak, eklenecek bir maddeyle bunu hapis cezası olmaktan
çıkarabiliriz diyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Öneri üzerinde söz isteyen, Adalet ve Kalkınma Partisi Grubu adına İstanbul
Milletvekilimiz Sayın Abdullah Güler. (AK PARTİ sıralarından alkışlar) 
Süreniz
üç dakika Sayın Güler. 
AK
PARTİ GRUBU ADINA ABDULLAH GÜLER (İstanbul) – Çok Saygıdeğer Başkanım,
saygıdeğer milletvekilleri; Cumhuriyet Halk Partisi Grubunun, 25/3/2020 tarihli
7226 sayılı Kanun’la yapılan düzenleme arasında doğan eşitsizliklerin
incelenmesi ve çekleri karşılıksız çıkan kişilere verilen hapis cezasının devam
etmesi hâlinde ortaya çıkan sorunların ve alınacak önlemlerin belirlenmesi
amacıyla Melis araştırması açılmasına dair grup önerisi üzerine söz almış
bulunmaktayım. Bu vesileyle yüce Meclisimizi ve aziz milletimizi saygıyla
selamlıyorum. 
Sözlerimin
hemen başında, bugün Diyarbakır’ın Kulp ilçesinde PKK terör örgütünün alçakça
saldırısı sonrası şehit olan 5 vatandaşımıza Allah’tan rahmet diliyorum ve
geride kalanlara da sabır diliyorum. 
Ayrıca,
bugün 8 Nisan Dünya Romanlar Günü, bu vesileyle de tüm Roman kardeşlerimizin bu
özel gününü de tebrik ediyorum. 
Çok
değerli milletvekilleri, bu öneriyi incelediğimizde Türk Ticaret Kanunu’nun çok
yerleşik kambiyo evrakı olarak çekin bir ödeme aracı olması, güçlü bir tedavül
kabiliyetinin bulunması ve ticari hayatımızın da çok önemli bir merkezine
oturması nedeniyle çeke karşı olan güvenin artırılması gerekli kılınmış ve bu
vesileyle de geçmişte, 19/3/1985 tarihinde mevzuatımızda ilk defa karşılıksız
çek düzenleme suçunu cezalandıran bir özel hüküm konulmuştur. Bu tarihten önce
çekle ilgili herhangi bir düzenleme yoktu ve genel olarak da Türk Ceza
Kanunu’nun dolandırıcılık suçu kapsamı içerisinde değerlendiriliyordu. Daha sonra,
19/3/1985 tarihinde 3167 sayılı bu düzenlemeden sonra ikinci düzenlememiz
14/1/1993 tarihinde 3863 sayılı Kanun’la yapılmış, daha sonraki bir düzenleme
26/2/2003 tarihinde 4814 sayılı Kanun’la getirilmiş, daha sonra 14/12/2009
tarihinde 5941 sayılı Çek Kanunu düzenlenmiş, daha sonra ise 31 Ocak 2012
tarihinde 6273 sayılı Çek Kanunu’yla ilgili düzenleme yapılmış, daha sonra
15/7/2016 tarihinde de 6728 sayılı düzenlemeyle bu çekle ilgili
değerlendirmeler ticari hayatımıza girmiştir ve en son da 25/3/2020 tarihinde
yapmış olduğumuz 7726 sayılı Kanun’la da farklı bir düzenlemeyi Türk Ticaret
Kanunu kapsamı içerisinde hayatımıza geçirmiş oluyoruz.
Biraz
önceki hatiplerimiz belirttiler; bu çekle ilgili yapılan mevcut düzenlemelerin
sonucunda, özellikle 5941 sayılı Kanun’da çeke verilen adli para cezasının
mevcut fail tarafından ödenmemesi hâlinde adli para cezası ve…
(Mikrofon
otomatik cihaz tarafından kapatıldı)
ABDULLAH
GÜLER (Devamla) – Bir dakika daha alıp tamamlasam…
BAŞKAN
– Buyurun.
ABDULLAH
GÜLER (Devamla) - …beher günü, ilgili mevzuatta açıklandığı üzere hapis
cezasıyla sonuçlandırılmasıdır.
Değerli
arkadaşlar, keşke bu kıymetli değerlendirmelerinizi, bu önerilerinizi, bu
katkılarınızı madde ihdası olarak bizim 25/3/2020 tarihinde yapmış olduğumuz
kanuni düzenlemede sağlasaydınız. Diyor ki değerli arkadaşlarımız: “Efendim, şu
anda, bu üç ay içerisinde, bu arkadaşlarımız bu yüzde 10’luk ödemeyi alacaklıya
nasıl ödeyecek? Ödemediği takdirde, alacaklı tekrar şikâyet edildiğinde bu
durumda ne yapacağız?” Keşke bu değerli katkılarınızı bu madde ihdasında
sağlasaydınız. Bizim ilk önerimiz altı aylık bir öneriydi ve daha sonraki
dönemler içerisinde taksitler hâlinde ödenmesiydi ama maalesef, siz değerli
arkadaşlarımızın bu konuda hiçbir katkısını göremedik. Ama şimdi, bu öneriyle
beraber farklı bir düzenlemenin hayata geçirilmesini teklif ediyorsunuz ve
biliyorsunuz ki -değerli hatipler belirtti- geçmişten bugüne çekin bir kambiyo
evrakı olarak Türk Ticaret Kanunu kapsamı içerisinde güçlü, güvenilir, itibarlı
ve ticari hayatımızın herhangi bir şekilde aksamaya yer vermeksizin…
(Mikrofon
otomatik cihaz tarafından kapatıldı) 
ABDULLAH
GÜLER (Devamla) – Peki, ben bu kadar yeterli görüyorum.
Çok
teşekkür ediyorum. (AK PARTİ ve MHP sıralarından alkışlar) 
ÖZGÜR
ÖZEL (Manisa) – Sayın Başkanım, müsaade ederseniz bir katkı sağlayayım.
BAŞKAN
– Buyurun Sayın Özel.
VI.- AÇIKLAMALAR (Devam)
51.- Manisa Milletvekili Özgür Özel’in, İstanbul Milletvekili Mehmet
Akif Hamzaçebi’nin CHP grup önerisi üzerinde CHP Grubu adına yaptığı
konuşmasında konuyu bütün boyutlarıyla ortaya koyduğuna ve hem bir özel
mağduriyet durumu hem de bir Anayasa ihlalinin var olduğuna ilişkin açıklaması
ÖZGÜR
ÖZEL (Manisa) – Sayın Başkanım, biraz önce Sayın Akif Hamzaçebi konuyu bütün
boyutlarıyla ortaya koydu, zaten hepsi de grubumuzun görüşlerini yansıtıyor.
Hem
bir özel mağduriyet durumu var hem de bir Anayasa ihlali var dolaylı olarak.
Ecza kooperatiflerimiz var, bunların 7 tane yöneticisi var, hepimiz adına görev
yapıyorlar. Herkesin böyle görevleri olmuştur. Sonra, ilaç sanayisi,
kooperatiflerden şahıs çeki almadan ilaç vermiyor. Öyle olunca, bu çekleri,
hepimizin, 5 bin üye adına imzalayan arkadaşlar, örneğin EDAK Ecza Kooperatifi
battı diye, şu anda ödeyemeyecekleri miktarda parayla ve hapis cezasıyla karşı
karşıyalar. Oysa böyle bir tedbir bütün eczacıları kooperatiflerden
uzaklaştırıyor çünkü battığında çek cezası ve hapis cezası geliyor. Anayasa’nın
171’inci maddesi kooperatifçiliğin özendirilmesini, güçlendirilmesini
ödevlerken, bu yüzden hem Çek Kanunu’ndaki bu hapis cezası…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bir cümleyle tamamlayayım efendim.
BAŞKAN
– Lütfen…
ÖZGÜR
ÖZEL (Manisa) – …Sayın Hamzaçebi’nin söylediği eşitsizlikler, adaletsizlikler
hem de ecza kooperatiflerinin yöneticilerinin bu konuda uğradıkları
mağduriyetler ve hiç hak etmedikleri hâlde, hepimiz mal alabilelim diye zorla
bir çeke imza attıkları için, işler kötü gittiğinde hapse düşmesi olumsuz
sonuçlar doğuruyor. Bunu ekleyerek katkıda bulunmak istedim.
Teşekkür
ederim Sayın Başkan.
BAŞKAN
– Peki. 
Teşekkür
ediyorum.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili Mehmet Akif Hamzaçebi ve
arkadaşları tarafından, karşılıksız çek düzenleme cezasının hapis olması
nedeniyle yaşanan sorunların tespit edilmesi ve karşılıksız çek suçunun infaz
yasa teklifi kapsamına alınmaması nedeniyle ortaya çıkacak eşitsizliklerin
incelenmesi amacıyla 8/4/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 8 Nisan 2020 Çarşamba günkü birleşiminde yapılmasına ilişkin
önerisi (Devam)
BAŞKAN
– Öneriyi oylarınıza sunuyorum: Kabul edenler... Kabul etmeyenler... Öneri
kabul edilmemiştir. 
Sayın
Sezal, bir söz talebiniz vardı.
Buyurun.

VI.- AÇIKLAMALAR (Devam)
52.- Kahramanmaraş Milletvekili Mehmet Cihat Sezal’ın, 5 Nisan
Kahramanmaraş’a İstiklal Madalyası verilişinin 95’inci yıl dönümüne ilişkin
açıklaması
MEHMET
CİHAT SEZAL (Kahramanmaraş) – Teşekkür ediyorum Sayın Başkanım.
5
Nisan 1925 yılında, Kahramanmaraş’a kırmızı şeritli İstiklal Madalyası
verilmiştir. Kurtuluş Savaşı’nın ardından, Millî Mücadele’ye katkısından dolayı
Kahramanmaraş’tan bu mücadeleye katılanların listesi istenir. Şehrin ileri
gelenleri bir araya gelerek durum değerlendirmesi yapar ve Ankara’ya
“Kahramanmaraş’ta Millî Mücadele’ye katılmayan tek fert yoktur.” cevabı
verilir. Bunun üzerine, 5 Nisan 1925 tarihinde toplanan Türkiye Büyük Millet
Meclisi, Gazi Mustafa Kemal’in de onayıyla madalyanın tüm şehir halkına
verilmesini kararlaştırır. Millî Mücadele’nin ilk kurşununu atan Sütçü İmam’dan
Rıdvan Hoca’ya, Senem Ayşe’den Abdal Halil Ağa’ya; canını vatanı ve bayrağı
için ortaya koyan tüm ecdadımızı bir kez daha rahmet ve minnetle yâd ediyor,
Genel Kurulu saygıyla selamlıyorum.
BAŞKAN
– Sayın Şahin, sizin de bir söz talebiniz vardı.
Buyurun.

53.- Balıkesir Milletvekili Fikret Şahin’in, Tarım ve Orman Bakanı
tarafından 21 ile stratejik ürünler için yüzde 75 tohum desteği yapılacağının
açıklandığına, tarımsal üretimde önemli yer tutan Balıkesir ilinin de hibe
programına dâhil edilmesini Balıkesirli üreticiler adına talep ettiğine ilişkin
açıklaması
FİKRET
ŞAHİN (Balıkesir) – Teşekkür ederim Sayın Başkan.
Tarım
ve Orman Bakanlığı ekilebilir tüm arazileri üretime kazandırmak için Bitkisel
Üretimi Geliştirme Projesi’ni açıklamıştır. Bu programla hububat, baklagil ve
yağlı tohumlu bitkiler gibi stratejik ürünlerde rekolte artışı sağlanması, aynı
zamanda üreticimizin bu dönemde üretime yönlendirilmesi hedeflenmekte olup
uygulamayla, belirlenen 21 ilde üreticimize tohum bedelinin yüzde 75’i hibe
verilecektir. Bu kapsamda hibe verilecek 21 il içinde, bir tarımsal üretim ili
olan Balıkesir’in olmaması üzüntü vericidir. Ülkemizin tarımsal üretiminde
önemli bir yer tutan Balıkesir’in de bu hibe programına dâhil edilmesini
Balıkesirli üreticiler adına talep ediyorum.
Teşekkür
ederim Sayın Başkan.
BAŞKAN
– Sayın Taşdemir, buyurun.
54.- Ağrı Milletvekili Dirayet Dilan Taşdemir’in, salgın nedeniyle
insanların eve kapanmak zorunda kaldığı bir süreçte kadına yönelik şiddet
vakalarının artış gösterdiğine, HSK’nin aldığı şiddet uygulayan erkeğin evden
uzaklaştırılmasını zorlaştıran ve şiddeti teşvik eden kararının iptal edilmesi,
İstanbul Sözleşmesi ile 6284 sayılı Yasa’nın etkin biçimde uygulanması
gerektiğine ilişkin açıklaması
DİRAYET
DİLAN TAŞDEMİR (Ağrı) – Teşekkür ederim Başkan.
Mücadelemiz
sonucu, kadınları şiddetten korumaya dönük İstanbul Sözleşmesi imzalanmış ve
6284 sayılı Yasa çıkarılmıştır. Türkiye’nin ilk imzacısı olduğu İstanbul
Sözleşmesi, gerçek anlamıyla asla uygulanmamıştır. Yine, 6284 sayılı Kanun’un
çıkarılmasının üzerinden sekiz yıl geçmesine rağmen etkin şekilde uygulanmamış
ve kadına yönelik şiddet artarak devam etmiştir. 
Salgından
dolayı insanların eve kapanmak zorunda kaldığı bu süreçte kadına yönelik şiddet
vakaları artış göstermektedir. Biz “Kadına yönelik şiddet artıyor, Hükûmet bir
an önce İstanbul Sözleşmesi’ni ve 6284 sayılı Yasa’yı etkin uygulasın, ekstra
önlemler alsın.” diye ısrar ederken HSK, şiddet uygulayan erkeğin evden
uzaklaştırılmasını zorlaştıran, 6284 sayılı Yasa’nın altını boşaltan ve şiddeti
teşvik eden bir karar çıkardı. Bu karar, her şeyden önce salgın bahane edilerek
kadın katliamlarına göz yumulmasıdır. HSK’nin aldığı bu kararın acilen iptal
edilmesi ve İstanbul Sözleşmesi’yle birlikte 6284 sayılı Yasa’nın etkin biçimde
uygulanması gerekmektedir. Kadınların hayatı…
(Mikrofon
otomatik cihaz tarafından kapatıldı) 
BAŞKAN
– Sayın Erim…
55.- Aydın Milletvekili Bekir Kuvvet Erim’in, Aydın ili Özel Liva
Hastanesinin tadilat yapılabilmesi için geçici olarak kapatıldığına, çiçek
üreticilerinin pandemi nedeniyle yaşadığı kaygılara yönelik Tarım ve Orman
Bakanının gerekli çalışmaları başlattığına ilişkin açıklaması
BEKİR
KUVVET ERİM (Aydın) – Teşekkür ediyorum Sayın Başkan.
Aydın’da
Özel Liva Hastanesi resen kapatılmamıştır, hastane ortaklarının talebi üzerine
tadilat yapılması için geçici olarak kapatılmıştır. Aydın Sağlık Müdürlüğü
coronavirüs salgını nedeniyle ihtiyaç duyarsa kullanabilecektir. Sayın Süleyman
Bülbül Vekilimizin sözlerine istinaden bilgilendirme ihtiyacı doğmuştur. 
Ayrıca,
Aydın’da çiçek sezonu başladığı için üreticinin pandemi nedeniyle kaygıları var
çünkü ihracatta bir azalma gözleniyor. Az önce Tarım Bakanımızla görüştüm,
gerekli, ilgili çalışmalara başladıklarının, bu konuda iyi, olumlu yol
alınacağının bilgisini aldım. İnşallah, en az zararla, kısa zamanda atlatırız
bu pandemiyi. 
Hepinizi
saygıyla selamlarım.
BAŞKAN
– Sayın Pekgözegü? Yok.
Sayın
İmir…
56.- Şırnak Milletvekili Nuran İmir’in, “Evde kal.” politikasıyla
görünmeyen kadın emeğinin katbekat arttığına, salgın sebebiyle ülkede artacağı
kaçınılmaz olan kadına karşı şiddete yönelik herhangi bir önlemin alınıp
alınmayacağını öğrenmek istediğine ilişkin açıklaması
NURAN
İMİR (Şırnak) – Teşekkür ediyorum Sayın Başkan.
Bu
corona günlerinde önemli bir konuya dikkat çekmek istiyorum ben de. “Evde kal.”
politikasıyla görünmeyen kadın emeği katbekat artmıştır. Evde kalan erkek, hem
kadının iş yükünü artırmakta hem de şiddete elverişli bir ortam yaratmaktadır.
Her gün onlarca kadına şiddet vakasının yaşandığı ülkemizde salgın sebebiyle
şiddetin artacağı kaçınılmazdır. “Evde kal.” politikası kapsamında kadına karşı
işlenen bu şiddete yönelik herhangi bir önlem alınacak mı veya buna yönelik bir
çalışmanız var mı? 
Teşekkür
ediyorum. 
BAŞKAN
– Sayın Eksik…
57.- Iğdır Milletvekili Habip Eksik’in, görevden alınarak yerine kayyum
atanan Iğdır ili Halfeli Belediye Eş Başkanı Hasan Safa’nın hukuksuz şekilde gözaltına
alınarak tutuklanması olayını kınadıklarına ilişkin açıklaması
HABİP
EKSİK (Iğdır) – Teşekkürler Sayın Başkan.
Iğdır’ın
Halfeli beldesi Belediye Eş Başkanımız Hasan Safa’nın yerine, coronavirüsün bir
pandemiye dönüştüğü ve toplumun sağlığını ciddi şekilde tehdit ettiği bu
dönemde AKP iktidarı tarafından absürt bir gerekçeyle kayyum atanmış, Belediye
Meclisi feshedilmiş, sömürgeci iktidar anlayışı hukuksuz bir şekilde Halfeli
halkının iradesini çalmış, gasbetmiştir. Eş Başkanımız Hasan Safa kayyum atanmadan
önce coronavirüs nedeniyle bir konu hakkında Valiliğe davet edilmiş, Valilikçe
yerine kayyum atandığı söylenmiş ve halkı yatıştırması için bir açıklama
yapması istenmiş, bu açıklamayı yapmayı reddeden Hasan Safa Valilik çıkışında
hukuksuz bir şekilde maalesef, gözaltına alınmış ve dört gün sonra da
tutuklanmıştır. AKP’nin bu uygulamasını Iğdır halkı adına kınıyoruz ve halkın
iradesini çalan, hukuksuzluğu meşru gören bu uygulamayı da kabul etmiyoruz,
reddediyoruz, kınıyoruz. 
BAŞKAN
– Sayın Çelik…
58.- Mardin Milletvekili Tuma Çelik’in, Mardin ilinin tohumun yüzde
75’inin hibe edileceği destek programının dışında tutularak Mezopotamya
ovasında tarımın öldürülmeye çalışıldığına, Mardinli çiftçilerin sorunlarının
çözümü için adım atılması gerektiğine ilişkin açıklaması
TUMA
ÇELİK (Mardin) – Teşekkür ederim Sayın Başkan.
Salgına
karşı mücadele devam ederken Hükûmetin açıkladığı ekonomik paket sadece kendi
yandaş sermayesini kurtarmayı amaçlıyor. Dolayısıyla işçiler, çiftçiler yine
zor durumda. Bütün ülke ve Mardin’deki çiftçiler ayakta durmakta zorlanırken
Tarım ve Orman Bakanlığı tohumun yüzde 75’ini hibe edeceği destek programını
açıklamış ancak Mardin bu illerin dışında tutulmuştur. Bu şekilde, zengin bir
tarım bölgesi olan Mezopotamya Ovası’nda tarım öldürülmeye çalışılmaktadır hem
de çok ciddi bir salgınla karşı karşıya olduğumuz bir dönemde.
Bu
arada, hatırlatmakta fayda var, Mardin’deki çiftçilerin diğer desteklerine de
Dicle Elektrik Anonim Şirketi tarafından el konulmuştur. Salgınla ilgili
tedbirler de dikkate alındığında, Mardin’deki çiftçilerin ve ailelerinin bu
şartlar altında salgından korunması, temel ihtiyaçlarını karşılaması ve üretime
devam etmesi mümkün değildir. Bu nedenle Bakanlığa çağrıda bulunuyoruz:
Mardin’deki çiftçilerin sorunlarının çözümü için adım atılmalı ve Mardin ili
tarımsal destek kapsamına alınmalıdır.
Teşekkür
ederim.
BAŞKAN
– Sayın Coşkun…
59.- Muş Milletvekili Şevin Coşkun’un, Afyonkarahisar ve Bayburt
Cezaevlerinde coronavirüs salgınına dair herhangi bir tedbirin alınmadığı
bilgisine ulaşıldığına, konuyla ilgili önlem alınması gerektiğine ilişkin
açıklaması
ŞEVİN
COŞKUN (Muş) – Teşekkürler Sayın Başkan.
Tarafıma
ulaşan bilgiye göre, Afyonkarahisar ve Bayburt Cezaevlerinde coronavirüs
salgınına dair herhangi bir tedbir alınmamıştır. Afyonkarahisar Cezaevinde en
az 10 gardiyanın birlikte koğuşlara girerek ayakta sayımı dayattığı ve
uygulamayı kabul etmeyen tutukluların yerlerde sürüklendiği ve tartaklandığı
söylenmekte. Virüse karşı gerekli temizlik malzemelerinin verilmediği ve
tutukluların limonla virüse karşı kendini korumaya çalıştığı belirtildi.
Bayburt Cezaevinde de infaz koruma memurlarının her vardiyada maske ve eldiven
takmadığı yönünde benzer sorunlar var. Ayrıca, cezaevlerindeki tutuklulara
yatırılan paranın geç verildiği ve yine, kantinde temizlik malzemelerinin fahiş
fiyata satıldığı bildirildi. Konuyla ilgili acil önlem alınması ve bizlerle de
paylaşılması elzemdir. 
Teşekkürler.
BAŞKAN
– Sayın Demir…
60.- İstanbul Milletvekili Mustafa Demir’in, coronavirüsle mücadelede
bilgi ve iletişim teknolojileriyle birlikte özel bir yazılım kullanarak
proaktif bir yöntem izleyen Sağlık Bakanlığına ve tüm sağlık çalışanlarına
teşekkür ettiklerine ilişkin açıklaması
MUSTAFA
DEMİR (İstanbul) – Teşekkür ederim Sayın Başkanım.
Sağlık
Bakanlığımız corona virüsüyle mücadelede bilgi ve iletişim teknolojileriyle
birlikte özel bir yazılım kullanarak proaktif bir yöntem izlemektedir.
Coronavirüs teşhisi konulan kişilerin temas ettiği kişiler ve onların temaslı
olduğu kişiler belirlenmekte ve kendilerine ulaşılmaktadır. 
Cumhurbaşkanlığımızın
öncülüğünde başlatılan sağlıkta dönüşümle hizmete giren aile hekimliği
aracılığıyla oluşturulmuş sağlık kayıtları incelenerek corona virüsün seyrini
ağırlaştıracak ikincil ve üçüncül hastalıklara sahip olan vatandaşlarımıza
ulaşılmakta ve önleyici ilaç tedavisi desteklenmektedir. Muhtemel hastalığın
seyrinin bu şekilde ağırlaşması engellenmektedir. 
Sağlık
Bakanlığımıza ve tüm sağlık çalışanlarımıza teşekkür ediyoruz. 
BAŞKAN
– Değerli arkadaşlar, birleşime on dakika ara veriyorum. 
Kapanma Saati: 17.48
DÖRDÜNCÜ OTURUM
Açılma Saati: 18.07
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 79’uncu Birleşiminin
Dördüncü Oturumunu açıyorum.
Alınan
karar gereğince, gündemin "Kanun Teklifleri ile Komisyonlardan Gelen Diğer
İşler"kısmına geçiyoruz. 
1’inci
sırada yer alan, Adalet ve Kalkınma Partisi Grup Başkanvekili Denizli
Milletvekili Cahit Özkan, Milliyetçi Hareket Partisi Grup Başkanvekili Sakarya
Milletvekili Muhammed Levent Bülbül ve Afyonkarahisar Milletvekili Ali Özkaya
ile 57 Milletvekilinin Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi ve Adalet Komisyonu
Raporu’nun görüşmelerine kaldığımız yerden devam edeceğiz. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Adalet ve Kalkınma Partisi Grup Başkanvekili Denizli Milletvekili Cahit
Özkan, Milliyetçi Hareket Partisi Grup Başkanvekili Sakarya Milletvekili
Muhammed Levent Bülbül ve Afyonkarahisar Milletvekili Ali Özkaya ile 57
Milletvekilinin Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2762) ve Adalet
Komisyonu Raporu (S. Sayısı: 207) (x)
BAŞKAN
– Komisyon? Yerinde. 
Değerli
milletvekilleri, dünkü birleşimde İç Tüzük’ün 91’inci maddesine göre temel
kanun olarak görüşülen 207 sıra sayılı Kanun Teklifi’nin tümü üzerinde
Halkların Demokratik Partisi Grubu adına yapılacak konuşmada kalınmıştı. 
Şimdi
söz sırası, Halkların Demokratik Partisi Grubu adına Siirt Milletvekilimiz
Sayın Meral Danış Beştaş’a aittir. (HDP sıralarından alkışlar)
Süreniz
yirmi dakika Sayın Beştaş. 
HDP
GRUBU ADINA MERAL DANIŞ BEŞTAŞ (Siirt) – Teşekkürler Sayın Başkan.
Değerli
milletvekilleri, evet, yıllardır toplumda büyük bir umutla beklenen ve kuşkusuz
gerçekten üzerinde ciddi değişiklikler yapılmasını dayatan infaz yasasını belki
de dünyada eşi görülmedik bir şekilde, son derece olağanüstü koşullarda
görüşüyoruz.
Şu
anda TBMM TV’de “Teklifin tümü üzerindeki görüşmeler tamamlandı.” diye bir alt
yazı geçiyor. Kamuoyuna bilgi vermek istiyorum: Hayır, tümü üzerindeki
görüşmeler tamamlanmadı. Biz 3’üncü grup olarak tümü üzerindeki görüşlerimizi
şimdi paylaşıyoruz. 
Ayrıca,
cezaevlerinde tutulan mahpusların tümünü, özellikle milletvekili, belediye eş
başkanları ve düşüncelerinden dolayı, sadece düşüncelerinden dolayı içeride
tutulan, rehin olanları saygıyla sevgiyle selamlamak istiyorum. Burada
söyleyeceklerimizi sizi endişelendirmek için söylemiyoruz, sizin hayatınızı
korumak için ifade ediyoruz, bunu da anlayışla karşılayacağınızı umut ediyoruz.

Evet,
Covid-19 salgını maalesef dünyanın dört bir yanında can almaya ve hızla
yayılmaya devam ediyor ve bu salgının her yeri kasıp kavuracağı da aralık
ayından belliydi. Tüm dünya önlem alırken Türkiye’de “Bu virüsten nasıl fayda
sağlarız.”ın hesapları yapıldı çünkü burada yani iktidarın fıtratında insan hayatının
bir değeri yok. 
Geçen
hafta da Genel Kurulda göstermiştim, bir daha işin önemine binaen gösteriyorum,
şubat ayında yandaş medyanın başını çektiği Sabah gazetesinin manşeti: “Dünyayı
vuran virüs Türkiye’ye yarıyor.” Türkiye’ye yaradığını iddia ediyorlardı. Yine,
Sanayi Bakanı Varank’ın “Siparişler Türkiye’ye gelecek.” diye çokça manşet var
elimizde. Bu tablo varken “Türkiye nasıl faydalanırız?”ın hesabını yapıyordu.
Ve ayrıca tabii ki Türkiye “Suriye’de nasıl pay sahibi olurum?” hesaplarıyla
enerjisinin tümünü savaşa yoğunlaştırıyordu. Sınırda hareketlilik devam ederken
tek bir önlem almak bir yana, göçmenler sınırlara yönlendiriliyor, diğer
tarafta IŞİD’liler cirit atıyordu. Bizler burada bangır bangır ekonomik
gidişatın ne denli canlar yaktığını dile getirirken, krizden, yoksulluk
intiharlarından söz ederken iktidar kendi bekasının devamı uğruna savaş
propagandası yapıyor, elinde olan son ekonomik imkânları da S-400’lere, bilumum
silahlara yatırıyordu. Şayet o dönem belki ekonomi bir nebze düzgün idare
edilebilseydi ne sağlık sistemi bu denli sorun yaşardı ne de işinden gücünden
olan insanlar açlığın, yoksulluğun pençesine bu kadar kolay düşerdi. Şimdi ise
dünyayı mahveden ölümcül bir virüsten medet umarcasına bu krize tutundular.
Utanmasalar “Hedef Covid-23” diyecek kadar da pervasızlar. 
Ve
kuşkusuz, insanlık tarihi boyunca canlar alan pek çok salgın hastalık dönemleri
yaşandı. “Tarih tekerrürden ibarettir.” diye bir söz vardır. Kuşkusuz, bu boş
bir söz değildir; tarih tekerrür eder, bu nedenle tarihi iyi bilmek ve tarihten
dersler çıkararak önlemler almak elzemdir. Fakat Türkiye’de tarih yalnızca
hamasi söylemlerin bir öznesi olarak hatırlanmakta ve bu hamasi söylemlerin
altını dolduracak kadarıyla bilinmektedir.
Bakınız,
sene 1918, Osmanlı Mebusan Meclisinde Ahmet Rıza Bey diyor ki: “Memleketimizde
tifüsün az görülmesinde iki sebep vardır. Bu sebeplerden biri, kendilerinin
itiraf ettikleri veçhile, doktorların tifüs salgınını gizlemeleridir. Niye?
Çünkü hastaneler yeterli değil ve hastaneye gitmek demek ölümle eş değer.”
Demek ki tarihten dersler çıkarmak “Diriliş: Ertuğrul” demek değil, geçmişte
salgın hastalıklar nelere sebep olmuş, can kayıpları yaşanmasın diye neler
yapmak gerekiyor diye düşünmekmiş. Demek ki 1918’lerde de salgınlar gizleniyormuş,
şimdi de başka nedenlerle, sırf iktidar ayakta kalsın diye toplumdan hakkı olan
şeffaflık gizleniyor. 
Önümüzde,
AKP’nin gündeminde aslında son günlere kadar da bir pandemi yoktu maalesef.
Gündemde hâlâ rant, hâlâ beka, hâlâ “Hedef 2023” dedikleri otoriter rejim
hayalleri var. AKP’nin gündeminde pandemi olsaydı şayet, halka sundukları tek
şey IBAN ve infaz olmazdı. Her şeyi çok iyi bildiğinizi sanıyorsunuz, oysa çok
az şey biliyorsunuz. Birçok konuda olduğu gibi son pandemide de görüldüğü üzere
plansız, programsız ve az bilgili olduğunuz, muhalefetin kuyruğuna takılarak bu
süreci yönetmeye çalıştığınız ortaya çıktı. Sağlık emekçilerinin alkışlanmasını
kalemşor köşe yazarlarınız “nifak” olarak tanımlayıp muhalefet hamlesi olarak
gördüler ancak Cumhurbaşkanı sarayın balkonundan alkışlamak zorunda kalınca
geri adım atmak zorunda kaldılar. Dışarıda yardım kampanyaları başlayınca “Ne
gerek var? Bizim her şeyimiz var ve ihtiyaç yok.” diye yaklaşıldı. Daha sonra
“Yapılacaksa siyasi iktidar dışı kurumlar değil, biz yaparız.” diye bağışı
zorunlu hâle dönüştürerek insanlardaki yardım ve dayanışma duygusunu öldürmeye
hizmet ettiniz. Bilim çevreleri, sivil toplum örgütleri, toplumsal muhalefet
yani sizin dışınızdaki herkes sokağa çıkma yasağının ilan edilmesinin salgının
kontrol altına alınmasına hizmet edeceğini söylediği hâlde önce kökten
reddettiniz, şimdi de ülkenin nüfusunun yüzde 80’ini oluşturan 31 ilde şehir
karantinaları ilan etmek zorunda kaldınız. 
Nefesim
kesiliyor, özür diliyorum, böyle konuşmak çok zor benim için.
Ücretsiz
maske dağıtımı konusunda “Çok gerekli değil.” dediniz. Daha sonra kabul ederek
önce paralı olmasını, daha sonra toplumsal beklenti ve muhalefet artınca,
ücretsiz dağıtmayı kabul etmek zorunda kaldınız. Her şeyi çok iyi bildiğini
sanan oysa çok az bildiğini gösteren örnekleri şüphesiz çoğaltabiliriz. Bu
infaz yasasındaki siyaset ve adalet körlüğü de bunlardan biridir. Aldığınız
kararların size siyasi ve ekonomik rant sağlaması dışında hiçbir şey bilmiyor
ve düşünmüyorsunuz. Oysa ülkenin ve halkımızın gündemi, sizin ruhunu ranta
teslim etmiş gündeminden çok farklı seyrediyor. Ağızlarından çıkan tek şey IBAN
numarası ve görüşmelerine başlanan bu infaz paketi oldu. IBAN çıktı çünkü
devletin kasasında tek bir kuruş dahi kalmamıştı. 
Şunu
da söylemek istiyorum: Bu paket yeni hazırlanmadı. Dün altı yedi ay dendi ama
yıllar önce hazırlandığını biliyoruz. 11 temel kanunda değişiklik yapan bu
paketin çok önceden hazırlandığı bir sır değil. Sadece “Bunu ne zaman
getiririz?”in fırsatı kollanıyordu, uygun zaman bekleniyordu ve maalesef,
pandeminin can aldığı, insanların canı derdine düştüğü, herkesin evde kalmak
zorunda olduğu, sokakların zaruretten boşaldığı, toplumsal muhalefetin sosyal
mesafe kuralları nedeniyle bir araya gelemeyeceği can alıcı bir dönemde, can
alıcı bir infaz yasası Meclis gündemine getirildi. İktidarın fırsatçı “vurkaç”
taktiğiyle ülke yönettiği, burada da gün yüzüne çıkmış oldu.
Bu
tabloyu 15 Temmuzdan da gayet iyi biliyoruz. Fırsat bilinerek, Allah’ın lütfu
kabul edilerek OHAL ilan edildi, KHK’lerle ülke yönetildi. Binlerce muhalif,
milletvekilleri tutuklandı, belediyelere kayyum atandı, insanlar ihraç edildi.
Şimdi de OHAL’e gerek duymazken, herkes can derdindeyken, tüm dünya Covid-19’a
kilitlenmişken yine kayyumlar atanıyor, yine insanlar cezaevine atılıyor, yine
daha fazla insan cezaevine girsin diye bu infaz rejimi hazırlanıyor. Şimdi,
buna ilişkin dünyanın içinde bulunduğu bu olağanüstü şartlardan yararlanarak
rejimin daha bir otoriterleşmeye dönüştürülmesi çabasından başka hiçbir şey
değildir. 
Cinsel
suçlar, uyuşturucu, rüşvet, irtikâp, kaçakçılık ve benzeri suçlardan
cezaevlerinin boşaltılması, tahliye edilmesi ve muhaliflerin cezaevine
doldurulması temel amaç olarak önümüzde duruyor. Şimdi, tutuklu ve hükümlü
ayrımının yapılmaması kanun teklifinin en ayrımcı, ayırt edici özelliğidir. Her
şeyden önce burada tutuklulara ilişkin hiçbir düzenleme yok. Oysaki
tutukluların tahliye edilmelerinin önünde CMK açısından hiçbir engel yoktur.
Biz sunmuş olduğumuz öneri paketinde de Ceza Muhakemeleri Kanunu 100’üncü
maddeye, salgın dönemlerinde, afet dönemlerinde, sağlık koşulları sebebiyle bir
fıkranın eklenebileceğini ifade etmiştik. Ama hâlihazırda “Suçluluğu hükmen
sabit oluncaya kadar kimse suçlu sayılamaz.” düzenlemesi Anayasa’nın 38’inci
maddesinde duruyor. Yani, tutuklular Anayasa’ya göre hüküm kesinleşinceye kadar
suçsuzdur ve tutuksuz yargılama kural, tutuklu yargılama ise istisnadır. Bu
teklifte tutuklular görülmemiş ve şu anda on binlerce tutuklu, hüküm almamış
tutuklu Covid-19 salgınında her an yaşamlarını yitirebilirler. Ben halkın ve
Meclisin bu konuya da dikkatini özellikle çekmek istiyorum. Gerçek suçlular ile
siyasi suçlular arasında derin bir ayrımcılık yapılmıştır ve daha vahimi “terör
suçları” diye ifade ettikleri, kapsam dışında tutulmuştur ve Anayasa ihlal
edilmiştir. 3 ayrı infaz rejimi düzenlenmiştir: 1/2, 2/3, 3/4. Siyasilere
dörtte 3’lük bir infaz uygulaması getirilmiştir, bu da aslında niyetin ne
olduğunu açıkça ele vermektedir. 
Şimdi,
şunu da ifade etmek istiyorum: Çok önemli bir düzenleme var, bu teklifte
boşalt-doldur taktiği yasaya yedirilmiştir. 90 bin diye ifade ettikleri hükümlü
tahliye olacak, onun yerine muhalifler, AKP’li olmayanlar, AKP’ye biat
etmeyenler doldurulacak. Öyle bir düzenleme getirilmiş ki yüzde 40 oranında
ceza infaz kurumunda kalınması şartı getirilmiştir. İlk görüşmede de
söylemiştik, 1/2'sinin 1/5’inin denetimli serbestlikle geçirildikten sonra
yüzde 40’ının yatırılması kamu vicdanını tatmin edecekmiş. Burada tatmin olan
kamu vicdanı değil, tatmin olan AKP’nin kendi muhaliflerini daha fazla
yatırmasıdır. Ne yapacak? Uyuşturucu sanığını çıkaracak, tecavüzcüyü izinli
sayacak, cinsel saldırı suçlusunu izinli sayacak; Cumhurbaşkanına hakaret
edeni, suç ve suçluyu öveni, “propaganda yaptım” diyeni cezaevinde -aslında hiç
yatmaması gerekirken- altı yedi ay, bir yıl yatırmanın yolunu burada
düzenlemişler. 
220’nci
maddede ceza artırıyorlar. 11 kanundan bir tanesinin ve 220’nci maddenin altı
ve yedinci fıkralarının özellikle düşünce ve ifade hürriyetini doğrudan
ilgilendirdiğini ve etkilediğini biliyorum.
Şimdi,
infaz hâkimliğinin yetkileri artırılmış ve tabii ki burada biat koşulları
değerlendirilerek bazı mahkûmların cezasını çektiği hâlde yine de cezaevinde
kalmalarının yolları çok ustalıkla, çok sinsice düzenlenmiştir. Nasıl? İyi hâl
değerlendirme kıstasları arasına kişinin cezaevi dışındaki tutumu da eklenmiş.
Bu ne demek biliyor musunuz? Bir hasta mahpus gidiyor, doktora diyor ki: “Ben
kelepçeli muayene olmak istemiyorum.” Bu, ihlal sayılacak, infazı yakılacak,
disiplin cezası alacak ve bu yolla daha fazla ceza çektirilecek. Ayrıca, infaz
koruma memurları ya da güvenlik personelinin tutacağı tutanaklarla disiplin
cezaları hayli artacaktır. 
Çok
vahim bir düzenleme daha var. Aile bireyleri farklı cezaevlerinde ise iç
görüşme dediğimiz bir görüşme yapabiliyorlardı bir veya üç aylık şey getirilmiş
burada, haberleşme ve iletişim cezası
verilmesi. Bu ne oluyor? Haftada bir görüşen ailelerin haberleşme hakkını da
tamamen ortadan kaldırıyor. 
Şimdi,
modern ceza infaz sistemlerinde -dünyanın her yerinde böyledir- çağ dışı hücre
cezasının kaldırılması tartışılıyor ve infaz asla ayrım yapmaz. İnfaz
kanununun, infaz adaletinin temel ilkesi ırk, dil, din, cinsiyet, siyasal
düşünce ayırmadan herkesin aynı infaz koşullarına sahip olmasıdır çünkü hedef
insandır. Hedef biat ettirmek ya da işkence yapmak değildir ama burada, mesela
şu anda İmdat Bingöl tek başına Beşikdüzü Cezaevinde, -iyi biliyorum-
Trabzon’da hücrede tutuluyor ve üç haftadır açlık grevinde. Onun gibi yüzlerce
hükümlü olduğunu biliyorum. 
Belirli
suçlar açısından 1/2 indirim koşulları getirilmiş ve şöyle bir şey, bu
Parlamentodaki bütün üyelere sesleniyorum: Bu vicdan dışı, etik dışı gerçekten
siyasi ahlakla bağdaşmayan bu ayrımı geçirmemek bu Parlamentonun vicdani ve
etik sorumluluğudur.
Şimdi,
şunu da unutmadan söyleyeyim: Cezaevinde olanlar için, bu kapsama girmeyenler
için dışarı çıkmama, çıkarmama öngörülmüştür. İçeride de tutuklu ve hükümlüye
“Bana biat edeceksin, her dediğimi yapacaksın, yapmazsan infazını yakarım, ceza
veririm, ailenle görüştürmem, süreni uzatırım…” Bir ay önce Urfa’da yapılan bir
operasyonda yirmi beş yıldır içeride olan hükümlülere yeni tutuklama kararları
verildi. Bu ne demek? İçeride de olsa, bu düşman hukuku devam ettiriliyor.
Önümüzde ne var? Kasten insan öldürme, cinsel dokunulmazlığa ilişkin suçlar,
uyuşturucu, özel hayatın gizliliğini ifşa, çıkar amaçlı suç örgütleri; bunlar
infaz indirimine tabi tutuluyor ama terör diye ifade ettikleri, aslında siyasi
suçların, muhalefetin indirimi olanaksız kılınıyor, dörtte 3 olarak görüyor.
Zimmet, irtikâp, hırsızlık, rüşvet bu kapsamda, tabii ki bunlar
ödüllendiriliyor. 
Çok
dikkat etmenizi istediğim bir nokta var. Devlet rüşvet alacak bu kanunla.
Nasıl? Kaçakçılık suçu… Son derece ağır
bir suç. Diyor ki kanun: “Belirli bir oranda devlete ödeme yapması durumunda
cezasında indirim yapılması…” Bu kanun metnine girmiştir yani kaçakçılık
yapabilirsiniz ama “Bana bir kısım para ödersen ‘adli para’ adı altında, ben
seni serbest bırakırım, cezanı indiririm.” 
Peki,
bunu hangi akıl, hangi vicdan ve hangi ahlak anlayışına sığdıracağız?
Öğrenciler, avukatlar, demokratlar, siyasetçiler, gazeteciler, ölüm
koridorlarında ölümü beklemeye mahkûm edilirken kaçakçılar kaçakçılıktan elde
ettiği gelirin bir kısmını devlete ödediğinde cezasında indirim yapılacak, öyle
mi? 
Şimdi,
başka bir mesele var, kadın meselesi. Birleşmiş Milletler de çağrı yaptı. Bu
kadınlara yönelik suçlarda… Eminim cevap verecekler, diyecekler ki: “Hayır, biz
indirim yapmadık.” Yaptınız, izin veriyorsunuz, izin, cezaevinden evine
gitmesine izin veriyorsunuz. Kadınlara karşı yaralama, tehdit, şantaj suçları
af kapsamında. Son dakika önergesiyle kadın katillerine, tecavüzcülere izin
veriliyor ve “Kadınları kim koruyacak?” sorumuzun yanıtı verilmiyor. Şu anda
fiilen Alo 183 şiddet hattı çalıştırılmıyor, var olan tedbirler uygulanmıyor,
Ailenin Korunması ve Kadına Karşı Şiddetin Önlenmesine Dair Kanun’la ilgili
kararlar alınamaz bu dönemde, corona varmış ama kadınlar öldürülsün, önemli değil
HSK’ye göre, yargıya göre. Adliyeler kapalı, nöbetçiler çalışmıyor ve
zorlaştırılıyor. Şimdi, bu durumda erkeklerin taciz ettiği, tecavüz ettiği,
şiddet uyguladığı kadınla baş başa evde kalması isteniyor. 
Peki,
bu cinayetlerin hesabını kim verecek? Hangi tedbiri aldınız? Siz Sebahat
Tuncel’i içeride tutmaya devam edeceksiniz, Osman Kavala’yı, Aziz Oruç’u, Figen
Yüksekdağ’ı, Selahattin Demirtaş’ı, İdris Baluken’i içeride tutmaya devam
edeceksiniz, kadın katillerini, tecavüzcüleri, uyuşturucu baronlarını, mafya
liderlerini serbest bırakacaksınız, izinli yapacaksınız ya da cezasını
indireceksiniz. İşte bu, bozuk düzeni devam ettirmek için getirilen bir infaz
yasasıdır. 
Tutukluluk
meselesine zamanım yetmeyecek. Çok özel bir bölüm ayırmıştım. Tutukluluk meselesi
burada yok ama bu çok hayati bir mesele çünkü bu kanunla cezaevinde
tutulanların bir bölümü ölüme mahkûm ediliyor -ilk gün de söylemiştim- bir
bölümü ise dışarı çıkarılarak yaşam hakkı kendilerince sağlanmış oluyor.
Şimdi,
şöyle tamamlayacağım, umarım Sayın Başkan hoşgörü gösterir. Özetle söylüyorum,
bizim hatiplerimiz, milletvekillerimiz ayrıntılarını tartışacaklar, bu yasa
teklifiyle neleri anladık önce onu söyleyelim: Sizin bir muhalefet fobiniz var,
anladık. Bir Kürt fobiniz var, bunu da anladık. Bir de HDP korkunuz var, bunu
da anladık. HDP’den bu kadar korkmanız anlaşılır bir şeydir çünkü HDP bütün
hegemonik ve otoriter heveslerinizin panzehri oldu şimdiye kadar. Kürt fobiniz
ve HDP korkunuz üzerinden toplumu ırkçılık, kamplaştırma ve ötekileştirmeyle
zehirlemeye çalışmanız, bu ülkeye yapmaya çalıştığınız en büyük kötülüktür ve
bu da bizim bütün bedelleri ödeyerek engellemeye çalıştığımızdır.
(Mikrofon
otomatik cihaz tarafından kapatıldı)
BAŞKAN
– Buyurun, tamamlayalım. 
MERAL
DANIŞ BEŞTAŞ (Devamla) – Bu pandemi musibeti bütün toplumun ihtiyaç duyduğu
diyalog, toplumsal uzlaşı ve barış gerekçesi olabilecekken hâlâ bu koşullarda
bile bu salgını neredeyse Allah’ın lütfu olarak görüp kaybettiğiniz
iktidarınızı yeniden tahakküm etmek için kullanmanız olsa olsa gözü dönmüş
iktidarcı art niyetiniz olabilir. 
Görüşülmekte
olan bu yasadaki ayrımcı ve adaletsiz yaklaşımınızın nedeni de sahip olduğunuz
Kürt fobisi, HDP kâbusu ve muhalefet fobisidir. Sahip olduğunuz Kürt düşmanlığı
üzerinden bizim dışımızdaki toplumsal muhalefeti de bu yasayla haksızca ve
vicdansızca cezalandırmaya çalıştığınızı biliyoruz. Utanmasanız bu yasanın
uygulama maddesine neredeyse “Kürtler hariç, siyasetçiler hariç, gazeteciler
hariç, düşünceleri dolayısıyla cezaevinde olanlar hariç.” diye yazacaksınız. Biz
yargıda ve infazda eşitlik ve adalet diyoruz…
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın.
MERAL
DANIŞ BEŞTAŞ (Devamla) – …siz “toplumsal kamplaştırma ve düşmanlaştırma”
diyorsunuz; biz tedbir diyoruz, siz “Kanal İstanbul” diyorsunuz; biz hızlı ve
adil yargılama diyoruz, siz “apar topar mahkeme toplayıp Haydarpaşa Tren Garı
itirazına ret” diyorsunuz; biz evden çıkmayın diyoruz, siz “uçaklarda KDV’yi
yüzde 1’e indirdik” diyorsunuz; biz üretimden kopan ihtiyaç sahiplerine yardım
diyoruz, siz “para getirin” diyorsunuz; biz dayanışma ve ortak yaşam diyoruz,
siz “hep bana Rabbena” diyorsunuz. Biz de sonuç olarak size şunu söylüyoruz:
Mal mülkte, siyasi hırs, ihtiras, egoda Allah gözünüzü doyursun emi! (HDP sıralarından
alkışlar) 
Teşekkür
ediyorum.
BAŞKAN
– Buyurun Sayın Bülbül, kısa bir açıklamanız mı olacak?
MUHAMMED
LEVENT BÜLBÜL (Sakarya) – Açıklamamız olacak efendim.
BAŞKAN
– Buyurun.
VI.- AÇIKLAMALAR (Devam)
61.- Sakarya Milletvekili Muhammed Levent Bülbül’ün, Siirt Milletvekili
Meral Danış Beştaş’ın görüşülmekte olan 207 sıra sayılı Kanun Teklifi’nin tümü
üzerinde HDP Grubu adına yaptığı konuşmasındaki bazı ifadelerine ilişkin
açıklaması
MUHAMMED
LEVENT BÜLBÜL (Sakarya) – Kanun teklifiyle alakalı düzeltilmesi gerektiğini
düşündüğümüz hususlar var. İmza sahiplerinden de olduğumuz için bunu ifade etme
gereği hissettik. 
Şimdi,
bir defa, konuşma sırasında “Siyasilere 3/4 oran getirilmiş, infaz oranı
getirilmiş.” diye bir ifade söz konusu oldu. “Siyasiler” diye tanımlanan bir
suç şekli yok Ceza Kanunu’muzda. Bunlar, Terörle Mücadele Kanunu kapsamında
işlenen suçlar. Bu suçlar, Terörle Mücadele Kanunu kapsamında işlenen suçlar,
bu düzenleme teklif öncesinde de 3/4 infaza tabiydi, şu anda da 3/4 infaza tabi
olarak devam edecek. Dolayısıyla burada herhangi bir indirim olmadığı gibi
herhangi bir artış da söz konusu olmamıştır; birincisi bu. 
İkincisi
“Boşalt doldur taktiğiyle cezaevleri doldurulacak.” diye bir öngörüde
bulundular. Bunu kabul etmek de mümkün değil çünkü cezaların yüzde 40’ının
yatırılması imkânı getiriliyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
MUHAMMED
LEVENT BÜLBÜL (Sakarya) – Teşekkür ediyorum.
Normalde
zaten böyle bir yatış imkânı söz konusudur ama onun öncesinde alınabilecek
farklı infaz metotları vardır. Mahkeme karar verirken erteleme kararı
verebileceği gibi hükmün açıklanmasının geri bırakılmasına dair karar da
verebilir. Mahkemelerin paraya çevirme gibi birtakım imkânları da mevcuttur.
Dolayısıyla alınan her az cezanın direkt hapis cezasına dönüşeceği gibi bir
algı yaratmak haksızlıktır.
Bu
arada “Cumhurbaşkanına hakaret” suçu, TCK 299’da belirlenen suç bu kanun
kapsamına dâhildir. Yani hem infaz indiriminden hem de denetimli serbestliğin
artırılması süresinden yararlanmaktadırlar 299 kapsamında suç işleyenler,
Cumhurbaşkanına hakaret suçunu işleyenler. Bu da bir istismar meselesiydi, onu
da açıklığa kavuşturalım.
BAŞKAN
– Peki. 
MUHAMMED
LEVENT BÜLBÜL (Sakarya) – Efendim, bunların düzeltilmesi mecbur.
Ayrıca,
şimdi, iyi hâl komisyonuyla alakalı olarak birtakım ifadelerde bulundu. Bu
kanunla cinsel suçların, uyuşturucu, kasten adam öldürme suçlarının infaz
indirimine uğradığı gibi bir ifade kullanıldı; bu kesinlikle doğru değildir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bülbül, lütfen.
MUHAMMED
LEVENT BÜLBÜL (Sakarya) – Cinsel suçlar, uyuşturucu, kasten adam öldürme
suçlularının infaz indiriminden yararlandığı ifadesi kesinlikle doğru değildir.
Bunlar ne infaz indiriminden ne de denetimli serbestlik sürelerinin
artırılmasından faydalanamamaktadırlar. 
Şimdi,
açık cezaevleriyle alakalı olarak bir ifade kullanıldı “Bunların izinli olarak
çıkmasına sebep oluyorsunuz.” dendi. Açık cezaevinden çıkacaklarla alakalı
olarak herhangi bir suç ayrımı yapılmamıştır. Bunlar iyi hâlleri sebebiyle
cezalarının son noktalarına, infazlarının son dönemine girdikleri için açık
cezaevine giren kişilerdir ve bunlar bu zamana kadar zaten izin kullanan
kişilerdir. Bu zamana kadar kullanılan izinlerle alakalı tek kelime
edilmemesine rağmen şimdi Covid ve bu salgın hastalık sebebiyle alınan, bu
dönemsel ve son derece açık olan ve son derece haklı olan bir tedbirle alakalı
böyle bir tanımlama yapmanın da uygun olmadığı kanaatindeyiz.
Teşekkür
ediyorum.
BAŞKAN
– Teşekkür ediyorum.
Değerli
milletvekilleri…
MERAL
DANIŞ BEŞTAŞ (Siirt) – Sayın Başkanım…
BAŞKAN
– Buyurun Sayın Beştaş. 
MERAL
DANIŞ BEŞTAŞ (Siirt) – Bilgilendirme yapmam gerekiyor çünkü benim konuşmama
atfen gerçek dışıymış gibi söyledi. 
BAŞKAN
– Buyurun, sizin de mikrofonunuzu açalım, siz de toparlayarak devam edin. 
Daha
kanunu çok tartışacağız, zamanları var, ben grupların özellikle konuşmalarını
bitirmelerini bekliyorum kendilerinden. 
Buyurun
Sayın Beştaş.
62.- Siirt Milletvekili Meral Danış Beştaş’ın, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ilişkin
açıklaması
MERAL
DANIŞ BEŞTAŞ (Siirt) – Sayın Başkan, teşekkür ediyorum.
Ben
ne dediğimi gayet iyi biliyorum, kanun metnini de gayet iyi okudum. Kamuoyu
yanıltılıyor, daha da vahimi şu anda cezaevinde tutulan 294 bin insan
yanıltılıyor. Doğrudur, dörtte 3 artırılmadı, indirilmedi de; bu konuda özel af
kapsamına da alınmadı. Bunu söyledim, 3 ayrı infaz rejimi var dedim. 1/2 yeni
bir düzenleme, 3/2 cinsel suçlar, uyuşturucu, insan öldürme yine indirildi
fakat siyasi suçlara dokunulmadı.
Terör
dediği mesele de… Terör tanımının ve terör suçlarının Avrupa İnsan Hakları
Mahkemesi, Birleşmiş Milletler, Avrupa Konseyi Parlamenterler Meclisi ve diğer
yüzlerce karara göre Türkiye’deki terör tanımının ne kadar geniş olduğunu, ne
kadar büyük mağduriyetler yarattığını ve herkesin “terörist” yaftasıyla karşı
karşıya kaldığını defaatle ifade ediyoruz.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
MERAL
DANIŞ BEŞTAŞ (Siirt) – Bu nedenle “terör suçu” diye bir suç, onların ne kadar
geniş yorumladıklarına bağlı olarak değişir. Size 4 isim vereyim, bizim
milletvekili ve belediye başkanlarını da çıkarayım: Şu anda Barış Terkoğlu
terör suçlusu, şu anda Aziz Oruç terör suçlusu, şu anda Ahmet Altan terör
suçlusu, şu anda Osman Kavala terör suçlusu. Ellerine silah mı aldılar? Bir
örgüte üyeler mi? Bir şey mi söylediler? Düşünce ve ifade özgürlüğü kapsamında
söylenen her şey terör suçu olarak kabul ediliyor. Bu Parlamentonun çok iyi
tanıdığı bir ismi örnek vereceğim: Sevgili İdris Baluken. Burada üç dönem grup
başkan vekilliği yaptı. Basın açıklamaları toplanarak örgüt üyeliğinden ceza
verildi. Parlamento da mı örgüt üyeliği yapıyordu? Hangi örgüte üyelik
yapıyordu? Şu anda savcılar yeni bir formül geliştirdiler, birden fazla
açıklama yapmışsanız “Sen üyesin.” diyorlar. 
(Mikrofon
otomatik cihaz tarafından kapatıldı)
BAŞKAN
– Peki, lütfen tamamlayalım.
MERAL
DANIŞ BEŞTAŞ (Siirt) – Bu konuda binlerce iddianame örneği getirebilirim.
Avukat arkadaşlarımız temin ediyorlar, konuşmalarımızda kullanacağız.
Son
olarak da, bu yüzde 40’ın -biz gayet eminiz- ileride göreceğiz nasıl
uygulandığını “boşalt doldur” olduğunu. Zaten, Adalet Bakanlığı, daha
geçenlerde 2020’de kaç cezaevi açacağını söyledi. Cinsel dokunulmazlığa karşı
suçlarda da önce açık cezaevine, sonra eve gönderiyorlar, izinli olarak.
Kadınların yaşamı, can güvenliği, vücut bütünlükleri tehlike altına giriyor.
Biz bunu bilerek söylüyoruz.
Teşekkürler.
MUHAMMED
LEVENT BÜLBÜL (Sakarya) – Efendim, tutanaklara geçsin: Ben açıklamalarımda
sebat ediyorum, ısrarcıyım efendim.
BAŞKAN
– Peki.
ÖZLEM
ZENGİN (Tokat) – Bu yalan Sayın Başkanım. Bu yalan, arkadaşlarımız cevap
verecek. Doğru değil, bu kesinlikle yalan.
MERAL
DANIŞ BEŞTAŞ (Siirt) – Doğru, izin veriyorsunuz.
BAŞKAN
- Değerli arkadaşlarım…
ALİ
ÖZKAYA (Afyonkarahisar) – Sayın Başkanım, çok kısa bir söz istiyorum.
BAŞKAN
– Sonra söz vereyim, grupları bir alayım.
ALİ
ÖZKAYA (Afyonkarahisar) – Afyon Cezaeviyle ilgili bilgi vereceğim.
BAŞKAN
– Öyle mi?
ALİ
ÖZKAYA (Afyonkarahisar) – Evet.
ÖZLEM
ZENGİN (Tokat) – Hiç öyle bir şey yok.
MERAL
DANIŞ BEŞTAŞ (Siirt) – İzin veriliyor.
ÖZLEM
ZENGİN (Tokat) – Hiç yok, Meral Hanım, lütfen kesinlikle...
MERAL
DANIŞ BEŞTAŞ (Siirt) – Niye yalan atayım ya?
ÖZLEM
ZENGİN (Tokat) – Hayır, yok, kesinlikle doğru değil, hiçbir af yoktur.
MERAL
DANIŞ BEŞTAŞ (Siirt) – Sizin bu yaptığınız aftır ya.
BAŞKAN
– Değerli arkadaşlarım, lütfen, karşılıklı olmasın.
ÖZLEM
ZENGİN (Tokat) – Olamaz.
MERAL
DANIŞ BEŞTAŞ (Siirt) – Oldu.
BAŞKAN
- Bakın, gruplarımızın konuşmalarını dinliyoruz. Arkadaşlarımıza ben gerekli
açıklamalar için de olanak tanıyorum. Yani bu tartışmaların yapılmasına da
ihtiyaç var, ona da inanıyorum. O yüzden birbirimizi anlayışla karşılayarak,
mutedil bir dil kullanılmasını özenle tavsiye ediyorum çünkü infaz gibi bu
teknik konuları kamuoyunun tamamının bilmesini bekleyemeyiz. Dolayısıyla
bunları daha makul açıklamalarla, herkesin anlayacağı dilde anlatılmasında
sayısız yarar görüyorum. O nedenle zaten grup konuşmalarının da bugüne
kalmasını dün özellikle arzu ettim ki herkes birbirini güzelce dinlesin,
cevaplar da verilsin ama itham etmeden, karşılıklı anlayış çerçevesinde bunları
sürdürmenin bir yolunu bulmaya çalışıyoruz.
Sayın
Özkaya, sizin Afyon Cezaeviyle ilgili bir değerlendirmeniz olacak herhâlde.
Size bir dakika süre veriyorum.
Buyurun.
63.- Afyonkarahisar Milletvekili Ali Özkaya’nın, Muş Milletvekili Şevin
Coşkun’un yaptığı açıklamasında Afyonkarahisar Cezaevinde coronavirüs salgınına
dair herhangi bir tedbir alınmadığı yönündeki ifadelerinin gerçeği
yansıtmadığına ilişkin açıklaması
ALİ
ÖZKAYA (Afyonkarahisar) – Sayın Başkanım, saygıdeğer milletvekillerimiz; az
önce Afyonkarahisar Cezaevinde zorla Covid bulaşsın diye sayım yapıldığıyla
ilgili bir iddia burada dile getirildi. Sayın Başsavcımızla görüştüm, böyle bir
konu asla söz konusu değil. Sayım yapmak için özellikle kamerayla sayıma gayret
sarf ediyorlar, kameranın karşısına, görüş açısına gelmesini arzu ediyorlar. Yalnızca
bir tek koğuştaki hükümlüler kameranın karşısına gelmemek için ısrar ediyorlar.
Bunların sayımıyla ilgili gayret sarf edilmiş, yoksa hiçbir şekilde koğuşlara
girilmiyor. Sağlıklarını ve sıhhatlerini korumak için de üst kattan alt kata
merdivenden yürüyerek onları görüyorlar. Afyonkarahisar’a başka cezaevlerinden
74 tutuklu ve hükümlü nakledilmiş. Satılan ürünlerin tamamı Adalet Bakanlığınca
belirlenen konsinye satışlar ve hepsi UYAP’ta kayıtlı, bütün Türkiye'deki aynı
fiyattır, hiçbir farklı uygulama yoktur.
Teşekkür
ediyorum.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili Denizli Milletvekili
Cahit Özkan, Milliyetçi Hareket Partisi Grup Başkanvekili Sakarya Milletvekili
Muhammed Levent Bülbül ve Afyonkarahisar Milletvekili Ali Özkaya ile 57
Milletvekilinin Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2762) ve Adalet
Komisyonu Raporu (S. Sayısı: 207) (Devam)
BAŞKAN
– Değerli milletvekilleri, teklifin tümü üzerinde Cumhuriyet Halk Partisi Grubu
adına söz isteyen İstanbul Milletvekilimiz Sayın Zeynel Emre… (CHP sıralarından
alkışlar)
Sayın
Emre, süreniz yirmi dakika. 
CHP
GRUBU ADINA ZEYNEL EMRE (İstanbul) – Sayın Başkan, değerli milletvekilleri;
görüşülmekte olan infaz kanunuyla ilgili Cumhuriyet Halk Partisi Grubu adına
söz aldım. Bu vesileyle Genel Kurulu saygıyla selamlıyorum.
Değerli
milletvekili arkadaşlarım, bir defa, bizim birinci önceliğimiz vatandaşımıza
doğruyu söylemektir. Bu bir infaz kanunu değildir, bu bir af kanunudur. Siyaha
beyaz demenin kimseye hiçbir faydası yoktur. Bakın, Türk Ceza Kanunu’nun
65’inci maddesi açıktır. 65’inci maddenin (1)’inci fıkrası genel affı düzenler,
(2)’nci fıkrası özel affı düzenler. Özel afta infaz indirimleri özel af olarak
tarif edilir. Bu konuda doktrindeki bütün kitaplara, açıklamalara
bakabilirsiniz. Şu an yapılmakta olan toplu özel aftır dolayısıyla Anayasa’nın
87’nci maddesine göre beşte 3 çoğunlukla çıkması lazımdır, 360 milletvekilinin
oyuna ihtiyaç vardır. Ben değerli milletvekillerinden rica ediyorum, açsınlar,
bu söylediklerime ilgili kanunda baksınlar, en son da Anayasa’nın 81’inci
maddesine baksınlar. Tüm milletvekilleri bu kürsüden Anayasa’ya sadakat yemini
ettik, namusumuz ve şerefimiz üzerine sadakat yemini ettik. Herkesi bu yemine
uygun davranmaya davet ediyorum. 
Değerli
arkadaşlar, af nedir? Af hangi ülkelerde çıkar? Neden böyle düzenlemeler
yapmaya ihtiyaç duyulur? Hukuk devletinin oturduğu, hukukun evrensel
ilkelerinin uygulandığı hiçbir ülkede af çıkmaz, ceza indirimi olmaz. Biri bir
ceza alıyorsa ne kadar yatacağını o suçun mağduru da bilir, herkes de bilir. En
son nerede af çıktı? Ben size söyleyeyim, Kuzey Kore’de kuruluşunun 70’inci
yılı nedeniyle af çıktı. Bakıyorsunuz, Suriye'de af çıktı; bakıyorsunuz, Doğu
Asya ülkelerinin, Güney Afrika ülkelerinin birçoğunda zaman zaman af çıkıyor
çünkü orada yaşayan insanlar da biliyor, orayı yöneten diktatörler de biliyor
ki o ülkelerde hukukun evrensel ilkeleri uygulanmıyor, kamu vicdanı yaralanmış
durumda ve zaman zaman bu düzenlemeleri yapıyorlar. 
Türkiye
tarihine bakıldığında, 1960 yılında darbe oldu, Adnan Menderes ve bakanlar
haksız bir şekilde idam edildi, devamında onun gibi on binlerce hukuksuz işlem
olunca 1966’da af kararı vermek durumunda kaldılar. Niye? Kamu vicdanı
yaralanmıştı. 1971’de muhtıra verildi, sıkıyönetim mahkemeleri kuruldu, Deniz
Gezmiş ve arkadaşları asıldı, binlerce insan haksız yere cezaevlerine gönderildi,
mahkûm oldu, 1974’te af çıktı; 1980 yılında Türkiye'de 12 Eylül darbesi oldu,
yine sıkıyönetim mahkemeleri kuruldu, yine çok haksız uygulamalar oldu, belki
bugün Mecliste yer alan birçok insan o mahkemelerin mağduru oldu, 1991’de af
çıktı. Devam ettik, devlet güvenlik mahkemeleri uygulamaları, yaygın
hukuksuzluklar; 1999’da başka gerekçelerle bir af düzenlemesine ihtiyaç oldu. 
Bakın,
bugün geldiğimiz noktada, AKP’nin iktidara geldiği 2002’de 50 binin üzerinde
tutuklu, hükümlü varken bugün 6 kat arttı ve 300 bin oldu. Kimse şu bahanenin
arkasına sığınmasın: “Rahşan affı çıktı.” Çıkmadan evvel 70 bin kişi vardı, siz
teslim aldığınızda 57 bindi. “Bunun nedeni ne?” derseniz; en başta hiç kimseyi
dinlemeden, her şeyi ben bilirim bakış açısıyla baktığınız 2005’ten bugüne
kadar Ceza Kanunu’nda, Ceza İnfaz Kanunu’nda, Ceza Muhakemesi Kanunu’nda
aklınıza estiği gibi düzenlemeler yaptınız; “2010 Anayasa değişikliğini
yapmayın.” dedik, dinlemediniz, yaptınız; 2016’dan sonra “Yaygın hukuksuz
uygulamaları yapmayın.” dedik, onların birikimi de yaşandı bugün; 2017’de “Bu
rejim değişikliğini gerçekleştirmeyin, bunlar çözüm üretmiyor.” dedik, bunu
gerçekleştirdiniz. Hepsinin sonucunda ne oldu? Bir ülkede suç oranı neden artar
arkadaşlar? İşsizlik varsa, ekonomik dengesizlik varsa, bu ülkenin çok büyük
bir çoğunluğu yoksulluk sınırının altında yaşıyorsa sosyal patlamalar yaşanır,
suç oranı artar. Böyle palyatif düzenlemelerle bu işin önüne geçemezsiniz. 
Cumhuriyet
Halk Partisi olarak Türkiye’de, bize oy versin vermesin, hangi siyasi görüşten
olursa olsun, tüm Türkiye’de yaşayan yurttaşların adaletini savunmakla yükümlü
hissederiz kendimizi. Biz büyük bir adalet yürüyüşü gerçekleştiren, Ankara’dan
İstanbul’a dünyanın en büyük adalet yürüyüşünü gerçekleştiren bir siyasi partinin
temsilcileri olarak adaleti her alanda savunmakla yükümlüyüz. Biz infaz
adaletini savunuruz, biz geçmişteki Anayasa Mahkemesi kararlarının bize yol
gösterdiği gibi yasama organı üyeleri olarak suçların cezasını artırabiliriz,
suçların cezasını düşürebiliriz. Ama biz genel düzenleyici işlemler
yapabiliriz. Biz infaza düşmüş mahkûmlar arasında istisnaları sınırlı tutmakla
yükümlüyüz, bu bizim yükümlülüğümüz. Yol gösterici olacağız. Biz herkese karşı,
tüm Türkiye’ye karşı yaptığımız işle diyeceğiz ki: İçeride kalan şunun için
kaldı, çıkan şunun için çıktı. Dolayısıyla herkesin adaletini savunmakla
yükümlüyüz. 
Değerli
arkadaşlar, ben şimdi size soruyorum, diyorum ki: Bu düzenlemeyle somut olarak
rüşvet suçunu işleyen…
ERKAN
AKÇAY (Manisa) – Zeynel Bey, burnunun üstüne al daha rahat konuşursun, böyle
burnuna da çekersen daha rahat konuşursun.
ZEYNEL
EMRE (Devamla) – Sayın Başkanım, bir dakikam gitti şunu düzeltirken, sonuna
ilave edersiniz. Alışık değilim vallahi, zorlanıyorum.
BAŞKAN
– Sayın Emre, sıkıldığınız zaman yavaş yavaş, tam açmamak kaydıyla nefesinizi
alın. Ben biliyorum ama kurallara da uymakta hepimiz örnek olalım.
ZEYNEL
EMRE (Devamla) – Tamam.
Şimdi,
değerli milletvekilleri, zor koşullar altında bir yasa çıkarmaya çalışıyoruz.
Bunu layıkıyla yapmak hepimizin tarihî
sorumluluğu.
Şimdi,
ayrı ayrı sorsak belki buralarda değil de kuliste: “Kardeşim, rüşvet yemek,
almak mı daha büyük suç, irtikâp mı daha büyük suç, dolandırıcılık mı daha
büyük suç yoksa konuşmak, yazı yazmak mı daha büyük suç?” dediğimizde, eminim
hepiniz ilk söylediğimi tercih edersiniz. Mermi mi daha tehlikeli yoksa bu
kalem mi daha tehlikeli değerli arkadaşlar? Eğer “Bu kalem daha tehlikeli.”
diyorsanız, size söyleyecek sözüm yok.
Değerli
arkadaşlar, bakın, şunu çok net bir şekilde ortaya koymamız lazım: Türkiye
terörden çok çeken bir ülke. Dolayısıyla yasama organının terörü önleme
konusunda her türlü olağanüstü tedbiri alma sorumluluğu vardır. Ama bununla
birlikte, terörizmle mücadelenin sağlıklı olabilmesi için gerçekten terör suçu
işleyen ile işlemeyenin de doğru bir şekilde ayıklanması lazım. Dünyada
uygulanan temel kriterler nedir? Değerli arkadaşlar, bakın, terör örgütü
üyeliği için bir hiyerarşik yapıya dâhil olacaksınız, astınız üstünüz olacak,
örgütün amaç ve faaliyetleri doğrultusunda hareket edeceksiniz, örgütte herkes
kod isim kullanıyorsa sizin de bir kod isminiz olacak; uluslararası kriterler
bunlardır.
Terör
örgütü propagandası için “nedir” diye baktığımızda, geçmişten bugüne kadar
aslında bizim Yargıtayımızın verdiği kararlar da o doğrultudaydı. Neydi bunlar:
Konuşma sonrasında açık ve yakın bir tehlike oluşuyor mu; bir isyan, bir
kalkışma ortaya çıkıyor mu; bir suç işlenmesini teşvik edici bir şey oluyor mu
-değil mi- ya da terör örgütlerinin silahlı eylemlerini övücü açıklamalar
meydana geliyor mu?
Şimdi,
ben size soruyorum: Geçen gün bir kampanyaya başlandı. Doğrudur, değildir;
kampanyaya insanlar bağış yapar, yapmaz. Vatandaş, AKP’nin daha önce yaptığı
kampanyalarda topladığı parayı doğru kullanmadığını düşünüyor, biz de öyle
düşünüyoruz. Defalarca söyledik, şehitlerle ilgili para topladınız, gazilerle
ilgili, gereğini yapmadınız. Bir hukuk devletinde yönetenler, hangi gerekçeyle
vergi toplayıp hangi gerekçeyle bağış topluyorsa sadece o alanda kullanabilir.
Şimdi,
vatandaşın teki “Zırnık yok kardeşim size.” demiş, terörle mücadele ekipleri
gidip bunu gözaltına alıyor. Tır şoförü “Kardeşim, bana ‘Çıkmayın sokağa.’
diyorsunuz. Ben sokağa nasıl çıkmayayım? Açlıktan ölürüm. Beni corona öldürmez,
bu düzen öldürür.” diyor, efendim, ona hemen gözaltı işlemi yapılıyor.
İlginçtir, İçişleri Bakanı “Arkasına bakmamız lazımdı.” diyor. Ya, bir hukuk
devletinde İçişleri Bakanı gözaltı talimatı verebilir mi? Savcılar verir bunun
talimatını, soruşturma açar. İhbar varsa savcı, gözaltı kararı verir, hâkim
uygular. Nasıl hukuk devleti bu? Şu an Türkiye’de cezaevinde 300 bin insan var,
bunun 40 bini tutuklu, 40 bini hükümözlü, gerisi hükümlü. 
Bir
defa, tutuklularla ilgili düşüncemiz net değerli arkadaşlar: Birlikte bir çözüm
bulalım. Salgın hastalık var, belli bir ceza miktarına kadar belli bir suç tipi
kararlaştıralım, salgın hastalık durumunda elektronik kelepçeyle eve gideceğini
karar altına alalım. Buna illa bizim dediğimiz olsun demiyoruz, birlikte bunu
yapalım değerli arkadaşlar. 
Şimdi,
ikincisi, hükümlülerle ilgili biz diyoruz ki, bu ülkedeki gazeteciler,
yazarlar, çizerler fiilen cezaevinde olmuş, olmamış böyle bir düzenleme
yapıldığında bunları kapsam dışında tuttuğunuzda vatandaş der ki: “Ya, siz
nasıl yasa yaptınız? Bu nasıl adaletti?” Bunu kimseye anlatamazsınız. 
Bugün,
Çorlu’da tren kazasında 10 yaşındaki torunu Oğuz Arda ortadan ikiye ayrılmış,
hayatını kaybetmiş. Bunun gibi yüzlerce yaralı, hayatını kaybeden insan var.
Biz Oğuz Arda’nın dedesine ne diyeceğiz? Biz yasa çıkardık, taksirli suçlar
oldukça bundan yararlanıyor. Biz yasama organı olarak hangi suç kötü, hangisi
en kötü, hangisi biraz daha kötü gibi kriterlerle hareket edemeyiz. Kapsayıcı
düzenlemelere ihtiyacımız var değerli arkadaşlar. 
Bakın,
gelen teklifte… Türkiye’de kanayan bir yara var, kadına karşı işlenen suçlar.
Türk Ceza Kanunu’nda “kadına karşı işlenen suç” diye bir madde yok, bir bölüm
yok. Bir madde ihdas edebiliriz pekâlâ, bunu kararlaştırabiliriz. Bizim
önerimiz oldu Komisyonda. Bunu da birlikte yapmaya hazırız. Özel olarak bir suç
kadına karşı işlendiğinde nasıl işlem yapılacağına karar verebiliriz. 
Cezaevlerine
giren mahkûmların hangi koşullarda ıslah olup olmayacağına oradaki kurumda
yetkilendirilen, usulünce oluşturulan kurullar karar verebilir. Bu, birçok Batı
ülkesinde de dünyada da vardır. Zaman zaman oralardan gelen raporlara göre
kararlar verilebilir. Ancak değerli arkadaşlar, şu anda burada gelen 32’nci
maddede çok açık bir şekilde cezaevine girecek gazete ve kitaplara ambargo
konuyor. Hangi gazetenin mahkûmları nasıl iyileştireceğini, iyileşmesine nasıl
engel olacağını bir tarif eder misiniz? Hangi gazeteler iyileştirir, hangileri
hasta eder? Böyle bir kriter olur mu? Türkiye’de basılan gazeteler cezaevinde
de okunur. Kim hangisini isterse onu okur. 
Hukukun
temel prensiplerinden biridir, 100’den fazla hukukçu var Mecliste, bir dosyada
bir hâkim karar verdikten sonra o dosyadan el çekmiş olur ya. O dosyayla ilgili
Allah aşkına bir daha karar verebilir mi, dosyayı bir daha ele alabilir mi?
Dosya istinaf aşamasına gitmiş, dosya Yargıtay aşamasına gitmiş, Yargıtaydan
önce karar veren hâkim dosyayı alacak “Ben bunda karar vereceğim.” diyecek.
Böyle hukuk olur mu değerli arkadaşlar?
Şimdi,
bakın, Türkiye’de 2007’de başladı, uzunca bir süre devam etti; çok ciddi
kumpaslarla, kumpas davalarıyla Türkiye karşı karşıya kaldı. Dönem değişti,
kumpas oldukları ortaya çıktı, FETÖ’cülerin yaptığı, gerçekleştirdiği ortaya
çıktı. Bu dosyalarda yeniden yargılama oldu, beraat etti. Ama bu FETÖ’cü diye
ihraç edilen 5 bin hâkim, savcının baktığı dosyalarla ilgili bir düzenleme
yapılması düşünülemez mi değerli arkadaşlar? Garibanın dosyası ne olacak?
Kimsenin tanımadığı, bilmediği insanlar bize mektup gönderiyor, diyor ki: “Ya
vekilim, benim dosyama bakan savcı, davayı açan savcı FETÖ’cü çıktı, mahkeme
heyetinin hepsi FETÖ’cü çıktı, soruşturanlar da FETÖ’cü çıktı. Ben yirmi yıl,
otuz yıl ceza aldım. Madem bunlar teröristti, ya benim dosyama bir daha
bakılması gerekmez mi?” Bu haksız bir talep değil değerli arkadaşlar. Bunu muhakkak
karşılamak lazım. 
Türkiye’de
yargıya güvenin yerlerde olduğu, bizatihi yetkililer tarafından yüzde 30’un
altında olduğunun beyan edildiği bir ortamda yargıya güveni artırmak
zorundayız. Bunu sadece Cumhur İttifakı yapamaz, sadece AKP iktidarı yapamaz
çünkü on sekiz yıllık yaygın uygulamalarınız yargıya güveni bu hâle getirdi.
Türkiye’de sadece AKP ve MHP yok. Ben size Cumhuriyet Halk Partisinin Adalet
Komisyonu Sözcüsü olarak söylüyorum: On sekiz saatlik Adalet Komisyonu
toplantısında, benim ve arkadaşlarımın ileri sürdüğümüz tespitler sonucunda bir
tek virgül değişmedi, olduğu gibi geldi buraya. Şimdi de göreceğiz Genel
Kurulda ne olacağını. Böylesine hassas bir konuda dahi “Ben bilirim her şeyi,
ben yaparım.” derseniz Türkiye’deki adaletsizliği daha fazla
derinleştirirsiniz. 
Değerli
milletvekilleri, Türkiye’nin en büyük problemi -önce şu gerçeği tespit edelim-
yargı bağımsız değil, yargı Tayyip Erdoğan’ın emrinde kardeşim, hiç bunu inkâr
etmeyelim. Bir mahkeme bir karar veriyor -karar doğrudur, yanlıştır- AKP Genel
Başkanı çıkıyor, grup konuşmasında diyor ki: “Biliyorsunuz bütün karanlık
işlerde işte şu şahıs var. Bir manevrayla onu beraat ettirmeye kalktılar.” Ya
karar doğru olur, yanlış olur, yargı incelemesi vardır. Bir iktidarın başındaki
kişi bunu söyleyebilir mi? O mahkeme başkanı hemen soruşturma geçirip, o
mahkeme kararının uygulanmadığı bir hukuk düzeni olabilir mi? Kararın doğruluğu
yanlışlığı başka bir şey ama son birkaç senedir yaygın olarak mahkeme
kararlarının uygulanmadığını, kritik davalarda mahkemenin verdiği bir tahliye
kararından sonra Tayyip Erdoğan’ın da tahliye kararı vermesi gerektiği gerçeği
var Türkiye’de, bunu inkâr etmeyelim. Değerli milletvekilleri, tersi de var;
bir mahkeme biriyle ilgili tutuklu kalmasını düşünebilir, şayet Tayyip Erdoğan
yabancı devlet başkanlarına söz verdiyse onu hemen bırakırlar. (CHP
sıralarından alkışlar) Burada da kimse bize bağımsız yargıdan bahsetmesin. 
Türkiye,
Anayasa’sında yer aldığı gibi insan haklarına duyarlı, laik, demokratik bir
hukuk devletiyse bunun gereğini yerine getirecek. Mahkûm olan bütün
vatandaşlarımızın sağlığı devlete emanettir. Birincisi: Orada yayılacak bir
salgından, yaşanacak kayıplardan devlet sorumlu olur. Onun için, her türlü
önlemi almak zorundayız. Alınabilecek azami her türlü önlem alınacak, burada
bir siyasi bakış açısıyla bakamayız. Türkiye Cumhuriyeti insan haklarına
duyarlı bir hukuk devletiyse, insan haklarının ilk maddesi yaşam hakkıdır,
yaşam hakkını savunmak zorundayız. 
Ben
şu hususu dikkatinize bir kez daha sunmak istiyorum değerli milletvekilleri:
Ordu’da katledilen Ceren Özdemir’in katline sebebiyet veren o şahıs, sizin “ben
bilirim”ci anlayışınız nedeniyle, yanlış düzenlemeleriniz ve uygulamalarınız
sonucunda cezaevinden serbest kaldı, yapılması gereken yapılmadı, gitti pırıl
pırıl bir genç kızımızı katletti. Taksim’de İTÜ öğrencisi, 23 yaşında, emekli
bir polisin oğlu olan Halit kardeşimizi katleden kişi de -bizatihi
soruşturmalarda ortaya çıkıyor ki- tahliye olmaması, serbest kalmaması
gerektiği hâlde serbest kaldığı için gitti o işi yaptı. Öyleyse, değerli
milletvekilleri, bu kadar gerçek ortadayken hâlâ “biz biliriz, biz yaparız”
şeklindeki bir anlayıştan uzak durun.
Türkiye
böylesine kritik bir evrede her alanda birlik olmalı, birlikte hareket
edebilmeli ama uzlaşmak için fedakârlık da lazım. Kendi düşüncelerinizin
hepsini karşınızdaki gruplara dayattığınız zaman bir uzlaşma olmaz. Türkiye
Cumhuriyeti kendi geleceğini de koruyabilir, mevcut corona salgınını en az
hasarla da atlatabilir, dünyada bu konudaki en şanslı ülkelerden biri de
olabilir çünkü en genç nüfus bize ait, dünyada bu alanda 2’nciyiz; birçok iş
yapılabilir ancak şu andaki gidişat tamamen tersi değerli arkadaşlar. 
(Mikrofon
otomatik cihaz tarafından kapatıldı)
BAŞKAN
– Tamamlayın, Sayın Emre.
ZEYNEL
EMRE (Devamla) – Tamamlıyorum.
Gerek
alınan önlemler gerek buradaki yaklaşım gerek salgınla mücadelede izlenen
prosedür, oradaki partizanlık gerekse bu tip düzenlemelerdeki bakış açısı bu
ortaklaşmaya engel oluyor. Bakın, corona virüsünün bile bir adaleti var;
Ağrı’nın köyündeki adamı da vuruyor, İngiltere Başbakanını da vuruyor.
Değerli
arkadaşlar, yapacağımız düzenleme en azından objektif kriterlere uysun. Yasada
mecbur kılınan çoğunluk, bu uzlaşma ortamı aransın diye getirilmiştir. Yasanın
etrafından dolanarak Türkiye’deki adaletsizliği daha fazla derinleştirecek,
vicdanları kanatacak bir düzenleme yapmayın diyorum.
Genel
Kurulu saygıyla selamlıyorum.(CHP sıralarından alkışlar)
BAŞKAN
– Teklifin tümü üzerinde söz sırası Adalet ve Kalkınma Partisi Grubu adına
Denizli Milletvekilimiz Sayın Cahit Özkan’a aittir. (AK PARTİ sıralarından
alkışlar)
Süreniz
yirmi dakika Sayın Özkan.
AK
PARTİ GRUBU ADINA CAHİT ÖZKAN (Denizli) – Sayın Başkan, değerli
milletvekilleri; AK PARTİ ve Milliyetçi Hareket Partilerinin ortak kanun
teklifi olan Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’nin geneli hakkında AK
PARTİ Grubumuz adına söz almış bulunmaktayım. Genel Kurulu ve aziz milletimizi
saygıyla selamlarım.
Öncelikle,
bugün Diyarbakır’ın Kulp ilçesinde odun toplamaya giden vatandaşlarımıza
saldırı gerçekleştiren hain PKK terör örgütünü lanetliyorum. Hayatını kaybeden
vatandaşlarımıza Allah’tan rahmet, yakınlarına ve aziz milletimize sabrıcemil
niyaz ediyorum.
Diğer
yandan, toplumsal yapımıza, kültürel zenginliğimize renkli kişilikleriyle
içten, samimi, vatansever duruşlarıyla ahenk katan tüm Roman vatandaşlarımızın
Dünya Romanlar Günü’nü kutluyorum. Onların hayatımıza kattığı renklerle daha
biriz, birlikteyiz, hep beraber büyük Türkiye’yiz. 
Sayın
Başkan, değerli milletvekilleri; görüşülmekte olan yasa teklifiyle ilgili çok
iddia ileri sürüldü. Aslında yasa teklifinin geneli hakkında bilgiler vermeyi
arzu ediyordum. Ancak o kadar iddia söz konusu oldu ki bunları yanıtlamanın
daha doğru olduğu kanaatindeyim. Her şeyden önce yaklaşık bir yıla sari olan
süreç zarfında, AK PARTİ ve Milliyetçi Hareket Partisi grupları olarak aynen
Meclisimizin duvarında yazdığı şekliyle “Egemenlik kayıtsız şartsız milletindir.”
anlayışıyla milletimizin sinesinde, vicdanında var olan o arzuyu, o yasal
düzenleme iradesini yakalama gayretiyle uzun bir çalışma yaptık. Bu
çalışmalarımızda öncelikle konunun uzmanı olan hukuk akademisyenleriyle
görüşmeler yaparak, uygulayıcılarla, hâkim, savcı, avukat, yüksek yargı
mensuplarıyla, istinaf ve Yargıtay üyesi hâkimlerle görüştük. Ve tabii basın
mensuplarının da burada grubu bulunan siyasi parti temsilcilerinin de bildiği
üzere, bütün siyasi parti gruplarına katılımcı demokrasinin gereği olarak
ziyaretler gerçekleştirdik 
ÖZGÜR
ÖZEL (Manisa) – Şekilci demokrasi. 
CAHİT
ÖZKAN (Devamla) - Bu çerçevede ortaya çıkan tabloda diğer siyasi parti
gruplarıyla bir uzlaşma zemini yakalanamayınca AK PARTİ ve Milliyetçi Hareket
Partisi gruplarıyla beraber 2 grup olarak milletimizin vicdanında karşılık
bulacak “de lege ferenda” olması gereken ideal hukuku ifade eden bir anlayışla
kanun teklifimizi hazırladık. 
Biliyoruz
ki infaz düzenlemesi zor bir alandır. Çünkü, nizalı kaza, çekişmeli yargı
dediğimiz alanda, toplumda menfaatleri, hukuki yaklaşımları taban tabana zıt
olan sosyal çevrelerin, bir davanın taraflarının aralarındaki hukuki ihtilaf
konusunda karar vermek zorundasınız. İşte böylesi bir manzarada elbette yapılan
düzenlemenin zorluğu da ortadadır. Yaptığınız her düzenlemede, ortada duran bir
davanın taraflarından birisini memnun ederken diğerini de rahatsız etme
olasılığıyla karşı karşıyayız. İşte bu düzenlemeyi yaparken çağdaş ceza infaz
sistemlerinde var olan ilkeleri dikkate aldık. Bunlar nelerdir? Suçluların
topluma kazandırılması, ıslah, caydırıcılık, suçla ortaya çıkan kamu düzeninin
bozulmasını ortadan kaldırarak yeniden kamu düzenini inşa etmek ve suçtan zarar
gören vatandaşlarımızın vicdanını yeniden mutmain ve tatmin etmek. 
Bu
duygu ve düşüncelerle paketimizi hazırladık ve burada bize rehberlik eden aziz
milletimizin gösterdiği istikamet ışığında pakete son şeklini vererek Meclis
Başkanlığımıza sevk ettik. 
Bakınız,
arkasından geçen hafta cuma günü tam on sekiz buçuk saatlik Komisyondaki
görüşmeler çerçevesinde paket Genel Kurulun huzuruna geldi. Şu anda gerek
Komisyonda gerekse Genel Kurulda ileriye sürülen iddialara baktığımız zaman bu
uzlaşının yani AK PARTİ ve Milliyetçi Hareket Partisi Gruplarının uzlaşısının
dışında diğer gruplarda bir uzlaşının olamadığını görüyoruz. 
Bakınız,
Genel Kurulda ortaya sunulan iddialarla ilgili birazcık açıklık getirmek
istiyorum. Her şeyden önce bir Anayasa’ya aykırılık iddiası var. Düşünün, eğer
bir infaz düzenlemesinde mutlak surette Anayasa’daki af düzenlemesi olduğundan
bahisle nitelikli çoğunluk aranıyor olsaydı o zaman Anayasa’da yazardı; infaz
düzenlemeleri ister infaz indirimi ister infaz artırımı olsun mutlak surette
Anayasa’nın afla ilgili düzenlemeler bağlamında hayata geçmesi lazım denirdi,
hâlbuki böyle bir durum yok. Gerek Parlamento hukukumuzda gerek tarihte yer
alan benzer düzenlemelere baktığımız zaman gerek Anayasa Mahkemesinin
denetiminden geçmiş süreçler gerekse bu ülkede ortak aklın eseri olarak yapılan
bu tür düzenlemelerin tamamında bir teamül vardır, bu da bugün Genel Kurulda
yaptığımız benzeri bir şekilde yapılır. Bu noktada, zaten Anayasa’ya aykırılık
iddiaları varsa ilgili kişilerin Anayasa’da yazılan esaslar çerçevesinde
Anayasa Mahkemesine gitme usulleri bellidir, bu çerçevede yüksek yargının
denetimi zaten açıktır.
Evet,
gelen düzenlemeyle ilgili 4 ana başlıkta çalışma yapılmıştır. Bunlardan bir
tanesi genel düzenleyici işlem yani bugüne kadar işlenmiş suçlar değil, bugüne
kadar ve bundan sonra işlenmesini arzu etmediğimiz suçlar dâhil olmak üzere tüm
suçlara ilişkin genel düzenleyici işlemdir. 
Bir
diğeri, geçici düzenlemedir. Bu geçici düzenleme de geçmiş Anayasa
teamüllerinden ve Parlamento hukukundan gördüğümüz üzere asla üzerinde
Anayasa’ya aykırılık olmadığı tespit edilmiş benzer düzenlemelerdir. 
Bir
diğeri, infaz hukukuna ilişkin, infaz süresi içerisinde infazın tarzı icrasıyla
ilgili, iyi hâl değerlendirmeleriyle ilgili ve infazda olası bir hukuka
aykırılık söz konusu olursa bunların teminatı, hâkim teminatına bağlanmasına
ilişkin düzenlemelerdir.
Bir
diğeri de Covid’le ilgili. Müsaade ederseniz, bu yasal düzenlemenin bu hâle
gelmesinde, hani eski dilde ifade ettiğimiz esbabımucibe, rasyo veya genel
gerekçesine baktığımız zaman, dünyada bütün parlamentolar Covid salgınıyla
ilgili benzer çalışmaları da yapıyorlar. Bakınız, Çin’de başlayan bu salgın 11
Mart tarihinde Dünya Sağlık Örgütü tarafından küresel salgın, pandemi olarak
ilan edildi ve arkasından gerek Dünya Sağlık Örgütü gerekse Birleşmiş Milletler
İnsan Hakları Yüksek Komiseri bütün dünya devletlerine, uluslararası topluma,
kamuoyuna bir çağrıda bulundu, bütün dünya devletlerine dediler ki: “Salgın
nedeniyle cezaevlerindeki sayıyı azaltın.” Michelle Bachelet bunu ifade ediyor
ve bu çerçevede AK PARTİ ve Milliyetçi Hareket Parti grupları olarak bizler
çalışmamızı yaparken uluslararası hukukta, uluslararası toplumda var olan bu
hususu da dikkate alarak düzenlememiz içerisine koyduk.
Bakınız,
dünya devletleri coronavirüs önlemleri kapsamında uluslararası örgütlerin yaptıkları
çağrılara uyarak üç başlıkta değerlendirme ve düzenlemelere girişmişlerdir.
Bunlardan bir kısmını sayıyorum: ABD, Belçika, İran, İspanya, İtalya ve
Belçika. Bu devletler tıpkı Türkiye’de olduğu gibi, bugün yaptığımız gibi
denetimli serbestlik vesaire gibi -mevzuatları çerçevesinde- cezaevlerinde
hükmü infaz edilenlerle ilgili bugün yaptığımız düzenlemelerin benzerlerini
hayata geçirmeye gayret ediyorlar. Diğer taraftan, İngiltere, Fransa,
Avustralya, Finlandiya… Bu devletler ise sağlık tedbirleri uygulayarak yine
bugün idari olarak bakanlığın, ceza ve tevkifevleri genel müdürlüğünün
kontrolünde, mevzuatın müsaade ettiği hususlarda çalışmalar yapıyorlar.
Belçika, Brezilya, Avusturya, Bulgaristan, Hollanda, İsveç gibi ülkeler de
koruyucu tedbirler almak ve yine denetimli serbestlik benzeri düzenlemeleri
hayata geçirmekle uluslararası toplumun bu çağrısına uyma gayreti içerisinde.
Evet,
infazla ilgili getirdiğimiz düzenleme… Bakınız, biz aziz milletimize
sesleniyoruz çünkü biz demokrasinin, millî iradenin tecelligâhının ancak ve
ancak milletimizle omuz omuza, kalp ve vicdan bütünlüğü içerisinde olmakla olabileceğine
inanıyoruz. İşte bugün Meclisimizin duvarında yazan “Egemenlik kayıtsız şartsız
milletindir.” anlayışıyla biz milletimize anlatıyoruz. 
Getirilen
düzenlemede, düzenleme kapsamı dışında bırakılan suçları ifade ediyorum:
1)
Terör suçları
2)
Cinsel suçlar
3)
Kasten adam öldürme
4)
Uyuşturucu madde imal, ithal ve ticareti yapan baronlar, aynı şekilde
vicdanlarımızı yaralayan kadın cinayetleri ve yine FETÖ’nün itibar
suikastlarında kullanmış olduğu özel hayatın gizliliğine ilişkin suçlar da bu
düzenleme kapsamında istisna olarak tutuluyor. (AK PARTİ ve MHP sıralarından
alkışlar)
Evet,
terörle ilgili biraz önce çok garip iddialar ileri sürüldü. Bakınız, biz
milletimizin gösterdiği istikamette, çizdiği rotada siyaset yapmak zorundayız
çünkü temsilî demokrasinin anlayışı “Seçildikten sonra buraya gelen
milletvekilleri kafasına göre ne isterlerse yapar.” değil, seçim içerisinde de
iki seçim arasında da millet ne istiyor, milletin arzusu, vicdanında var olan
irade ne emrediyor, ona bakarak siyaset yaparız. Onun için, terör tanımını
yumuşatmaya asla müsaade etmiyoruz diyoruz. Terörle, kanunlarımızda,
mevzuatlarımızda yazdığı şekliyle, milletimizden almış olduğumuz yetkiyle
sonuna kadar mücadele hedefimiz de vardır, olmaya da devam edecektir. (AK PARTİ
sıralarından alkışlar) 
Ha,
buraya çıkıp da ağzının kenarıyla FETÖ goygoyculuğu yaparken diğer taraftan da
“Efendim, yazı yazmış.” “Tweet atmış.” Kim inanır buna? Kimse inanmaz,
milletimiz inanmıyor. (AK PARTİ sıralarından alkışlar) Buna müsaade edemeyiz. 
Arkadaşlar,
15 Temmuz hain FETÖ terör örgütüyle ilgili bir yumuşama isteniyorsa, sözde
düşünce ve ifade hürriyeti açıklaması kapsamında kalacağından bahisle PKK,
FETÖ, YPG, DHKP-C, DEAŞ gibi terör örgütlerine propagandayı suç kapsamı dışında
bırakalım isteniyorsa biz bunların sonuna kadar karşısındayız. Bunun altını
çizmek istiyorum. (AK PARTİ sıralarından alkışlar) 
Evet,
diğer taraftan, özellikle cinsel istismar suçlarıyla ilgili, tutanaklar ortada,
Komisyon çalışmaları aşamasında defaatle anlattık, burada bu…
ÖZLEM
ZENGİN (Tokat) – Bir daha söyleyelim. 
SALİH
CORA (Trabzon) – Bir daha söyleyin onu.
NİLGÜN
ÖK (Denizli) – Bir daha söyleyin.
CAHİT
ÖZKAN (Devamla) – Cinsel istismar suçlarıyla ilgili Komisyon aşamasında
defaatle anlattık. (HDP sıralarından gürültüler)
BAŞKAN
– Arkadaşlar, karşılıklı konuşmayın lütfen, sayın hatibi dinleyelim. 
CAHİT
ÖZKAN (Devamla) – Milletvekilleri çıktı; bunu, cinsel istismarı bir siyasi
istismar vesilesiyle kullanmak istediler. Arkadaşlar, burası gerçekten ortak
aklın eseri olarak ortak düzenlemeleri hayata geçirebileceğimiz bir merciyse o
zaman buradan cinsel istismardan siyasi istismar suretiyle iktidar devşirmeye
kimse kalkışmasın; bunun yolu kapalı. 
GÜLÜSTAN
KILIÇ KOÇYİĞİT (Muş) – İktidarınızda kadın cinayetleri yüzde 1.400 arttı.
CAHİT
ÖZKAN (Devamla) – Ben milletime konuşuyorum. 
BAŞKAN
– Lütfen arkadaşlar…
CAHİT
ÖZKAN (Devamla) – Bakınız, dediler ki Komisyonda: “Efendim, biz falan maddeyi
böyle anlıyoruz. Buradan böyle anlam çıkarsa, 250 gram da oradan şu gelirse,
buradan da bu olursa iş oraya gider.” (AK PARTİ sıralarından alkışlar) Öyle yok
ki. Anlattık maddeleri, maddeleri anlattık, anlattık. Evet, en nihayetinde
dediler ki… Bakın, tutanaklardan bahsediyorum, burada kayıtları da. (HDP
sıralarından gürültüler)
BAŞKAN
– Değerli arkadaşlarım, değerli arkadaşlarım, lütfen dinleyelim.
CAHİT
ÖZKAN (Devamla) – “Sizin bu meseleyi anlatmanız çok iyi oldu, iyi ki
anlattınız, anlatmasaydınız yanlış anlaşılırdı, teşekkür ediyoruz.” dediler.
AYŞE
ACAR BAŞARAN (Batman) – 53’üncü madde, 53.
CAHİT
ÖZKAN (Devamla) - Sonra cümle nasıl devam ediyor: “Ya öyleyse?” 
AYŞE
ACAR BAŞARAN (Batman) – 53’üncü madde, 53’e ek yaptığınız gece yarısı önergeniz…

CAHİT
ÖZKAN (Devamla) - Arkadaşlar, bir fobi var mı, bir korku mu var? Bakınız,
fobiniz, korkunuz bu yasal düzenlemelerin olması gerektiği istikamette
çıkmasına engel olamayacaksınız. (HDP sıralarından gürültüler)
AYŞE
ACAR BAŞARAN (Batman ) – Gece yarısı önergenizden dolayı. 
BAŞKAN
– Değerli arkadaşlarım, lütfen… Sayın hatibi dinleyelim değerli arkadaşlar.
(HDP sıralarından gürültüler)
ERKAN
AKÇAY (Manisa) – Sayın Başkan, şirretlik, başka bir şey değil.
BAŞKAN
– Sayın hatibi dinleyin, rica ediyoruz. Böyle bir usul yok.
CAHİT
ÖZKAN (Devamla) – Cinsel istismarla ilgili, bakınız, sadece yetişkinler
değil.(HDP sıralarından gürültüler)
BAŞKAN
– Bir saniye Sayın Özkan.
ÖZLEM
ZENGİN (Tokat) – Sayın Başkan, görüyorsunuz. 
BAŞKAN
- Değerli arkadaşlarım, sizlerden de rica ediyorum, lütfen susun. 
Değerli
arkadaşlarım, bakın, her grup bir konuşmasını yapıyor; beğenirsiniz
beğenmezsiniz değerli arkadaşlarım, birbirimize tahammül edeceğiz. Bunlara
gerektiği zaman cevaplarınızı verirsiniz. Ama lütfen sayın hatipleri dinleyelim
değerli arkadaşlarım.
ÖZLEM
ZENGİN (Tokat) – Hepsini dinledik biz hiçbir şey yapmadan. Bu nasıl bir
usuldür?
BAŞKAN
– Lütfen değerli arkadaşlarım… Lütfen, sessizlik istiyorum.
Buyurun
Sayın Özkan.
CAHİT
ÖZKAN (Devamla) – Bakınız, bizim asla ve asla kabul etmediğimiz bu 4 suç
kategorisi, 2 de suç tipi olmak üzere… Biliyorsunuz, ceza mevzuatında, korunan
hukuki menfaat dikkate alınarak cinsel bütünlüğe karşı suçlar istisna; terör
suçları kategorik olarak istisna; uyuşturucu madde imal, ithal ve ticaretini
yapan baronlar, tüccarları istisna; kasten adam öldürme, burada yumuşama
isteyenler oldu; baktık, değerlendirdik, asla kabul edemeyiz. Zira kasten adam
öldürmeyi de tahrik nedeniyle eğer biz bu kapsama alacak olursak kadına karşı
şiddet nedeniyle bugün cezaevlerinde yatanlara da küçük bir kapı aralamış
oluruz. Buna da müsaade etmedik.(AK PARTİ sıralarından alkışlar)
Ha,
diyorlar ki “Yahu bu özel hayatın gizliliği ne olacak? Bununla neyi murat
ettiniz?” Arkadaşlar, ben öncelikle bu konuda bazı siyasi partilerin
hassasiyetle destek vermesini arzu ederdim. Çünkü bu ülkenin tarihinde
maalesef, FETÖ terör örgütü, böceklerle, efendim, telekulakla devlet içerisinde
yapılanmış derin ve paralel uzantılarıyla pek çok dinleme yaptı. Bunlar, âdeta
rafine edilmeyi bekleyen noktada, çok ciddi miktarda. 
Şimdi,
özellikle itibar suikastlarını da kullanan FETÖ terör örgütü, bir taraftan
silahlı, bir taraftan da kasetli bu ülkede komplolar ve kumpaslar düzenlerken,
elbette bunun mağdurlarının da bu hususta hassasiyetle durması gerekir. Onun
için, bu iki suçu da ayrı tuttuk. 
Evet,
Sayın Başkan, değerli milletvekilleri; burada, gündem dışında da pek çok
konularda itirazlar ve iddialar ileri sürüldü. 
Bakınız,
şunun altını çizelim: AK PARTİ hükûmetleri döneminde, bugün Cumhur İttifakı’yla
beraber yapmış olduğumuz yasal düzenlemelerin arka planında, ülkemizi muasır
medeniyetler seviyesi hedefinin üzerine çıkarma gayretimiz vardır. Bunun için,
reformlarımızı, aziz milletimizin hak ettiği ilkeler ve değerler olarak yukarıya
çıkarmaya Allah’ın izniyle kararlıyız. 
Yapılan
bu düzenlemede iyi hâlle ilgili de iddialar ileri sürüldü. Denildi ki “Yahu,
bunları muhalifleri tasfiye etmek için, cezaevindeki hükümlerini teselsül
ettirerek ilanihaye devam ettirmek için, onlara gün yüzü göstermemek için
yaptınız.” Hayır, iyi hâl indirimi öyle bir şey değil. Her zaman Batı’ya
dönüyoruz ya yönümüzü, muasır medeniyetler seviyesine. Bakın, çağdaş ceza
hukuku sistemlerinde Avrupa Konseyi üyesi, Avrupa Birliği üyesi ülkelere
baktığımız zaman orada gördüğümüz bir manzara var. Diyorlar ki “Eğer bir kişi
hüküm aldı, cezaevine girdi mi, orada yapıp ettiklerinden gerçek anlamda
inceleme yapılsın.” Yani giren aynen bir bantta ilerler gibi önce açık
cezaevine, oradan denetimli serbestlik ve şartlı salıverilme sürelerine
girmesin; bu otomatik sistem. Ne olsun? Bakınız, özellikle Batı
uygarlıklarında, Avrupa uygulamasında çok nettir: İyi hâlle ilgili adil bir
değerlendirme yapılmak suretiyle her aşama değerlendirilsin, ona göre
hükümlüler aşama aşama ilerlesin ve topluma salınsın, ıslah gerçekleşerek
salınsın. Biz de bu bağlamda, ıslahla ilgili, iyi hâlle ilgili değerlendirme
noktasında, cezaevlerindeki bu otomatik geçişi bir kenara bırakarak bir
komisyon kuruyoruz; denetim ve gözetim komisyonu. Başsavcı ve/veya göstereceği
cezaevi savcısı aynı zamanda konunun uzmanı olan sosyal uzman, psikologlar,
Aile Bakanlığının temsilcisi oturup belirli dönemlerde değerlendirme yapacaklar
her hükümlüyle ilgili. Nerede bakacak? Cezaevinde, hastaneye gitti hastanede,
adliyeye duruşmaya gitti adliyede. Bütün süreçlerde ve bütün zamanlarda
durumları tespit etmek suretiyle iyi hâlle ilgili değerlendirmesini yapacak. 
İnsan,
ola ki yanlış yaptı, ne yapıyoruz? İnfaz hâkimliği müessesesi getiriyoruz yani
hâkim teminatı getiriyoruz. 
GÜLÜSTAN
KILIÇ KOÇYİĞİT (Muş) – Eminiz.
CAHİT
ÖZKAN (Devamla) – Bu gözetim ve denetim komisyonu değerlendirme yapıp bunun
raporunu ortaya koyduktan sonra bir mağduriyet yaşanmasın diye infaz hâkimliği
müessesesiyle -ki bunlar da tecrübeli hâkimlerden oluşacak- onların da
kararlarından geçsin, bu teminat çok önemli. Avrupa İnsan Hakları Mahkemesi
özellikle çift kademeli yargısal denetimi önemsiyor, orada da infaz hâkimliğini
getiriyoruz. 
GÜLÜSTAN
KILIÇ KOÇYİĞİT (Muş) – AİHM’in kararını uygulayın, boş atıp…
CAHİT
ÖZKAN (Devamla) – Ola ki infaz hâkimliği de yanlış yaptı, olabilir ve burada da
ne getiriyoruz? Bir üst müracaat yolu, itiraz müessesesini getiriyoruz. Soruyorum:
İtiraz müessesesinde de bir yanlışlık olursa… O zaman bireysel müracaatla Anayasa
Mahkemesine de gidecek. Orada da bir şey olursa uluslararası yol zaten açıktır.
Bu bağlamda, yapılan düzenlemenin kesinlikle vicdan, adalet ve toplumsal
talepler çerçevesinde hazırlanmış bir paket olduğunun altını çizmek gerekir. 
Bakınız,
biraz önce ileriye sürülen hususları söyleyeyim. “Halka sunduğunuz tek şey IBAN
ve infaz.” Arkadaşlar, böyle değil. Biz bugüne kadar reformları yaparken
maalesef zaman zaman zor anlar yaşadık, yalnız kaldık ve bugün halkımıza
böylesi bir salgın karşısında, dünya milletleri muvazenesinde
manzarayıumumiyeye baktığımız zaman, hamdolsun, sağlık altyapısı olarak en iyi
ülkelerden biriyiz.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
DİRAYET
DİLAN TAŞDEMİR (Ağrı) – Mükemmelsiniz, süpersiniz! Hiçbir sorunumuz yok, dört
dörtlük, her şey süper!
ZÜLFÜ
DEMİRBAĞ (Elazığ) – Ondan rahatsız oluyorsunuz.
CAHİT
ÖZKAN (Devamla) – “İnsanı yaşat ki devlet yaşasın.” anlayışıyla bütün
uluslararası toplum bu stratejik planlamayı yapamazken bugün, hamdolsun, aziz
milletimizle bizler, Cumhur İttifakı olarak milletimizin huzurunda başımız dik,
omzumuz yüksektedir. (AK PARTİ sıralarından alkışlar) 
Yine,
aynı şekilde, sürem bitiyor çok vakit yok ancak biraz önce maalesef çok üzücü
hadiseler ifade edildi. Terörü yumuşatamayız, infaz düzenlemesi nedeniyle dahi
yapamayız. “Muhalefet fobiniz var, Kürt fobiniz var, HDP fobiniz var.” dediler.

GÜLÜSTAN
KILIÇ KOÇYİĞİT (Muş) – Yok mu?
DİRAYET
DİLAN TAŞDEMİR (Ağrı) – Var.
BAŞKAN
– Değerli arkadaşlar, lütfen…
CAHİT
ÖZKAN (Devamla) – Bakınız, bütün uluslararası topluma ifade ediyorum: Evet,
bugün Kandil’deki PKK terör örgütünün ve onun tüm uzantılarının bir Cumhur
İttifakı, bir AK PARTİ fobisi vardır. 
Yine
“Kürt fobisi var.” diyorlar. Hayır, Kürt vatandaşlarımız… İşte, bugün hayatını
kaybeden vatandaşlarımız oldu.
GÜLÜSTAN
KILIÇ KOÇYİĞİT (Muş) – Onun için iradesini gasbediyorsunuz.
CAHİT
ÖZKAN (Devamla) – Zavallı vatandaşlarımız, odun toplamaya gidiyordu ve onların
bugün PKK fobisi var, PKK’dan korkuyorlar ve yine “HDP fobisi…”
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özkan.
CAHİT
ÖZKAN (Devamla) – HDP fobisi yok. 
MURAT
SARISAÇ (Van) – HDP düşmanlığı var.
BAŞKAN
– Değerli arkadaşlarım, laf atmayalım lütfen.
CAHİT
ÖZKAN (Devamla) – HDP fobisi yok. 
DİRAYET
DİLAN TAŞDEMİR (Ağrı) – Var, var, var.
CAHİT
ÖZKAN (Devamla) – HDP’nin… Millî ve yerli duruşla, bu ülkenin istiklal ve
istikbal mücadelesini veren, aziz milletimizin gösterdiği istikamette, çizdiği
rotada yol alan Cumhur İttifakı var, AK PARTİ var. (AK PARTİ sıralarından
alkışlar) 
Sizleri
saygıyla sevgiyle selamlıyorum. (AK PARTİ sıralarından alkışlar)
DİRAYET
DİLAN TAŞDEMİR (Ağrı) – Ne millîliğiniz kaldı ne iriliğiniz ne diriliğiniz
kaldı.
GÜLÜSTAN
KILIÇ KOÇYİĞİT (Muş) – Minibüste dolar bozduracak kadar millîsiniz. Otobüslerde
dolar bozduracak kadar millîsiniz. Biz çok iyi biliyoruz. 
BAŞKAN
– Değerli arkadaşlarım, rica ediyorum, rica ediyorum değerli arkadaşlarım.
Bakın, bir müzakere süreci yürütüyoruz. Yani ben her partinin de görüşlerini
serbestçe ifade etmelerine olanak tanıyorum. Zaten çok sayıda konuşmacı olacak
arkadaşlarım yani herkesin görüşlerini rahatlıkla ifade edeceği bir kanun
teklifini görüşüyoruz.
Sayın
Beştaş, bir talebiniz oldu, buyurun. 
VI.- AÇIKLAMALAR (Devam)
64.- Siirt Milletvekili Meral Danış Beştaş’ın, Denizli Milletvekili
Cahit Özkan’ın görüşülmekte olan 207 sıra sayılı Kanun Teklifi’nin tümü
üzerinde AK PARTİ Grubu adına yaptığı konuşmasındaki bazı ifadelerine ilişkin
açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Evet,
iktidar partisi hatibini dikkatle dinledim. Hamaset her zaman gerçekleri
yansıtmıyor, genellikle yansıtmıyor. İşledikleri ağır suçları bu şekilde
gizleyeceklerini sanıyorlarsa yanılıyorlar. Her şeyden önce bizim burada,
Parlamentoda halka gerçekleri anlatma sorumluluğumuz mevcuttur, bu bir
sorumluluktur. 
Şimdi
diyor ki: “Cinsel dokunulmazlığa karşı suçlara dair bir indirim yapmadık.” Ben
53’üncü maddeye ekledikleri (6)’ncı fıkrayı önemle, tekrar tekrar hatırlatmak
istiyorum ve açıkça şunu söylüyorlar, hepsini okuyacağım: “Devlete karşı suçlar
ve -onların deyimiyle- terör suçları hariç olmak üzere toplam hapis cezası on
yıldan az olanlar bir ayını, on yıl ve daha fazla olanlar ise üç ayını kapalı
cezaevi kurumunda geçirmiş olan iyi hâlli hükümlülerden ilgili mevzuat uyarınca
açık ceza infaz kurumundan ayrılmalarına, bir yıl veya daha uzun süreli
kalanlar…” diye devam ediyor. Bir kere açık ceza infaz kurumuna alıyor, oradan
izin veriyor Sayın Başkan, izin. Bizim söylediğimiz budur işte ve burada Berfin
Özek’e kezzap atanlar serbest kalıyor. Neden, neden? 
ALİ
ÖZKAYA (Afyonkarahisar) – Yalan…
MERAL
DANIŞ BEŞTAŞ (Siirt) – Cumhurbaşkanının bile bu konuda özel açıklaması vardı,
vicdanlara seslenmişti -onu hatırlatmak istiyorum- terör, Anayasaya aykırılık
ve benzeri konularda. Ya, bunu söylerken gerçekten hicap duyuyorum ama dün bile
burada, usul tartışmasında çıkıp bir Anayasa Mahkemesi kararının numarasını
verdiler. Benim konuşurken onu bulma olanağım yoktu, sonra çıkardım. Anayasa
Mahkemesi kararı ne demiş? Bir kere o karar sayısı bende, 2009/149 sayılı
Karar. Orada afla, tartışmayla ilgisi olmayan bir karar zikredilmiş.
BAŞKAN
– Toparlayın lütfen Sayın Beştaş.
MERAL
DANIŞ BEŞTAŞ (Siirt) – Toparlayacağım da Sayın Başkan, çok önemli bir şey
konuşuyoruz.
(Mikrofon
otomatik cihaz tarafından kapatıldı)
BAŞKAN
– Lütfen toparlayın.
MERAL
DANIŞ BEŞTAŞ (Siirt) – Aksine 2002/99 esas sayılı Karar’da, 2001/4 esas sayılı
Karar’da Anayasa Mahkemesi diyor ki “Çekilen cezadan indirim yapan yasalar,
toplu özel af yasasıdır.”
MUHAMMED
LEVENT BÜLBÜL (Sakarya) – Yirmi dakika konuşma yapıldı burada.
MERAL
DANIŞ BEŞTAŞ (Siirt) – Bir kere panik hâldesiniz, bunu anlıyoruz. Şu anda özel
bir af yasası çıkarıyorsunuz, yandaşlarınıza çıkarıyorsunuz. Terör, terörizm
üzerinden bunu gizleyemeyeceksiniz. Şu anda, biliyor musunuz, insanlığa karşı
suçlar bile cezasız bırakılıyor. Madenlerdeki işçi katilleri özel af yasasında,
Gezi direnişçilerinin katilleri özel af yasasında, Madımak katilleri bile
-Ahmet Turan Kılıç, o da affedildi zaten- af yasasında. Kadın, çocuk katilleri,
tecavüz ve tacizcilere izin sistemiyle, özel indirimlerle yine bu özel af
yasasının kapsamına alınmış.
BAŞKAN
– Tamamlayın lütfen Sayın Beştaş. 
MERAL
DANIŞ BEŞTAŞ (Siirt) – “Aladağ’daki çocuk katillerini, uyuşturucu baronlarını
devre dışı bıraktık.” diyorlar ama… 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Siirt) – Bitiriyorum. 
BAŞKAN
– Sayın Beştaş, bakın… 
MERAL
DANIŞ BEŞTAŞ (Siirt) – Sayın Başkan… 
BAŞKAN
– Bir saniye değerli arkadaşlarım… 
Bakın,
ben hiçbirinizi kırmamaya özen gösteriyorum ama sizler de lütfen sözlerinizi
makul sürede toparlayın değerli arkadaşlar. 
MERAL
DANIŞ BEŞTAŞ (Siirt) – Sayın Başkan, bitiriyorum. 
BAŞKAN
– Herkes için söylüyorum bunu çünkü bakın, gruplar adına konuşmalar var,
arkadaşlarınız konuşacaklar…
CAHİT
ÖZKAN (Denizli) – Biraz önce konuştular zaten Başkanım, aynı şeyleri
söylediler. 
BAŞKAN
– Tekrar tekrar söz alarak süreci uzatmak da çok uygun değil. 
Son
cümlenizi alalım lütfen, son defa… 
MERAL
DANIŞ BEŞTAŞ (Siirt) – Sayın Başkan “terör suçlusu” deyip durmasınlar. Onların
“terör suçlusu” dedikleri, yüzde 99,9 AKP’ye olan muhaliflerdir. 
OYA
ERONAT (Diyarbakır) – Hadi be oradan, hadi!
CAHİT
ÖZKAN (Denizli) – Bask Bölgesi’ne bak, IRA’ya bak! 
MERAL
DANIŞ BEŞTAŞ (Siirt) – Her iktidar kendi suçlusunu, kendi teröristini
yaratıyor. (AK PARTİ sıralarından gürültüler) Şu anda onlar da iktidarlarını
devam ettirmek için her söz söyleyene, her yazı yazana, her “tweet” atana, her
gösteri yapana, her mitingde konuşana “terör suçlusu” diyorlar. 
OYA
ERONAT (Diyarbakır) – Benim oğlumun katili de terörist değil mi? 
CAHİT
ÖZKAN (Denizli) – Böyle şey mi var ya! Bask Bölgesi’nden, İspanya’dan,
İngiltere’den bir dünya karar var; İspanya’da, İngiltere’de bir dünya uygulama
var. 
MERAL
DANIŞ BEŞTAŞ (Siirt) – Yarın öbür gün yeni bir iktidar gelecek, onları terörist
ilan edecek; o zaman hep birlikte göreceğiz. 
Teşekkür
ediyorum. 
ZÜLFÜ
DEMİRBAĞ (Elâzığ) – Bizi “terörist” ilan etmeye kimsenin hakkı yok, kimsenin
haddi de yok! (HDP sıralarından gürültüler) 
BAŞKAN
– Zülfü Bey, lütfen oturun. 
AYŞE
ACAR BAŞARAN (Batman) – Tansiyonun yükseldi senin, git bir hava al sen! 
DİRAYET
DİLAN TAŞDEMİR (Ağrı) – Bizi terörist ilan etmek sizin haddinize mi; senin
haddine mi ki sen söylüyorsun! 
BAŞKAN
– Değerli arkadaşlarım, değerli arkadaşlarım… 
LÜTFÜ
TÜRKKAN (Kocaeli) – Akbilci, geldin yine buraya. Karıştırma buraları,
karıştırma; bir otur yerine ya! 
ZÜLFÜ
DEMİRBAĞ (Elâzığ) – Yürü git be! Yürü git be! 
LÜTFÜ
TÜRKKAN (Kocaeli) – Akbilci, bir otur orada ya! 
BAŞKAN
– Sayın Zengin, siz buyurun. 
65.- Tokat Milletvekili Özlem Zengin’in, yapılan her konuşmada sürekli
aynı şeyleri söylemenin bir anlamının bulunmadığına, kadın ve çocuk meselesinin
kendileri için fevkalade önemli bir mesele olduğuna ve Siirt Milletvekili Meral
Danış Beştaş’ın yaptığı açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkanım, önce bir usuli itiraz yapmak istiyorum. 
Şimdi,
burada, uzun bir kanun teklifi görüşmesi yapıyoruz. HDP’nin Grup Başkan Vekili
Sayın Meral Danış Beştaş çıkıyor, konuşuyor; arkasından arkadaşımız Zeynel Bey,
arkasından Cahit Bey… Söylediği her şeyi kürsüde zaten söylüyor. Arkasından biz
grup olarak kanaatlerimizi, fikrimizi söylüyoruz. Sanki gruptaki insanlar
kimseyi dinlememiş gibi, bir de bağıra bağıra aynı şeyi bir daha bize söylüyor.
Sayın arkadaşımız konuşurken HDP Grubu, maşallah, saldırılarıyla,
konuşmalarıyla boğmaya çalışıyor. 
AYŞE
ACAR BAŞARAN (Batman) – Sizinkiler çok sakin! 
GÜLÜSTAN
KILIÇ KOÇYİĞİT (Muş) – Biz saldırmayız Sayın Zengin! 
ÖZLEM
ZENGİN (Tokat) – Şimdi, bir defa şunu söylemek istiyorum: Ben şöyle bir şey
olduğunu gözlemliyorum… 
GÜLÜSTAN
KILIÇ KOÇYİĞİT (Muş) – Saldırmak ne demek!
ÖZLEM
ZENGİN (Tokat) – Müsaade eder misiniz, rica ederim…
BAŞKAN
– Siz Genel Kurula hitap edin. 
ÖZLEM
ZENGİN (Tokat) – Ben zaten öyle yapıyorum Başkanım. 
BAŞKAN
– Değerli arkadaşlar, lütfen, bakın… 
GÜLÜSTAN
KILIÇ KOÇYİĞİT (Muş) – Sayın Başkan “saldırıyorlar” diyor ama. 
AYŞE
ACAR BAŞARAN (Batman) – Kendi grupları sataşınca hiç problem yok, kendisi bile
sataşıyor Grup Başkan Vekili olarak. 
ÖZLEM
ZENGİN (Tokat) – Hiç saldırı yok, hiç saldırı yok. 
BAŞKAN
– Değerli arkadaşlarım, konuşurken bir izin verelim ama lütfen. 
Buyurun.

ÖZLEM
ZENGİN (Tokat) – Arkadaşımız konuşurken üslubu gördünüz. Meral Hanım konuşurken
grubunuzdan ses çıkmadan dinliyorsunuz, kendi arkadaşımız konuşurken
bağırılıyor. 
AYŞE
ACAR BAŞARAN (Batman) – Ama siz Grup Başkan Vekili olarak sürekli laf
atıyorsunuz insanlara.
BAŞKAN
– Birbirimizi sakince dinleyelim değerli arkadaşlar, rica ediyorum. 
Buyurun
Sayın Zengin.
ÖZLEM
ZENGİN (Tokat) – Benim ricam şudur: Uzun görüşmeler var, tekrar tekrar aynı
şeyleri söylemenin manası yok. En azından hatipler… Biraz sonra bir sürü
konuşmacımız var, saysam 50 konuşmacı var belki. Gelen arkadaşlarımız bu konuya
dair kanaatlerini söylerler. Şimdi, bir söz var yani: “‘Bal, bal, bal.’ diye
diye ağzı tatlanmıyor insanın.” “Cinsel suçlar, cinsel suçlar…” Yani bu
memlekette cinsel suçlarla ilgili rahatsızlık bir tek onların mıdır?
BAŞKAN
– Peki.
ÖZLEM
ZENGİN (Tokat) – Hayır, tamamlayacağım sözümü.
Bir
defa, bizim hayatımız kadın davasıyla geçti. Kadın meselesi, çocuk meselesi
bizim için fevkalade önemli bir meseledir. Daha siz yokken biz bunların
kavgasını veriyorduk. (AK PARTİ sıralarından alkışlar)
O
sebeple, ben güzel bir tablo yaptırdım, mükemmel bir tablo oldu. İsterseniz
dağıtabilirim tek tek, şu anda bahsettiğiniz suçlarla ilgili. 
“Af”
kelimesini de zinhar reddediyoruz, bu bir infaz düzenlemesidir. İnfaz
kapsamında bunlarla alakalı, bir tane dediğiniz suçlardan yoktur. Şimdi
uzatmamak için tek tek saymayacağım ama ileriki saatlerde, yarın, öbür gün,
bitene kadar bunları tek tek, tek tek sayacağım; yoktur, yoktur, yoktur. (AK
PARTİ sıralarından alkışlar)
Teşekkür
ederim.
AYŞE
ACAR BAŞARAN (Batman) – Var, var, var. 
ÖZLEM
ZENGİN (Tokat) – Yok, yok, yok.
AYŞE
ACAR BAŞARAN (Batman) – Var. Var olduğunu biliyorsunuz, vicdanınız kabul
etmiyor.
ÖZLEM
ZENGİN (Tokat) – Hâlâ yok!
DİRAYET
DİLAN TAŞDEMİR (Ağrı) – Parmak sallama, indir şu parmağını!
AYŞE
ACAR BAŞARAN (Batman) – Siz “Yok.” deyince yok olmuyor.
IV.- OTURUM BAŞKANLARININ KONUŞMALARI (Devam)
6.- Oturum Başkanı TBMM Başkan Vekili Levent Gök’ün, Grup Başkan
Vekillerinin söz taleplerini karşılamakta büyük bir özen ve saygı gösterdiğine,
zamanın ekonomik kullanılması gerektiğine ilişkin konuşması
BAŞKAN
– Değerli milletvekilleri, bakın, bir kanun teklifini müzakere ederken
arkadaşlarımızın yerinden birbirlerine laf atmasının yanında konuşacakları çok
sayıda madde var. Bence bunu kullanmakta yarar var.
AYŞE
ACAR BAŞARAN (Batman) – Grup Başkan Vekilleri laf atmaz normalde de…
ÖZLEM
ZENGİN (Tokat) – O zaman dinle, laf atmayız.
AYŞE
ACAR BAŞARAN (Batman) – Artık benim Grup Başkan Vekilim bile laf atıyor. 
BAŞKAN
– Değerli arkadaşlarım, lütfen… 
Yani,
birbirimizi incitmeden götürmek durumundayız bu müzakereleri; sizlerden ricam,
karşılıklı olmasın. Bakın, kürsüyü herkes kullanıyor, buna da riayet ediyoruz.
Biraz sakin olalım, biraz rahat olun arkadaşlar yani kimse konuşmayacak diye bir
şey yok ki, herkes konuşuyor.
Şimdi,
gündemimizi yürütelim ama bir tespiti ben de yapmak istiyorum: Özellikle her
konuşmadan sonra belli bir açıklama yapma gereğini elbette arkadaşlarımız
duyabilir ama bunları artık bir dakikadan fazla da düşünmeyelim değerli
arkadaşlarım çünkü benim, özellikle Sayın Grup Başkan Vekillerinin söz
taleplerini karşılamakta her zaman büyük bir özen ve saygı gösterdiğimi
biliyorsunuz. Ama zamanı da ekonomik kullanmak hepimizin bir görevi yani bir
söz alıp ondan sonra arkasını daha da uzun sürelere bağlamanın da yanlış
olduğunu ifade etmek istiyorum. 
Bakın,
değerli arkadaşlar, ben son derece sakin ve son derece nezaketli bir açıklama
yaptım yani buna itiraz edecek bir nokta var mı acaba?
EMRULLAH
İŞLER (Ankara) – Yok Başkan, teşekkür ederiz. 
BAŞKAN
– Yok. Herkes için söylüyorum bunları, bütün parti grupları için söylüyorum,
herkesi ilzam ediyor. Birbirimizi dinleyelim, herkes de fikrini kürsüden
açıklasın.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili Denizli Milletvekili
Cahit Özkan, Milliyetçi Hareket Partisi Grup Başkanvekili Sakarya Milletvekili
Muhammed Levent Bülbül ve Afyonkarahisar Milletvekili Ali Özkaya ile 57
Milletvekilinin Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2762) ve Adalet
Komisyonu Raporu (S. Sayısı: 207) (Devam)
BAŞKAN
– Şimdi değerli arkadaşlarım, teklifin tümü üzerinde şahıslar adına söz
taleplerini karşılayacağım.
Şahıslar
adına ilk söz, Çanakkale Milletvekilimiz Sayın Muharrem Erkek’e aittir. (CHP
sıralarından alkışlar) 
Süreniz
on dakika Sayın Erkek.
MUHARREM
ERKEK (Çanakkale) – Teşekkür ederim Sayın Başkan.
Yüce
Meclisi saygıyla selamlıyorum.
Bugün,
maalesef Diyarbakır’da PKK terörü yine can aldı, yaşamını yitiren
yurttaşlarımıza Allah’tan rahmet diliyoruz. Milletimizin başı sağ olsun,
ailelerine de sabır diliyoruz. 
Bugün
8 Nisan Dünya Romanlar Günü, dünyanın ve ülkemizin yaşadığı olağanüstü durum
sebebiyle ülkemizdeki tüm Roman mahalleler de -ki hemen hemen her ilimizde
vardır- bu zor dönemde sosyal devleti yanlarında, mahallelerinde görmek
istiyor. 
Değerli
milletvekilleri, aslında konuştuğumuz, samimi olmak gerekirse örtülü bir af,
bunun adı “örtülü af” çünkü yalnızca bu dönemde değil, cumhuriyet tarihi
boyunca benzer düzenlemeler geldiğinde bunu hukukçular, herkes hep tartıştı.
2018 yılında yine infaz kanunu değişiklikleri gündeme geldiğinde, AK PARTİ
Genel Başkanı ve Cumhurbaşkanı Sayın Erdoğan “Benim bir ilkem var, ilkem de
şudur: Devlet ancak kendisine karşı işlenen suçlarda affedici olabilir.
Kişilere karşı işlenen suçları bizim af yetkimiz yoktur.” demişti. O zaman da
infaz kanunu görüşülüyordu. 
Bu
bir örtülü aftır ama bir taraftan da şu da bir gerçek, suçluyu kazıyınca
altından insan çıkar. Bu dengeyi çok iyi kurmak zorundayız.
Değerli
milletvekilleri, ülkemizde 268 kapalı cezaevi, 83 açık cezaevi, 4 çocuk cezaevi
toplam 355 cezaevi var ve 355 cezaevinde de tutuklu ve hükümlü olarak toplam
300 bin insan kalıyor, 300 bin. Bizimle aynı nüfusa sahip Almanya’da tutuklu ve
hükümlü sayısı toplam 62 bin. 300 bin-62 bin. Avrupa’da her 100 bin insanda
ortalama 100 kişi ceza infaz kurumlarında, 100 bin insan içerisinde ortalama
100 kişi ceza infaz kurumlarında, bizde 350 yani 3 katından daha fazla. Demek
ki ciddi sorunlarımız var. Asıl sorunumuz adalet, devletin temeli olan, hayatın
temeli olan adalet. Çünkü adalet çürüdüğü zaman, adalet yok olduğu zaman huzur
da yok, mutluluk da yok, aş, iş, ekmek de yok ve tabii ki böyle bir ortamda suç
oranlarını azaltmak da mümkün değil.
Şimdi,
geçici düzenlemelerle cezaevlerini boşaltmak, rahatlatmak gerekiyor çünkü
kapasitenin çok çok üzerinde insan maalesef tutuklu ve hükümlü olarak
cezaevlerinde. Peki -geçici düzenlemeler- ne olacak sonuçta? Birkaç yıl sonra
göreceksiniz maalesef cezaevleri yine dolacak ve yine ağır infaz sorunlarıyla
karşı karşıya kalacağız. Çünkü, on sekiz yıllık tek başınıza iktidarınızda
adalette de yapısal reformlara el atamadınız, gerçekleştiremediniz.
Şimdi,
düzenleme Genel Kurulda kabul edilip yürürlüğe girince tabii, örneğin,
rüşvetten veya başka bir suçtan altı yıl ceza almış biri bir gün bile
cezaevinde kalmayacak, üç yıl denetimli serbestlik infaz rejimiyle dışarıda olacak.
On yıl ceza alan bir kişi iki yıl yattıysa derhâl tahliye olacak. Öbür türlü,
bu kanun yürürlüğe girdikten sonra işlenen suçlarda, mesela, altı yıl alan bir
kişi yaklaşık iki buçuk yıl yatacak. Bugün alan hiç yatmayacak, yarın alan iki
buçuk yıl yatacak. Veya hakaret suçundan on ay hapis cezası aldınız,
ertelenmedi, paraya çevrilmedi; dört ay yatacaksınız. Bu tip düzenlemelerle
karşı karşıyayız. 
Eğer
Meclis cumhuriyetin ve devletin en önemli organı olarak, yasama organı olarak
infaz düzenlemesinde ceza indirimini kişilere karşı işlenen suçlarda, topluma
karşı işlenen suçlarda bir hak olarak görüyorsa kendisine karşı işlenen
suçlarda da bir düzenlemeye gitmeli. Belli suçları dışarıda tutarsınız -silahlı
terör örgütü gibi, darbeye teşebbüs, hükûmeti devirmeye teşebbüs gibi- ondan
sonra, devlete karşı işlenen suçlarda da bir infaz indirimine gidersiniz ama
buna cesaret edemediniz ve büyük bir eşitsizlik ve adaletsizlik yarattınız.
Onun için, bu teklifte vicdan ve adalet yok. 
Değerli
milletvekilleri, çok önemli çelişkiler var, vaktim sınırlı olduğu için kısa
kısa değineceğim. Örneğin, Türk Ceza Kanunu’nun 220’nci maddesindeki dörtte
3’lük infazı üçte 2’ye indiriyorsunuz -ki biliyorsunuz, 220’nci madde terör
örgütü değil, çıkar amaçlı suç örgütleri- ama öbür taraftan da alt sınırı ve
üst sınırı artırıyorsunuz Türk Ceza Kanunu’nda. Bir tarafta artırıyorsunuz, bir
tarafta infazda lehe düzenleme yapıyorsunuz; derin bir çelişki. Hâkim karar
vermiş, dosya istinafta ya da Yargıtayda, hükmü veren mahkeme sanık tutukluysa
tahliye edebilecek. Bu da ciddi sorunlara yol açacak uygulamada, düzeltilmesi
mutlaka gerekiyor. 
En
önemlisi değerli milletvekilleri, geçici bir düzenlemeyle açık cezaevindeki tüm
hükümlüler, hiçbir suç ayrımı olmadan ya da kapalıda olup da açık cezaevine
geçmeye hak kazanan tüm hükümlüler Covid-19 sebebiyle geçici tahliye ediliyor.
Hükümlülerle ilgili geçici düzenlemeyle bunu getiriyoruz. 
MUHAMMED
LEVENT BÜLBÜL (Sakarya) – İzin alıyorlar.
MUHARREM
ERKEK (Devamla) – Evet, Covid-19’lu ise bile geçici tahliye, izinli kabul
ediliyor. 
MUHAMMED
LEVENT BÜLBÜL (Sakarya) – İzin diyelim.
MUHARREM
ERKEK (Devamla) – Peki, tutukluları niye geçici bir düzenlemeyle izinli kabul
etmiyorsunuz, geçici tahliye etmiyorsunuz? Neden? 
Değerli
milletvekilleri, Barış Terkoğlu, Barış Pehlivan niçin cezaevinde? Gündemdeki
bir konuyu, kamuoyunun bildiği bir konuyu gazetecilik gereği haber yaptıkları
için. Murat Ağırel niçin cezaevinde? İktidarı rahatsız eden, gerçekleri ortaya
koyan bir kitap yazdığı için. Fatih Portakal? Fatih Portakal bir “tweet”
atıyor, vatan işgal altındayken uygulanan Tekalif-i Milliye, Cumhurbaşkanı
tarafından gündeme getirildiği için –ki hiç doğru değil getirilmesi, hiç doğru
değil- onunla ilgili ironi yapıyor, eleştiri yapıyor -güzel de bir anlatımla
yapıyor- hem Sayın Cumhurbaşkanı suç duyurusunda bulunuyor hem de
Bankacılık Düzenleme ve Denetleme Kurumu. Ona da talimat veriliyor; talimatla
bağış toplanıyor, talimatla suç duyurusu yaptırılıyor, bunlar doğru değil.
Bakın, bir gazeteci, kutsal din duygularını istismar ettiği için iki hafta önce
tutuklandı ama “Bakara makara” diyen biri, büyükelçi yapıldı. Bu zihniyet doğru
değil, bu anlayış doğru değil. Yasaklarla, bu tip uygulamalarla adaleti tecelli
ettiremeyiz. 
Osman
Kavala; tutukluluğu iki buçuk yılı geçti. Bakın “tutukluluk” diyorum. Hakkında
verilmiş bir ceza yok, hüküm yok, bir de aksine beraat hükmü var. İki buçuk
yılı geçmiş bir tutukluluk olur mu? Siz yargıyı silah olarak kullanıp özel bir
husumetle birine karşı kullanırsanız adaleti yok edersiniz, infaz rejimini de
düzeltemezsiniz, hiçbir şeyi düzeltemezsiniz. Onun için nasıl açıktaki
hükümlülerle ilgili geçici bir düzenlemeyle, geçici bir tahliye getiriliyorsa
Ceza Muhakemesi Kanunu’na eklenecek geçici bir düzenlemeyle de belli suçlar
ayrı tutularak geçici tahliye ya da adli kontrol getirmelisiniz. Başka türlü bu
düzenleme kamuoyunun vicdanında yer bulmaz. Tutuklu gazeteciler var, avukatlar
var, sosyal medyada düşüncelerini, eleştiri amaçlı düşüncelerini sert bir
şekilde paylaştığı için cezaevinde olan insanlar var. Bunlar içeride kalmaya
devam ederken birçok suçluyu dışarıya çıkarmak kamuoyu vicdanında yer bulmaz
değerli milletvekilleri. Daha çok konu var ama şimdi onlara yer vermemiz mümkün
değil. 
Çok
değerli hukukçular var bu çatının altında, ben de yirmi yıl ceza avukatlığı
yaptım. Biraz önce de söyledim, suçluyu kazıyınca altından insan çıkar. Tabii
ki böyle düzenlemeler bir zorunluluk arz ettiği zaman getirilebilir ama
eşitliği, hakkaniyeti ve adaleti sağlamamız mutlaka gerekiyor. Ömer Hayyam’ın
çok güzel bir sözü var, “Adalet, kâinatın ruhudur.” der. İşte bu teklifin ruhu
yok, bu teklifin içinde adaletin ruhu yok, onun için kamuoyu vicdanında tam
anlamıyla yer bulmuyor, onun için adaleti tecelli ettirmiyor. Bu şekliyle kabul
edilirse sakat doğacak. Gelin bu eksiklikleri giderelim, gelin birlikte
çalışalım, ivedi bir şekilde adaleti, hakkaniyeti, eşitliği tesis edelim
diyorum. 
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Değerli milletvekilleri, şahıslar adına son konuşmacımızı davet edeceğim ama
bir açıklama yapmak istiyorum. Şahıslar adına konuşma taleplerini karşıladıktan
sonra yirmi dakika süreyle soru-cevap işlemi yapacağım. Sisteme giren
arkadaşlarımızı görüyorum, ben hepsine sırayla söz vereceğim ama -görüşülen
kanunun özelliği ve arzu ettiğiniz- kafalarınızda olan soru işaretlerini
Komisyon Başkanı buradayken sormanızı rica ediyorum. Yani, sorulacak soruların
kanuna ilişkin olması, bu konularda Komisyonun da açıklayıcı bilgi vermesi bu
müzakerenin yürümesi açısından sağlıklı olacaktır. Sisteme giren
arkadaşlarımız, son konuşmacıyı davet ettikten sonra konuşmalarını ve
sorularını buna göre hazırlarlarsa bence yararlı bir iş yapmış oluruz. 
Şimdi,
şahıslar adına son konuşmacı Afyonkarahisar Milletvekili Sayın Ali Özkaya. (AK
PARTİ sıralarından alkışlar)
Süreniz
on dakika Sayın Özkaya.
ALİ
ÖZKAYA (Afyonkarahisar) – Sayın Başkanım, saygıdeğer milletvekilleri ve
ekranları başında bizleri izleyen aziz milletimiz; öncelikle bugün sabahleyin
-sürekli af ve bir an önce cezaevinden derhâl çıksın denilen- terör örgütü
mensupları tarafından 5 vatandaşımız şehit edildi, onlara Allah’tan gani gani
rahmet diliyorum.
Değerli
milletvekilleri, ben siyasi bir konuşma yapmayacağım. Mümkün olduğu kadar bu
konuyu, infaz hukukunu vatandaşımız daha kolay anlasın diye anlatmayı, teknik,
hukuki olarak cevap vermeyi arzu ediyorum. Bu kanun niçin hazırlandı? Yaklaşık
yedi sekiz aydır bu kanunu hazırlayan komisyonun içinde bulunan bir
milletvekili olarak arz etmek istiyorum. 2005 yılında Ceza Kanunu’muz ve Ceza
İnfaz Kanunu’muz yürürlüğe girdi. Bir önceki 765 sayılı Kanun ve 647 sayılı
İnfaz Kanunu’nda kural olarak infaz 1/2, her ay için de altı gün indirildiğinde
yüzde 40 hapiste yatardı kişi aldığı cezadan. 2005 yılından itibaren hem ceza
miktarlarında -Ceza Kanunu’nda- hem de infazda artışlar oldu. İnfaz kural
olarak 2/3, belirli suçlar açısından da 3/4 oldu. Bunun sonucu olarak şöyle:
Kasten adam öldürme, eskiden dokuz yıl yedi ay hapiste yatarken şimdi yirmi
dört yıl yatıyor. Nitelikli yağma, iki yıl sekiz ay yatarken şimdi beş yıl dört
ay yatıyor. Uyuşturucu ticareti, bir yıl yedi ayken altı yıl sekiz aya; cinsel
saldırı, iki yıl dokuz aydan sekiz yıla; cinsel istismar dört yıldan on yıl
sekiz aya çıktı; yüzde 170 ile yüzde 300’e yakın artışlar oldu. Yalnızca terör
örgütü üyeliği dört yıldan beş yıla çıktı, yüzde 25 civarında bir artış oldu.
Akabinde, 2016 yılında istinaf mahkemelerinin de yürürlüğe girmesiyle birlikte
ceza yargılaması da daha hızlandı ve hızlı bir şekilde mahkeme kararları
kesinleşti. İnfaz hukuku kesinleşmiş ceza kararlarının uygulandığı bir
mahkûmiyet hukukudur, tutuklulukla ilgili kısımlar infaz hukukunun kural olarak
ilgi alanının dışındadır. 
İnfaza
girildiğinde bugün, şimdi, biz dedik ki: Bir, bu işte 3/2’yi süreler çok
uzadığı için 1/2'ye indirelim. Genel bir infaz düzenlemesi yapalım. Belli bir
suçlar açısından 3/2, kırmızı çizgi olarak tespit ettiğimiz suçlar açısından da
4/3. Bunun sonucu ne oluyor? Denetimli serbestlikte de bugün maktuen bir yıl
yani bir yıl ceza alsa da bir kişi denetimli serbestlikle bir yıl dışarıya
çıkıyor, otuz yıl ceza alsa da bir yıl uygulanıyor. Bunu makul görmediğimiz
için 1/5 oranında koşullu salıvermesinin dörtte 5’ini yattığı zaman bakiye
1/5’ini dışarıda geçirsin arzu ettik. 
Buradan
bütün milletimize de göstermek istiyorum. Böyle olunca, bunu yüzde 100 kabul
ettiğimizde yüzde 50’si 1/2, yüzde 40’ı yüzde 50 koşullu salıverme. Koşullu
salıvermeyi hak eden o yüzde 10’luk kısım da yüzde 40 da denetimli serbestliğe
çıkıyor. 2/3’te yüzde 67’sini hapiste, kapalıda ve açıkta geçiriyor. Koşullu
salıverme hakkını kazandığında yüzde 60’a kadar denetimli serbestlikle dışarıya
çıkıyor, daha sonraki kısmını da koşullu salıverme süresinde devam ediyor.
4/3’te yüzde 75 ve yüzde 60’ını koşullu salıverme ve denetimli serbestlik
sürelerinde geçirmiş oluyor. Bu süreleri, denetimli serbestlik süresini
tamamladığında da infaz edilmiş oluyor. Eğer kişi bu koşullu salıverme
süresinde tekrar suç işlerse buna mükerrer suç diyoruz. İkinci defa mükerrer
suç işlerse ikinci mükerrer... Birinci mükerrer mevcutta 3/4’tü. Bunu
indiriyoruz 2/3’e ancak ikinci kere mükerrer olur ise orada koşullu
salıvermeden yararlanamaz. Fakat ikinci mükerrerlikte kamuoyunda bilinen
“İnfazım yandı.” diye bir husus vardır cezaevinden çıkanların çok korktuğu;
burada bazen haksız uygulamalar da olabiliyordu. Mesela, kişinin on yıl koşullu
salıverilmesi var, dışarı çıktığında bir yıllık bir suç işlediğinde on yılın
hepsi yanıyordu. Şimdi diyoruz ki ikinci suç işlediğinde, ikinci suçun 2 katından
fazla yatmasın ama o koşullu salıverme miktarını da geçmesin. Böyle genel,
doğru düzenlemeler yaptığımız kanaatindeyim. 
Denetimli
serbestliği de bir yıldan üç yıla çıkarıyoruz. O bir yılı geçici olarak -az önce 1/5’i söylemiştim- 2016 yılında 671 sayılı
Kanun Hükmünde Kararname’de iki yıla çıkarmıştık, şimdi onu üç yıla
çıkarıyoruz, bir kısım suçları istisna ediyoruz. Bu suçlar nedir? Terörle
Mücadele Kanunu kapsamında ve terör örgütünün faaliyeti ve amacı doğrultusunda
işlenen suçlar, cinsel dokunulmazlık suçları, adam öldürme suçları, uyuşturucu
madde suçları, kişisel verilere karşı suçlar, devlet güvenliği aleyhine işlenen
suçlar gibi belirli suçları, burada, kanun teklifinin geçici 6’ncı maddesinde
belirtilen suçları istisna edip bunun dışında denetimli serbestlik veriyoruz. 
Bir
de az önce konuşuldu, kanuni izin, 5’inci fıkra var. Arkadaşlar, şunu iyi
bilmek lazım anlattığıma göre: Herkes, cezaevine giren herkes -yalnızca terör
örgütlerinin ağırlaştırılmış müebbet suçuna mahkûm olanların dışında- belirli
süreler, en fazla kırk yıl olmak kaydıyla dışarı çıkar yani bir insan hangi
ağır suçu işlerse işlesin -az önce söylediğim suç dışında- dışarıya çıkar. Bir
kişi denetimli serbestlikte açıkta ise… Bugün Türkiye’de de 75 bin açıkta
mahkûm var. Bunların 45 bini denetimli serbestlik ve koşullu salıvermenin
inmesinden yararlanarak çıkıyor. Geriye kalan 30 binini de kanunla izinli
sayıyoruz. Burada suç ayrımı bir istisna dışında yapmıyoruz. Diyoruz ki: Siz
lütfen gidin, herkes evinde geçirsin covid nedeniyle. Eğer Sağlık Bakanlığı
önerirse 3 defa daha Adalet Bakanlığımıza izin veriyoruz. Niçin? Meclisin
açıldığı tarihe yetişebilsin diye çünkü bunun kanunla düzenlenmesi gerekir. 
Cezaevi
boşaldı, açıkta kimse kalmadı ama açık cezaevlerinde işi gören insanlar var.
Tarım cezaevi var, hayvancılık var, tavuklar var. Bizim mesela Afyon
Sandıklı’da sera cezaevi var. O domatesler yetişecek, bunları birisinin yapması
lazım. Diyoruz ki: Mevcut açığa çıkmasına bir yılı kalmış olanlardan -burada
yönetmeliği de dikkatle okumak lazım çünkü yalnızca kanuna bakarsak yanlış
sonuca da gidebiliriz, yönetmelikte açık şartlarını da belirlemiş- isteyenleri
açığa çıkaracağız. Bunlara covid iznini uygulamayacağız ve bunlar orada
hizmetleri görecek. Fakat 8’inci ayda bu kişinin denetimli serbestlik hakkı
gelmişse elbette ki çıkacak çünkü sonuçta hiç kimse ölesiye kadar cezaevinde
kalmayacak. 
Bunu
kanunla düzenlediğimiz, belirlediğimiz hususlarda bir eşitlik ve adalet var.
“Efendim, bu Anayasa’ya aykırı mı?” Anayasa Mahkemesinin değişik verdiği
kararlar, kendi içinde de çelişkili kararlar olmakla birlikte en son verdiği
kararlarda eğer cezanın koşullu salıvermede bir miktarını silmek şeklinde bir
düzenleme varsa bu, Anayasa’ya aykırı ama biz silmek şeklinde bir düzenleme
yapmıyoruz. Diyoruz ki: Denetimli serbestliğin süresini ve koşullu salıvermenin
oranını değiştiriyoruz. Bu, asla Anayasa’ya aykırı olan bir husus değildir,
Meclisin takdirindedir. Anayasa Mahkemesinin kararları da bu yöndedir ve
Anayasa Mahkemesinin kararları doğrultusunda da inşallah, yasalaştığında
Anayasa Mahkemesine gitse de aksi yönde bir karar çıkmayacağı kanaatindeyim.
Bu, tabii bir görüştür, düşüncedir. 
Anayasa
Mahkemesi diyor ki: “Eşitlik; eşit olanlar içinde eşit muameleyi, eşit
olmayanlar içindeyse eşit olmama durumuna göre eşit muameleyi gerektirir.”
Terör örgütü üyeliği suçu ile tehlikeli vasıta kullanmak bir suç mudur? Veya
uyuşturucu ile cinsel saldırı suçu bir midir? Asla değildir. Bunlar farklı
farklı kategorik suçlardır, birbiriyle benzer suç değildir.
Sık
sık dile getiriliyor: “Efendim, rüşvetçi affedildi.” Hiç kimse affedilmiyor.
Hiç kimsenin suçundan bir şey silinmiyor. Yalnızca dışarı belirli bir dönemde
denetimli serbestliğe çıkması sağlanmış oluyor. Ben sordum, acaba, bu 300 bin
kişide kaç tane TCK 250’den tutuklu ve hükümlü var? TCK 250’den, irtikâptan 36
kişi. TCK 247’den zimmetten 217 kişi. Binde 1 bile değil, binde 1.
MERAL
DANIŞ BEŞTAŞ (Siirt) – 1 kişi olsun.
ALİ
ÖZKAYA (Devamla) – Dolayısıyla şimdi, azıcık, bir miktar iniyor. Efendim, bütün
kişiler, sanki herkes tahliye ediliyormuş... Diyor ki: “Yandaş, yandaş… Yandaşa
kanun çıkarılıyor.” Yandaşı nasıl belirlediniz? Kanundan istisnalar: Terör,
uyuşturucu, cinsel suçlar. Bunlar kimin yandaşı? Bu suçlar kimin yandaşı?
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayan Özkaya.
ALİ
ÖZKAYA (Devamla) – O zaman sorarlar “Acaba bu kimin yandaşıdır?” diye. Bu kanun
teklifi şunun veya bunun için değil, cezaevindeki herkes için. Bizden bu
teklifi bekleyenler için söyleyeyim, bu teklif çıkacak. İnşallah inanıyorum ki
bu teklif çıktıktan sonra cezaevindeki huzur ve rahatlık bir nebze daha
iyileşecek ve ondan sonra bizim Türkiye Büyük Millet Meclisi olarak belki bir
adım sonra Ceza Kanunu’nu oturup, baştan aşağı tarayıp kendi içinde çelişkili
maddeleri düzelten, çok daha iyi bir kanun yapan bir Meclis de inşallah bize
nasip olur diyorum. Bunu da yapmayı arzu ederek, temenni ederek, dua ederek
bütün Meclisimizi saygıyla selamlıyorum. Kanun teklifinin herkese hayırlı
olmasını temenni ediyorum. (AK PARTİ ve MHP sıralarından alkışlar) 
BAŞKAN
– Değerli milletvekilleri, şimdi, soru-cevap işlemine başlayacağız. Yirmi
dakikalık sürenin yarısını sayın milletvekillerimiz kullanacak, yarısını da
Sayın Komisyon kullanacak. Arkadaşlarımızın az önce açıkladığım çerçevede soru
sormalarını dileyerek soru-cevap işlemine başlıyorum.
Sayın
Karahocagil… Yok.
Sayın
Turan… Yok.
Sayın
Pekgözegü…
SERPİL
KEMALBAY PEKGÖZEGÜ (İzmir) – Teşekkür ederim Sayın Başkan. 
“İnfaz
paketini corona salgını için mi getirdiniz yoksa başka bir nedeni mi var?” diye
sormak istiyorum. 
“Ceza
Kanunu’nda siyasi suçlar tanımı yok.” ifadesine sığınarak düşünce ve siyasi
duruşlarından dolayı cezaevinde bulunanları kapsam dışı bıraktınız. Peki, bu,
düşüncelerinden ve siyasi duruşlarından dolayı tutuklu ve hükümlü olanların
suçu mudur? İnfaz paketi, bu eksiği gidermek için ne yaptı? Ne tür bir çalışma
yapıldı? Muhalefetten gelen 100’ü aşkın önergeyi neden reddettiniz? AKP’den
gelen 5 önergeyi niye kabul ettiniz? Tepkilerin çığ gibi büyümesi, corona
günlerinde sosyal medya eylemlerinin “trend topic” olması Komisyonu hiç mi
ilgilendirmemiştir?
BAŞKAN
– Sayın Orhan Işık…
MUAZZEZ
ORHAN IŞIK (Van) – Teşekkürler Sayın Başkan.
Bilindiği
üzere, Covid-19 salgını nedeniyle tüm yurttaşlara “Evde kal.” çağrıları
yapıyoruz. Ancak geçim sıkıntısı olan ve sermayedarları ayakta tutmaya zorlanan
işçiler başta olmak üzere birçok yurttaş evde kalacak koşullara sahip değildir.
Evden çıkmak zorunda olan bir kesim de birçoğu 65 yaş üstü olan, denetimli
serbestlik kapsamında imza için karakollara her gün gitmek zorunda olanlardır.
Hukuksuzluklara sessiz kalmadıkları, iktidarı eleştirdikleri için haksız ve
hukuksuzca gözaltına alınan, haklarında aylardır hatta yıllardır herhangi bir
iddianame hazırlanmayan, muhalif olmaktan başka hiçbir suçu olmayan büyük bir
kitleden söz ediyoruz. Sayıları 500 bine yakın olan bu yurttaşların hem kendi
sağlıkları hem ailelerinin hem de toplumun sağlığı risk altındadır. Bu nedenle
denetim imza zorunluluğuyla ilgili bir tedbir düşünüyor musunuz? 
BAŞKAN
– Sayın Koçyiğit…
GÜLÜSTAN
KILIÇ KOÇYİĞİT (Muş) – Teşekkür ederim Sayın Başkan.
Şu
anda İnfaz Kanunu’nda değişikliğe dair bir düzenleme gelmiş bulunuyor. Bu
düzenlemede TMK’nin tamamen kapsam dışı kaldığını görüyoruz. Bunun Anayasa’daki
eşitlik ilkesine aykırı olup olmadığını Komisyona sormak istiyorum.
Ayrıca
Komisyonun her aşamasında ilk olarak gelen teklifi Anayasa’ya aykırılık
açısından değerlendirmesi gerekirken niçin bunu resen yapmadıklarını sormak
istiyorum.
Teşekkür
ederim.
BAŞKAN
– Sayın Aycan…
SEFER
AYCAN (Kahramanmaraş) – Sayın Başkan, 5 Nisan 1925, Kahramanmaraş’a kırmızı
şeritli İstiklal Madalyası verilmesinin yıl dönümüdür. Bu, Kurtuluş Savaşı
sırasında Kahramanmaraş’ın topyekûn mücadeleye katılması gerekçe gösterilerek
Türkiye Büyük Millet Meclisi tarafından verilmiş ve kahramanlığını bir kez daha
tescil etmiştir. Tek istiklal madalyalı şehirdir Kahramanmaraş ve bunu gururla
taşımaktadır. Bunda emeği geçen tüm şehitlerimizi ve gazilerimizi rahmetle
anıyorum.
Bir
de Atatürk’ün Kahramanmaraş’a verdiği, kendisinin çizerek hediye ettiği bayrak
tutan bozkurt simgesi vardır. Bu, kalemizde bir süre dalgalandıktan sonra şu an
yerinde değildir. Atatürk’ün bu hediyesini de yaşatmak adına bir an önce
bozkurdumuzu kalede görmek istiyoruz. 
Teşekkür
ederim.
BAŞKAN
– Sayın Aydoğan.
TURAN
AYDOĞAN (İstanbul) – Teşekkür ederim Başkanım.
26
Mart tarihinde Cumhurbaşkanlığınca bir infaz yönetmeliği hayata geçirilmiştir.
Çok ilginçtir ki, bu yönetmelikle beraber getirilen her türlü hüküm aynı zamanda
bugün buraya getirmiş olduğunuz yasa teklifini içermektedir. Yani, Sayın
Cumhurbaşkanı kanalıyla Anayasa’daki erkler ayrılığı doğrudan iğfal edilmiş,
yetki gasbı yapılmış, sizler de bu yetki gasbını ve bu iğfali bir yasaya
kavuşturmak anlamında hukuk hiyerarşisini altüst ederek bu yasayı buraya
getirmiş bulunmaktasınız. Yayınlanan yönetmeliğin bir yasaya dayanması
gerekirken önce yönetmeliğin yayınlanması, sonra da bu yasanın aynı mahiyette
buraya getirilmiş olması bir rastlantı mıdır? Hukuk hiyerarşisini yok sayarak
Türkiye Büyük Millet Meclisinin manevi şahsiyetine bu şekilde bir iğfali
açıklar mısınız? 
Teşekkür
ediyorum.
BAŞKAN
– Sayın Tanal.
MAHMUT
TANAL (İstanbul) – Teşekkür ediyorum Sayın Başkan.
Sayın
Yılmaz Bey, Türk Ceza Kanunu’nun 65’inci maddesinin (2)’nci fıkrası aynen şu
şekildedir: “Özel af, kesinleşmiş hapis cezasının cezaevinde infaz edilmesinden
vazgeçilmesi veya cezaevinde infaz edilecek sürenin azaltılması veya hapis
cezasının adli para cezasına çevrilmesini sağlayan bir ceza hukuku kurumudur.”
diyor. Ancak bu infaz yasası, bu özel kanun bu kapsama girmiyor mu? Biz hep
diyoruz. Siz diyorsunuz ki: “Bu bir özel af değil, infaz yasası.” Peki, Türk
Ceza Kanunu’nun 65’inci maddesinin (2)’nci fıkrası bu tanımlamayı getiriyor,
buna ne diyorsunuz?
Teşekkür
ediyorum.
BAŞKAN
– Sayın Çepni.
MURAT
ÇEPNİ (İzmir) – Teşekkürler Başkan.
Düzenlemenin
Anayasa’nın eşitlik ilkesine aykırılığına itiraz ediyoruz. İktidar koalisyonu
ise kendince riskli gördüklerini dışında tutuyor. Türkiye’de hukuk, güçlünün hukukuna
dönüşmüş hâldedir. Daha dün adalet, cemaatten soruluyordu ve onu eleştirmek
vatan hainliğiyle suçlanıyordu. Koltuk kavgasından darbe ortaya çıkınca hukuk
bu sefer de saraya bağlandı. Ancak cemaatin yargıladığı insanlar hâlen içeride
tutulmaya devam ediyor; seçilmişlerimiz, eş başkanlarımız, belediye
başkanlarımız ve partililerimiz. Hâl böyle olunca, yapılmak istenen hukukun
üstünlüğünü kurmak mıdır yoksa sarayın hukukunu inşa etmek midir?
BAŞKAN
– Sayın Gülüm…
ZÜLEYHA
GÜLÜM (İstanbul) – Türk Tabipleri Birliği, Sağlık Bakanlığının coronavirüs
ölümlerini uygun kodlamayla Dünya Sağlık Örgütüne bildirmediğini söylüyor.
Bilgisayarlı tomografi veya klinik bulguları hastalığı desteklemiş olmasına
rağmen PCR testi pozitif olmayan hastalar yaşamlarını yitirdiğinde kayıtlara
Covid-19 olarak geçirilmiyor. Bunun yerine “viral pnömoni”, “doğal ölüm” veya
“bulaşıcı hastalık” olarak geçiriliyor. Doğrulanmış olgu sayıları ile ölüm
sayıları arasındaki paralellik de bu gerçekliği açığa çıkarıyor. Aslında bugün
konuştuğumuz Bafra Cezaevinde yaşanan ölüm de bu açıklamayı destekleyen bir
açıklama. Şeffaflık bir an önce gerçekleşmeli, gerçekleri gizlemekten de
vazgeçilmeli diye söylüyorum.
BAŞKAN
– Sayın Gergerlioğlu…
ÖMER
FARUK GERGERLİOĞLU (Kocaeli) – Teşekkür ederim Sayın Başkan.
İnsanın
en önemli özelliği olan düşüncesini 7/(2) maddesiyle terör örgütü propagandası
olarak niteleyen, yine legal davranışları üyelik olarak nitelendiren 314/(2)’yi
değiştirmeyen, yine masum Harbiyeli öğrencileri darbeci ilan edip defalarca müebbet
hapis cezasına çarptıran bu acımasız, vicdansız duruma itiraz edip adil bir
yasa oluşturma yerine boyunduruk altına aldığınız yargıyı devam ettiriyorsunuz.
Yarın öbür gün bu yasa teklifinin sizi de legal davranışlarınızdan dolayı
yargılamayacağından emin misiniz?
BAŞKAN
- Sayın Taşdemir…
DİRAYET
DİLAN TAŞDEMİR (Ağrı) – Teşekkür ederim Başkan.
Görüşülen
infaz yasası düzenlemesine göre, bir tutuklunun mahkemede yaptığı savunmadan
dolayı soruşturma açılabilecek. Bunu savunma hakkının ihlali olarak görüyor
musunuz? Buna neden gerek duyuyorsunuz?
Teşekkürler.
BAŞKAN
– Sayın Yaşar…
BEDRİ
YAŞAR (Samsun) – Teşekkür ederim Sayın Başkanım.
Ankara
Motorlu Araç Satıcıları Kooperatifi Başkanı Aydın Erkoç diyor ki: “5607 sayılı
Kanun’un geçici 10 ve 11’inci maddeleri kapsamında ceza davalarına konu 20 bine
yakın araçla ilgili olarak ödenmesi gereken ÖTV matrahının yüzde 25’ine tekabül
eden kısmı ilgili gümrük saymanlık müdürlüklerine yatırılmak suretiyle gümrük
kaçağına konu olduğu iddia edilen araçlar kanundan faydalanmış ve sahiplerine
iade edilerek trafik sicili üzerine konulan tedbirler kaldırılmıştır.
Yargılamalara konu araçların ithali esnasında meydana geldiği iddia olunan kamu
zararı fazlasıyla karşılanmıştır. Bu duruma rağmen yargılamalar devam etmekte
olup ithalatçı firmalar ciddi mağduriyetler yaşamaktadır. Yapılacak yasal
düzenlemeyle, 5607 sayılı Kanun’un geçici 11’inci maddesine bir fıkra eklenmek
suretiyle, kamu zararı da kalmadığından, ceza davalarının düşmesi de
mümkündür.” 
Teşekkür
ederim.
BAŞKAN
– Allah’tan Komisyon yakınınızda Sayın Yaşar.
BEDRİ
YAŞAR (Samsun) – Komisyon geçici 11’inci maddeye ek yapmayı düşünüyor mu?
Teşekkür
ederim.
BAŞKAN
- Sayın Altıntaş…
AYHAN
ALTINTAŞ (Ankara) – Teşekkür ederim Sayın Başkanım.
Sayın
Komisyon Başkanına soruyorum: Bu yasanın af yasası olmadığını, infaz yasası
olduğunu ifade ediyorsunuz. 2000 yılında çıkarılan, kamuoyunda “Rahşan affı”
olarak bilinen, Sayın Cumhurbaşkanı Erdoğan’ın da birçok kez “Rahşan affı”
olarak atıf yaptıkları yasanın adı af yasası mıdır yoksa Şartla Salıverme ve
Erteleme Yasası mıdır?
Teşekkürler.
BAŞKAN
– Sayın Çelik... 
TUMA
ÇELİK (Mardin) - Teşekkür ederim Sayın Başkan.
Şu
anda acil ihtiyaç olarak bütün dünyayı ve bu arada ülkemizi de etkileyen
coronavirüs salgını nedeniyle cezaevlerinde çok kötü koşullarda olan
mahpusların hayatı konusunda tedbir alınması ve bu konuda bir kanun çıkarılması
gerekirken neden bu salgının ilgisi olmayan konuları da bu yasanın içerisine
koydunuz? Bu bir fırsatçılık değil midir?
BAŞKAN
– Sayın Çoşkun…
ŞEVİN
COŞKUN (Muş) – Teşekkürler Sayın Başkan.
Coronavirüs
salgını nedeniyle hamile ve çocuklu kadınlar açısından infaz ertelemesi
getiriliyor ancak bunda bile Terörle Mücadele Kanunu istisna kabul ediliyor.
Cezaevlerinde ortaya çıkabilecek olumsuz bir durumun sorumlusu olacağınızı
biliyor musunuz?
BAŞKAN
– Sayın Erel…
AYHAN
EREL (Aksaray) – Teşekkürler Sayın Başkanım.
Düzenlemede
yaşlılar lehine bazı düzenlemeler var ancak bunun yaşlıların, orada yaşayan
mahkûmların ihtiyaçlarına cevap vermeyeceği düşüncesindeyiz. Dolayısıyla 75
yaşın 70’e, 70 yaşın 65’e, 65 yaşın 60’a çekilmesini düşünüyor musunuz?
Ayrıca,
Aksaray’a yeni yapılan cezaevinin birçok ihtiyacı var. Bunlardan bir tanesi de
infaz koruma memurları 20 kilometre uzaklıkta olan infaz kurumuna gidip
gelmelerinde büyük sıkıntılar yaşamaktadırlar. Acilen servis ihtiyaçları
olduğunu ilgililere duyuruyorum, gereğini yapmalarını da rica ediyorum.
Teşekkür
ederim.
BAŞKAN
– Söz sırası Komisyonda.
Sayın
Tunç, buyurun.
ADALET
KOMİSYONU BAŞKAN VEKİLİ YILMAZ TUNÇ (Bartın) – Teşekkür ediyorum Sayın
Başkanım.
Soru
soran değerli milletvekillerimize de teşekkür ediyorum.
Sayın
Pekgözegü, Sayın Koçyiğit, Sayın Gergerlioğlu, Sayın Çepni, Sayın Gülüm benzer
sorular sordular. “Siyasi suçları neden kapsamıyor?” dediler. Terör suçlarıyla
ilgili sorular sordular. “Terörle Mücadele Kanunu’ndan kaynaklanan suçlar neden
kapsam dışı?” diye sorular sordular. Evet, burada kanun teklifinin kapsamına
baktığımız zaman gerek Türk Ceza Kanunu’nda düzenlenen gerekse Terörle Mücadele
Kanunu’nda düzenlenen terör suçları kapsam dışı tutuldu. Tabii, terör
suçlarının yanı sıra cinsel saldırı suçları, uyuşturucu ticareti suçları ve
biraz önce konuşmalarda da zikredilen toplumsal hassasiyeti dikkate alarak
birçok suç bu teklifte kapsam dışı bırakıldı. Tabii ki terör suçlarını siyasi
suç olarak nitelendirmek doğru değil. Komisyonumuz öncelikle bu teklifi
Anayasa'ya aykırılık bakımından İç Tüzük’ümüzün 38’inci maddesi gereğince
inceledi ve inceledikten sonra da Komisyon üyelerimize ve Komisyon toplantısına
katılacak uzmanlara gündemi gönderdi. Komisyon toplantısı başında da geneli
üzerinde görüşmeler yapılırken Anayasa’ya aykırılık iddiasında bulunulan bir
önerge de HDP Grubu tarafından verildi. Tüm bunlar tartışıldı ve Anayasa’ya
aykırılık önergesi reddedildi, daha sonra tabii ki maddelere geçerek
görüşmelere devam ettik. 
Öncelikle,
bu teklif Anayasa’ya uygun bir teklif, bu teklif bir af düzenlemesi değil.
Sayın Tanal’ın sorduğu soruya da bu çerçevede cevap vermek gerekirse, bir genel
af değil, özel af da değil, Türk Ceza Kanunu’nun 65’inci maddesinde belirtilen
özel afla da bağdaşmayan bir teklif. Bu teklif, koşullu salıverme ve denetimli
serbestlik sürelerinde değişiklik yapan infaz düzenlemesi. İnfaz düzenlemesi,
Türkiye Büyük Millet Meclisinde diğer kanunlar nasıl görüşülürse… Bu sürelerin
belirlenmesi noktasında da zaten takdir yetkisi kanun koyucu, yasa koyucu
Türkiye Büyük Millet Meclisinin. Ve genel af ile özel af karıştırılıyor; genel
af, cezayı tüm sonuçlarıyla ortadan kaldıran bir müessese. 
MERAL DANIŞ BEŞTAŞ (Siirt) – Karıştırmıyoruz, biz de onu söylüyoruz. Aynısını
söylüyoruz.
ADALET
KOMİSYONU BAŞKAN VEKİLİ YILMAZ TUNÇ (Bartın) – Özel af da cezanın bir kısmını
tüm sonuçlarıyla ortadan kaldıran bir müessese. 
MERAL
DANIŞ BEŞTAŞ (Siirt) – Hayır, hayır.
ADALET
KOMİSYONU BAŞKAN VEKİLİ YILMAZ TUNÇ (Bartın) – Bu, doktrinde bu şekilde
tartışılıyor…
MERAL
DANIŞ BEŞTAŞ (Siirt) – TCK 35’e bakın lütfen.
ADALET
KOMİSYONU BAŞKAN VEKİLİ YILMAZ TUNÇ (Bartın) – …ve teklife baktığımız zaman
cezayı tüm sonuçlarıyla ortadan kaldıran bir tek madde yok. 
MERAL
DANIŞ BEŞTAŞ (Siirt) – TCK 35.
ADALET
KOMİSYONU BAŞKAN VEKİLİ YILMAZ TUNÇ (Bartın) – Koşullu salıverme sürelerindeki
bir değişiklik cezayı ortadan kaldırmaz. Koşullu salıverme süresinde hükümlü
suç işlediği takdirde o ceza tekrar geriye gelir -“İnfaz yanar.” dediğimiz
müessese- hükümlü tekrar o cezasını çekmek
zorundadır. Denetimli serbestlikte de aynı şekilde. Denetimli serbestlik
kurallarını ihlal ettiğinde yeniden cezaevine girer. Afta böyle değildir; genel
afta da özel afta da aynı şekilde ceza, eğer affetmişseniz, cezanın tamamını
affetmişseniz tüm sonuçlarıyla ortadan kalkar. “Özel af” diyorsanız, bir
kısmını affetmişseniz, o kısım tüm sonuçlarıyla ortadan kalkar. Dolayısıyla, bu
müesseseyi afla karıştırmamak gerekir; bu, bir koşullu salıverme ve denetimli
serbestlik süreleriyle alakalı bir husustur ve kişi koşullu salıvermeyi ya da
denetimli serbestlik kurallarını ihlal ettiğinde afta geri gelmeyen ceza burada
geriye gelir. Dolayısıyla, burada Anayasa’ya aykırı bir durum söz konusu
değildir.
“Siyasi
suç”, “terör suçu”, bu da çok ifade ediliyor ve sorular da genelde bu şekilde
geldi. Bir kere, terör suçlarını “devlete karşı işlenen suçlar” olarak ifade
edebiliriz ama terör suçu sadece devlete karşı işlenen bir suç değildir, terör
suçu; millete karşı, insana karşı, yaşam hakkına karşı da işlenen bir suçtur.
Bugün 5 vatandaşımızı, masum vatandaşımızı teröre şehit verdik. Yaşam hakkının
ihlalidir. Terör suçları aynı zamanda milletimize karşı işlenen suçlardır.
Darbe suçlarının hedefinde devlet var gibi gözükür ama hedefinde millet vardır,
millet iradesini ortadan kaldırmak vardır.
SERPİL
KEMALBAY PEKGÖZEGÜ (İzmir) – Sorulara cevap verin. 
ADALET
KOMİSYONU BAŞKAN VEKİLİ YILMAZ TUNÇ (Bartın) – Eğer siz darbeciyi kaleminizle
desteklerseniz o kalem silahtır, o kalem tanktır, o kalem darbecinin silahıdır.
Yazı gibi görünebilir, düşünce açıklaması gibi görünebilir ama o, düşünce
açıklaması değildir. (AK PARTİ ve MHP sıralarından alkışlar) Düşünce açıklaması
eğer şiddeti teşvik ediyorsa... (HDP sıralarından gürültüler) 
MURAT
ÇEPNİ (İzmir) – O zaman sizin müebbet almanız lazım, müebbet. 
BAŞKAN
– Değerli arkadaşlarım...
Bir
saniye Sayın Tunç.
MURAT
ÇEPNİ (İzmir) – Fetullah Gülen’i siz yapmadınız mı iktidar? 
BAŞKAN
- Değerli arkadaşlarım...
MURAT
ÇEPNİ (İzmir) – Fetullah Gülen’i iktidar siz yapmadınız mı? 
BAŞKAN
- Sayın Çepni...
ADALET
KOMİSYONU BAŞKAN VEKİLİ YILMAZ TUNÇ (Bartın) – Sayın Başkanım...
BAŞKAN
– Bir saniye, sürenizi ben devam ettireceğim, bekleyin bir saniye. 
MURAT
ÇEPNİ (İzmir) – Fetullah Gülen’i kim iktidar yaptı bu ülkede? 
HÜDA
KAYA (İstanbul) – Çok yanlış bir içtihat yapıyorsunuz. 
BAŞKAN
- Sayın Kaya, rica ediyorum. 
MURAT
ÇEPNİ (İzmir) – O zaman sizin müebbetle yargılanmanız lazım, müebbetle. 
HÜDA
KAYA (İstanbul) – Sayın Başkan, çok yanlış bir içtihat yapıyor burada. 
BAŞKAN
– Değerli arkadaşlar, bir saniye lütfen. Bakın, bir soru-cevap işlemini
gerçekleştiriyoruz.
MERAL
DANIŞ BEŞTAŞ (Siirt) – Sorulara cevap versin Sayın Başkan.
SERPİL
KEMALBAY PEKGÖZEGÜ (İzmir) – Sayın Başkan, sorulara cevap versin.
GÜLÜSTAN
KILIÇ KOÇYİĞİT (Muş) – Sorulara cevap versin.
ADALET
KOMİSYONU BAŞKAN VEKİLİ YILMAZ TUNÇ (Bartın) – Cevap veriyorum, soru sordunuz.
BAŞKAN
– Bir saniye Sayın Tunç.
ADALET
KOMİSYONU BAŞKAN VEKİLİ YILMAZ TUNÇ (Bartın) – Yani cevabı beğenmek zorunda
değilsiniz.
BAŞKAN
– Sayın Tunç, Sayın Tunç…
ADALET
KOMİSYONU BAŞKAN VEKİLİ YILMAZ TUNÇ (Bartın) – İlla sizin beğeneceğiniz cevabı
mı vermek zorundayız?
SERPİL
KEMALBAY PEKGÖZEGÜ (İzmir) – Halka karşı sorumluluklarınızı yerine getirin.
BAŞKAN
– Sayın Tunç, lütfen karşılıklı değil. Siz sorulara cevap verin. Salonun
idaresinden ben sorumluyum.
Değerli
arkadaşlarım, bir soru-cevap işlemini gerçekleştiriyoruz. Eğer yeterli
olmuyorsa cevaplar, daha açıklayıcı cevaplar da isteyebilirsiniz. Bir
bekleyelim bakalım, Sayın Komisyon konuşmasını bitirsin, daha süresi var. 
Buyurun.
ADALET
KOMİSYONU BAŞKAN VEKİLİ YILMAZ TUNÇ (Bartın) – Düşünce açıklaması eğer şiddeti
teşvik ediyorsa, açık ve yakın tehlike kriterlerini ihlal ediyorsa elbette ki
dünyanın bütün demokratik hukuk devletlerinde korunmaz, suçtur. Oradaki yazı
eğer şiddeti teşvik ediyorsa o, bütün hukuk düzenlerinde yasaktır, suçtur ve
ceza mevzuatında da bunun yeri vardır. Dolayısıyla, kanun teklifinde Terörle
Mücadele Kanunu ve Türk Ceza Kanunu’ndaki terör suçları kapsam dışında
bırakılmıştır. 
Sayın
Işık “Covid salgını nedeniyle ‘Evde kal.’ çağrısı yapılıyor ama işte,
çalışanlar…” Evet, Covid salgını nedeniyle evde vatandaşlarımız. İnşallah bu
tehlikeyi en kısa sürede insanlık ve ülkemiz atlatır ama biz de çalışanlar
olarak bugün buradayız. Çalışmak zorunda olan kesimler açısından da elbette ki
tedbirleri elden bırakmadan çalışamayanlara devletimiz sosyal devletin gereği
yardımlarını yapmaya devam ediyor ve bu noktada da zaten devletin tüm kurumları
teyakkuz hâlinde görevlerinin başında. 
Sayın
Aydoğan: “26 Mart tarihinde yayımlanan İnfaz Yönetmeliği’ndeki hükümler kanuna
mı alınıyor?” dedi. 26 Mart tarihinde Cumhurbaşkanlığı kararnamesiyle
yayımlanan İnfaz Yönetmeliği Resmî Gazete’de yayımlandı. Sayın Aydoğan, artık
Cumhurbaşkanlığı hükûmet sisteminde tüzük yok, tüzükler kaldırıldığı için tüzük
yerine İnfaz Yönetmeliği yayımlandı ve mevcut tüzükte ne varsa aynı şekilde
İnfaz Yönetmeliği’ne aktarıldı. İnfaz Yönetmeliği’ne tüzükte olmayıp da
hükümlüler lehine aktarılan hususlar da var. 2005 yılında infaz kanunu
değiştiği için infaz tüzüğü de 2006’da kabul edilmişti. O sebeple tüzük
hükümleri yönetmeliğe aynen alındı ve hükümlüler lehine de orada düzenlemeler
söz konusu. 
Sayın
Pekgözegü “İnfaz paketini corona için mi getirdiniz?” dedi. Hayır, bu kanun
teklifinin kamuoyundaki tartışmaları coronavirüs salgınından çok önceleri
başladı. Biliyorsunuz, 2018 yılında Milliyetçi Hareket Partisi Genel Başkan
Yardımcısı Sayın Feti Yıldız’ın ceza indirimiyle ilgili bir teklifi vardı. Daha
sonra bu teklif kamuoyunda tartışıldı, sonra Milliyetçi Hareket Partisi ve AK
PARTİ birlikte kalıcı bir infaz düzenlemesi noktasında çalışmalar
gerçekleştirdiler ve daha sonra böyle bir teklif gündemimize geldi diğer siyasi
partilerin görüşleri de alınarak. 
Sayın
Gülüm yine Terörle Mücadele Kanunu’yla ilgili bir soru sordu. 
Sayın
Erel “Yaşlılar lehine düzenlemeler daha da genişletilsin.” dedi. Evet,
kadınlarla alakalı, çocuk hükümlülerle ilgili yani suça sürüklenen çocuklarla
ilgili, doğum yapan kadınlarla ilgili, 0-6 yaş grubu çocuğu olan kadınlarla
ilgili, 65 yaş üstü, 70 yaş üstü, 75 yaş üstü yaşlılarla ilgili, onların
cezaevi şartlarını kolaylaştıran…
(Mikrofon
otomatik cihaz tarafından kapatıldı) 
ADALET
KOMİSYONU BAŞKAN VEKİLİ YILMAZ TUNÇ (Bartın) – Bitiriyorum.
BAŞKAN
– Buyurun.
ADALET
KOMİSYONU BAŞKAN VEKİLİ YILMAZ TUNÇ (Bartın) – …kadınların, çocukların ve
yaşlıların koşullu salıverme süreleri ve denetimli serbestlik süreleriyle
alakalı -tabii ki bunların istisna edilen suçları da var- teklif bu yönde
olumlu düzenlemeler içeriyor mevcut düzenlemeye göre. Sayın Erel’in teklifi,
biraz daha genişletilsin yönünde. Tabii ki onlar da kanun görüşmeleri sırasında
değerlendirilebilir. 
Bir
kez daha ifade edelim: Bu teklif af düzenlemesi değildir. Teklifle koşullu
salıverme sürelerinde değişiklik yapılırken de… Bir kere, ağırlaştırılmış
müebbet; infazı otuz yıldır, bunda hiçbir değişiklik yok. Müebbet hapis cezası;
yirmi dört yıldır, bunda hiçbir değişiklik yok. Zaten kanun bunları koşullu
salıverme süresini belirlemiş. Darbe suçları, kadın cinayetleri, kasten öldürme
bu kapsamdadır. Bunlarda hiçbir değişiklik söz konusu değil. Ayrıca, koşullu
salıvermesi dörtte 3 olan suçlar bakımından, biraz önce bahsettiğimiz terör
suçları, cinsel saldırı suçları, uyuşturucu ticareti suçlarından mahkûm olanlar
bakımından da dörtte 3’lük oran korunmaktadır. Kasten öldürmenin süreli hâle
gelmesi durumunda -tahrik ve benzeri unsurlarla- burada da 1/2’ye düşmesin diye
-genel suçlar bakımından 1/2’ye düşüyor- bu da teklifte 2/3’te tutulmuştur.
İşkence ve eziyet suçları yine üçte 2’de tutulmuştur. Casusluk ve devlet
sırlarına karşı suçlar, yaralama, eşe karşı şiddet, özel hayatın gizliliğini
ihlal, bunlar üçte 2’de tutulan suçlardır. Diğer suçlar bakımından 2/3 olan
uygulama 1/2’ye gelecek. Yani, 2005 yılındaki infaz kanunumuzdaki 1/2’lik
sisteme benzer bir düzenleme söz konusudur.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Tunç.
ADALET
KOMİSYONU BAŞKAN VEKİLİ YILMAZ TUNÇ (Bartın) – Evet, sorusunu
cevaplayamadığımız… Sayın Yaşar’ın bir sorusu vardı, onunla alakalı, evet çok
teknik, ona biz cevap vereceğiz. 
Sayın
Başkanım, ben teklifin hayırlı olmasını diliyorum. Soru soran
milletvekillerimize de çok teşekkür ediyorum.
BAŞKAN
– Peki.
MUAZZEZ
ORHAN IŞIK (Van) – Benim soruma cevap vermediniz.
TUMA
ÇELİK (Mardin) – Benim sorumun cevabı yok.
BAŞKAN
– Evet, değerli arkadaşlarım, soru-cevap işlemi bitmiştir.
Arkadaşlar,
bundan sonra diğer bölümlerde de soru-cevap işlemlerini yapacağız. Yani bu
kanun teklifi yürüdüğü müddetçe kafalardaki her türlü sorunun giderilmesini
istiyorum.
Değerli
arkadaşlarım, teklifin tümü üzerindeki görüşmeler tamamlanmıştır.
III.- YOKLAMA
(HDP
sıralarından bir grup milletvekili ayağa kalktı)
MERAL
DANIŞ BEŞTAŞ (Siirt) – Sayın Başkan, yoklama istiyoruz.
BAŞKAN
– Maddelerine geçilmesine oylarınıza sunacağım, ancak bir yoklama talebi var.
Sayın
Beştaş, Sayın Oluç, Sayın Kaya, Sayın Koçyiğit, Sayın Toğrul, Sayın Çepni,
Sayın Taşdemir, Sayın Tiryaki, Sayın Kemalbay, Sayın Gergerlioğlu, Sayın
Hatımoğulları Oruç, Sayın Aydeniz, Sayın Koç, Sayın Başaran, Sayın Gülüm, Sayın
Turan, Sayın İmir, Sayın Dağ, Sayın Çelik, Sayın Orhan.
Değerli
arkadaşlar, yoklama için iki dakika süre veriyorum ve yoklama işlemini
başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
on beş dakika ara veriyorum.
Kapanma Saati: 20.26
BEŞİNCİ OTURUM
Açılma Saati: 20.41
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 79’uncu Birleşiminin
Beşinci Oturumunu açıyorum.
III.- YOKLAMA
BAŞKAN
- 207 sıra sayılı Kanun Teklifi’nin maddelerine geçilmesinin oylanmasından önce
istem üzerine yapılan yoklamada toplantı yeter sayısı bulunamamıştı. Şimdi
yoklama işlemini tekrarlayacağım. 
Yoklama
için iki dakika süre veriyorum.
Yoklama
işlemini başlatıyorum.
(Elektronik
cihazla yoklamaya başlandı) 
BAŞKAN
– Değerli arkadaşlarım, pusula gönderen arkadaşlarımız lütfen salondan
ayrılmasınlar, ihtiyaç hasıl olursa onları okuyacağım ve gözlemleyeceğiz.
(Elektronik
cihazla yoklamaya devam edildi)
BAŞKAN
– Değerli milletvekilleri, yapılan ikinci yoklamada da toplantı yeter sayısı
bulunamadığından, alınan karar gereğince, kanun teklifleri ile komisyonlardan
gelen diğer işleri sırasıyla görüşmek için 9 Nisan 2020 Perşembe günü saat
14.00’te toplanmak üzere birleşimi kapatıyorum.
Kapanma Saati: 20.43




(x) 7/4/2020 tarihli 78’inci Birleşimden
itibaren coronavirüs salgını sebebiyle Genel Kurul Salonu’ndaki Başkanlık
Divanı Üyeleri, milletvekilleri ve görevli personel maske takarak çalışmalara
katılmaktadır. 


(x) Bu ifadeye ilişkin düzeltme bu
tutanak dergisinin ………. sayfasında yer almaktadır.


(x) Bu düzeltmeye ilişkin ifade bu
birleşim tutanak dergisinin ………. sayfasındadır. 


(x) 207 S. Sayılı Basmayazı 7/4/2020
tarihli 78’inci Birleşim Tutanağı’na eklidir. 




