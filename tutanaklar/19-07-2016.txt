



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

115’inci Birleşim
19 Temmuz 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı'nın, 15 Temmuzda Türk Silahlı Kuvvetlerinin içinde yuvalanmış
bir avuç teröristin millete ve devlete karşı hain bir darbe teşebbüsünde
bulunması nedeniyle millete geçmiş olsun dileğinde bulunduğuna, demokrasi
şehitlerine ve Trabzon Maçka’da alçak bir saldırı sonucu şehit olan polislere
Allah’tan rahmet dilediğine ilişkin konuşması
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Siirt Milletvekili Kadri Yıldırım'ın,
akademisyenlerin sorunlarına ilişkin gündem dışı konuşması
2.- İstanbul Milletvekili Ali Şeker'in,
İstanbul’un sorunlarına ilişkin gündem dışı konuşması
3.- Yalova Milletvekili Fikri Demirel'in,
15 Temmuz darbe girişimine ilişkin gündem dışı konuşması



V.- AÇIKLAMALAR
1.- Bursa Milletvekili Erkan Aydın'ın,
darbe girişimini ve Türkiye’nin demokratik rejiminin değiştirilme çabalarını
kınadığına, önümüzdeki süreçte darbecilerin hesap vermesini, toplumsal
normalleşmenin sağlanmasını ve demokrasinin güçlendirilmesini temenni ettiğine
ilişkin açıklaması
2.- Hatay Milletvekili Serkan Topal'ın,
darbelerin hiçbir soruna çözüm olmadığı gibi birlikte yaşam olanaklarını da
tahrip ettiğine ilişkin açıklaması
3.- Bursa Milletvekili Nurhayat Altaca
Kayışoğlu'nun, 15 Temmuz gecesi gerçekleştirilen darbe girişimini lanetlediğine
ve Gazi Meclise yönelik alçakça saldırıya karşı gerçekleştirilen ortak
mücadeleyi selamladığına ilişkin açıklaması
4.- İstanbul Milletvekili Didem Engin'in,
ülke tarihinde ilk kez kendi Meclisini bombalayan ve parlamenter sistemi hedef
alan bir darbe girişimiyle karşılaşıldığına ve darbelere asla geçit
verilmeyeceğine ilişkin açıklaması
5.- Kayseri Milletvekili Çetin Arık'ın,
kendi milletine silah çeken darbecileri lanetlediğine, millete başsağlığı ve
geçmiş olsun dileğinde bulunduğuna ve bir istihbarat zafiyeti olup olmadığını
öğrenmek istediğine ilişkin açıklaması
6.- Giresun Milletvekili Bülent Yener
Bektaşoğlu'nun, 15 Temmuz gecesi Türk Silahlı Kuvvetleri içinde örgütlenmiş bir
terör örgütünün silahlı güç kullanarak yönetimi ele geçirme girişimi sırasında
şehit olanlara Allah’tan rahmet, yaralılara acil şifalar dilediğine ilişkin
açıklaması
7.- Ankara Milletvekili Murat Emir'in, 15
Temmuz gecesi Meclise ve parlamenter demokrasiye karşı yapılan darbe girişimini
şiddetle ve nefretle kınadığına ilişkin açıklaması
8.- Balıkesir Milletvekili Mehmet Tüm'ün,
15 Temmuz gecesi yüce Meclise karşı darbeciler tarafından yapılan çirkin
saldırıyı şiddet ve nefretle kınadığına ilişkin açıklaması
9.- Adana Milletvekili Meral Danış
Beştaş'ın, 15 Temmuz darbe girişimini lanetlediğine ve şu anda Mecliste var
olan uzlaşı ve diyalog ortamının devam etmesi gerektiğine ilişkin açıklaması
10.- Diyarbakır Milletvekili Nursel
Aydoğan'ın, 15 Temmuz darbe girişimini kınadığına, Nusaybin’de özel harekât
polislerinin, içlerinde Halkların Demokratik Partisi milletvekillerinin de
bulunduğu bir gruba yönelik tutumuna ve Meclis Başkanlığı olarak
milletvekillerinin karşılaştığı bu tür durumlar karşısında bir tavır alınması
gerektiğine ilişkin açıklaması
11.- Muş Milletvekili Burcu Çelik Özkan'ın,
Türkiye halklarının barışa ve demokrasi ihtiyacına yönelik gerçekleşen darbe
girişimini kınadığına, 15 Temmuzda başlatılan tutuklu ve hükümlülerin
görüşmelerinin engellenmesi uygulamasından derhâl vazgeçilmesini rica ettiğine
ilişkin açıklaması
12.- Muş Milletvekili Ahmet Yıldırım'ın,
sivil iradeyi hedef alan 15 Temmuz darbe girişimini kınadığına ilişkin
açıklaması
13.- Diyarbakır Milletvekili Altan Tan'ın,
15 Temmuz darbesini de geçmişteki tüm darbeleri de şiddetle kınadığına ve
darbelerin panzehrinin şeffaf, adil ve demokratik hukuk devleti olduğuna
ilişkin açıklaması
14.- Şanlıurfa Milletvekili Osman
Baydemir'in, halkın hür iradesine, demokrasiye, insanlığa yöneltilmiş olan
darbe girişimcilerini kınadığına ve Parlamentodaki tüm siyasi partileri, neler
yapılması gerektiğiyle ilgili ortak bir fikir ve irade oluşturma konusunda çaba
göstermeye davet ettiğine ilişkin açıklaması
15.- Mersin Milletvekili Baki Şimşek'in,
yüce milletin iradesine karşı düzenlenen, demokrasi tarihimize kara bir leke
olarak geçecek darbe girişimini şiddetle kınadığına ilişkin açıklaması
16.- Osmaniye Milletvekili Ruhi Ersoy'un,
“En kötü demokrasi en iyi darbeden daha üstündür.” diyen Başbuğ Alparslan
Türkeş’i rahmetle andığına, “Milliyetçilik ve demokrasi ikiz kardeşimiz.” diyen
Devlet Bahçeli’nin milliyetçi, ülkücü iradeyi temsilen o gece gösterdiği tavra
millet adına teşekkür ettiğine ilişkin açıklaması
17.- Bursa Milletvekili Kadir Koçdemir'in,
Türk milletinin irade ve kaderine yapılan şerefsiz teşebbüsü lanetediğine,
vakar ve cesaretle demokrasiye sahip çıkan aziz milleti takdir ve hürmetle
selamladığına ve hayatını kaybeden vatandaşlara Allah’tan rahmet, yaralılara
acil şifalar dilediğine ilişkin açıklaması
18.- Samsun Milletvekili Erhan Usta'nın, 15
Temmuz gecesi Türk milletine ve devletine karşı yapılan darbe girişimini
şiddetle kınadığına ilişkin açıklaması
19.- Ankara Milletvekili Murat
Alparslan'ın, 15 Temmuzda hain, kalleş bir darbe teşebbüsüne maruz kalan
milletin, verdiği mücadeleyle tarihe altın harflerle demokrasi kahramanları
olarak geçeceğine ilişkin açıklaması
20.- Osmaniye Milletvekili Mücahit
Durmuşoğlu'nun, ordu ile milleti karşı karşıya getirmeye çalışan vatan
hainlerini en güçlü şekilde lanetlediğine ve demokrasi şehitlerini rahmetle
andığına, yaralılara acil şifalar dilediğine ilişkin açıklaması
21.- Kütahya Milletvekili İshak Gazel'in,
15 Temmuz gecesi karşı karşıya kalınan alçakça ve haince bir darbe girişiminin
karşısında duran bütün milleti saygıyla andığına ilişkin açıklaması
22.- Kocaeli Milletvekili İlyas Şeker'in,
15 Temmuz darbe girişimini nefretle kınadığına ve demokrasi şehitlerine
Allah’tan rahmet, yaralılara acil şifalar dilediğine ilişkin açıklaması
23.- Bursa Milletvekili Emine Yavuz
Gözgeç'in, 15 Temmuzda milletin tarih yazdığına, ihanet içindeki paralel terör
örgütünün tarihte kapkara bir leke olarak yer alacağına ilişkin açıklaması
24.- Gaziantep Milletvekili Abdullah Nejat
Koçer'in, ülke olarak bir tarafta paralel terör örgütüyle diğer tarafta bölücü
terör örgütüyle mücadele edilen zor bir süreçten geçildiğine, 15 Temmuz
demokrasi şehitlerini rahmetle, minnetle andığına ve hangi partiye gönül vermiş
olursa olsun tüm vatandaşları meydanlara çıkmaya davet ettiğine ilişkin
açıklaması
25.- Bartın Milletvekili Yılmaz Tunç'un, 15
Temmuzdaki darbe girişiminin Cumhurbaşkanı ve Başbakanın dirayetli duruşu,
vatan sevgisiyle dolu milletin kahramanca mücadelesi sonucu akamete uğratıldığına
ilişkin açıklaması
26.- Trabzon Milletvekili Ayşe Sula
Köseoğlu'nun, 15 Temmuz gününün, darbe girişimine karşı halkın iradesinin galip
geldiği bir demokrasi bayramının yıl dönümü olarak tarihe geçeceğine ilişkin
açıklaması
27.- Düzce Milletvekili Ayşe Keşir'in, 15
Temmuzda hain, kalleş darbe girişimine katılan, ortak olan, paralel örgüt başta
olmak üzere tüm iş birlikçilerinin her birinin tek tek bu millete hesap
vereceğine ilişkin açıklaması
28.- İstanbul Milletvekili Halis
Dalkılıç'ın, 15 Temmuzda bu ülkenin bağımsızlığına ve huzuruna yönelik yapılan
alçak ve hain kalkışmada milleti, vatanı için canını feda eden aziz şehitleri rahmetle
andığına ve sokakları dolduran halka teşekkür ettiğine ilişkin açıklaması
29.- Niğde Milletvekili Alpaslan
Kavaklıoğlu'nun, milletin, 15 Temmuz gecesi alnına sürülmek istenen kara lekeyi
önlediğine, şehitlere Allah’tan rahmet dilediğine ve özellikle Astsubay Ömer
Halisdemir’i rahmetle, minnetle andığına ilişkin açıklaması
30.- Burdur Milletvekili Reşat Petek'in,
Fethullahçı terör örgütünün kamu kurumlarında, yargıda, Silahlı Kuvvetlerde
sinsi sinsi örgütlenmek suretiyle 15 Temmuz günü kalkıştığı bu darbe girişimini
lanetlediğine ilişkin açıklaması
31.- Manisa Milletvekili Erkan Akçay'ın, 15
Temmuzda gerçekleştirilen kalkışmanın yalnız seçilmiş iktidar ve
milletvekillerini değil, Türk milletinin tamamını, millî iradeyi, bütün
kurumlarını hedef aldığına, ihanete karşı milletçe ve devletçe bütün demokrasi
kurumlarıyla bir arada olunması gerektiğine ve darbenin karşısında durmanın
Türkiye Cumhuriyeti’ne, birlik ve dirliğe ve hukuka sahip çıkmak demek olduğuna
ilişkin açıklaması
32.- Diyarbakır Milletvekili İdris
Baluken'in, 15 Temmuz darbesini planlayanları, gerçekleştirenleri ve bu
darbeyle bir şekilde destek içerisinde olan bütün çevreleri şiddetle
lanetlediğine, bu darbe girişimi esnasında yaşamını yitiren yurttaşlara
Allah’tan rahmet, yaralananlara acil şifalar dilediğine, Nusaybin’de Halkların
Demokratik Partisi milletvekillerine yönelik saldırıları kınadığına ve 19
Temmuz 2012 Rojava devriminin yıl dönümüne ilişkin açıklaması
33.- Ankara Milletvekili Levent Gök'ün, 15
Temmuz darbesini gerçekleştirmeye kalkanların tümünü lanetlediğine, hayatını
kaybeden tüm yurttaşlara Allah’tan rahmet, yaralılara acil şifalar dilediğine,
böyle bir tablo içerisinde bütün partiler arasında baş göstermesi gereken
uzlaşma kültürünün bir an önce hayata geçirilerek Türkiye’nin siyaset dilinin
değişmesi gereken bir zamanda olunduğuna ilişkin açıklaması
34.- Amasya Milletvekili Mehmet Naci
Bostancı'nın, 15 Temmuz darbe girişimini lanetlediğine, milletin kendi
iradesine el koymak isteyen alçaklara geçit vermediğine, darbeye karşı direnen
halkı şükranla andığına ve şehitlere rahmet, yaralılara şifalar dilediğine
ilişkin açıklaması
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, İstanbul Milletvekili Mehmet Muş ve Sakarya Milletvekili Şaban
Dişli’nin Türkiye-Avrupa Birliği Karma Parlamento Komisyonu üyeliğinden istifa
etmeleriyle boşalan üyelikler için Adalet ve Kalkınma Partisi Grubu Başkanlığınca
bildirilen ve Başkanlık Divanında yapılan incelemede uygun görülen İstanbul
Milletvekili Durmuş Ali Sarıkaya ve Sakarya Milletvekili Mustafa İsen’in
üyeliklerine ilişkin tezkeresi (3/809)
2.- Türkiye Büyük Millet Meclisi
Başkanlığının, Türkiye Büyük Millet Meclisi Başkanı İsmail Kahraman
başkanlığındaki bir heyetin Çin Halk Cumhuriyeti Ulusal Halk Kongresi Başkanı
Zhang Dejıang’in vaki davetine icabet etmek üzere 23-29 Temmuz 2016 tarihleri
arasında Çin Halk Cumhuriyeti’ne resmî bir ziyarette bulunmasına ilişkin
tezkeresi (3/810)
3.- Türkiye Büyük Millet Meclisi
Başkanlığının, Türkiye Büyük Millet Meclisi Başkan Vekili Mehmet Akif
Hamzaçebi’nin, 20 Temmuz Kuzey Kıbrıs Türk Cumhuriyeti’nin Barış ve Özgürlük
Bayramı vesilesiyle KKTC Cumhurbaşkanı Mustafa Akıncı’nın vaki davetlerine
icabetle KKTC’ye resmî bir ziyarette bulunmasına ilişkin tezkeresi (3/811)
B) Önergeler
1.- HDP Grup Başkan Vekilleri Diyarbakır
Milletvekili Çağlar Demirel ile Diyarbakır Milletvekili İdris Baluken’in,
İçişleri Bakanı Efkan Ala hakkında verilen (11/11) esas numaralı Gensoru
Önergesi’ni geri çektiklerine ilişkin önergesi (4/50)
2.- İzmir Milletvekili Atila Sertel ile
İstanbul Milletvekili Mustafa Sezgin Tanrıkulu’nun, (2/261) esas numaralı
Türkiye Radyo-Televizyon Kurumu Gelirleri Kanununda Değişiklik Yapılmasına Dair
Teklifi’nin doğrudan gündeme alınmasına ilişkin önergesi (4/51)
C) Meclis Araştırması Önergeleri
1.- Artvin Milletvekili Uğur Bayraktutan ve
24 milletvekilinin, Artvin ili Ardanuç ilçesinin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/264)
2.- Artvin Milletvekili Uğur Bayraktutan ve
24 milletvekilinin, Artvin ili Murgul ilçesine bağlı Damar beldesinin
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/265)


3.- Artvin Milletvekili Uğur Bayraktutan ve
24 milletvekilinin, 12 Eylül 1980 askerî yönetiminin Artvin’de ortaya koyduğu
faşist baskı ve uygulamalarının etkilerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/266)
VII.- SEÇİMLER
A) Komisyonlarda Açık Bulunan Üyeliklere
Seçim
1.- Milli Savunma Komisyonunda açık bulunan
üyeliğe seçim
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Uluslararası İşgücü Kanunu Tasarısı
(1/727) ve Sağlık, Aile, Çalışma ve Sosyal İşler Komisyonu Raporu’nun (S.
Sayısı: 403)
2.- Türkiye Cumhuriyeti ve Kuzey Kıbrıs
Türk Cumhuriyeti Hukukuna Göre Kurulmuş Olan Üniversitelerin Karşılıklı
Tanınmasına Dair Milletlerarası Anlaşmaya Ek Anlaşmanın Onaylanmasının Uygun
Bulunduğuna Dair Kanun Tasarısı (1/702) ve Dışişleri Komisyonu Raporu (S.
Sayısı: 396)
3.- Türkiye Cumhuriyeti Hükûmeti ile
Karadağ Hükûmeti Arasında Askerî Alanda Eğitim, Teknik ve Bilimsel İş Birliği
Çerçeve Anlaşmasının Onaylanmasının Uygun Bulunduğuna Dair Kanun Tasarısı
(1/515) ve Dışişleri Komisyonu Raporu (S. Sayısı: 145)
4.- Türkiye Cumhuriyeti Hükümeti ile
Karadağ Hükümeti Arasında Bilimsel ve Teknolojik İşbirliği Anlaşmasının Onaylanmasının
Uygun Bulunduğuna Dair Kanun Tasarısı (1/344) ve Dışişleri Komisyonu Raporu (S.
Sayısı: 249)
5.- Türkiye Cumhuriyeti Hükümeti ile
Karadağ Hükümeti Arasında Yatırımların Karşılıklı Teşviki ve Korunmasına
İlişkin Anlaşmanın Onaylanmasının Uygun Bulunduğuna Dair Kanun Tasarısı (1/493)
ve Dışişleri Komisyonu Raporu (S. Sayısı: 141)
6.- Türkiye Cumhuriyeti Hükümeti ile
Karadağ Hükümeti Arasında Geri Kabul Anlaşmasının Onaylanmasının Uygun
Bulunduğuna Dair Kanun Tasarısı (1/623) ve Dışişleri Komisyonu Raporu (S. Sayısı:
213)
7.- Türkiye Cumhuriyeti Hükümeti ile
Karadağ Hükümeti Arasında Eğitim Alanında İşbirliği Mutabakat Zaptının
Onaylanmasının Uygun Bulunduğuna Dair Kanun Tasarısı (1/347) ve Dışişleri
Komisyonu Raporu (S. Sayısı: 42)




IX.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun 19
Temmuz 2016 Salı günkü birleşiminde gündemin 130 sıra sayılı Kanun Tasarısı’na
kadar olan işlerin görüşmelerinin tamamlanmasına kadar çalışmalarını sürdürmesinin
uygun görüldüğüne ilişkin önerisi
X.- OYLAMALAR
1.- (S.Sayısı: 396) Türkiye Cumhuriyeti ve
Kuzey Kıbrıs Türk Cumhuriyeti Hukukuna Göre Kurulmuş Olan Üniversitelerin Karşılıklı
Tanınmasına Dair Milletlerarası Anlaşmaya Ek Anlaşmanın Onaylanmasının Uygun
Bulunduğuna Dair Kanun Tasarısı'nın oylaması
2.- (S.Sayısı: 145) Türkiye Cumhuriyeti
Hükûmeti ile Karadağ Hükûmeti Arasında Askerî Alanda Eğitim, Teknik ve Bilimsel
İş Birliği Çerçeve Anlaşmasının Onaylanmasının Uygun Bulunduğuna Dair Kanun
Tasarısı'nın oylaması
3.- (S.Sayısı: 249) Türkiye Cumhuriyeti
Hükümeti ile Karadağ Hükümeti Arasında Bilimsel ve Teknolojik İşbirliği
Anlaşmasının Onaylanmasının Uygun Bulunduğuna Dair Kanun Tasarısı'nın oylaması
4.- (S.Sayısı: 141) Türkiye Cumhuriyeti
Hükümeti ile Karadağ Hükümeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun
Tasarısı'nın oylaması
5.- (S.Sayısı: 213) Türkiye Cumhuriyeti
Hükümeti ile Karadağ Hükümeti Arasında Geri Kabul Anlaşmasının Onaylanmasının Uygun
Bulunduğuna Dair Kanun Tasarısı'nın oylaması
6.- (S.Sayısı: 42)Türkiye Cumhuriyeti
Hükümeti ile Karadağ Hükümeti Arasında Eğitim Alanında İşbirliği Mutabakat
Zaptının Onaylanmasının Uygun Bulunduğuna Dair Kanun Tasarısı'nın oylaması
19 Temmuz 2016 Salı
BİRİNCİ OTURUM
Açılma Saati: 15.00
BAŞKAN:
Başkan Vekili Ayşe Nur BAHÇEKAPILI
KÂTİP ÜYELER: Ömer SERDAR (Elâzığ), Elif Doğan TÜRKMEN (Adana) 
-----0-----
BAŞKAN
– Sayın milletvekilleri, Türkiye Büyük Millet Meclisinin 115'inci Birleşimini
açıyorum.
Toplantı
yeter sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı'nın, 15 Temmuzda Türk Silahlı Kuvvetlerinin içinde yuvalanmış
bir avuç teröristin millete ve devlete karşı hain bir darbe teşebbüsünde
bulunması nedeniyle millete geçmiş olsun dileğinde bulunduğuna, demokrasi
şehitlerine ve Trabzon Maçka’da alçak bir saldırı sonucu şehit olan polislere
Allah’tan rahmet dilediğine ilişkin konuşması
BAŞKAN
– Sayın milletvekilleri, 15 Temmuzu 16 Temmuza bağlayan gece yarısı, üst aklın
kontrolündeki malum örgüte mensup ve Türk Silahlı Kuvvetlerimizin içinde
yuvalanmış bir avuç terörist, milletimize ve devletimize karşı hain bir darbe
teşebbüsünde bulundu. Cumhurbaşkanımız Sayın Recep Tayyip Erdoğan’a dönük
suikast denemesiyle eş zamanlı başlayan bu alçak darbe girişiminde, Genelkurmay
Başkanlığımız, Özel Kuvvetler Komutanlığımız, Emniyet birimlerimiz, medya ve
yayın sağlayıcı kurumlarımız işgal edilmeye çalışıldı. Vatandaşlarımız şehit
edildi. Gazi Meclisimiz savaş uçaklarıyla bombalandı. Olayların en sıcak anında
ise Mustafa Kemal Atatürk’ün kurduğu bu Meclis, bombalar altındayken Meclis
Başkanımızın Başkanlığında darbeye karşı dik durdu. Parti gruplarımız,
milletvekillerimiz çalışmalarını bu şartlar altında ara vermeden sürdürdü,
yekvücut oldu. Meclisimiz bu demokratik duruşu sergilerken aziz halkımız emniyet
güçleriyle beraber tankların, kurşunların üzerine yürüdü, savaş uçaklarından
korkmadı. 
Sayın
milletvekilleri, bilinmelidir ki dünya siyasal tarihinde böyle bir Meclis
destanı yoktur. Millet olma iradesini kendini feda ederek gösteren böyle bir
halk yoktur. Bu halk bizim halkımız, bu millet bizim milletimizdir, bu Meclis
bizim Meclisimizdir. Bizler, içinden çıkardığı temsilcisi değil, kendisi olarak
gördüğü ülke liderinin kararlı ve dik duruşuyla bütünleşerek ve onun sözüyle
harekete geçerek gerici ve faşist darbe kalkışmasını paramparça eden bir halkın
evlatlarıyız. (AK PARTİ sıralarından alkışlar) Bu halkın ve halkımızın,
milletimizin parçası olmaktan, onu temsil etme şerefine sahip olmaktan ne kadar
gurur duysak azdır. 
Bilinmeli ki 15-16 Temmuz halkımızın millî iradeye
vücut vererek sahip olduğu egemenliği koruma mücadelesidir ve halkımızın
demokratik devrim hareketidir. 15-16 Temmuz halkımızın millî, yerli, demokrat
ve cesur kurumlarına, Cumhurbaşkanına, Türkiye Büyük Millet Meclisine,
demokratik Hükûmete, kahraman ordusuna, kahraman emniyet güçlerine sahip çıkma
destanıdır. 15-16 Temmuz, halkımızın kurucu liderimiz Atatürk’ün emaneti cumhuriyetimize,
laik, demokratik ve hukukun üstünlüğüne dayalı siyasal sistemimize, tanklara,
toplara, silahlara, kurşunlara vücudunu siper ederek sahip çıktığı bir tarihin
adıdır. 15-16 Temmuz halkımızın egemenlik savaşında millî iradeyi her türlü
kurumsal faşist ve kadrocu egemenlik odaklarına karşı hâkim kıldığı olağanüstü
kazanımın adıdır. 
Sayın
milletvekilleri, ben bir kez daha Sayın Cumhurbaşkanımıza, milletimize, Meclis
Başkanımıza, Mecliste grubu bulunan tüm partilerimize, parti genel
başkanlarına, grup başkan vekillerimize ve tüm milletvekillerimize ve medya
kuruluşlarına cesaretleri ve sergiledikleri Çanakkale ve Kurtuluş Savaşı ruhu
için teşekkür ediyorum. (AK PARTİ ve CHP sıralarından alkışlar)
Ve
son söz olarak milletimize tekrardan geçmiş olsun dileklerimi iletiyorum.
Demokrasi şehitlerimize rahmet diliyorum. Anıları önünde saygıyla eğiliyorum.
Ailelerine sabır ve yaralılarımıza şifalar diliyorum. (AK PARTİ ve CHP
sıralarından alkışlar)
Sayın
milletvekilleri, bu sabah memleketim Trabzon Maçka’da yine alçak bir saldırı
sonucu şehit olan polislerimize de Allah’tan rahmet diliyorum. Maçkalı
hemşehrilerime ve şehit ailelerine sabır, yaralı vatandaşlarımıza ise acil
şifalar diliyorum. Yaşadığımız bu hassas günlerde kardeşçe ülkemize sahip
olmamız gerekirken insanlık dışı bu terör eylemini lanetliyorum, şiddetle
kınıyorum. 
ERKAN
AKÇAY (Manisa) – Sayın Başkan... Pardon, sözünüzü kesmiş olmayayım efendim. 
BAŞKAN
– Efendim?
ERKAN
AKÇAY (Manisa) – Sözünüzü kesmiş olmayayım, bir arzım olacaktı.
BAŞKAN
– Size söz vereceğim Sayın Akçay. 
Sayın
milletvekilleri, gündeme geçmeden önce üç sayın milletvekiline gündem dışı söz
vereceğim. 
Gündem
dışı ilk söz akademisyenlerin sorunları hakkında söz isteyen Siirt Milletvekili
Kadri Yıldırım’a aittir.
Buyurun
Sayın Yıldırım...
ERKAN AKÇAY (Manisa) – Sayın Başkan, malumunuz olduğu
üzere bugün 30 milletvekiline yerinden bir dakikalık söz vereceğinizi ifade
etmiştiniz ve Milliyetçi Hareket Partisi Grubu, milletvekili arkadaşlarımız da
birleşim açılır açılmaz söz istemek üzere elektronik talep sistemine
giremediler, girilmedi. Biraz sonra kâtip üyemiz Divana gittiğinde de bu 30
kişilik listenin dolduğu ifade edildi. Şimdi, burada bir yanlışlık olması
gerekir ve çoğunluğu da iktidar partisi mensubu…
HÜSNÜYE ERDOĞAN (Konya) – Biz de giremedik.
BAŞKAN – Hiçbir milletvekiliniz sisteme giremedi mi
Sayın Akçay?
ERKAN AKÇAY (Manisa) – Hiçbiri, hiçbir arkadaşımız
giremedi. “Ret” yazdı.
BAKİ ŞİMŞEK (Mersin) – Girdik, “Ret” yazdı efendim,
hepsine “Ret” yazdı.
BAŞKAN – “Ret” yazdı…
Peki, 30 milletvekiline söz verdikten sonra sisteme
giren Milliyetçi Hareket Partisi milletvekillerine yerinden birer dakika söz
verelim.
ERKAN AKÇAY (Manisa) – Peki, teşekkür ederiz Sayın
Başkan. 
HÜSNÜYE ERDOĞAN (Konya) – Biz de giremedik Sayın
Başkan.
BAŞKAN – Gündem dışı ilk söz, akademisyenlerin
sorunları hakkında söz isteyen Siirt Milletvekili Kadri Yıldırım’a aittir.
AYTUĞ ATICI (Mersin) – Sayın Başkan… Sayın Başkan…
BAŞKAN – Sayın milletvekilleri, 15+15=30 milletvekiline
söz verme işlemini sayın grup başkan vekilleriyle birlikte kararlaştırdık… 
MEHMET TÜM (Balıkesir) – Sayın Başkan, biz de sisteme
giremedik.
BAŞKAN – …bu nedenle benim şu anda yapacak bir şeyim
yok. Grup başkan vekilleri bu konuda anlaşırlarsa, yeni bir formül üretirlerse
ben de tabii ki onu yerine getiririm.
TACETTİN BAYIR (İzmir) – Sayın Başkan, sisteme
girilemiyor, elektronik sisteme girilemiyor. 
BAŞKAN – Dolduktan sonra “Ret” veriyor tabii ki,
dolduktan sonra “Ret” veriyor.
AYTUĞ ATICI (Mersin) – Yine girilemiyor, sistemde sorun
var.
BAŞKAN – Dediğim gibi, sayın grup başkan vekilleri yeni
bir formül üzerinde anlaşırlarsa ben elbette ki onu yerine getiririm. 
Buyurun Sayın Yıldırım, söz sizin.
Süreniz beş dakika.
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Siirt Milletvekili Kadri Yıldırım'ın,
akademisyenlerin sorunlarına ilişkin gündem dışı konuşması
KADRİ YILDIRIM (Siirt) – Değerli Başkan, çok saygıdeğer
milletvekili arkadaşlarım; öncelikle hepinizi saygılarımla selamlıyorum. 
Yine, öncelikle, 15 Temmuz darbe girişiminin,
halkımızın iradesi ve bu iradenin tecelligâhı olan Meclisimizdeki bütün
partilerin birlikte duruşu karşısında hezimete uğramasından duyduğum
memnuniyeti ifade etmek istiyorum. Bu bağlamda diyorum ki: Kahrolsun bütün
darbeler, yaşasın demokrasi. 
Bilindiği
gibi bir grup akademisyen geçenlerde bir bildiri yayımladı. Bana göre bu
bildirinin can alıcı cümlesi “Bu suça ortak olmayız.” cümlesidir. Bundan
anlaşılması gereken şey şudur: Sokağa çıkma yasağının uygulandığı yerlerde
bazen ve bazılarınca etik ve hukuk ilkelerinin dışına çıkılarak suç
işlenebilmektedir. Bu suçlara sessiz kalırsak bunlara ortak olmuş oluruz. 
Bakın,
15 Temmuz darbe girişiminin ardından ortaya çıktı ki bu darbe girişimi
içerisinde yer alan ve elinde komuta ve talimat yetkisi olan askerlerin önemli
bir kısmı sokağa çıkma yasağının uygulandığı yerlerde görevli olan
şahsiyetlerdir. Yani devlet ve Hükûmet o komutanları, o şahsiyetleri oralara
etik ve hukuk ilkeleri içerisinde kalmak üzere göndermiş, onlar bu ilkelerin
dışına çıkarak -tabii kısmen diyorum, genelleme asla yok- bir yandan halkları
karşı karşıya getirerek, bir yandan da halkla Hükûmeti ve devleti karşı karşıya
getirerek bir iç savaşın hazırlığı içerisine girmişlerdir. Bu iç savaşın
emareleri veya ilk kıvılcımları ortaya çıktıktan sonra da yapacakları darbeyi
şu gibi sözlerle savunacaklardı: “Hükûmet dedi ki: ‘Beş altı ay içerisinde
terörü bitireceğim.’ Ancak şu kadar zaman geçmesine rağmen terör bitmediği gibi
her gün 10-15 şehit verilmekte ve ülke bir iç savaşa sürüklenmektedir.
Dolayısıyla bunun önünü almak için Silahlı Kuvvetler olarak yönetime el koymuş
bulunuyoruz.” Allah korusun, yönetime el koyduktan sonra da ilk hedefleri, bana
göre, AK PARTİ ve Halkların Demokratik Partisi olacaktı ve en büyük zararı bu iki
parti görecekti. Zira çözüm sürecinin en iki ucunda olan iki parti bunlardı
ancak daha sonra sıra öbür partilere de gelecekti. Bu bağlamda, Abdullah
Öcalan, Kürt sorunu barışçıl bir çözüme kavuşturulmadığı takdirde darbelerin
devreye gireceğine ve bunun AK PARTİ’nin de sonunu getireceğine dikkat
çekmişti. 
Akademisyenlere
dönecek olursak: Arkadaşlar, hiçbir akademisyenin ekmeğini yediği, suyunu
içtiği ülkesine ihanet etmeyi aklının ucundan geçirdiğine ihtimal
verilmemelidir. Bilakis her akademisyen ülkesini sevdiği ve düşündüğü içindir
ki, savaş ve yıkımların ülkeyi felaketlere götüreceğine inandığı içindir ki
ifade özgürlüğü ve eleştiri hakkını kullanmaktan çekinmemekte, çekinmemelidir
de çünkü yapıcı eleştiriler kişi ve kurumları tekâmüle götürür. 
Bakın,
yabancı ülkelerdeki akademisyenlerle ilgili iki örnek arz edeyim. Bunlardan bir
tanesi Amerikalı dil bilimci Chomsky. Bildiğiniz gibi Chomsky “Bu suça ortak
olmayacağız.” bildirisinin destekçisidir. Birçok platformda Chomsky, ülkesini
haydut devlet olarak bile nitelendirmekten çekinmemiş, Orta Doğu’da
yaptıklarını eleştirmiştir devletinin, buna rağmen herhangi bir siyasi linçe ve
hukuki baskıya maruz kalmamıştır. Bir diğer örnek: 2000 yılında dünyaca ünlü
Profesör Edward Said İsrail güvenlik noktasına taş attığı için Yahudi
lobilerinin dayatmasıyla Kolombiya Üniversitesinden atılmak istenmiş fakat asla
asla Profesör Said’e terör profesörü muamelesi yapılmamış ve üniversitesi onu
hiçbir şekilde üniversitesinden atma yoluna gitmemiştir.
(Mikrofon
otomatik cihaz tarafından kapatıldı)
BAŞKAN
– Sayın Yıldırım, teşekkür ederim.
KADRİ
YILDIRIM (Devamla) - Böyle bir özgürlük ortamının bize de nasip olacağı
düşüncesiyle ve temennisiyle hepinize saygılarımı, sevgilerimi arz ederim. (HDP
sıralarından alkışlar)
BAŞKAN
– Teşekkür ederim Sayın Yıldırım.
Gündem
dışı ikinci söz, İstanbul’un sorunları hakkında söz isteyen İstanbul
Milletvekili Ali Şeker’e aittir.
Buyurun
Sayın Şeker. (CHP sıralarından alkışlar)
2.- İstanbul Milletvekili Ali Şeker'in,
İstanbul’un sorunlarına ilişkin gündem dışı konuşması
ALİ
ŞEKER (İstanbul) – Sayın Başkan, değerli milletvekilleri; Genel Kurulumuzu
saygıyla selamlıyorum. 
15
Temmuz darbe girişimini ve Meclisimize yapılan saldırıyı nefretle kınıyorum.
Yaşanan olaylar sonucu hayatını kaybeden 260 yurttaşımıza Allah’tan rahmet,
yakınlarına sabır, yaralılara acil şifalar diliyorum. Darbeye karşı Meclisi
açık tutmak için direnen milletvekili arkadaşlarıma teşekkür ediyorum. 
15
Temmuz darbesi, bundan önce yaşanan tüm askerî veya sivil darbeler gibi, demokrasiye,
insan hak ve özgürlüklerine ve hukuka yapılan bir saldırıdır. Bu darbeyi
planlayanlar, destek verenler, göz yumanlar mutlak yargılanmalı, suçlular en
ağır şekilde cezalandırılmalıdır. 
Değerli
arkadaşlarım, normalde İstanbul’un sorunlarını konuşacaktık ama olağanüstü bir
durumda, artık, ülkemizin sorunlarını konuşmak durumundayız. 
Bazı
darbelere değil tüm darbelere karşı çıkmak her yurttaşın demokratik hakkı ve
görevidir. 15 Temmuz ve sonrasında yaşananlar demokrasi kültürünün önemini bir
kez daha gösterdi. Aynı demokratik tavrı, 7 Haziran seçimlerinden sonra
Hükûmeti kurma görevinin ikinci partiye verilmemesinde de, Sayın Ahmet
Davutoğlu’na yapılan saray darbesinde de beklerdik herkesten. 
Sokaklarda,
yapılan çağrılarla, demokratik hakkını kullanan yurttaşların yanında, kendisine
verilen emirleri yerine getirmek zorunda kalan er ve erbaşları "Teslim
oluyoruz abi." demelerine rağmen döven, linç eden birtakım milis güçleri
de gördük bu arada. 
Bir
araya gelip Gazi'de, Okmeydanı'nda, Tuzluçayır'da, Paşaköşkü'nde Alevi
mahallelerine girmeye çalışan, provokatif eylemlere girişenleri de gördük. 
Ellerinde
palalar, döner bıçakları, silahlar, sopalarla, kendilerini vatanın sahibi,
diğerlerini vatan haini gibi gören insanlar da gördük. 
İstihbarat
zaaflarını, FETÖ'yü izlemekten başka bir işinin olmadığını düşündüğümüz MİT'in
bu işi de doğru dürüst yapmadığını gördük. 
Darbe,
başka bir darbenin gerekçesi ve kılıfı olmamalıdır asla. "Darbecileri
cezalandıracağız" diyerek bir cadı avı başlatmak, alanları linç kültürüne
teslim etmek, farklı düşünen tüm muhalifleri bertaraf etmeye çalışmak faşizmden
başka bir şey değildir. 
Ülke
kan gölüne dönmüş durumdayken alanları seçim meydanlarına çevirmek tam bir
fırsatçılıktır. Ülkenin dört bir yanında, farklı düşünen yurttaşlar
tedirginliklerini dile getirmektedir. Yurttaşlarımızın can ve mal
güvenliklerini sağlamak devletin temel görevidir. 
Hopa’da
linci engellemek için sokağa çıkan ve gözaltına alınan gençler derhâl serbest
bırakılmalıdır. 
Darbecileri temizlemek bahanesiyle, özellikle kamuda
bir açığa alma harekâtı başlamıştır. Yöneticiler kamu personeline “farklı
düşünen herkesi ihbar edin” baskısı kurmakta, yurttaşların haberleşme, bilgi
alma, ifade etme gibi özgürlükleri engellenmeye çalışılmaktadır. Tüm bu ve benzeri
uygulamalar ötekileştirici, kutuplaştırıcı, gerginlik yaratıcı bir siyaset
anlayışıdır. İnancı, kökeni ne olursa olsun bu topraklarda yaşayan herkes bu
ülkenin ortak sahibidir. Yurttaşlarımızın can ve mal güvenlikleri devlete
emanettir. Devlet aygıtlarını yöneten iktidar bunun gereğini yerine getirmeli,
bu gerginlik politikalarına derhâl son vermelidir. 
Sevgili arkadaşlar, AKP iktidarında devlet cemaatlere
pay edildi maalesef. Bu pay edilme zamanla güç kavgasına dönüştü ve filler
tepişir, çimenler ezilir misali bu kavgadan halkın payına da ölümler düştü. 
Devletin denetim mekanizmalarının felç edilmesi, içine
giren hastalıklı yapıların ve virüslerin temizlenmesini de engellemiştir. 15
Temmuz darbesini planlayanlar ve gerçekleştirenler, ordunun kendi dinamikleriyle
sürekli olarak temizlemeye çalıştığı, sizin şerh koyduğunuz ordunun attıkları,
belediyelerinizde baş tacı ettiğiniz güçlerdir. Orduyu o şerhlerle bu komuta
kademesine teslim edenler bu şerrin de sorumlusudur. “Darbeciler ne istediler
de vermedik.” diyerek orduyu teslim ettiğiniz cemaattir. 10’uncu Türkçe
Olimpiyatları’nda bu hasret bitsin diye mesaj gönderdiğiniz cemaat güçleridir.
Bunun sorumluluğundan sıyrılmanız mümkün değil. Demokrasiye ihtiyacımız var;
insan hak ve özgürlüklerine, hukuka ihtiyacımız var. Demokrasi istediğiniz
durakta ineceğiniz, darbe girişimine maruz kaldığınızda binermiş gibi
yapacağınız bir tramvay değildir. Demokrasi bir yaşam biçimidir; insan hak ve
özgürlükleri ve hukuk ekmek, su ve hava kadar yaşamsal değerdedir. 
Çoğunluk diktatoryası ve linç kültürüyle devlet
yönetilmez. Faşist diktatör Kenan Evren’den otuz altı yıl sonra “Cezaevine atıp
senelerce besleyelim mi?” demek, bir askerî ayaklanma olan 31 Mart
ayaklanmasının merkezi Topçu Kışlası’nı “Kim ne derse desin ben bildiğimi
yaparım.” diyerek İstanbul’un ortasındaki tek yeşil alana inşa etmeye çalışmak,
cumhuriyet değerleriyle kavgayı sürdürmek, “Vatandaşın silahlanmasını
kolaylaştıracağız.” demek ülkeye demokrasi getirmez. Bu anlayış gerçek bir
demokrasi bayramı yaşatmaz. 
(Mikrofon otomatik cihaz tarafından kapatıldı)
ALİ ŞEKER (Devamla) - Bu anlayış olsa olsa dünya
siyaset tarihine ikinci bir Reichstag baskını vakası armağan eder. 
Teşekkür ediyor, saygılar sunuyorum.
BAŞKAN
– Sayın Şeker, teşekkür ederim.
Gündem
dışı üçüncü söz, 15 Temmuz darbe girişimi hakkında söz isteyen Yalova
Milletvekili Fikri Demirel’e aittir.
Buyurun
Sayın Demirel. (AK PARTİ sıralarından alkışlar)
3.- Yalova Milletvekili Fikri Demirel'in,
15 Temmuz darbe girişimine ilişkin gündem dışı konuşması
FİKRİ
DEMİREL (Yalova) – Teşekkür ederim Sayın Başkan.
Sayın
Başkan, değerli milletvekilleri; 15 Temmuz gecesi milletimize, Gazi
Meclisimize, Cumhurbaşkanımıza, Başbakanımıza, devlet kurumlarımıza karşı
başlatılan, milletin uçağıyla, tankıyla, helikopteriyle milletimizi katleden,
cumhuriyet tarihimizin en alçak darbe teşebbüsüyle ilgili söz almış
bulunmaktayım. Bu vesileyle darbe gecesi ölümü göze alarak yüce Meclisimize
koşan, bombalar altında dahi Genel Kuruldan ayrılmayarak fedakâr ve cesur bir
milletin vekili olmanın gereğini yerine getiren, her şartta millî iradeyi
ayakta tutacağını ispat eden Gazi Meclisimizi saygıyla selamlıyorum.
“Ben
ezelden beridir hür yaşadım, hür yaşarım. / Hangi çılgın bana zincir
vuracakmış? Şaşarım.” diyerek tankların sokaklarda yürüdüğünü duyar duymaz
yediden yetmişe, kadınıyla erkeğiyle, çocuğuyla yaşlısıyla sokağa dökülen,
ölümü göze alarak tankların önüne yatan, mermilere göğüs gererek özgürlüğün
bedelini kanlarıyla ödeyerek bu alçak teşebbüsü durduran, bir ferdi olmaktan
gurur duyduğum aziz ve asil milletimi saygıyla, minnetle selamlıyorum; aziz
şehitlerimizi rahmetle, gazilerimizi minnetle anıyorum.
Değerli
milletvekilleri, bu topraklarda kendi milletinin üzerine tankla, uçakla,
helikopterle saldıracak alçaklar asla yetişmez. FETÖ terör örgütü bir proje
ürünüdür ve belli amaçlarla üzerimize salınmıştır. Bunların hepsi uzun yıllar
boyunca sinsi bir planın parçası olarak özel olarak yetiştirilmiş, eğitilmiş,
beyinleri iğfal edilmiş mankurtlardır. Gözleri olup görmeyen, kulakları olup
işitmeyen, dilleri olup konuşmayan bu insanlara ne anlatsanız boştur. Asker
kılığına girmiş bu caniler, bu teröristler, bu Haşhaşiler insan olmadığı gibi
bunlar Müslüman da olamaz. Mehmetçikler bizim evlatlarımızdır, evlatlarımızı
kandırıp sokağa dökmüş, anne, baba ve kardeşlerine kurşun sıktırmışlardır.
Bugüne kadar birçok darbe yapılmış, hiçbiri bunların yaptığını yapmamıştır.
Onun için bunlar canidir, bunlar katildir, katillerin yeri de cehennemdir.
Buradan bu canilere bir şekilde sempati duyan vatandaşlarımıza da seslenmek
istiyorum; artık görün ve dönün; Fethullah Gülen terör örgütünün başıdır,
Türkiye’nin düşmanıdır, sizin de düşmanınızdır. 
Demokrasi
ve hukuk devleti ilkelerinden taviz vermeden milletin ve devletin geleceğini
tehdit eden tüm terör örgütlerine, tüm yapılara karşı amansız bir mücadele
yürütmeye devam edeceğiz. Sayın Cumhurbaşkanımızın deyimiyle, “Tek millet”,
“Tek bayrak”, “Tek vatan”, “Tek devlet” ilkeleriyle bir olacağız, iri olacağız,
diri olacağız, kardeş olacağız, hep birlikte Türkiye olacağız. Birliğini,
beraberliğini, kardeşliğini güçlü tutan bir Türkiye'de huzurun, istikrarın,
kalkınmanın önünde hiçbir engel olamaz. Geçmişte millete rağmen, milleti idare
etme anlayışının bedelini çok ağır şekilde ödedik. Artık kimsenin hangi
söylemle ve hangi amaçla olursa olsun milletimize bedel ödetmeye hakkı yoktur.
Paralel ihanet çetesinin başarısız darbe girişiminin bu olumlu tabloyu
bozmasına kesinlikle izin vermeyeceğiz. Bölgesinde ve tüm dünyadaki mağdurların
ve mazlumların ümidi olan Türkiye’nin dimdik ayakta durması, bununla kalmayıp
sürekli güçlenmesi, 79 milyon vatandaşımızla birlikte milyonlarca insanın
beklentisidir. Bu kardeşlerimizi boynu bükük bırakamayız.
Bu
darbe girişiminin önlenmesinde başta Başkomutanımız, Cumhurbaşkanımız Sayın
Recep Tayyip Erdoğan olmak üzere, Başbakanımıza, grubumuza, muhalefet
partilerinin genel başkan ve gruplarına, cefakâr polislerimize, vatansever ordu
mensuplarımıza, en büyük pay sahibi yüce milletimize ve basınımıza teşekkür
ediyor, şükranlarımızı sunuyorum. 
Yine,
bugün Yalova’mızın 95’inci kurtuluş yıl dönümü. Bu vesileyle Yalova’nın
kurtuluş gününü kutluyor, bu darbe girişiminin başından itibaren Yalova
meydanında her gece sabahlara kadar demokrasiye, istiklal ve istikbaline sahip
çıkan tüm Yalova halkına bu Gazi Meclisin kürsüsünden selam ve saygılarımı
gönderiyorum. 
Değerli
milletvekilleri, sözlerime son verirken 15 Temmuz akşamı aziz milletimizin
iradesine karşı düzenlenen, demokrasi tarihimize kara bir leke olarak geçecek
bu terör saldırısını şiddetle ve nefretle kınıyor, bu hain terör saldırısında
şehit düşen güvenlik güçlerimize, vatandaşlarımıza Allah’tan rahmet,
yaralılarımıza acil şifalar diliyor, Genel Kurulu saygıyla selamlıyorum. (AK
PARTİ ve CHP sıralarından alkışlar) 
BAŞKAN
– Teşekkür ederim Sayın Demirel. 
Sayın
milletvekilleri, grup başkan vekillerini toplantıya davet ediyorum ve birleşime
on dakika ara veriyorum.
Kapanma Saati: 15.26
İKİNCİ OTURUM
Açılma Saati: 15.41
BAŞKAN: Başkan Vekili Ayşe Nur BAHÇEKAPILI
KÂTİP ÜYELER : Ömer SERDAR (Elâzığ), Elif Doğan TÜRKMEN
(Adana) 
-----0-----
BAŞKAN – Sayın
milletvekilleri, Türkiye Büyük Millet Meclisinin 115'inci Birleşiminin İkinci
Oturumunu açıyorum. 
Biraz önce grup
başkan vekilleriyle yapmış olduğumuz toplantı sonucunda şimdi isimlerini
okuyacağım milletvekili arkadaşlarıma yerlerinden birer dakika söz vereceğim.
Bu arkadaşlarımızın sistemi sıfırladıktan sonra tekrar sisteme giriş
yapmalarını rica ediyorum. 
Sayın Aydın,
Sayın Topal, Sayın Altaca Kayışoğlu, Sayın Engin, Sayın Akın, Sayın Bektaşoğlu,
Sayın Emir, Sayın Tüm. 
Sadece
isimlerini okuduklarım sisteme girsinler lütfen. 
Sayın Danış Beştaş, Sayın Aydoğan, Sayın Çelik Özkan,
Sayın Yıldırım, Sayın Tan, Sayın Baydemir, Sayın Şimşek, Sayın Ersoy, Sayın
Koçdemir, Sayın Usta, Sayın Alpaslan, Sayın Durmuşoğlu, Sayın Gazel, Sayın
Şeker, Sayın Gözgeç, Sayın Koçer, Sayın Tunç, Sayın Sula Köseoğlu, Sayın Keşir,
Sayın Dalkılıç, Sayın Kavaklıoğlu, Sayın Petek. 
Sayın Aydın, buyurun. 
V.- AÇIKLAMALAR
1.- Bursa Milletvekili Erkan Aydın'ın,
darbe girişimini ve Türkiye’nin demokratik rejiminin değiştirilme çabalarını
kınadığına, önümüzdeki süreçte darbecilerin hesap vermesini, toplumsal
normalleşmenin sağlanmasını ve demokrasinin güçlendirilmesini temenni ettiğine
ilişkin açıklaması
ERKAN
AYDIN (Bursa) – Teşekkür ederim Sayın Başkan. 
Darbe
girişimini ve Türkiye’nin demokratik rejiminin değiştirilme çabalarını
kınıyorum. Önümüzdeki süreçte darbecilerin hesap vermesi, toplumsal
normalleşmenin sağlanması ve demokrasinin güçlendirilmesini temenni ediyorum. 
Bununla
birlikte, Türkiye’nin saygınlığı açısından süreç sadece ve sadece hukuk
sınırları içinde yürütülmelidir. Darbeciler tüm iş birlikçileriyle birlikte
hukuk düzeni içerisinde yargı önünde hesap vermelidir. Hesap sorma sürecini ve
soruşturmaları Anayasa ve hukuk sınırı dışına taşıyıp bir cadı avına
dönüştürmemek gerekir. Anayasa’yı ihlal eden darbecilerle aynı konuma
düşülmemelidir. Hiç kimse kendini yargının yerine koyup adaleti kendi sağlamaya
çalışmamalıdır. Bu nedenle, darbeye karışan askerleri öldüren, linç girişiminde
bulunanların da bulunarak adalete teslim edilmelerini temenni ediyorum. 
BAŞKAN
– Teşekkür ederim. 
Sayın
Topal…
2.- Hatay Milletvekili Serkan Topal'ın,
darbelerin hiçbir soruna çözüm olmadığı gibi birlikte yaşam olanaklarını da
tahrip ettiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
15
Temmuz gecesi bir azınlık tarafından gerçekleştirilmeye çalışılan askerî darbe
demokrasimize ve parlamenter sistemimize olan inançla engellenmiş fakat geride
maalesef yüzlerce şehit ve yaralı bırakmıştır. 
Buradan
bir kez daha darbelerin hiçbir soruna çözüm olmadığı gibi birlikte yaşam
olanaklarımızı da tahrip ettiğini belirtmek istiyorum. Bizler darbeye de
faşizme de diktatörlüğe de karşıyız. Bizler yaşama hakkının güvence altında
olduğu özgür, demokratik ve laik bir ülke istiyoruz. Gün parlamenter sisteme
sahip çıkma günüdür.
Teşekkür
ediyorum. 
BAŞKAN
– Teşekkür ederim.
Sayın
Altaca Kayışoğlu… 
3.- Bursa Milletvekili Nurhayat Altaca
Kayışoğlu'nun, 15 Temmuz gecesi gerçekleştirilen darbe girişimini lanetlediğine
ve Gazi Meclise yönelik alçakça saldırıya karşı gerçekleştirilen ortak
mücadeleyi selamladığına ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum.
15 Temmuz gecesi gerçekleştirilen darbe girişimini
lanetliyorum. Çatısı altında bulunduğumuz Gazi Meclisimize yönelik alçakça
saldırıya karşı gerçekleştirilen ortak mücadeleyi de selamlıyorum.
Bundan
sonraki süreçte herkesin samimiyetle demokrasinin bütün kurumlarına sahip
çıkmasını temenni ediyor, laik, demokratik Türkiye Cumhuriyeti'nin ve
parlamenter demokrasinin birlikteliğimizin teminatı olduğu bilinciyle hareket
edilmesini diliyorum ve hiçbir suretle provokasyonlara mahal verilmemesini,
hukuk dışına çıkılmamasını, laik, Alevi yurttaş avcılığına çıkanlara karşı da
birlikte kardeşçe mücadele edilmesini talep ediyorum. 
Teşekkürler.
BAŞKAN
– Teşekkür ederim.
Sayın
Engin…
4.- İstanbul Milletvekili Didem Engin'in,
ülke tarihinde ilk kez kendi Meclisini bombalayan ve parlamenter sistemi hedef
alan bir darbe girişimiyle karşılaşıldığına ve darbelere asla geçit
verilmeyeceğine ilişkin açıklaması
DİDEM
ENGİN (İstanbul) – Sayın Başkan, sayın milletvekilleri; ülkemizin tarihinde ilk
kez kendi Meclisini bombalayan ve parlamenter sistemi hedef alan bir darbe
girişimiyle karşılaştık. Hepimiz bu darbe girişimini şiddetle kınadık.
Şehitlerimize Allah'tan rahmet, yaralılara şifa diliyorum.
Bu
tür girişimleri planlayanlar bilmeliler ki ülkemizde darbelere asla geçit
verilmeyecektir. Darbe girişiminin faili olarak gösterilen Gülen Cemaati’nin
yıllarca devletin tüm kurumlarında nasıl örgütlendiği ve AKP hükûmetlerince
örgütlenmelerine hangi kapsamda nasıl destek olunduğu ayrıntılı bir şekilde
araştırılarak darbeye giden yol taşlarının nasıl döşendiği kamuoyunun bilgisine
sunulmalıdır. Bu konuda bir Meclis araştırması açılmasını talep ediyoruz. 
AKP’nin
tek başına iktidarında liyakat bir kenara bırakılarak kamu kurumlarındaki
Atatürkçü, laik ve Alevi çalışanlar tasfiye edilirken Gülen Cemaati’ne methiyeler
düzen ve “Ne istediler de vermedik?” diyen AKP yöneticileri nelerin istendiğini
ve nelerin verildiğini dürüstçe kamuoyuna açıklamalıdır.
BAŞKAN
– Sayın Arık…
5.- Kayseri Milletvekili Çetin Arık'ın,
kendi milletine silah çeken darbecileri lanetlediğine, millete başsağlığı ve
geçmiş olsun dileğinde bulunduğuna ve bir istihbarat zafiyeti olup olmadığını
öğrenmek istediğine ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Öncelikle,
milletimizin sağduyusuyla başarısızlığa ulaşan darbe girişiminde şehit olan
yurttaşlarımıza Allah'tan rahmet, yaralılarımıza acil şifalar diliyorum. Kendi
milletine silah çeken darbecileri lanetliyor, milletimize başsağlığı ve geçmiş
olsun dileklerimi iletiyorum.
Sayın
Başbakana sormak istiyorum: 2003 yılından bugüne Yüksek Askerî Şûra’da ihraç
edilen tek bir FETÖ mensubu subay ve astsubay var mıdır? Bugün 103 general ve
amiralin, 2 binden fazla subay ve astsubayın gözaltına alındığı,
Cumhurbaşkanının yaverinden Genelkurmay Başkanının emir subayına kadar söz
konusu yapının üyesi olduğu bir ortamda istihbarat zafiyeti yok mudur?
Genelkurmay Başkanının elinden istihbarat birimini alıp neden MİT’e verdiniz?
Yeniden bu istihbaratı Genelkurmaya devretmeyi düşünüyor musunuz? MİT için
herhangi bir soruşturma yapacak mısınız? 
Dönemin
Başbakanı “Ne istediler de vermedik?” demişti. Maalesef gelinen nokta
gösteriyor ki örgüte devletin tapusu verilmiş. 
Teşekkür
ediyorum.
BAŞKAN
– Teşekkür ediyorum.
Sayın
Bektaşoğlu…
6.- Giresun Milletvekili Bülent Yener
Bektaşoğlu'nun, 15 Temmuz gecesi Türk Silahlı Kuvvetleri içinde örgütlenmiş bir
terör örgütünün silahlı güç kullanarak yönetimi ele geçirme girişimi sırasında
şehit olanlara Allah’tan rahmet, yaralılara acil şifalar dilediğine ilişkin
açıklaması
BÜLENT
YENER BEKTAŞOĞLU (Giresun) – Sayın Başkan, Gazi Meclisimizin değerli üyeleri;
15 Temmuz gecesi Türk Silahlı Kuvvetleri içinde örgütlenmiş bir terör örgütünün
silahlı güç kullanarak yönetimi ele geçirme girişimine hep birlikte tanık
olduk. Bu olay sırasında şehit olanlara Allah’tan rahmet, yakınlarına
başsağlığı, yaralılara acil şifalar, vatandaşlarımıza geçmiş olsun
dileklerimizi iletiyorum. 
Birdenbire
ortaya çıkmadığı anlaşılan bu teşebbüsün örgütlü yapısı içinde bulunanların kim
ya da kimler olduğunun, uzantılarının, arkasındaki güçlerin birlikte ortaya
çıkarılması en içten dileğimizdir. Bugünden itibaren ağır yara alan
demokrasimizi, halkımızın bozulan güven duygusunu, moral değerlerini süratle
onararak Türkiye’mizi normal hayat koşullarına çevirmeye çalışmalıyız. Bu kaos
ortamında güvenlik ve otorite boşluğundan yararlanarak ülkemiz yeni maceralara
sürüklenmemelidir. Herkesi duyarlılığa davet ediyoruz. Türkiye Cumhuriyeti
ilkeleri Atatürk tarafından belirlenen demokratik, laik, sosyal bir hukuk
devletidir. Bu yapıyı ve halkımızın iradesiyle oluşan parlamenter sistemi
bozmaya kalkışanlara karşı Cumhuriyet Halk Partisi olarak mücadelemiz geçmişte
olduğu gibi bundan sonra da devam edecektir. 
Teşekkür
ederim.
BAŞKAN
– Teşekkür ederim.
Sayın
Emir…
7.- Ankara Milletvekili Murat Emir'in, 15
Temmuz gecesi Meclise ve parlamenter demokrasiye karşı yapılan darbe girişimini
şiddetle ve nefretle kınadığına ilişkin açıklaması
MURAT
EMİR (Ankara) – Sayın Başkan, değerli milletvekilleri; 15 Temmuz gecesi
Meclisimize ve parlamenter demokrasimize karşı yapılan darbe girişimini
şiddetle ve nefretle kınıyorum, lanetliyorum.
Bu
darbenin savuşturulmasında başta Millet Meclisi olmak üzere bütün anayasal
kurumlarımızı ve buna karşı duran siyasi partilerimizi ve tüm vatandaşlarımızı
tebrik ediyorum. Elbette bundan sonra da darbeye karşı koymak için ve darbe
olmasın diye de daha fazla hukuk ve daha fazla insan hakları demek zorundayız.
Özgürlükleri genişleterek, hukuk devletini işleterek ve her türlü darbeye,
nereden gelirse gelsin her türlü darbeye karşı çıkarak ancak demokrasimizi
güçlendirebiliriz ve bir daha böyle badireler atlatmak durumunda kalmayız. 
Bunun
ötesinde, sokakların terörize edilerek ve darbe bahane edilerek yeni darbeler
yapılmasını ve hukukun ayaklar altına alınmasını da şiddetle kınıyoruz.
BAŞKAN
– Sayın Tüm…
8.- Balıkesir Milletvekili Mehmet Tüm'ün,
15 Temmuz gecesi yüce Meclise karşı darbeciler tarafından yapılan çirkin
saldırıyı şiddet ve nefretle kınadığına ilişkin açıklaması
MEHMET
TÜM (Balıkesir) – Teşekkür ederim Sayın Başkan.
Öncelikle,
15 Temmuz gecesi yüce Meclisimize karşı darbeciler tarafından yapılan bu çirkin
saldırıyı şiddet ve nefretle kınıyorum. Şahsınızda tüm Meclisimize ve halkımıza
geçmiş olsun diyorum. 
Darbelerin
ve darbecilerin önüne geçmenin tek yolu daha çok demokrasiden ve insan
haklarından geçmektedir. Bugün her zamankinden daha çok laik ve demokratik ve
sosyal hukuk devletine ihtiyacımız var. Bundan asla vazgeçmemeliyiz. Ne zaman
hukuk devletinden, demokrasiden, laiklikten ödün verdiysek bu tür darbelerle veya
darbe girişimleriyle karşı karşıya geldik. Meclisimiz ve Hükûmet, bu deneyimi
dikkate almalı ve parlamenter demokrasinin daha sağlıklı işlemesi için bir an
önce gerekli adımları atmalıdır. 
Tüm
arkadaşlarıma ve halkımıza tekrar geçmiş olsun diyor, saygılar sunuyorum. 
BAŞKAN
– Teşekkür ederim Sayın Tüm.
Sayın
Danış Beştaş…
9.- Adana Milletvekili Meral Danış
Beştaş'ın, 15 Temmuz darbe girişimini lanetlediğine ve şu anda Mecliste var
olan uzlaşı ve diyalog ortamının devam etmesi gerektiğine ilişkin açıklaması
MERAL
DANIŞ BEŞTAŞ (Adana) – Sayın Başkan, değerli milletvekilleri; ben de 15 Temmuz
darbe girişimini lanetliyorum. Gerçekten Türkiye tarihine kara bir gün olarak
geçecek ve bundan sonra hepimizin önünde çok daha önemli görevler var. Bu da
daha fazla demokrasi, daha fazla hak, daha fazla özgürlük ve toplumun soluk
borusunu tıkayan değil, gerçekten konuşmasını, demokratik tepkilere olanak
sağlayan düzeni devam ettirmeliyiz ve şu anda endişe verici bazı gelişmeler de
devam ediyor. Kaotik ortam hiç kimseye fayda sağlamayacaktır. Hâlâ hukuk
kuralları yürürlüktedir. Türkiye uluslararası sözleşmelerdeki yükümlülüklerini
yerine getirmelidir. Özellikle kamuoyunun vicdanını ve adalet duygusunu
zedeleyecek uygulamalardan ve yaklaşımlardan vazgeçilmelidir. Şu anda Mecliste
de var olan ortamın, uzlaşı ortamının, görüş ve diyalog ortamının devam etmesi
gerektiğini düşünüyoruz.
BAŞKAN
– Teşekkür ederim Sayın Danış Beştaş.
Sayın
Aydoğan, buyurun.
10.- Diyarbakır Milletvekili Nursel
Aydoğan'ın, 15 Temmuz darbe girişimini kınadığına, Nusaybin’de özel harekât
polislerinin, içlerinde Halkların Demokratik Partisi milletvekillerinin de
bulunduğu bir gruba yönelik tutumuna ve Meclis Başkanlığı olarak
milletvekillerinin karşılaştığı bu tür durumlar karşısında bir tavır alınması
gerektiğine ilişkin açıklaması
NURSEL
AYDOĞAN (Diyarbakır) – Sayın Başkan, değerli milletvekilleri; ben de,
öncelikle, 15 Temmuz darbe girişimini kınadığımı belirtmek istiyorum.
Değerli
arkadaşlar, bugün Mardin’in Nusaybin ilçesinde uzun süreden beri devam eden
sokağa çıkma yasaklarını protesto etmek için Mardin Milletvekilimiz Gülser
Yıldırım’la birlikte Leyla Birlik’in de içinde bulunduğu bir grup kadın arkadaş
Nusaybin’e gittiler. Orada bir basın açıklaması yapmak istemişlerdi. Ama ne
yazık ki Nusaybin’de bulunan özel harekât polisleri tarafından, 2
milletvekilimizin de içinde bulunduğu grup abluka altına alındı ve
milletvekillerimizle birlikte bu grup bir duvarın kenarında, yüzleri duvara
bakacak şekilde, tam kırk beş dakika bekletildiler, bu arada 2 milletvekilimizin
çantası özel harekât polisleri tarafından 2 kez arandı ve daha sonra valilik ve
İçişleri Bakanlığıyla yapılan görüşmeler sonrasında arkadaşlarımız serbest
bırakıldılar. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Aydoğan.
NURSEL
AYDOĞAN (Diyarbakır) - Sayın Başkan, ben sizden bu durumu -Mecliste şu anda siz
varsınız Meclis Başkanını temsilen- kınamanızı rica ediyorum ve Meclis
Başkanlığı olarak, bir kez daha, milletvekillerinin karşılaştığı durumlar karşısında
bir tavır ve tutum almanızı rica ediyorum. 
BAŞKAN
– Teşekkür ederim Sayın Aydoğan.
Sayın
Çelik Özkan…
11.- Muş Milletvekili Burcu Çelik Özkan'ın,
Türkiye halklarının barışa ve demokrasi ihtiyacına yönelik gerçekleşen darbe
girişimini kınadığına, 15 Temmuzda başlatılan tutuklu ve hükümlülerin
görüşmelerinin engellenmesi uygulamasından derhâl vazgeçilmesini rica ettiğine
ilişkin açıklaması
BURCU
ÇELİK ÖZKAN (Muş) – Sayın Başkan, değerli milletvekilleri; öncelikle Türkiye
halklarının barışa ve demokrasi ihtiyacına yönelik gerçekleşen bu darbe
girişimini kınadığımızı ve her türlü darbenin karşısında grup olarak olduğumuzu
tekrar belirtmek isterim. Ancak 15 Temmuz gecesi sonrası ülkemizdeki kaotik
durumla bağlantılı olarak tüm kurumlarda da olağanüstü bir hâl olduğunu
söylemek isterim. Bu kurumlardan bir tanesi de cezaevleri. 
Sayın
Adalet Bakanlığına yönelik bir sorum olacak: 15 Temmuz gecesinden itibaren
cezaevlerine gönderilen bir genelge olduğu aşikâr; bu, Bakanlık tarafından da
kabul ediliyor ve bu genelgeyle birlikte ailelerin telefonla görüşmeleri ve
tutuklu ve hükümlülerin açık ve kapalı görüşlerinin de şu an itibarıyla
engellendiği bilgisi tarafımıza ulaşmış durumda. Bugün aldığımız telefonlar bu
uygulamanın hâlen devam ettiğine ilişkin de yine bizlere açık bir göstergedir.
Bu konuya ilişkin Adalet Bakanlığının açıklama yapmasını ve bu uygulamadan
derhâl vazgeçmesini rica ediyoruz.
BAŞKAN
– Teşekkür ederim.
Sayın
Yıldırım…
12.- Muş Milletvekili Ahmet Yıldırım'ın,
sivil iradeyi hedef alan 15 Temmuz darbe girişimini kınadığına ilişkin
açıklaması
AHMET
YILDIRIM (Muş) – Teşekkür ederim Sayın Başkan.
Ben
de 15 Temmuz darbe girişimini, sivil iradeyi hedef alan bu darbe girişimini
kınıyorum. Sadece bir kişiyi veya sadece bir partiyi değil bütün ülkeyi ve toplum
yapısını hedefleyen bir darbe olarak algılıyoruz bunu. Aslında demokrasi bütün
kurumlarıyla hiçbir zaman yerleşik hâle gelmediği için cumhuriyet tarihî
boyunca darbelere müsait olan bir ülke tarihine sahibiz. Bu temelde 15 Temmuz
darbe girişiminin engellenmiş olması önümüzdeki dönemde bu darbe ihtimalini
ortadan kaldırmış değildir. Bu nedenle, daha fazla güvenlikçi politikalarla
değil, daha fazla demokrasi, özgürlükle darbenin nedenlerini ortadan kaldıracak
bir çalışmayı bu Parlamentonun önüne koyması gerektiğini düşünüyorum. 
Genel
Kurulu saygıyla selamlıyorum.
BAŞKAN
– Sayın Tan…
13.- Diyarbakır Milletvekili Altan Tan'ın,
15 Temmuz darbesini de geçmişteki tüm darbeleri de şiddetle kınadığına ve
darbelerin panzehrinin şeffaf, adil ve demokratik hukuk devleti olduğuna
ilişkin açıklaması
ALTAN
TAN (Diyarbakır) – 15 Temmuz darbesini de, geçmişteki tüm darbeleri de şiddetle
kınıyorum. Memleketimizde birkaç yüzyıldır devam etmekte olan demokratikleşme
mücadelesinin önündeki en büyük engel, otoriter ve totaliter zihinlerdir. Bu
otoriter ve totaliter zihinler, ister elinde silah olan askerî güçler olsun
ister halk iradesinin öne çıkardığı kişiler olsun, halka felaketten başka bir
şey sunmamaktadır. Sivil darbelerin de, askerî darbelerin de panzehri şeffaf,
adil ve demokratik hukuk devletidir. Askerler sivil yönetimlerin emrinde, sivil
yönetimler de yüzde 99 oy almış olsalar bile kendilerine muhalif yüzde 1’in
hakkını ve hukukunu gözeten bir anlayışta olmalıdır. Çare daha fazla hukuk,
daha fazla demokrasi ve daha fazla şeffaflıktadır.
Saygılarımla.
BAŞKAN
– Teşekkür ederim.
Sayın
Baydemir, buyurun.
14.- Şanlıurfa Milletvekili Osman
Baydemir'in, halkın hür iradesine, demokrasiye, insanlığa yöneltilmiş olan
darbe girişimcilerini kınadığına ve Parlamentodaki tüm siyasi partileri, neler
yapılması gerektiğiyle ilgili ortak bir fikir ve irade oluşturma konusunda çaba
göstermeye davet ettiğine ilişkin açıklaması
OSMAN BAYDEMİR (Şanlıurfa) – Sayın Başkan, saygıdeğer
milletvekilleri; bir kez daha halkın hür iradesine, demokrasiye, aslında
insanlığa yöneltilmiş olan darbe, darbe suçu ve girişimcilerini kınıyoruz. Özü
itibarıyla, hedeflenen, hepimizin birlikte yaşam arzusu, birlikte yaşam
duygusudur.
Bu vesileyle bir kez daha, Parlamento ve Parlamento
içerisinde bulunan bütün siyasi partileri, özellikle bu son bir yıllık zaman
dilimi içerisinde, Türkiye'nin darbe sürecine giden yolların yapı taşlarının
döşenmesi sürecinde kendi sorumluluklarını görmeleri ve bir daha böylesi bir
hastalığın nüksetmemesi için neler yapılması gerektiği konusunda bir fikir, bir
ortak irade oluşturma konusunda çaba göstermeye davet ediyorum.
Bu vesileyle, yaşasın demokrasi, yasasın özgürlük,
yaşasın barış, yaşasın birlikte yaşamak!
BAŞKAN – Teşekkür ederim.
Sayın Şimşek, buyurun.
15.- Mersin Milletvekili Baki Şimşek'in,
yüce milletin iradesine karşı düzenlenen, demokrasi tarihimize kara bir leke
olarak geçecek darbe girişimini şiddetle kınadığına ilişkin açıklaması
BAKİ ŞİMŞEK (Mersin) – Teşekkür ediyorum Sayın Başkan. 
Öncelikle, yüce milletimizin iradesine karşı
düzenlenen, demokrasi tarihimize kara leke olarak geçecek bu girişimi şiddetle
kınıyoruz.
Darbenin ilk saatlerinden itibaren uçakların alçak uçuş
yaptığı dönemde, darbelerden ve işkencelerden en büyük mağduriyeti yaşamış bir
siyasi hareketin lideri Genel Başkanımız, uçaklar havada alçak uçuş yaparken
tavrını her zaman olduğu gibi milletten ve demokrasiden yana koymuş ve
darbecilerin umudunu kırmıştır; namlusunu millete çevirenlere selam
durmayacağımızı belirtmiştir; kimin suçlu, kimin mazlum olduğu tespit
edilmeden, Mehmetçik’in yüzüstü yatırılmasına, elleri yukarıdan teslim
alınmasına, yerlerde darbedilmesine ve çıplak hâlde kafalarına vura vura polis
otolarına bindirilmesine de karşı çıkmıştır. 
Yaşasın demokrasi, yaşasın insan hakları diyorum.
BAŞKAN – Teşekkür ederim.
Sayın Ersoy…
16.- Osmaniye Milletvekili Ruhi Ersoy'un,
“En kötü demokrasi en iyi darbeden daha üstündür.” diyen Başbuğ Alparslan
Türkeş’i rahmetle andığına, “Milliyetçilik ve demokrasi ikiz kardeşimiz.” diyen
Devlet Bahçeli’nin milliyetçi, ülkücü iradeyi temsilen o gece gösterdiği tavra
millet adına teşekkür ettiğine ilişkin açıklaması
RUHİ ERSOY (Osmaniye) – “En kötü demokrasi en iyi
darbeden daha üstündür.” diyen kurucu Genel Başkanımız, Başbuğ’umuz Alparslan
Türkeş’i rahmetle anıyor, onun rahleitedrisinden geçerek “Milliyetçilik ve
demokrasi ikiz kardeşimiz.” diyen Devlet Bahçeli Beyefendi’nin milliyetçi,
ülkücü iradeyi temsilen o gece gösterdiği tavra bir kez daha milletim adına
teşekkür ediyorum. O gece arkadaşlarımızla beraber burada mücadele verdiğimiz
tüm milletvekili arkadaşları tebrik ediyorum. Bu kapsamda milliyetçi ülkücü
iradenin sadece sayısal anlamda bir oy oranı olarak değil, mazisiyle, kutlu
tarihiyle, verdiği mücadelesiyle özgül ağırlığının fark edilmiş olmasından da
duyduğumuz memnuniyeti ifade ediyorum. 
Sayın
Başbakanın Sayın Genel Başkanımıza göstermiş olduğu nezaketten dolayı Sayın
Başbakana da teşekkür ediyor, bu millî mutabakatın, paralel devlet yapılanması
ve PKK defedilinceye kadar, bağımsız Türkiye oluşturuluncaya kadar devam
etmesini temenni ediyor, saygılar sunuyorum. 
BAŞKAN
– Teşekkür ederim.
Sayın
Koçdemir…
17.- Bursa Milletvekili Kadir Koçdemir'in,
Türk milletinin irade ve kaderine yapılan şerefsiz teşebbüsü lanetediğine,
vakar ve cesaretle demokrasiye sahip çıkan aziz milleti takdir ve hürmetle
selamladığına ve hayatını kaybeden vatandaşlara Allah’tan rahmet, yaralılara
acil şifalar dilediğine ilişkin açıklaması
KADİR
KOÇDEMİR (Bursa) – Türk milletinin irade ve kaderine yapılan ve ülkeye kâbus
yaşatan şerefsiz teşebbüsü lanetliyorum. Vakar ve cesaretle demokrasiye sahip
çıkan aziz milletimizi takdir ve hürmetle selamlıyorum. Hayatını kaybeden
vatandaşlarımıza Allah’tan rahmet, yaralılara acil şifalar diliyorum. Geçmiş
olsun, başımız sağ olsun. 
Bu
olay, bir daha böylesi acılar yaşanmaması için demokrasiye bütün kurum ve
kurallarıyla sahip çıkmanın önemini göstermiştir. Bir kere daha, kuvvetler
ayrılığı ve bilhassa hukuk devleti ilkesinin ne kadar hayati olduğu
görülmüştür. Unutulmamalıdır ki hukuk devleti ve demokrasiden uzaklaşmak
darbecilerin gerçekleştirmek istediği sonuçtur. Millî egemenliğin, yetkisini
Anayasa ve kanunlardan alan organlarca kullanıldığı demokratik sistem içinde
yetki yetkisine sahip tek organ olan Türkiye Büyük Millet Meclisinin bu hususta
üzerine düşeni yapması sağlanmalıdır. Devlet, adaletle ve ehil, emin ve halka
yakın kadrolarla yönetilmelidir. 
BAŞKAN
– Sayın Usta…
18.- Samsun Milletvekili Erhan Usta'nın, 15
Temmuz gecesi Türk milletine ve devletine karşı yapılan darbe girişimini
şiddetle kınadığına ilişkin açıklaması
ERHAN
USTA (Samsun) – Teşekkür ederim.
15
Temmuz 2016 günü akşamı Türk milletine ve devletine karşı yapılan darbe
girişimini şiddetle kınıyorum. Bu girişim karşısında, asil milletimiz tek
yumruk olmuş, demokrasiyi ne kadar özümsediğini ve demokrasiden
vazgeçmeyeceğini ortaya koymuştur. 
Bundan
sonra yapılacak iş, darbecileri hukuk kuralları içinde, intikam hırsına
kapılmadan, en ağır şekilde cezalandırmak olmalıdır. Ayrıca, toplumda, sevgiyi,
hoşgörüyü ve uzlaşıyı hâkim kılacak, demokrasimizin standartlarını yükseltecek,
hukuk sistemini tam ve kusursuz bir şekilde işletecek adımlar atılmalıdır. Bu
olay nedeniyle Türk Silahlı Kuvvetleri yıpratılmamalıdır. Bu olaydan herkes
üzerine düşen payı da çıkarmalıdır. 
Türkiye,
sorunlarını demokrasi içerisinde çözecek güçtedir. Bir süredir askıya alınmak
istenen demokrasinin ne kadar önemli olduğu, sanırım, herkesçe görülmüştür.
Devleti yönetenler, milletimizin gösterdiği bu birlik ve beraberlik ruhunu
bozacak fiil ve hareketlerden kaçınmalıdır. Bundan sonra kimse bu olayı siyasi
istismar konusu yapmamalı, siyasi veya kişisel ranta çevirmeye çalışmamalıdır. 
Yüce
milletimize geçmiş olsun dileklerimle, Cenab-ı Allah’ın, tekrarında milletimizi
korumasını temenni ederim. 
Teşekkür
ederim.
BAŞKAN
– Teşekkür ederim. 
Sayın
Alparslan…
19.- Ankara Milletvekili Murat
Alparslan'ın, 15 Temmuzda hain, kalleş bir darbe teşebbüsüne maruz kalan
milletin, verdiği mücadeleyle tarihe altın harflerle demokrasi kahramanları
olarak geçeceğine ilişkin açıklaması
MURAT
ALPARSLAN (Ankara) – Sayın Başkan, değerli milletvekilleri; 15 Temmuz günü
hain, kalleş bir darbe teşebbüsüne maruz kalan millet iradesi ve egemenliğin
asıl sahibi milletimiz, bu çapulcuların ve vatan hainlerinin kalkışmasına
topyekûn karşı durarak, istiklal şairimizin mısralarındaki gibi “Bir zamanlar
biz de millet, hem nasıl milletmişiz./Gelmişiz dünyaya, milliyet nedir,
öğretmişiz.” diyerek verdiği mücadeleyle tarihe altın harflerle demokrasi
kahramanları olarak geçecektir. Milletimiz “Bayrakları bayrak yapan üstündeki
kandır./Toprak, eğer uğrunda ölen varsa vatandır.” şiarınca, bayrağına,
devletine, ülkesine sahip çıkmıştır. Bu ülkenin birliğine, devletin
bütünlüğüne, istiklal ve istikbaline kastedenler bilmelidir ki “Asım’ın nesli
diyordum ya, nesilmiş gerçek/İşte çiğnetmedi namusunu, çiğnetmeyecek”
düsturunca bu ülke, bu millet her zaman istiklal ve istikbaline sahip…
(Mikrofon
otomatik cihaz tarafından kapatıldı)
BAŞKAN
– Sayın Durmuşoğlu…
20.- Osmaniye Milletvekili Mücahit
Durmuşoğlu'nun, ordu ile milleti karşı karşıya getirmeye çalışan vatan
hainlerini en güçlü şekilde lanetlediğine ve demokrasi şehitlerini rahmetle
andığına, yaralılara acil şifalar dilediğine ilişkin açıklaması
MÜCAHİT
DURMUŞOĞLU (Osmaniye) – Tarihin her döneminde imkânsızı başaran şanlı ordumuzla
aziz milletimizi karşı karşıya getirmeye çalışan vatan hainlerini en güçlü
şekilde lanetliyorum.
15
Temmuzun kahramanı şüphesiz ki aziz milletimiz, kaybedeniyse Pensilvanya’dan
aldıkları talimatla vatana ihanet eden paralel çetedir. 
Harcı
milletimizin kanıyla karılan bu Meclis daima burada olacak, soysuz köpekler
gibi saldıran bu Haşhaşi topluluğu ise sonsuza dek hain olarak anılmaya devam
edecektir.
Ben
buradan bir kez daha, yaşanan ihanetin ilk anından itibaren gösterdiği üstün
liderlikle milletimizin iri ve diri olmasını sağlayan Cumhurbaşkanımız Sayın
Recep Tayyip Erdoğan’a, Meclisin başında bizzat bulunarak açık tutulmasını
sağlayan Türkiye Büyük Millet Meclisi Başkanımız Sayın İsmail Kahraman’a,
hainlerin tarumar edilmesi için gereken emirleri vermekte bir an olsun tereddüt
etmeyen Başbakanımız Sayın Binali Yıldırım’a, birlik ve beraberlik ruhunu
koruyan tüm siyasi partilere, güvenlik güçlerimize ve hepsinden önemlisi,
bayrağının ve vatanının arkasında dimdik duran aziz milletimize sonsuz
şükranlarımı sunuyor, demokrasi şehitlerimizi rahmetle anıyor, yaralılara
Allah’tan acil şifalar diliyorum.
BAŞKAN
– Sayın Gazel…
21.- Kütahya Milletvekili İshak Gazel'in,
15 Temmuz gecesi karşı karşıya kalınan alçakça ve haince bir darbe girişiminin
karşısında duran bütün milleti saygıyla andığına ilişkin açıklaması
İSHAK
GAZEL (Kütahya) – Teşekkür ediyorum Sayın Başkanım.
15
Temmuz gecesi, maalesef, alçakça ve haince bir darbe girişimiyle karşı karşıya
kaldık. Bu darbe girişimi Sayın Cumhurbaşkanımızın ve Başbakanımızın yerinde
müdahalesi ve milletimizi meydanlara çağırması ve cesareti sayesinde, diğer
siyasi parti liderlerimizin darbe karşısındaki net duruşu sayesinde,
milletvekillerimizin darbe karşısındaki net duruşu sayesinde ve kefenlerini
giyerek meydanları dolduran milletimizin feraseti sayesinde ucuz atlatılmıştır.
Bu alçak girişimin tabii ki birçok yönü konuşulup tartışılacaktır ancak bu,
milletimizin feraseti ve iradesini sahiplenmesi yeni bir dönemin başlangıcıdır.

Bizi
bir çatışma ortamına sokmak isteyen, bu coğrafyayı kanlı bir coğrafya hâline
getirmek isteyen tüm kliklerle mücadele sistematik bir şekilde devam etmelidir.
Ben darbe karşısında duran bütün milletimizi saygıyla anıyorum.
Herkese
teşekkür ediyorum.
BAŞKAN
– Sayın Şeker…
22.- Kocaeli Milletvekili İlyas Şeker'in,
15 Temmuz darbe girişimini nefretle kınadığına ve demokrasi şehitlerine
Allah’tan rahmet, yaralılara acil şifalar dilediğine ilişkin açıklaması
İLYAS
ŞEKER (Kocaeli) – Teşekkür ediyorum Başkanım.
15
Temmuz darbe girişimini nefretle kınıyorum. Demokrasi şehitlerimize Allah’tan
rahmet, yaralılarımıza acil şifalar diliyorum.
Millî
iradeye, ülkenin birliğine, seçilmiş Hükûmete, Türk Silahlı Kuvvetlerinin içine
sızmış askerî kıyafetli gözü dönmüş alçak, katil, Haşhaşi FETÖ terör örgütünün
ihtilal girişimini önleyen polis teşkilatımızı tebrik ediyorum. 
Yine,
şehit kanlarıyla elde edilmiş 780 bin kilometrekare vatan için canlarını feda
eden, şanlı tarihimizi yazan, kahraman ecdadımızın yiğit torunları yani
milletimize çok teşekkür ediyorum. Yaşlısıyla, genciyle, kadınıyla sabahlara
kadar sınırda nöbet tutar gibi demokrasi nöbeti tutan tüm halkımıza teşekkür
ediyor ve diyorum ki: Tarih sizin bu şanlı direnişinizi yazacak ve gelecek
nesiller sizlerle övünecektir. Sahada demokrasi nöbeti tutan halkımızın
Meclisimizden talebi şudur Sayın Başkanım: Millî iradeye karşı darbe
girişiminde bulunan gözü dönmüş cani FETÖ terör örgütü üyelerinin asılmasıdır.
Ben de millî iradenin temsilcisi ve milletin bir vekili olarak aynı kanaatte
olduğumu ifade ediyor ve Gazi Meclisi tekrar saygıyla selamlıyorum.
BAŞKAN
– Sayın Gözgeç…
23.- Bursa Milletvekili Emine Yavuz
Gözgeç'in, 15 Temmuzda milletin tarih yazdığına, ihanet içindeki paralel terör
örgütünün tarihte kapkara bir leke olarak yer alacağına ilişkin açıklaması
EMİNE
YAVUZ GÖZGEÇ (Bursa) – 15 Temmuzda milletimiz tarih yazmıştır. İhanet içindeki
paralel terör örgütü tarihte kapkara bir leke olarak yer alacaktır. Çok şükür
ki “Meydanlara gelin, meydanlardan bunlara gereken cevabı verelim.” çağrısıysa
hiç tereddüt etmeden vatanına, iradesine, demokrasiye sahip çıkan bir
milletimiz var. Çok şükür ki “darbe” sözünü duyunca kaçıp gitmek yerine
milletine koşup “Milletin iradesinden başka güç tanımıyorum. Ne yaparlarsa
yapsınlar Allah nurunu tamamlayacaktır.” diyen yiğit adam Başkomutan Recep
Tayyip Erdoğan var. Hainlere teslim olmayarak millî iradenin yanında olan
askerimiz, polisimiz, savcımız, memurumuz var. Fiziki sınırları aşan gönül
coğrafyamızda Irak’ta, Tunus’ta, Filistin’de, Azerbaycan’da, Balkanlarda hep
birlikte atan yüreklerimiz var. Erzurumlu İbrahim Hakkı Hazretleri’nin dediği
gibi Hak şerleri hayreyler/ Ârif anı seyreyler / Zannetme ki gayreyler / Mevlâ
görelim neyler/ Neylerse güzel eyler. (AK PARTİ sıralarından alkışlar)
BAŞKAN
– Teşekkür ederim.
Sayın
Koçer…
24.- Gaziantep Milletvekili Abdullah Nejat
Koçer'in, ülke olarak bir tarafta paralel terör örgütüyle diğer tarafta bölücü
terör örgütüyle mücadele edilen zor bir süreçten geçildiğine, 15 Temmuz
demokrasi şehitlerini rahmetle, minnetle andığına ve hangi partiye gönül vermiş
olursa olsun tüm vatandaşları meydanlara çıkmaya davet ettiğine ilişkin
açıklaması
ABDULLAH
NEJAT KOÇER (Gaziantep) – Teşekkür ederim Sayın Başkan.
Ülke
olarak, bir tarafta paralel terör örgütüyle, diğer tarafta bölücü terör
örgütüyle mücadele ettiğimiz zor bir süreçten geçiyoruz. Bu süreçte yaşanan
hainliklerin en alçakçası olan, vatan hainliğiyle yapılan darbe girişimini ve
bu alçak kalkışmayı tertip edenleri, onlara destek verenleri ve iş birlikçileri
ve hain FETÖ üyelerini şiddetle, nefretle kınıyor, lanetliyorum.
Meclis
bombalanan darbe girişimi olarak tarihe geçen o gece, meydanlara inen, yüreği
vatan ve millet sevgisiyle dolu asil milletimize, kahraman polislerimize, millî
irade üzerindeki ve millete karşı verilen “Bu emri tanımam” diyen, devletine ve
milletine bağlı Mehmetçiklerimize teşekkürlerimi sunuyorum. Birlik ve
beraberlik mesajları veren tüm siyasi partilerimize teşekkür ediyorum. Bu
vesileyle, 15 Temmuz demokrasi şehitlerimizi rahmetle, minnetle anıyor; hangi
partiye gönül vermiş olursa olsun tüm vatandaşlarımızı meydana çıkmaya davet
ediyorum.
BAŞKAN
– Teşekkür ederim.
Sayın
Tunç…
25.- Bartın Milletvekili Yılmaz Tunç'un, 15
Temmuzdaki darbe girişiminin Cumhurbaşkanı ve Başbakanın dirayetli duruşu,
vatan sevgisiyle dolu milletin kahramanca mücadelesi sonucu akamete
uğratıldığına ilişkin açıklaması
YILMAZ
TUNÇ (Bartın) – Teşekkür ediyorum Sayın Başkanım.
15
Temmuz gecesi, paralel terör çetelerinin hain darbe girişimiyle karşı karşıya
kaldık. Millî iradenin tecelligâhı bu kutsal çatıya bomba atacak kadar vatan
haini, Polis Özel Harekâta bomba yağdıracak kadar aşağılık, MİT ve
Cumhurbaşkanlığına saldıracak kadar düşman, Cumhurbaşkanımızı öldürebilecek
kadar gözü dönmüş, halkımızı kurşun yağmuruna tutup tanklarla ezecek kadar cani
bu darbe girişimi, Sayın Cumhurbaşkanımız ve Başbakanımızın dirayetli duruşu,
vatan sevgisiyle dolu milletimizin kahramanca mücadelesi sonucu akamete
uğratılmıştır.
Bu
asil millet, 15 Temmuzu demokrasi bayramı olarak geleceğimize armağan etmiştir.
Millî irade kahramanlarını kutluyor, şehitlerimizi rahmetle anıyorum. 
Darbeci
hainlerin en şedit cezaya çarptırılması şehitlerimize ve milletimize olan
borcumuzdur diyor, teşekkür ediyorum. 
BAŞKAN
– Teşekkür ederim.
Sayın
Sula Köseoğlu...
26.- Trabzon Milletvekili Ayşe Sula
Köseoğlu'nun, 15 Temmuz gününün, darbe girişimine karşı halkın iradesinin galip
geldiği bir demokrasi bayramının yıl dönümü olarak tarihe geçeceğine ilişkin
açıklaması
AYŞE
SULA KÖSEOĞLU (Trabzon) – Teşekkür ederim Sayın Başkan.
15
Temmuz 2016 günü, darbe girişimine karşı halkın iradesinin galip geldiği bir
demokrasi bayramının yıl dönümü olarak tarihe geçecektir. Demokrasinin
yaşaması, halkın iradesine sahip çıkılması adına Türk halkı tüm dünyaya örnek
bir duruş sergilemiştir. Milletimiz sokaklara ve meydanlara, milletvekillerimiz
de millî iradenin tecelligâhı Meclise sahip çıkmıştır. O geceyi bombaların
altında Mecliste nöbet tutarak geçiren bir milletvekili olarak söylüyorum ki,
düşmanların bile yapmadığını yapan, milletin koynundan beslenen bu vatan
hainleri, Meclise bomba atmakla milletin egemenliğini tanımadıklarını açıkça
ortaya koymuşlardır ancak Türkiye artık eski Türkiye değildir; ne lideri darbe
karşısında şapkasını alıp giden bir lider ne de halkı darbeye karşı boyun eğen
bir halktır. Ölümü göze alarak milletini yönlendiren bir lider ve tüm siyasi
partileriyle topyekûn birlik olan bu aziz millet kurşunlara, tanklara vücudunu
siper ederek demokrasiye sahip çıkmış ve darbelere dur demiştir. 
BAŞKAN
– Sayın Keşir...
27.- Düzce Milletvekili Ayşe Keşir'in, 15
Temmuzda hain, kalleş darbe girişimine katılan, ortak olan, paralel örgüt başta
olmak üzere tüm iş birlikçilerinin her birinin tek tek bu millete hesap
vereceğine ilişkin açıklaması
AYŞE
KEŞİR (Düzce) – Sayın Başkan, 15 Temmuz hain, kalleş darbe girişimine katılan,
ortak olan, paralel örgüt başta olmak üzere, içerideki dışarıdaki iş
birlikçileri, derin eller her biri tek tek bu millete hesap verecektir.
Cumhurbaşkanımızın çağrısına tereddütsüz karşılık veren aziz milletimiz başta
olmak üzere, darbeye karşı gelen kahraman polis ve kahraman askerlerimiz,
siyaset kurumu, Türkiye Büyük Millet Meclisi ve basın emekçileri meslektaşlarım
tarihe mal olacak büyük bir sınavı başarıyla vermişlerdir. Tüm kurumlar ve halkımız
tam bir millet refleksiyle, demokrasinin ortak diliyle, aynı fikir ve iş
birliğiyle darbe girişimine karşı dimdik durmuştur. Yediden yetmişe tutulan
demokrasi nöbetiyle siyasi tarih bugünü altın harflerle yazacaktır.
Milletimizin, bu kara girişimden, tazelenen, güçlenen millet bilinci, ortak
gelecek kazancıyla çıkacağına olan inancımla şehitlerimizin ruhu şad olsun
diyor, yaralılarımıza da acil şifalar diliyorum.
BAŞKAN – Sayın Dalkılıç...
28.- İstanbul Milletvekili Halis
Dalkılıç'ın, 15 Temmuzda bu ülkenin bağımsızlığına ve huzuruna yönelik yapılan
alçak ve hain kalkışmada milleti, vatanı için canını feda eden aziz şehitleri
rahmetle andığına ve sokakları dolduran halka teşekkür ettiğine ilişkin
açıklaması
HALİS DALKILIÇ (İstanbul) – Teşekkür ederim Sayın Başkan.
Değerli
milletvekilleri, 15 Temmuz gecesinde bu ülkenin bağımsızlığına ve huzuruna
yönelik yapılan alçak ve hain kalkışmada, başta Başkomutanımız
Cumhurbaşkanımızın bir sözüyle alanları, sokakları dolduran halkımıza, yüz
binlerce vatandaşımıza teşekkür ediyorum. Gazi Meclisi açık tutan Meclis
Başkanımızı, Sayın Başbakanımızı kararlı tutumundan dolayı ve tüm partilerin
liderlerini ve milletvekillerini gönülden kutluyorum. 
Bu
hain kalkışmada milleti, vatanı için canını feda eden aziz şehitlerimizi
rahmetle anıyorum, yakınlarına sabırlar diliyorum, milletimizin başı sağ olsun.
Yaralılarımıza acil şifalar diliyorum. Şerefli ordumuzun içerisine sızmış bu
hain çeteyi, saldırıyı planlayan, uygulayan alçakları nefretle kınıyorum.
Kahraman polisimizi yüreklerinden öpüyorum. Aziz milletimizi selamlıyorum. Bu
alçak saldırıyı yapan, milletine kurşun sıkan, Gazi Meclisi bombalayan
alçakların anneleri, babaları yaşıyorsa onlara sesleniyorum: Anneleri sütlerini
haram etmeli, babaların da haklarını haram etmeleri gerekiyor; bunu
belirtiyorum. (AK PARTİ sıralarından alkışlar) 
BAŞKAN
– Sayın Kavaklıoğlu…
29.- Niğde Milletvekili Alpaslan
Kavaklıoğlu'nun, milletin, 15 Temmuz gecesi alnına sürülmek istenen kara lekeyi
önlediğine, şehitlere Allah’tan rahmet dilediğine ve özellikle Astsubay Ömer
Halisdemir’i rahmetle, minnetle andığına ilişkin açıklaması
ALPASLAN
KAVAKLIOĞLU (Niğde) – Teşekkür ederim Sayın Başkanım. 
Milletimiz,
15 Temmuz gecesi alnına sürülmek istenen kara lekeyi önlemiştir. Tüm dünya aziz
milletimizi hayranlıkla izlemiştir. Çok sayıda polisimiz, askerimiz ve sivil
vatandaşımız şahadet şerbetini içmiştir; Allah hepsine rahmet eylesin,
mekânları cennet olsun. 
Ben
özellikle, buradan, Niğdeli kahraman hemşehrim Astsubay Ömer Halisdemir’i
rahmetle, minnetle anmak istiyorum. O gece Özel Kuvvetler Komutanlığı ele
geçirilmek istendiğinde, yiğit astsubayımız hiç tereddüt etmeden hain generali
alnının ortasından vurarak olayın seyrini değiştirmiştir. O cuntacı hain
terörist general ölmeseydi, bugün çok farklı bir yerde olabilecektik. Bu
kahramanımızın tavrı FETÖ’cü darbeyi sekteye uğratmıştır. Böyle yiğit bir
evladı yetiştiren ana, babası, eşi, kızı Elif ve oğlu Ertuğrul milletimizin
emanetidir. Kahraman Ömer’imizin ruhu şad olsun, mekânı cennet olsun. 
BAŞKAN
– Teşekkür ederim Sayın Kavaklıoğlu.
Sayın
Petek…
30.- Burdur Milletvekili Reşat Petek'in,
Fethullahçı terör örgütünün kamu kurumlarında, yargıda, Silahlı Kuvvetlerde
sinsi sinsi örgütlenmek suretiyle 15 Temmuz günü kalkıştığı bu darbe girişimini
lanetlediğine ilişkin açıklaması
REŞAT
PETEK (Burdur) – Teşekkür ederim Sayın Başkan. 
Fethullahçı terör örgütünün kamu kurumlarında, yargıda,
Silahlı Kuvvetlerde sinsi sinsi örgütlenmek suretiyle 15 Temmuz günü kalkıştığı
bu darbe girişimini lanetliyorum. Bu darbe girişimi karşısında aziz
milletimizin gösterdiği tepkiyle, aynı zamanda bütün siyasi partilerimizin,
meşru güvenlik kuvvetlerimizin, milletine bağlı Silahlı Kuvvetlerimizin
gösterdiği tepkiyle püskürtülmesinden millet olarak ne kadar memnun olduğumuz ortadadır.

Bu ortak tepkiyi, demokrasiye sahip çıkma duygumuzu
bundan böyle de millet olarak, siyasi partiler olarak devam ettirmemiz
milletimizin hayrına olacaktır. 
Kendilerine tevdi edilen silahları milletimize döndüren
bu alçakları, bu şerefsizleri hep birlikte telin edelim, bundan sonra benzeri
girişimde bulunamasınlar. 
BAŞKAN – Sayın milletvekili arkadaşlarıma bir kez daha
teşekkür ediyorum. 
Şimdi, sisteme giren ve söz almak isteyen sayın grup
başkan vekillerine söz vereceğim. 
Buyurun Sayın Akçay, iki dakika süre veriyorum. 
31.- Manisa Milletvekili Erkan Akçay'ın, 15
Temmuzda gerçekleştirilen kalkışmanın yalnız seçilmiş iktidar ve
milletvekillerini değil, Türk milletinin tamamını, millî iradeyi, bütün
kurumlarını hedef aldığına, ihanete karşı milletçe ve devletçe bütün demokrasi
kurumlarıyla bir arada olunması gerektiğine ve darbenin karşısında durmanın
Türkiye Cumhuriyeti’ne, birlik ve dirliğe ve hukuka sahip çıkmak demek olduğuna
ilişkin açıklaması
ERKAN AKÇAY (Manisa) – Teşekkür ederim Sayın Başkan. 
15 Temmuz 2016 gecesi ülkemiz büyük bir badire
atlatmıştır. Demokrasi ve hukuk dışı bu arayışa milletçe dur dedik. Bu ahval ve
şerait içinde ülkemizin çok kritik bir süreç içerisinde olduğunu göz ardı
etmemek gerekir. 
Bu kalkışma, yalnız seçilmiş iktidar ve
milletvekillerini değil, Türk milletinin tamamını, millî iradeyi, bütün
kurumlarını hedef almıştır. Bu darbe girişimiyle ülkemiz bir kaos ortamına
sokulmak istenmiştir. Bu ortamda en çok ihtiyaç duyduğumuz şey, ihanete karşı
milletçe ve devletçe bütün demokrasi kurumlarıyla bir arada olmamızdır.
Farklılıklarla değil, ortak akıl ve iradeyle hareket etmeliyiz, sabrın ve
sağduyunun izinden ayrılmamalıyız. 
Başta Türk Silahlı Kuvvetleri olmak üzere, devletimizin
kurumlarını birbiriyle ve Türk Silahlı Kuvvetleri ile milletimizi karşı karşıya
getirecek söylem ve eylemlerden özenle uzak durulması ve mâni olunması
gerekmektedir. Asker de bizimdir, polis de bizimdir; hepsi milletimizin özbeöz
evlatlarıdır. 
Öte yandan, dayanışmaya, kardeşliğe en çok ihtiyaç duyduğumuz
bugünlerde Cumhurbaşkanı ve Başbakandan, muhalefet partileri ve iktidar
partisine kadar bütün demokratik kurumların ve sivil toplum kuruluşlarının,
herkesin, kutuplaştırıcı ve ayrıştırıcı söylemlerden, çok özenle uzak durması
gerekmektedir.
Altını çizerek belirtmek istiyorum ki hâkimiyet
kayıtsız şartsız milletindir. Bütün silahlı silahsız darbelere karşı çıkmak,
demokrasiye sahip çıkmaktır. 
(Mikrofon otomatik cihaz tarafından kapatıldı)
BAŞKAN – Tamamlayın lütfen Sayın Akçay.
Buyurun.
ERKAN AKÇAY (Manisa) - Darbenin karşısında durmak,
Türkiye Cumhuriyeti’ne, birlik ve dirliğimize ve hukuka sahip çıkmaktır. 
Milliyetçi Hareket Partisi olarak her türlü darbeye
karşıyız, karşı çıktık, karşı çıkacağız; her türlü fiilî duruma, oldubittiye
karşıyız, karşı çıkacağız ve herkesin, Anayasa’ya uyması, hukuka uyması ve
herkesin, devletin kurum ve kurallarıyla yönetilmesi ilkesine uyması
gerekmektedir. 
Yaşasın Türk milleti, yaşasın Türkiye Cumhuriyeti,
yaşasın hukuk, yaşasın demokrasi. 
Teşekkür ederim. (MHP sıralarından alkışlar)
BAŞKAN – Teşekkür ederim Sayın Akçay.
Sayın Baluken, buyurun.
32.- Diyarbakır Milletvekili İdris
Baluken'in, 15 Temmuz darbesini planlayanları, gerçekleştirenleri ve bu
darbeyle bir şekilde destek içerisinde olan bütün çevreleri şiddetle
lanetlediğine, bu darbe girişimi esnasında yaşamını yitiren yurttaşlara
Allah’tan rahmet, yaralananlara acil şifalar dilediğine, Nusaybin’de Halkların
Demokratik Partisi milletvekillerine yönelik saldırıları kınadığına ve 19
Temmuz 2012 Rojava devriminin yıl dönümüne ilişkin açıklaması
İDRİS BALUKEN (Diyarbakır) – Teşekkür ediyorum Sayın
Başkan. 
Sayın Başkan, 15 Temmuz akşamı, Türkiye’de tarihî bir
darbe girişimiyle karşı karşıya kaldık. Bu darbe girişimi, bugüne kadar
gerçekleştirilen bütün darbelerden farklı bir niteliğe sahipti. Halk
egemenliğinin tecelli ettiği Meclise yönelik yapılan bombalamalar ve sokak
ortasında sivil halkın katledilmesi, yurttaşların tanklar tarafından cadde
ortasında ezilmesi, aslında, bu darbenin nasıl büyük bir kaosu hedeflediğini de
açık bir şekilde ortaya koyuyor.
Biz, bu darbeyi planlayanları, gerçekleştirenleri ve bu
darbeyle bir şekilde destek içerisinde olan bütün çevreleri, buradan şiddetle
kınadığımızı, lanetlediğimizi ifade etmek istiyoruz.
Bu darbe girişimi esnasında yaşamını yitiren
yurttaşlarımıza, bir kez daha Allah’tan rahmet, yaralananlara acil şifalar,
bütün Türkiye halklarına da geçmiş olsun dileklerimizi iletiyoruz.
Güçsüz
de olsa, eksik de olsa, yetersiz de olsa, demokrasinin geçerli olduğu bir
sistemde her türlü darbe girişimine karşı olduğumuzu bir kez daha ifade
ediyoruz. Darbe girişimine karşı olduğumuz ölçüde bu girişimden sonra ortaya
çıkan işkence, sokak ortası infazlar ve insan onuruna yakışmayan görüntüleri de
kabul edilemez bulduğumuzu ifade etmek isteriz. 
Bu
ülkede darbe mekaniğinin devreye girdiğini yıllardır söyleyen ve tehlikenin
yakın olduğunu defalarca ifade eden bir siyasi hareket olarak bizler, 15 Temmuz
darbe girişimine gelinmeden alınması gereken önlemleri de sıralamıştık ama
siyaset kurumu, maalesef, bu uyarılarımızı dikkate almamıştı, bu önerilerimizi
hiçbir şekilde kayda değer bulmamıştı. Dünya deneyimleriyle birlikte
değerlendirdiğimizde… 
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Baluken.
İDRİS
BALUKEN (Diyarbakır) – Toparlıyorum Sayın Başkan.
15
Temmuz darbe girişimi boşa çıkarıldıktan sonra artık söz Türkiye’de siyaset
kurumundadır. Başta siyasi iktidar olmak üzere muhalefet partileri, sivil
toplum alanı bir bütün olarak demokrasi, insan hakları, hukuk devleti ve
toplumsal barış temelinde yeni dönemin politikalarını belirlemek durumundadır. 
Bugün
darbeyi kınadığımız bir günde Nusaybin’de Halkların Demokratik Partisi
milletvekillerine yönelik tıpkı bir darbe uygulaması gerçekleştirilmiştir.
Mardin Milletvekilimiz Gülser Yıldırım darbedilmiş, yine Şırnak Milletvekilimiz
Leyla Birlik, Mardin Milletvekilimiz Ali Atalan ve DTK Eş Genel Başkanı Sayın
Leyla Güven’in de aralarında bulunduğu milletvekillerine yönelik fiziki ve
sözlü hakaret ve darp müdahaleleri yapılmıştır. Bu saldırıyı da nefretle
kınadığımızı ve bunun darbe zihniyeti olduğunu ifade etmek istiyorum.
(Mikrofon otomatik cihaz tarafından kapatıldı)
İDRİS BALUKEN (Diyarbakır) – Diğer taraftan, 19 Temmuz 2012, Rojava devriminin ete
kemiğe büründüğü tarihtir. Dördüncü yılını geride bıraktığımız Rojava devrimini
bütün Orta Doğu halklarını aydınlatan bir meşale olarak gördüğümüzü ve
önümüzdeki dönemde de Rojava halklarıyla dayanışma duygumuzu bir kez daha ifade
ediyorum. (HDP
sıralarından alkışlar)
BAŞKAN – Teşekkür ederim.
Sayın Gök, buyurun.
33.- Ankara Milletvekili Levent Gök'ün, 15
Temmuz darbesini gerçekleştirmeye kalkanların tümünü lanetlediğine, hayatını
kaybeden tüm yurttaşlara Allah’tan rahmet, yaralılara acil şifalar dilediğine,
böyle bir tablo içerisinde bütün partiler arasında baş göstermesi gereken
uzlaşma kültürünün bir an önce hayata geçirilerek Türkiye’nin siyaset dilinin
değişmesi gereken bir zamanda olunduğuna ilişkin açıklaması
LEVENT GÖK (Ankara) – Teşekkür ederim Sayın Başkan.
Sayın Başkan, değerli milletvekilleri; 15 Temmuz tarihi
Türkiye açısından bir milattır. 15 Temmuz gecesi Türkiye, tarihî ve kritik bir süreçten geçmiştir. 15 Temmuz gecesi
yaşanan olaylarda, darbe girişiminde, öncelikle, hayatını kaybeden -darbeyi
önlemek adına hayatını kaybeden- tüm yurttaşlarımıza Allah’tan rahmet
diliyorum. Yaralılarımızın hepsine de acil şifalar diliyorum. 
Türkiye
15 Temmuzu bir başka türlü geçirebilirdi. 15 Temmuzdan sonra artık Türkiye
bütün siyasi partilerin, her birinin, sivil toplum örgütlerinin çok daha fazla
değerlendirebileceği sonuçları olan başka bir sürece girmiştir. 15 Temmuz
tarihinde siyasi partiler -demokratik hayatın vazgeçilmez unsuru olan siyasi
partiler- tarihî bir gün yaşatarak Türkiye’ye ve bütün topluma ve bütün dünyaya
moral değerler aşılamışlardır. Bombalar altında çalışan Gazi Meclis
çalışmalarını sürdürmüş ve dosta düşmana darbeye karşı olduğunu bütün
partilerin yekvücut olmasıyla göstermiştir. Halkımızın da darbeye direnmesiyle
bu darbe girişimi önlenmiş ve Türkiye büyük bir badireden kurtulmuştur.
Şimdi
yaraları sarma zamanıdır. Siyasi partilerin ne kadar önemli olduğu, parlamenter
rejimin ne denli önemli olduğu bir kez daha ortaya çıkmıştır. Paylaşarak,
uzlaşarak ve konuşarak siyaset üretmede artık herkesin, iktidarın ve
muhalefetin kendisini sorgulaması gereken bir dönemden geçtiği muhakkaktır. 
Bu
darbenin önlenmesiyle birlikte, esas tehlike bundan sonra başlamaktadır.
Darbenin önlenmesindeki süreç ne kadar önemliyse ve eğer darbe başarılı olsa
idi ortaya çıkacak sonuç ne kadar kötü olacaksa, bundan sonra yapılacak her
türlü yanlış da en az o anlamda kötü sonuçlar doğuracaktır. 
(Mikrofon
otomatik cihaz tarafından kapatıldı) 
BAŞKAN
– Devam edin lütfen Sayın Gök.
Buyurun.
LEVENT
GÖK (Ankara) – Bu nedenle devleti yöneten devlet aklının soğukkanlılıkla ve
basiretle davranması gereken çok önemli bir sürecin içerisinde olduğumuzun
herkes tarafından bilinmesi gerekiyor. Yapılan her yanlış, yapılan her hukuksuz
uygulama, atılacak her türlü antidemokratik adım Türkiye’yi darbe gecesinden
çok daha farklı ve kötü günlere geri getirebilir. Böyle bir tablo içerisinde şu
anda bütün partiler arasında baş göstermesi gereken uzlaşma kültürünün bir an
önce hayata geçirilerek Türkiye’nin siyaset dilinin değişmesi gereken bir zaman
dilimi içerisindeyiz. 
15
Temmuz darbesini gerçekleştirmeye kalkanların tümünü lanetliyorum. Gazi Meclisi
bombalayanları, sivil, masum halkı öldürenleri, askerlerimizi, polislerimizi
şehit edenleri, tümünü lanetliyorum. Türkiye bir daha darbelerle karşılaşmayacaktır
çünkü Gazi Meclis vardır. Bombalar altında çalışan Gazi Meclis o gün bir tarih
yazmıştır. Bütün partiler ve halkımız bütünleşmiş, darbeye geçit vermemiştir,
bundan sonra da vermeyecektir.
Saygılarımla.
(CHP sıralarından alkışlar) 
BAŞKAN
– Teşekkür ederim Sayın Gök.
Sayın
Bostancı, buyurun.
34.- Amasya Milletvekili Mehmet Naci
Bostancı'nın, 15 Temmuz darbe girişimini lanetlediğine, milletin kendi
iradesine el koymak isteyen alçaklara geçit vermediğine, darbeye karşı direnen
halkı şükranla andığına ve şehitlere rahmet, yaralılara şifalar dilediğine
ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
15
Temmuz darbe girişimini lanetliyorum. Bu girişimin arkasında, önünde, sağında,
solunda her kim varsa, bağlantıları her neyse muhakkak açığa çıkarılacak ve
hukuk önünde hesap vereceklerdir. Askeriyenin içinde çöreklenmiş bir eşkıya
grubu bu girişimde bulunmuştur ve esasen toplumumuzda travma yaratan önemli
unsurlardan birisi, devletin tankıyla, devletin zırhlı aracıyla, devletin
uçağıyla millete karşı bu alçakça girişimde bulunulma hadisesidir. Bizim de bu
travmadan çok çabuk çıkmamız, bu insanların orduyla ilişkisiz, milleti düşmana
karşı korumakla yükümlü bu güzide kurumun dışında bir eşkıya örgütlenmesi
olduğunu hep hatırlayıp bu ikisini birbirinden ayırt ederek davranmak
olmalıdır. 
Sayın Başkanım, her türlü, millet iradesine dayanmayan,
yine hesabını millete vermeyen girişim, tahakküm biçimi kirlidir, yöntemleri de
kirlidir. Bu darbeciler de kendi egemenliklerini, iradelerini kirli yöntemlerle
dayatmaya kalkışmışlardır. Devletin, ülkenin, halkın seçilmiş kişilerini -başta
Sayın Cumhurbaşkanımız, Başbakanımız olmak üzere- enterne etmek, böylelikle
millet iradesini felce uğratmak; milletin meclisine müdahale ederek, uçakla
vurarak milleti terörize etmek, psikolojik olarak baskı altına almak;
kendilerine karşı direnecek güvenlik kurumlarına yönelik yine tanklarla ve
uçaklarla saldırarak netice almaya çalışmışlardır ama neticeyi alamadılar.
Burada, Sayın Cumhurbaşkanımızın, Sayın Başbakanımızın, CHP Genel Başkanı Sayın
Kılıçdaroğlu’nun, MHP Genel Başkanı Sayın Bahçeli’nin, HDP’nin değerli
yetkililerinin darbeye karşı açık tavır alışları son derece önemlidir.
Böylelikle, darbecilerin hiçbir sivil ayağı olmadığı, kerameti kendinden menkul
bir iddiayla, tek güvendiklerinin, ellerinde silah olan bir sergerde grubu
olduğu açığa çıkmıştır.
Öte yandan, bu girişime karşı demokratik kurumlar,
medya, diğer organizasyonlar itiraz etmişler, reddetmişlerdir, bu da son derece
önemlidir. En büyük itirazıysa, partisi ne olursa olsun, sokakları, meydanları
dolduran, tanka karşı çıplak yumruğuyla kendi iradesi için direnen halkımız
göstermiştir. Hepimiz mutlak surette, demokrasinin asli sahibi olan bu millete şükran
borçluyuz. Milletimiz kendi iradesine el koymak isteyen bu alçaklara geçit
vermemiştir, üstelik bunu, kendisinin emanet ettiği silahlarla yapılmasına da
gerektiğinde o silahları çıplak elleriyle geri alabileceğini hem onlara hem de
cümle âleme göstermiştir. 
(Mikrofon otomatik cihaz tarafından kapatıldı)
BAŞKAN – Ek süre veriyorum Sayın Bostancı.
Buyurun.
MEHMET NACİ BOSTANCI (Amasya) – Her şerden hayır çıkar.
Bu girişim hepimiz için demokrasinin, millet iradesinin, medeni kurallar
içerisinde siyasi rekabeti sürdürmenin, farklılıklar kadar yeri geldiğinde
nasıl ortak değerlerimiz için mücadele ettiğimizin o çarpıcı sahnelerini
hatırladığımızda o ortaklıkların ne kadar önemli olduğunu bir kez daha
göstermiştir, demokratik kurumların önemini göstermiştir. Dolayısıyla,
demokrasiye ilişkin o temel normları ayakta tutmak, rekabetin yanı sıra bu
memleketin ortak kaderi ve geleceği için gerektiğinde birlikte davranma ruhunu
siyaset olarak ortaya koymak -rekabeti ihmal etmeksizin- bu asil millete karşı,
bu kendi iradesini gerektiğinde tanklara karşı sahiplenen millete karşı
saygının ve şükranın bir gereğidir, demokrasinin de bir gereğidir.
(Mikrofon otomatik cihaz tarafından kapatıldı)
MEHMET
NACİ BOSTANCI (Amasya) – O bakımdan, darbeye karşı direnen halkımızı bir kez
daha şükranla anarken, şehitlerimize rahmet diliyorum; gazilerimize,
yaralılarımıza şifa diliyorum. Demokrasinin ruhunu yükselten herkese, bütün
siyasi partilere, her kesimden halkımıza, Alevi’sine Sünni’sine, Türk’üne
Kürt’üne teşekkür ediyorum. Millet iradesi her şeyin üstündedir. 
Teşekkürler.
(AK PARTİ sıralarından alkışlar) 
BAŞKAN
– Ben de sayın grup başkan vekillerine bir kez daha teşekkür etmekteyim. 
Sayın
milletvekilleri, gündeme geçiyoruz. 
Başkanlığın
Genel Kurula sunuşları vardır. 
ORHAN
DELİGÖZ (Erzurum) – Başkanım, söz istiyorum. Benim ilçemden 2 şehidim var,
Erzurum’dan 6-7 şehidimiz var. Niye söz hakkı vermiyorsunuz? Böyle şey olur mu
ya? Bugün konuşmayıp ne zaman konuşacağız?
MEHMET
NACİ BOSTANCI (Amasya) – Orhan Bey… 
ORHAN
DELİGÖZ (Erzurum) – Protesto ediyorum. 
BAŞKAN
– Birleşim kapatılmadı sayın milletvekili. Birleşim kapatılmadı. Lütfen… 
Türkiye
Büyük Millet Meclisi Başkanlığının bir tezkeresi vardır, okutuyorum: 
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, İstanbul Milletvekili Mehmet Muş ve Sakarya Milletvekili Şaban
Dişli’nin Türkiye-Avrupa Birliği Karma Parlamento Komisyonu üyeliğinden istifa
etmeleriyle boşalan üyelikler için Adalet ve Kalkınma Partisi Grubu Başkanlığınca
bildirilen ve Başkanlık Divanında yapılan incelemede uygun görülen İstanbul
Milletvekili Durmuş Ali Sarıkaya ve Sakarya Milletvekili Mustafa İsen’in
üyeliklerine ilişkin tezkeresi (3/809)
157/2016
Türkiye Büyük Millet Meclisi Genel Kuruluna
İstanbul
Milletvekili Mehmet Muş ve Sakarya Milletvekili Şaban Dişli’nin Türkiye-Avrupa
Birliği Karma Parlamento Komisyonu üyeliğinden istifa etmeleriyle boşalan
üyelikler için, 28/3/1990 tarihli ve 3620 sayılı Türkiye Büyük Millet
Meclisinin Dış İlişkilerinin Düzenlenmesi Hakkında Kanun’un 2’nci maddesine
göre Adalet ve Kalkınma Partisi Kalkınma Partisi Grubu Başkanlığınca bildirilen
ve anılan Kanun’un 12’nci maddesi uyarınca Başkanlık Divanında yapılan
incelemede uygun görülen İstanbul Milletvekili Durmuş Ali Sarıkaya ve Sakarya
Milletvekili Mustafa İsen’in üyelikleri Genel Kurulun bilgilerine sunulur. 
 İsmail
Kahraman
 Türkiye
Büyük Millet Meclisi 
 Başkanı

BAŞKAN – Bilgilerinize sunulmuştur. 
Sayın milletvekilleri, bir gensoru önergesinin geri
alınmasına dair önerge vardır, okutuyorum: 
B) Önergeler
1.- HDP Grup Başkan Vekilleri Diyarbakır
Milletvekili Çağlar Demirel ile Diyarbakır Milletvekili İdris Baluken’in,
İçişleri Bakanı Efkan Ala hakkında verilen (11/11) esas numaralı Gensoru
Önergesi’ni geri çektiklerine ilişkin önergesi (4/50)
Türkiye Büyük Millet Meclisi
Başkanlığına
30/6/2016 tarihinde vermiş olduğumuz (11/11) esas
numaralı İçişleri Bakanı Sayın Efkan Ala hakkında verilen gensoru önergemizi
geri çekiyoruz. 
Bilgilerinize saygılarımla arz ederim. 
 Çağlar
Demirel İdris
Baluken
 Diyarbakır Diyarbakır
 Grup
Başkan Vekili  Grup
Başkan Vekili 
BAŞKAN
- Gensoru önergesi geri verilmiş ve gündemden çıkartılmıştır.
Sayın
milletvekili, bir konuda bir açıklama yapmak istiyorum; bunu, gündeme geçmeden
önce de sayın milletvekillerine bir dakika yerlerinden söz verme aşamasına
geçmeden önce de söyledim.
Hatırlarsanız,
grup başkan vekilleriyle bir toplantı yaptık. O toplantıda, siyasi partilerin
Parlamentodaki gruplarının milletvekili sayısı oranında konuşmacı tespit etti
sayın grup başkan vekilleri, isimleri belirlediler, böyle bir uzlaşıyla ben
sayın milletvekili arkadaşlarıma söz verdim. Sayın milletvekili arkadaşım biraz
önce bir tepki gösterdi. Bugünlerde, bu hassas günlerde anlayışla karşıladığımı
bilmenizi isterim.
Meclis
araştırması açılmasına ilişkin üç önerge vardır. Önergeleri ayrı ayrı
okutacağım. Üçüncü sırada okutacağım Meclis araştırması önergesi 500 kelimeden
fazla olduğu için önerge özeti okutulacaktır. Ancak önergenin tam metni Tutanak
Dergisi’nde yer alacaktır.
Buyurun.
C) Meclis Araştırması Önergeleri
1.- Artvin Milletvekili Uğur Bayraktutan ve
24 milletvekilinin, Artvin ili Ardanuç ilçesinin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/264)
Türkiye Büyük Millet Meclisi Başkanlığına
Artvin
ili Ardanuç ilçesinde Hükûmetiniz döneminde birçok kurum ve kuruluşlarının
kapatıldığı ve ilçenin küçültüldüğü iddialarına karşın Ardanuç ilçesinde
yapılan çalışmaların belirlenip araştırılması amacıyla Anayasa'nın 98’inci ve
İç Tüzük’ümüzün 104’üncü ve 105’inci maddeleri gereğince Meclis araştırma
komisyonu açılmasını saygılarımızla arz ederiz.
1)
Uğur Bayraktutan  (Artvin)
2)
Şenal Sarıhan  (Ankara)
3)
Namık Havutça  (Balıkesir)
4)
Devrim Kök  (Antalya)
5)
Ceyhun İrgil  (Bursa)
6)
Lale Karabıyık  (Bursa)
7)
Erkan Aydın  (Bursa)
8)
Kazım Arslan  (Denizli)
9)
Mazlum Nurlu  (Manisa)
10)
Niyazi Nefi Kara  (Antalya)
11)
Ali Şeker  (İstanbul)
12)
Gülay Yedekci  (İstanbul)
13)
Mevlüt Dudu  (Hatay)
14)
Cemal Okan Yüksel  (Eskişehir)
15)
Nurhayat Altaca Kayışoğlu  (Bursa)
16)
Mehmet Gökdağ  (Gaziantep)
17)
Kadim Durmaz  (Tokat)
18)
Mustafa Sezgin Tanrıkulu  (İstanbul)
19)
Mahmut Tanal  (İstanbul)
20)
Haydar Akar   (Kocaeli)
21)
Aydın Uslupehlivan  (Adana)
22)
Çetin Osman Budak  (Antalya)
23)
Barış Karadeniz  (Sinop)
24)
Tur Yıldız Biçer  (Manisa)
25)
Orhan Sarıbal  (Bursa)
Gerekçe:
Artvin ili Ardanuç ilçesi her nedense Hükûmetiniz
döneminde devlet yatırımlarının az yapıldığı fakat kurumlarının ise en çok
kapatıldığı bir ilçemizdir. Ardanuç'un ilçe nüfusu 5.678 kişidir, köy nüfusu
ise 5.482’dir. Yani toplamda Ardanuç sınırlarında 11.160 kişi yaşamaktadır. Bu
nüfus yaz aylarında 20 bin rakamını geçmektedir. 
Türkiye'nin en çok göç veren bölgesi olan Doğu
Karadeniz Bölgesi’nde de en çok göç veren ilçeler arasında Ardanuç ilçemiz başı
çekmektedir. Tarım ve hayvancılıkla uğraşan Ardanuç halkı iklim ve ulaşımın
zorluklarıyla baş etmeye çalışırken devlet yatırımlarının da en az yapıldığı
ilçe olması göçü kaçınılmaz kılmaktadır. 
Kalkınma Bakanlığınızın ve Hükûmetinizin Ardanuç ilçesi
ile ilgili hiçbir yatırımı mevcut değildir. Bırakın yatırım yapmayı, son
yıllarda; Halk Bankası, İş Bankası, cezaevi, sağlık meslek lisesi, Ardanuç
Ortaokulu; Bulanık, lrmaklar, Torbalı köyü sağlık ocakları; ORÜS kereste
fabrikası, TELEKOM, Irmaklar Pansiyonlu Ortaokul, askerlik şubesi ve en son
olarak da Ardanuç Adliyesi kapatıldı.
Bu
kapatılanlar arasında başı çeken örnekler, benzer irili ufaklı birçok kurumun
ve kuruluşun kapatılması Ardanuç halkında “Acaba Ardanuç ilçesi AKP Hükûmeti
tarafından cezalandırılıyor mu?” düşüncesini hâkim kılmaktadır.
Bir
ilçenin büyümesi planlanırken her geçen gün bir kurumunu kaybetmesi nihayetinde
göçü arttırmıştır. Ekonomik olarak da kurum ve kuruluşların kapanması Ardanuç
ilçesinin vizyonunu oldukça daraltmıştır. Esnaf iş yapamaz hâle gelmiştir.
Yanlış Hükûmet politikaları Ardanuç'un üzerine kâbus gibi çökmüştür. En son
olarak adliyenin kapatılması, taraflı tarafsız her kesimin büyük tepkisini
almıştır.
49
köyü olan Ardanuç ilçemizin köylere ortalama mesafesi 20 kilometredir. 49 köy
içerisinde 45 kilometre uzaklıkta olan köylerimiz de mevcuttur; bir de köylerin
daha yüksek alanları diye bildiğimiz mezraları, bağları ve yaylaları vardır.
Ardanuç halkı mezralara, bağlara ve yaylalara yoğunluk ve ilgi gösterir.
Ardanuç merkezden bu alanlara ulaşmak 2-3 saat zaman almaktadır. Yani adliyesi
kapatılan bir ilçenin yaşanabilecek olumsuz bir olay karşısında ilçe merkezine
ulaşması ve ilçe merkezinden de bağlı olduğu Artvin Adliyesine gitmesi ancak
3-4 saatlik bir süre zarfında gerçekleşebilir. Ardanuç Artvin arası 42
kilometredir. Baraj çalışmalarından dolayı sıklıkla trafiğe kapanan yolumuz,
iklim koşullarının ve kara yolunun güç olduğu vilayetimizde bu zaman zarfı daha
da uzayabilir. Hâl böyle iken, adliyenin Ardanuç ilçesinden alınması bir
çılgınlıktır ve Hükûmetiniz bu çılgınlığı da gerçekleştirmiştir. Sağlıklı
düşünen veya kasıtlı düşünmeyen hiçbir kimse, Ardanuç ilçesinden adliyenin
kaldırılmasına olumlu bakmaz.
Ardanuç
halkı son on-on iki senede ilçelerinde yaşanan bu olumsuz tablonun tesadüf
olmadığı ve Hükûmet yetkililerinin Ardanuç üzerinde oyunlar oynadığı
düşüncesindedir. Ayrıca, Ardanuç (Yalnızçam)-Ardahan yolunun da uzun süredir
bitirilmemesi, yine kafalarda soru işareti yaratmaktadır.
Yukarıda
belirtilen hususlar ışığında, Ardanuç ilçesinin son yıllarda yaşadığı
sorunların irdelenmesi için kurulacak bir Meclis araştırma komisyonu tarafından
görülmesi, araştırılması ve olumsuzlukların yerinde tespit edilmesinin, Ardanuç
ilçesi ve Ardanuç halkının geleceği ve ilçesinin mevcut durumu hakkında bilgi
sahibi olunması amacıyla, Anayasa'nın 98’inci ve İç Tüzük’ümüzün 104’üncü ve
105’inci maddeleri gereğince Meclis araştırma komisyonu açılmasını
saygılarımızla arz ederiz.
2.- Artvin Milletvekili Uğur Bayraktutan ve
24 milletvekilinin, Artvin ili Murgul ilçesine bağlı Damar beldesinin
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/265)
Türkiye Büyük Millet Meclisi Başkanlığına
Artvin
ili Murgul ilçesine bağlı Damar beldemizdeki sorunların belirlenip yerinde
araştırılması amacıyla, Anayasa’nın 98’inci ve İç Tüzük’ümüzün 104’üncü ve
105’inci maddeleri gereğince Meclis araştırma komisyonu açılmasını
saygılarımızla arz ederiz.
1)
Uğur Bayraktutan (Artvin)
2)
Mazlum Nurlu (Manisa)
3)
Niyazi Nefi Kara (Antalya)
4)
Ali Şeker (İstanbul)
5)
Gülay Yedekci (İstanbul)
6)
Mevlüt Dudu (Hatay)
7)
Cemal Okan Yüksel (Eskişehir)
8)
Nurhayat Altaca Kayışoğlu (Bursa)
9)
Mehmet Gökdağ (Gaziantep)
10)
Kadim Durmaz (Tokat)
11)
Mustafa Sezgin Tanrıkulu (İstanbul)
12)
Mahmut Tanal (İstanbul) 
13)
Haydar Akar (Kocaeli)
14)
Aydın Uslupehlivan (Adana)
15)
Çetin Osman Budak (Antalya)
16)
Şenal Sarıhan (Ankara)
17)
Barış Karadeniz (Sinop)
18)
Namık Havutça (Balıkesir)
19)
Devrim Kök (Antalya)
20)
Ceyhun İrgil (Bursa)
21)
Lale Karabıyık (Bursa)
22)
Erkan Aydın (Bursa)
23)
Tur Yıldız Biçer (Manisa)
24)
Kazım Arslan (Denizli)
25)
Orhan Sarıbal (Bursa)
Gerekçe:
Yeşil
Artvin’imizin güzel ilçesi Murgul’un şirin beldesi Damar, 1950 yılından beri
ülke ekonomisine katkı sağlamak amacıyla birçok güzelliklerini feda etmiş,
çıkarılan maden sayesinde büyüyeceği vaadiyle vatandaşları yıllarca
kandırılmıştır.
Aradan
altmış, altmış beş yıl geçmesine karşın Damar beldemiz büyüme katedememiş, tam
aksine her geçen gün küçültülmüştür. Hatta son olarak da belediyesinin
kapatılması Hükûmet tarafından kararlaştırılmış Damar halkı da bu duruma oldukça
tepki göstermiştir. Damar beldesinde 2006 yılında ihaleyi kazanan Eti Bakır AŞ,
maden işletmesini devralmıştır. Anılan şirket, yangından mal kaçırırcasına
maden çıkarma işlemini hızlandırmış, hatta çalışma sürelerinde kanunun
belirlediği süreyi aşarak, günde on iki saat işçi çalıştırarak suç işlemiştir.
Maden şirketi, işçilerin sosyal haklarında kısıtlamalara, çalışma koşullarında,
tatil gibi doğal haklarını da vermeyerek işçi ayaklanmalarına sebebiyet
vermiştir. Ayaklanma sonucunda işçiler bazı haklarını kazanmış olsa da
çalışanlar sunulan koşullardan memnun değildir.
Kısacası,
bir beldenin istikbali olarak sunulan maden, ne Damar’ın gelişmesine ne de
maden sahasında çalışan işçilerin yaşamsal refahına gelecek olmamıştır. Damar
halkına anlatılan ve Damar halkının beklentisi, cevabını bulamamıştır.
Yukarıda
belirtilen hususlar ışığında, şirin Damar beldemizdeki madenlerden kaynaklı
yaşanan sorunların kurulacak bir Meclis araştırma komisyonu tarafından
görülmesi, araştırılması ve olumsuzlukların yerinde tespit edilmesi amacıyla
Anayasa’nın 98’inci ve İç Tüzük’ümüzün 104’üncü ve 105’inci maddeleri gereğince
Meclis araştırma komisyonu açılmasını saygılarımızla arz ederiz.
3.- Artvin Milletvekili Uğur Bayraktutan ve
24 milletvekilinin, 12 Eylül 1980 askerî yönetiminin Artvin’de ortaya koyduğu
faşist baskı ve uygulamalarının etkilerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/266) (*)
Türkiye Büyük Millet Meclisi Başkanlığına 
12
Eylül 1980 askerî yönetiminin Artvin’de ortaya koyduğu faşist baskı ve
uygulamalarının görülen sonuçlarının araştırılması amacıyla Anayasa’nın 98’inci
ve İç Tüzük’ümüzün 104’üncü ve 105’inci maddeleri gereğince Meclis araştırma
komisyonu açılmasını saygılarımla arz ederim.
1)
Uğur Bayraktutan  (Artvin)
2)
Ceyhun İrgil (Bursa)
3)
Namık Havutça (Balıkesir)
4)
Şenal Sarıhan (Ankara)
5)
Orhan Sarıbal (Bursa)
6)
Kazım Arslan (Denizli)
7)
Erkan Aydın (Bursa)
8)
Mazlum Nurlu (Manisa)
9)
Niyazi Nefi Kara (Antalya)
10) Ali Şeker (İstanbul)
11) Gülay Yedekci (İstanbul)
12) Mevlüt Dudu (Hatay)
13) Cemal Okan Yüksel (Eskişehir)
14) Nurhayat Altaca Kayışoğlu  (Bursa)
15) Mehmet Gökdağ (Gaziantep)
16) Kadim Durmaz  (Tokat)
17) Mustafa Sezgin Tanrıkulu  (İstanbul)
18) Mahmut Tanal (İstanbul)

19) Haydar Akar  (Kocaeli)
20) Aydın Uslupehlivan  (Adana)
21) Çetin Osman Budak  (Antalya)
22) Barış Karadeniz  (Sinop)
23) Devrim Kök  (Antalya)
24) Lale Karabıyık  (Bursa)
25) Tur Yıldız Biçer  (Manisa)
Özet Gerekçe:
Artvin, 12 Eylül 1980 askerî yönetiminin
Türkiye’de yaşattığı baskılar, işkenceler ve faşist uygulamalarının olumsuz
sonuçlarının yaşandığı illerin başında gelmektedir.
1980 yıllarında toplam şehir nüfusu
yaklaşık 17 bin iken Artvin ve ilçelerini kapsayan sıkıyönetimce açılan, 1.500
sanığı kapsayan, Artvin Dev-Yol adıyla sürdürülen toplu dava ve binlerce
gözaltı süreci baskı ve işkencelerin en önemli göstergelerinden biri olmuştur.
Sanık sayısına nüfusa oransal olarak bakıldığında, neredeyse her eve bir
gözaltı veya tutuklu sanık düşmektedir.
12
Eylül sabahının ilk ışıklarıyla başlayan yoğun gözaltılar, evlerinden alınan
binlerce insan içerisinden işçi, memur, öğrenci ve köylüler Artvin’e uzun
yıllar binlerce öğretmen yetiştirmiş, köklü eğitim kurumlarından “Artvin Öğretmen
Okulu” binası ve spor salonunda toplanmıştır. Burada önceden hazırlanan tecrit
odalarında, soğuk hava depolarında her yerden öbek öbek getirilen insanlar,
aileler günlerce aç susuz ayakta bekletilerek işkence ortamına hazır hâle
getirilmiştir. Öyle ki, ne olacağını bilmeden üst üste küçük odalara ve korku
günlerce sürmüş, bir arada tutulan insanlar gece uyurken gizlice sorgu
odalarına götürülerek, âdeta kaybedilerek, diğer tutuklulara kapatılan
insanlara korku ve belirsizlik yaratılarak psikolojik işkence yapılmıştır.
Geceleri uyuyan insanların arasından seçtikleri insanlar gizlice alıp
götürülerek kaybetme senaryoları oluşturulmuş sorgu öncesi bu strateji işkence
ortamına hazırlık süreci olarak devam etmiştir. İşkenceye göz bağı ile tek tek
sorgu odalarına götürülen insanlar ya sorgu odalarında ya da yolda cinsel
tacize uğramış, kızların, kadınların ve yakınları olan gözaltındaki insanların
işkencede sesleri dinletilerek insanlar âdeta çıldırtılmıştır. Sıklıkla
uygulanan işkence yöntemleri olarak sırasıyla; uykusuz olarak ayakta bekletme,
askıya alma, tazyikli soğuk su, falaka, elektrik, aç bırakma, zaman kavramını
yok etme (zamansız okunan ezanlar), yakınlarının sesini dinletme, taciz,
tecavüz girişimleri en yaygın işkence yöntemleri olarak uygulanmıştır. Ayrıca,
köylerde yaşayan insanlar köy meydanlarında toplanarak meydan dayakları
atılmış, yakınlarınca birbirlerine işkence yaptırmaya zorlanılmıştır. İşkence
mekânları sadece Öğretmen Okulu binasıyla kalmamış, köy karakolları, özellikle
Artvin Sirya Karakolu önemli işkence merkezleri hâline getirilmiştir. Ayrıca,
dereler, köprüler, insanları çırılçıplak suya sokma, köprüden sarkıtma, silahla
öldürme amaçlı korkutma denemeleri, uygulanan diğer işkence yöntemleridir. 
Artvin
Öğretmen Okulunun işkence merkezi olarak işlev gördüğü 12 Eylül faşist
uygulamalarının önemli merkezi olan bu bina o dönemin sorumlu görevlileri başta
Albay A., Üsteğmen F., Başçavuş M., Sirya Karakol Komutanı Başçavuş B., Artvin
Emniyet Müdürlüğü 1. Siyasi Şube Müdürü Komiser H., Polis memurları İ., H., o
dönemde görev yapmış sorumlu Jandarma İstihbarat ve Millî İstihbarat
elemanlarının bu işkence ölümlerinden sorumlu olup olmadığının tartışılması
gerekir. 
Yukarıda
belirtilen hususlar ışığında 12 Eylül 1980 askerî yönetiminin Artvin’de ortaya
koyduğu faşist baskı ve uygulamalarının yarattığı etkilerin kurulacak bir
Meclis araştırma komisyonu tarafından araştırılması, görülmesi ve tespit
edilmesi amacıyla Anayasa’nın 98’inci ve İç Tüzük’ümüzün 104’üncü ve 105’inci
maddeleri gereğince Meclis araştırma komisyonu açılmasını saygılarımızla arz
ederiz.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Sayın milletvekilleri, Türkiye Büyük Millet Meclisi
Başkanlığının 2 tezkeresi vardır. Ayrı ayrı okutup oylarınıza sunacağım.
A) Tezkereler (Devam)
2.- Türkiye Büyük Millet Meclisi
Başkanlığının, Türkiye Büyük Millet Meclisi Başkanı İsmail Kahraman
başkanlığındaki bir heyetin Çin Halk Cumhuriyeti Ulusal Halk Kongresi Başkanı
Zhang Dejıang’in vaki davetine icabet etmek üzere 23-29 Temmuz 2016 tarihleri
arasında Çin Halk Cumhuriyeti’ne resmî bir ziyarette bulunmasına ilişkin
tezkeresi (3/810)
14/7/2016
Türkiye Büyük Millet Meclisi Genel Kuruluna
Türkiye
Büyük Millet Meclisi Başkanı İsmail Kahraman Başkanlığındaki heyetin Çin Halk
Cumhuriyeti Ulusal Halk Kongresi Başkanı Zhang Dejıang’in vaki davetine icabet
etmek üzere 23-29 Temmuz 2016 tarihleri arasında Çin Halk Cumhuriyeti’ne resmî
ziyarette bulunması hususu, 28/3/1990 tarihli 3620 sayılı Türkiye Büyük Millet
Meclisinin Dış İlişkilerinin Düzenlenmesi Hakkında Kanun’un 6’ncı maddesi
uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN
– Kabul edenler… Kabul etmeyenler… Kabul edilmiştir. 
3.- Türkiye Büyük Millet Meclisi
Başkanlığının, Türkiye Büyük Millet Meclisi Başkan Vekili Mehmet Akif
Hamzaçebi’nin, 20 Temmuz Kuzey Kıbrıs Türk Cumhuriyeti’nin Barış ve Özgürlük
Bayramı vesilesiyle KKTC Cumhurbaşkanı Mustafa Akıncı’nın vaki davetlerine
icabetle KKTC’ye resmî bir ziyarette bulunmasına ilişkin tezkeresi (3/811)
15/6/2016
Türkiye Büyük Millet Meclisi Genel Kuruluna
KKTC
Cumhurbaşkanı Sayın Mustafa Akıncı’nın 20 Temmuz Kuzey Kıbrıs Türk
Cumhuriyeti’nin Barış ve Özgürlük Bayramı vesilesiyle vaki davetlerine icabetle
Türkiye Büyük Millet Meclisi Başkan Vekili Sayın Mehmet Akif Hamzaçebi’nin
KKTC’ye resmî ziyarette bulunması hususu, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun’un 6’ncı maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN
– Kabul edenler… Kabul etmeyenler… Kabul edilmiştir.
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
B) Önergeler (Devam)
2.- İzmir Milletvekili Atila Sertel ile
İstanbul Milletvekili Mustafa Sezgin Tanrıkulu’nun, (2/261) esas numaralı
Türkiye Radyo-Televizyon Kurumu Gelirleri Kanununda Değişiklik Yapılmasına Dair
Teklifi’nin doğrudan gündeme alınmasına ilişkin önergesi (4/51)
Türkiye Büyük Millet Meclisi Başkanlığına
(2/261)
esas numaralı Kanun Teklifi’min İç Tüzük’ün 37’nci maddesine göre doğrudan
Genel Kurul gündemine alınmasını arz ederim. 
Saygılarımla.
 Atila
Sertel Mustafa
Sezgin Tanrıkulu
 İzmir İstanbul
BAŞKAN
– Önerge üzerinde teklif sahibi olarak İzmir Milletvekili Sayın Atila Sertel
konuşacak.
Buyurun
Sayın Sertel. (CHP sıralarından alkışlar)
Süreniz
beş dakika. 
ATİLA
SERTEL (İzmir) – Sayın Başkan, Genel Kurulun kıymetli vekilleri; herkesi
saygıyla selamlıyorum.
Çok sıkıntılı ve kötü günleri geride bırakmak ve
birlikte bu tehlikeyi, bu kötü emelli insanların Türkiye’ye vermek istediği
zararı birlikte burada yekvücut olarak, bütün partiler bir araya gelerek
başarısızlığa uğratmak ve Türkiye’de demokrasinin, insan haklarının,
özgürlüklerin güvencesi olan Meclisi korumak gerçekten çok önemliydi. 
Şimdi, biz bu teklifi verirken bu olaylar gündemde
değildi ama bu teklif gerçekten önemli bir teklif. Biz diyoruz ki: Radyo,
televizyon, video ve birleşik cihazlardan alınacak zorunlu olan ücretlerin,
elektrik giderleri ve bandrol ücretlerinin kaldırılması gerekmektedir. Bunu
niçin söylüyoruz? Çünkü TRT’nin kendi iç yapısı içerisinde mutlaka gelir
kaynaklarını yaratarak, diğer kuruluşlarla rekabet ederek ayakta kalmasının çok
önemli olduğunu ve zorunlu olarak halkın parasına el konmasının da haksızlık
olduğunu söylüyoruz. 
Türkiye’de TRT yaklaşık 800 trilyonun üzerinde paraya
elektrik giderlerinden el koymaktadır. Bu paranın yanı sıra, eski parayla 600
küsur trilyon lira, bugünkü parayla 600 milyon lira civarında da bandrol
gelirlerinden elde etmektedir. Ancak bununla da yetinilmemiştir, şimdi, çıkarılan
yeni ek vergilerle cep telefonlarından, iPad’lerden de vergi alınacaktır. TRT
bu parayı doğru düzgün ve gerçekten yayıncılık anlamında doğru bir çizgide
sürdürebilse buna söyleyecek hiçbir söz yok. Yalnız 7 bin civarında çalışanı
olan TRT, elektrikten elde ettiği 800 trilyonun üzerinde paranın, bandrollerden
elde ettiği 600 trilyon lira paranın çok önemli bir miktarını, elektrik
kesintileri payının yüzde 85’lik dilimini dış yapımlara harcamaktadır. Yani,
savurgan bir yönetim biçimi vardır. Bunun içerisinde çok sayıda örnekler
verebilirim, çok uzun konuşabilirim ama birkaç örneği sizin, vekillerimizin
dikkatine sunmak istiyorum. 
TRT’nin
içerisinde spor programı yapan bir arkadaş var; adı Ersin, soyadı Düzen. Bu
kişi, TRT’den her program başına haftalık yaklaşık 69.500 lira para almaktadır.
Yanına aldığı 2 futbolcuyla sadece Lig TV’den gelen maçları yorumlayarak ayda
278 bin lira parayı hak etmeden cebine koymaktadır. Oysa TRT’de bu konuda
uzmanlaşmış ve spor konusunda gerçekten çok önemli isimler var iken TRT’nin bu
kendi stüdyolarında ve kendi kameramanlarını da kullanarak bu kişiye ve bu tip
kişilere program yaptırmasını anlamak mümkün değildir. Biz bu mesleğin içinden
gelen insanlarız ve benim burada konuşmam kesinlikle muhalif bir milletvekilinin,
işte, muhalefet etme gerekçesi olarak asla görülmemelidir.
Burada
bulunan iktidar partisi milletvekillerine de özellikle altını çizerek birkaç
rakam vermek istiyorum. Sayın İbrahim Saraçoğlu, sarayın danışmanı, ot üzerinde
yaptığı konuşmalar ve TRT’de yaptığı programda program başına 35 bin lira para
almaktadır; bu vicdansızlıktır. Yaklaşık 700 trilyon lira civarında rakam dış
yapımlara harcanmaktadır. TRT’nin sadece “Diriliş” dizisi, haftalık 1 milyon
100 bin lira pay almaktadır, o hak etmektedir çünkü 1’inci sıradadır ama
TRT’nin hiçbir dizisi ilk 10 arasında yer almamaktadır. Örneğin “Yeşil Deniz”
diye bir filme haftalık 500 bin lira para ödenmektedir ve ilk 12’de, ilk 10
içerisinde yerini almamaktadır. Bunun gibi pek çok dizi filme haksız
uygulamalarla para aktarılmaktadır. TRT torpilin işlediği, yayıncılığın
tarafsız olmadığı ve ilkeleriyle Türkiye Cumhuriyeti’ne çok yararlı bir
yayıncılık yapmadığı için TRT’den bu payın, elektrikten kesilen bu rakamların,
bandrolden kesilen bu rakamların kaldırılmasını kanun teklifi olarak sizin
onayınıza sunuyorum. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Sertel. 
Bir
milletvekili adına Niğde Milletvekili Sayın Ömer Fethi Gürer konuşacak. 
Buyurun
Sayın Gürer. (CHP sıralarından alkışlar) 
ÖMER
FETHİ GÜRER (Niğde) – Sayın Başkan, değerli milletvekilleri; öncelikle 15
Temmuz darbe girişimini ben de şiddetle kınıyorum. 
Darbe
girişiminde Niğde’miz 6 şehit verdi. Bu şehitlerden Ömer Halisdemir darbenin
gidişatını da değiştiren bir kardeşimizdi. Ayrıca, ülke genelinde 260
yurttaşımız bu olaylarda şehit oldu. Hepsini rahmetle anıyor; ailelerine,
halkımıza başsağlığı diliyorum. 
Sayın
Başkan, değerli milletvekilleri; bu kanun teklifinde, herkese hizmet
veren TRT’nin kurumsal olarak zorunlu kesintilerle sağladığı geliri yanlış
biçimde ve haksız biçimde kullanmasının değiştirilmesi amaçlanmaktadır. KİT
Komisyonunda TRT Genel Müdürünün TRT’yle ilgili yönelttiğimiz sorulara verdiği
yanıtta kurumun ne kadar yanlış yönetildiği ve ne kadar haksız yere
yandaşlarına aktarma yaptığı kendi ifadeleriyle açığa çıkmıştır. 15 Temmuzda
yaşanan darbe girişiminden sonra, tüm kurumların yalnızca yandaşların ya da
iktidarın sesi olma yerine muhalefetin de düşüncelerini yansıtacak kurumlara
dönüşmelerini umarım ve dilerim çünkü yapılan yanlışların bedeli ağır olmakta
ve bunu iktidarıyla, muhalefetiyle hepimiz birlikte ödemekteyiz. 
Bugün,
beş yıl aradan sonra, zorunluluk dışında, ilk kez TRT’nin Cumhuriyet Halk
Partisi Genel Başkanı Kemal Kılıçdaroğlu’nu söyleşi için TRT’ye çağırması
olumlu bir adımdır. TRT yöneticilerini, bu anlamda, yıllar sonra akılları
başlarına geldiği için kutluyorum. 
Değerli
arkadaşlar, TRT’nin on yıl içinde 69 defa yayını durdurulmuş, 11 defa da uyarı
cezası almıştır. Devletin bir kuruluşunun yayın durdurma ve ceza alması
düşündürücüdür. Keza, TRT’ye İbrahim Şahin döneminde 257 kişi, Şenol Göka
döneminde 129 kişi alınmıştır. Bunların getirildikleri görevleri meslek
birikimiyle, liyakat ve beceriyle yerine getiren insanların yerine “bizim personelimiz”
ya da “arkadaşımız” mantığıyla getirilenlerin alınması, TRT’nin yayınında
kaliteyi ve beceriyi de düşürmüştür. 
Bu
son olayda da görüldü ki TRT gibi bir kurumun yerine, insanlar, özel TV’leri
izleyerek ne olup bittiğini öğrenme ihtiyacı duydular. Oysa, TRT, kurum olarak
en çok güvenilen ve haberleri çok önemsenen bir yapıydı. Bu yanlış yaklaşımlar,
TRT’yi bugün bu boyutlara taşıdı. Bu olay vesilesiyle, TRT’nin bu tür
davranışlardan uzaklaşarak halkın sesi olması, iktidarıyla muhalefetiyle herkesin
düşüncelerine yer veren bir kuruma dönüşmesini de diliyorum.
TRT
kurumunda yapılan uygulamalardan birkaç örnek de vereyim; bunlar, TRT Genel
Müdürünün bizlere verdiği yazılı yanıtta yer alıyor. “Kuşlar Bizim Gibi” dizisi,
2009 yılında 4,5 milyon euroya yaptırılıyor, 2014 yılında teslim alınıyor ve
bugüne kadar bu dizi, hâlâ yayına verilmiyor. Bu halkın parasıyla yaptırılan,
halkın ödedikleriyle gerçekleşen durum ne yazık ki yayına dahi verilmeden rafta
duruyor. 
Keza,
bunun dışında, yine, firmalara ödenen ücretler, 2009 yılında 9 milyon 277
binken 2016 yılında 21 milyon 963 bine geliyor. Bölüm başı ödenen ödemelerle
ilgili, biraz evvel sayın vekilimin söylediği gibi, dışarıda insanın duyduğu
zaman dudak uçuklatan uygulamalar var. 
Bunun
yanında, TRT, Oran’da yerleşke içinde, mimarisi ve projesi hazır yer yapma
yerine TRT Kurdî programı için dışarıdan yer kiralayarak, aylık 225 bin lira
ödeyerek stüdyo kiralıyor. Olanakları bu kadar geniş olmasına rağmen, var olan
dokusundan yararlanmak yerine kaynaklarını çarçur eden ve bugüne kadar ne yazık
ki tarafsızlık ilkesine uyum göstermeyen bir TRT’ye, 79 milyonun her kesiminin
hakkının olduğu, ödemelerde bulunduğu, destek verdiği bir yapıda olması
nedeniyle, bu kanun maddesiyle, ödemelerin, halkın cebinden çıkan ödemelerin
yapılmaması gerektiği ifade ediliyor çünkü haksız rekabete de yol açıyor.
(Mikrofon
otomatik cihaz tarafından kapatıldı) 
ÖMER
FETHİ GÜRER (Devamla) – Diğer yayın kuruluşlarının yanında, halkın desteğiyle
sağlanan bu avantajın TRT’yi olumlu kılmasını diliyorum, hepinizi saygıyla
selamlıyorum. (CHP sıralarından alkışlar)
BAŞKAN
– Teşekkür ediyorum Sayın Gürer.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
VII.- SEÇİMLER
A) Komisyonlarda Açık Bulunan Üyeliklere
Seçim
1.- Milli Savunma Komisyonunda açık bulunan
üyeliğe seçim
BAŞKAN
– Sayın milletvekilleri, gündemin “Seçim” kısmına geçiyoruz.
Millî
Savunma Komisyonunda boş bulunan, Milliyetçi Hareket Partisi Grubuna düşen bir
üyelik için İstanbul Milletvekili Ekmeleddin Mehmet İhsanoğlu aday
gösterilmiştir.
Oylarınıza
sunuyorum: Kabul edenler... Kabul etmeyenler... Kabul edilmiştir.
Sayın
milletvekilleri, bundan sonraki çalışmalarımızı planlamak için birleşime on beş
dakika ara veriyorum. 
Kapanma Saati: 17.04
ÜÇÜNCÜ OTURUM
Açılma Saati: 17.22
BAŞKAN: Başkan Vekili Ayşe Nur BAHÇEKAPILI
KÂTİP ÜYELER : Ömer SERDAR (Elâzığ), Elif Doğan TÜRKMEN
(Adana) 
-----0-----
BAŞKAN
– Sayın milletvekilleri, Türkiye Büyük Millet Meclisinin 115'inci Birleşiminin
Üçüncü Oturumunu açıyorum. 
Alınan karar gereğince, sözlü soru önergeleri ile diğer
denetim konularını görüşmüyor ve gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz. 
1’inci sırada yer alan (1/727) esas numaralı Uluslararası İşgücü Kanunu Tasarısı ve Sağlık,
Aile, Çalışma ve Sosyal İşler Komisyonu Raporu’nun görüşmelerine başlıyoruz.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Uluslararası İşgücü Kanunu Tasarısı (1/727)
ve Sağlık, Aile, Çalışma ve Sosyal İşler Komisyonu Raporu’nun (S. Sayısı: 403)
BAŞKAN -
Komisyon? Yok. 
Ertelenmiştir. 
2’nci sırada yer alan (1/702)
esas numaralı Türkiye Cumhuriyeti ve Kuzey Kıbrıs Türk Cumhuriyeti Hukukuna
Göre Kurulmuş Olan Üniversitelerin Karşılıklı Tanınmasına Dair Milletlerarası
Anlaşmaya Ek Anlaşmanın Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlayacağız.
2.- Türkiye Cumhuriyeti ve Kuzey Kıbrıs
Türk Cumhuriyeti Hukukuna Göre Kurulmuş Olan Üniversitelerin Karşılıklı
Tanınmasına Dair Milletlerarası Anlaşmaya Ek Anlaşmanın Onaylanmasının Uygun
Bulunduğuna Dair Kanun Tasarısı (1/702) ve Dışişleri Komisyonu Raporu (S.
Sayısı: 396) (x)
BAŞKAN
- Komisyon? Burada.
Hükûmet?
Burada.
Komisyon
raporu, 396 sıra sayısıyla bastırılıp dağıtılmıştır.
Şimdi,
gruplar üzerine söz vereceğim.
Tümü
üzerinde söz yok. 
Soru-cevap
yok. 
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir.
1’inci
maddeyi okutuyorum: 

TÜRKİYE CUMHURİYETİ VE
KUZEY KIBRIS TÜRK CUMHURİYETİ HUKUKUNA GÖRE KURULMUŞ OLAN ÜNİVERSİTELERİN
KARŞILIKLI TANINMASINA DAİR MİLLETLERARASI ANLAŞMAYA EK ANLAŞMANIN
ONAYLANMASININ UYGUN BULUNDUĞUNA DAİR KANUN TASARISI

MADDE 1- (1) 13 Ekim 2015 tarihinde Ankara’da
imzalanan “Türkiye Cumhuriyeti ve Kuzey Kıbrıs Türk Cumhuriyeti Hukukuna Göre
Kurulmuş Olan Üniversitelerin Karşılıklı Tanınmasına Dair Milletlerarası
Anlaşmaya Ek Anlaşma”nın onaylanması uygun bulunmuştur.
BAŞKAN
– 1’inci madde üzerinde, Milliyetçi Hareket Partisi Grubu adına Bursa
Milletvekili Kadir Koçdemir konuşacak.
Buyurun
Sayın Koçdemir. 
Süreniz
on dakika. (MHP sıralarından alkışlar)
MHP
GRUBU ADINA KADİR KOÇDEMİR (Bursa) – Sayın Başkan, saygıdeğer milletvekilleri;
hepinizi saygıyla selamlıyorum. 
Sözlerimin
başında, 15 Temmuzda yaşadığımız kâbus gibi darbe teşebbüsünü bir kere daha
lanetliyor, hayatını kaybedenlere Allah’tan rahmet, yaralılara acil şifalar
diliyorum. Cenab-ı Allah bir daha böyle bir kabusu milletimize yaşatmasın
diyorum.
Kıbrıs,
bizim akranlarımız için, kimliğimizi bulma, birbirimizle kavga gürültü
ettiğimiz zaman kenetlenme, birleşme vesilesi olması itibarıyla önemli bir
millî konumuzdur. Üç yüz-dört yüz yıllık izmihlal döneminde ilk defa Türkiye,
uluslararası kamuoyunu da karşısına almayı göze alarak hem millî gücünün
gereğini yerine getirmiş hem de ülke içindeki bütün millî güç unsurlarını
seferber ederek orada bulunan kardeşlerinin, soydaşlarının hakkını yedirmemek
için harekete geçmiştir. Onun akabinde bütün dünya, dünyanın pek çok yerinde
çok daha fazla kan ve gözyaşının olduğu anlaşmazlıklar, çatışmalar olduğu hâlde,
Kıbrıs meselesini fiilî durum olarak herhangi bir çatışma ve kan, gözyaşı
olmadığı hâlde her zaman gündemin birinci konusu yapmış, ambargolarla Avrupa
Birliği müzakerelerinde her zaman önümüze getirilen madde olarak da Türkiye’ye,
bu hakkını yedirmeme davranışının bedelini ödetmek istemiştir. 
Uluslararası
hukukun bir defakto hukuk olduğu gerçeğinden hareket eden Türk hükûmetleri,
Kıbrıs konusunda birbirini takip eden politikalar uygulayagelmişlerdir. Son
Hükûmetimiz de arada bazı tereddütlere rağmen, bu politikayı devam ettirmiştir.
Ancak burada bir fayda-maliyet analizi yaptığımızda Kıbrıs’a Türkiye
hükûmetlerinin aktardığı kaynak, sağladığı imkânlarla orada Türkiye hakkında
oluşturduğu kanaati kıyasladığımızda, burada başarılı olduğumuzu söylemek
maalesef mümkün değildir. 
Bir
eğitim adası hâline getirilmek istenen Kıbrıs’ta yükseköğrenimde diplomaların
tanınması, bugünkü sözleşmenin konusudur. Geç kalmış bir uygulamadır ancak bu
uygulama, sadece diplomaların tanınması olarak gündeme getirilip oradaki
eğitimin kalitesiyle ilgili hususlar dikkate alınmadığında, korkarım,
önümüzdeki yıllarda bu diplomaların itibarı ve geçerliliği konusunda, maalesef,
arzu ettiğimizden çok daha kötü bir neticeyle karşılaşma imkânımız olacaktır.
Bunun göstergelerinden biri, son bir yıl içinde bu küçük adada 27 tane yeni
üniversite açılması talebinin olduğunu hatırlatmak isterim. 
Yine,
buradaki üniversitelere Türkiye’den yapılan imtihanlarla öğrenci alımında,
mesela tıp fakültesine ilk 300-400 binde olan öğrencilerin de kayıt
yaptırabilmeleri, buraya YÖK’ün muadiliyet verirken arayacağı kriterler,
üniversitedeki kalite bakımından da bazı şeyler yapması zorunluluğunu gündeme
getirmektedir. 
Bu
sözleşmenin, ben, Kıbrıs’ta şu anda eğitim alanında faaliyet gösteren hem
Kıbrıslı hem ana vatan Türkiyeli müteşebbislerimize, oradaki öğrencilerimize
hayırlı uğurlu olmasını diliyorum. İnşallah, Kıbrıs, oradaki bazı Avrupa Birliği
süreciyle birlikte gelen yanlış beklentilere rağmen Türkiye’nin millî bir
konusu olmaya devam edecek ve Kıbrıs’taki millî menfaatlerimiz, bu zamana kadar
olduğu gibi bundan sonra da Türkiye tarafından korunmaya devam edecektir. Bunun
en son somut bir örneği olarak su meselesinin bir şekilde halledilmiş olması
sevindiricidir. Ama orada Lefkoşe Belediyesinin Türkiye’den gelen suyun
kullanılıp kullanılmamasını referanduma götürecek kadar başka etkilerde
kalmasına müsaade edilmesi de ayrıca göz önünde bulundurulması gereken bir
husustur. 
Ben,
tekrar, bu anlaşmanın iki ülke için hayırlı uğurlu olmasını temenni ediyor,
hepinize saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Koçdemir. 
1’inci
madde üzerinde Halkların Demokratik Partisi Grubu adına Adana Milletvekili
Sayın Meral Danış Beştaş konuşacak. 
Buyurun
Sayın Danış Beştaş. (HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
ben de hepinizi saygıyla selamlıyorum. 
Grubum adına, Kuzey Kıbrıs Türk Cumhuriyeti Hukukuna
Göre Kurulmuş Olan Üniversitelerin Karşılıklı Tanınmasına Dair Milletlerarası
Anlaşmaya Ek Anlaşmanın Onaylanmasının Uygun Bulunduğuna Dair Kanun Tasarısı
üzerinde söz almış bulunmaktayım. Tasarıdan ziyade içinden geçtiğimiz
olağanüstü sürece dair birkaç hususta görüşlerimizi ifade etmek istiyorum.
Doğrusu gerçekten çok ciddi bir dönemeçteyiz şu anda ülke olarak, Parlamento
olarak, demokrasi güçleri olarak ve halkın iradesini temsil eden vekiller olarak
önümüzde çok büyük görevler duruyor. Tabii ki, biraz önce de ifade ettiğimiz
gibi, 15 Temmuz darbe girişimine karşı bütün partilerin aynı oranda tepki
vermesinin önemli olduğunu ve bundan sonra da bu iletişimin, bu zeminin
korunması için bütün partilere ve özellikle de Parlamentoya, parlamento
hukukuna, eşit yaklaşıma ve adil yaklaşıma ihtiyaç olduğunu bir kez daha ifade
etmek istiyorum. 
Gerçekten
darbe girişimine ilişkin ayrıntılar ortaya çıktıkça her gün yeni bir şok
yaşıyoruz. Sadece bizler değil, özellikle Türkiye kamuoyu, Türkiye yurttaşları
açısından bu sürecin daha travmasız, daha rahat atlatılabilmesi için
Parlamentoya düşen çok büyük görevler var, bunu asla ıskalamamamız gerekiyor.
Şu anda gerçekten Türkiye’nin her tarafında büyük bir korku ve kaygıyla bu
süreç izleniyor ama gelişmelerden de duyulan çok büyük kaygılar var. Bizim
demokrasiden, hukuktan, barıştan, temel hak ve özgürlüklerden vazgeçmek için
değil, daha sıkı sarılmamız gereken bir dönemi yaşıyoruz. Çünkü hepimiz
biliyoruz ki darbe ortamlarını yaratan koşulları, kaotik ortamları, hak ve
özgürlüklerin kısıtlanmasını, demokrasiyi askıya almayı ya da hukuku ve hukukun
üstünlüğünü hiçe saymayı bırakmamız gerekiyor. Şu anda bizim bu vahim süreçten,
bu kaotik ortamdan çıkmamızın yolu, gerçekten daha fazla hak, daha fazla
özgürlük ve daha fazla demokrasidir. Daha düne kadar Türkiye işkenceyle anılan
bir ülkeydi, daha düne kadar -dün derken 1990’lı yılları kastediyorum-
Türkiye’deki hak ihlalleri çok büyük şekilde… Ama Kürt illerinde yaşananları da
bu kürsüden yüzlerce defa ifade ettik, “Bu hukuksuzluk gerçekten hepimizin
önüne çıkar.” dedik. İşte şimdi “İşkenceye sıfır tolerans.” diyen bir ülke
olarak bunu tekrar gündemimize almalıyız. NATO’dan, Birleşmiş Milletlerden,
diğer uluslararası güçlerden son iki gündür çok ciddi çağrılar var özellikle
Türkiye’nin taraf olduğu ulusal üstü sözleşmelerin gereğini yerine getirmesi
konusunda, hukukun üstünlüğünden vazgeçmemesi konusunda. Biz, Halkların
Demokratik Partisi olarak da, el ele vererek, bu Parlamentodan, gerçekten bu
darbeye karşı yükselttiğimiz sesi daha da genişletebilir ve bütün Türkiye’ye
yayabiliriz ve bunun yolu da kesinlikle ve kesinlikle hukukun üstünlüğünü,
uluslararası evrensel değerleri, toplumsal barışı esas almaktan geçiyor. Çünkü şu
andaki güvensizlik ortamı, korku ortamı, kaygı ortamı başka şiddet eylemlerine,
başka hak ihlallerine açıkça cevaz verebilir ve sanki Hükûmet, Parlamento bunu
kabul ediyor gibi bir neticeye varabilir. Ama biz bunun asla ve asla bir çıkış
olmadığını bir kez daha ifade etmek istiyoruz. Biz, Halkların Demokratik
Partisi olarak, bu işin çözümünün Parlamentodan geçtiğini de bir kez daha
söylemek istiyoruz. Bu ülkede yasa yapma gücüne sahip erk olarak Parlamentonun,
derhâl, demokratikleşme, temel hak ve özgürlüklerin genişletilmesi ve adaleti
tesis edecek, tecelliye kavuşturacak düzenlemeleri yapabileceğine inanıyoruz.
Siyasi parti liderleri zirvesi, yaptığımız önerilerden bir tanesidir. Böyle bir
zirveyle, toplumun şu anda içinde bulunduğu ruh hâlini aşma ve adım atma, daha
ileriye adım atma çok mümkün olacaktır. 
Türkiye’de denenmemiş baskıcı yöntem kalmadı; ne
olağanüstü hâl ne sıkıyönetim ne özel yetkili mahkemeler ne devlet güvenlik
mahkemeleri ne TMK 10’la görevli mahkemeler ne sokağa çıkma yasakları ne ablukalar
ne büyük katliamlar ne işkence bu ülkeye demokrasi getirmedi, daha fazla hak ve
özgürlük getirmedi ve insanların yaşam standardını yükseltmedi. Daha önce
defalarca denenen ve her seferinde başarısızlıkla neticelenen bu yöntemlere bir
daha başvurulmaması gerekiyor. Bizim şu anda yapmamız gereken şey, yol
haritamız, bir tek cümleyle söylemek gerekirse: “Demokrasi, demokrasi,
demokrasi” diyorum.
Teşekkür ediyorum. (HDP sıralarından alkışlar) 
BAŞKAN – Teşekkür ederim.
1’inci madde üzerinde Cumhuriyet Halk Partisi Grubu
adına Ankara Milletvekili Sayın Levent Gök konuşacak.
Buyurun
Sayın Gök. (CHP sıralarından alkışlar) 
CHP
GRUBU ADINA LEVENT GÖK (Ankara) – Sayın Başkan, değerli milletvekilleri;
görüşülmekte olan 396 sıra sayılı Kanun Tasarısı üzerinde Cumhuriyet Halk
Partisi Grubu adına söz aldım. Hepinizi sevgiyle saygıyla selamlıyorum. Bu
arada bizi izleyen yüce milletimizi de saygıyla selamlıyorum. 
Sayın
Başkan, değerli milletvekilleri; bugün burada Parlamentoyu çalıştırmakla çok
önemli bir iş yapıyoruz. Türkiye çok önemli ve kritik bir süreçten geçiyor. 15
Temmuz gecesi yaşadığımız o kabus dolu dakikalarda, -Türkiye'nin demokrasisine,
anayasal düzene ve parlamenter rejimine dönük darbe teşebbüsünün milletçe
göğüslendiği- tüm siyasi partilerin Meclis çatısı altında can güvenliklerini
tehlikeye atarak, bombalar altında demokrasiyi ve anayasal düzeni, millî
egemenliği ve Türkiye Büyük Millet Meclisini sahiplenmesi Türkiye Cumhuriyeti
tarihinin en önemli milat noktalarından bir tanesidir. Sıradan bir gece geçirmedik
15 Temmuzda. Burada darbeyi yorumlayıp darbe olduğu teşhisini -noktasını- koyan
bütün siyasi partiler soluk almadan derhal Meclise geldiler ve Mecliste, uçak
sesleri arasında, bombalar arasında, bombaların açtığı gürültü, bombaların yol
açtığı tahribat, toz duman arasında bu Meclise sahip çıkmaya çalıştılar. (CHP
ve AK PARTİ sıralarından alkışlar) O gün burada yaşananlar sıradan bir olay
değildi. O gün burada AKP’li, CHP’li, MHP’li ve haber gönderen HDP’li
arkadaşların yürekleri, can güvenlikleri tehlikede de olsa herkes buradan
haykırdı ki “Türk halkının bir tek ferdinin başına bir şey gelmesin, gelecekse
bizim başımıza gelsin, biz madem milletin vekilleriyiz, onlara layık olmaya
çalışıyoruz, Gazi Meclise layık olmaya çalışıyoruz ve biz bu Mecliste bu
darbeyi önleyecek kararlılığı göstermek için buradayız.” (CHP ve AK PARTİ
sıralarından alkışlar) Bu özel ve anlamlı davranış, bence bütün siyasi
paradigmaları yerle bir etmiştir. O gün burada, darbecilerin almak istediği
moral desteği, görmek istediği moral desteği Türkiye Büyük Millet Meclisi
üyeleri çökertmiştir. Halkımız Meclisimizle bütünleşerek bir darbe teşebbüsünü
çok ama çok önemli bir şekilde göğüslemiş ve Türkiye’nin yıllarca geriye
gitmesine neden olabilecek çok kötü bir senaryoyu, çok kötü bir olayı burada
cesaretle önlemiştir. Burada buna katkı sağlayan tüm halkımıza, şehit olan
asker ve polislerimize, hayatını kaybeden tüm yurttaşlarımıza, tüm demokrasi
şehitlerimize Allah’tan rahmet diliyorum. Bu konuda, tankların karşısında, uçak
bombaları altında hayatını ortaya koyarak demokrasi mücadelesini kazanan Türk
milletini saygıyla selamlıyorum.
Evet,
o gün dünya ülkeleri tarafından da ilgiyle ve ibretle izlenen bu tarihî olay,
işte, bu salonda gerçekleşti değerli arkadaşlarım. Bu salonda bütün milletvekilleri,
o bombaların yıkıcı etkisinden can güvenliklerini koruma kaygılarını bir kenara
bırakarak demokrasi adına burada nöbet tuttular. Bunun bir anlamı var, bunun
bir anlamı olmalı. Bundan çıkarılacak en büyük kazanım, Türkiye’de siyasi
partilerin, parlamenter demokrasinin ne kadar önemli ve güçlü olduğu. Siyasi
partilerin, meşruiyet sınırları içerisinde, iktidarın sadece ve sadece millet
egemenliğiyle, seçimlerle değişmesi ilkesinin ne kadar yanında saf tuttuğunu
göstermesi açısından da çok önemli bir sınav olmuştur.
Evet,
bizim, iktidar partisiyle sorunlarımız var, onların yaptıkları pek çok
uygulamayı benimsemiyoruz, tartışıyoruz ama biz Cumhuriyet Halk Partisi olarak
Türkiye'de iktidara gelmeyi ancak milletimizin helal oylarından yola çıkarak millî
iradenin gerçekleşmesiyle bize verilecek iktidar göreviyle bu Mecliste ve
hükûmette yerine getirme kararlılığı içerisindeyiz, başkaca hiçbir düşüncemiz
yok. İşte, bu anlayış, bütün partilerin gösterdiği bu anlayış, Türkiye'de
siyasette çok önemli bir döneme bizleri sokmaktadır değerli arkadaşlarım. Bu
dönem bütün herkesin geçmişlerini ve siyasi backgroundlarını düşünerek
birbiriyle uzlaşmayı, dayanışmayı, Türkiye’nin menfaatlerine, Türkiye'de
yaşayan tüm yurttaşlarımız adına demokrasiyi, insan haklarını, hukukun
evrenselliğini, yargı bağımsızlığını, velhasıl demokrasilerde olması gereken
her türlü unsuru gerçekleştirmelerine tarihî bir fırsat sunmuştur. 15 Temmuz
gecesi Türkiye’ye aslında çok önemli fırsat kapısı aralamıştır. Bunu fırsata
dönüştürmek aklımızı kullanmakla mümkündür. Şimdi böyle bir ortamda hepimizin
son derece soğukkanlı, son derece basiretli davranması gereken bir süreçten
geçiyoruz. 
Her
darbe dönemlerinin, her darbe teşebbüslerinin çok yıkıcı etkisi olmuştur. Bu
darbenin de yıkıcı etkilerini önümüzdeki günlerde göreceğiz ve tartışacağız.
Bunun bizlere neler kaybettirdiğini, darbe teşebbüsünde bulunanların
Türkiye’nin imajına ne kadar zarar verdiğini, ekonomisine ne kadar zarar
verdiğini önümüzdeki günlerde çok yakından tespit edeceğiz. Şimdi bir başka
yanlışın içine düşülmemesi gerekiyor. Bakın, 27 Mayıs… Bugün 27 Mayısı
konuştuğumuz zaman aklımızda kalan en önemli hadise 27 Mayısta asılan Adnan
Menderes ve arkadaşlarıdır. 12 Mart… 12 Marttan aklımızda kalan en önemli
unsurlar, en önemli olaylar Deniz Gezmiş ve arkadaşlarının asılmasıdır. Yine,
12 Eylülde 50’ye yakın olan idam aklımızda kalan yıkıcı sonuçlardır. İşte,
darbe bunlara yol açan sonuçlar getirecekti. Türkiye’yi onarılması güç,
telafisi güç olaylarla karşı karşıya bırakacaktı. Bunu milletimiz ve Meclisimiz
önlemiştir. Bütün siyasi partiler, bütün devlet aygıtı bu konuda önemli bir
görev yapmıştır. 
Şimdi,
böyle bir tarihî dönemeçten geçerken önümüzdeki sürecin nasıl yürütüleceği çok
ama çok önemlidir. Bu dönemde yapılacak yanlışlıklar, duygusal davranışlar,
kışkırtmalarla oluşturulabilecek, alınabilecek kararlar biliniz ki darbe
başarılı olsaydı Türkiye’ye ne denli zarar verecek idiyse aynı zararı verecek
durumdadır.
Şimdi,
iktidar partisine, devleti yönetenlere çok önemli tarihî sorumluluklar
düşmektedir. Kurunun yanında yaşın yanmadığı, gerçekten hukukun uygulandığı,
gerçekten cezası olan herkesin cezasını çektiği ve yargı önüne çıktığı bir
süreçte, suçu olmayanın, kurunun yanında yaşın yanmadığı bir süreç mutlaka ama
mutlaka çok ciddi takip edilmelidir. 
Bu
arada, devletin kimi kurumlarında yapılan işten almalar, açığa almalar çok
dikkatli takip edilmelidir değerli arkadaşlarım. Örneğin, bugün Millî Eğitim
Bakanlığında 15 bin memurun açığa alındığı ifade ediliyor. İşte, buralarda
düşülecek her türlü hata biliniz ki darbe başarılı olsa idi karşılaşacağımız
sorun ne ise aynı oranda yıkıcı etkisini yapacaktır.
Çok
dikkatli olmamız gerekiyor, çok soğukkanlı olmamız gerekiyor. Biz bu süreçte
Türkiye’nin demokrasisinin, insan haklarının, temel hak ve hürriyetlerinin,
Türkiye devlet aygıtının içerisinde örgütlenmiş şebekelerin temizlenmesi
açısından her türlü katkıyı vermeye hazırız. Hukuk içinde kalarak, evrensel
hukuk içinde kalarak ama daima adalet içinde kalarak bunları yapmak durumundayız.
Buradan atılacak en kötü bir geri adım, biliniz ki Türkiye demokrasisini
tartışılır hâle getirecektir. İnsan haklarını, temel hak ve hürriyetleri
tartıştırmadan, sadece ve sadece suça giden kişileri yargılamak ve adaletin
önüne çıkartarak, bir kabile devleti olmadan, bir aşiret devleti olmadan,
gerçek bir hukuk devleti olarak davranmak durumundayız. Şu anda devlet aklının
soğukkanlılıkla uygulayabileceği en önemli yöntem, adalet, yargı bağımsızlığı
ve hukuktur değerli arkadaşlarım. Bu tablo göz ardı edildiğinde bizleri çok
daha kırılgan bir yapı bekleyebilir.
Ben
15 Temmuz gecesi burada canı pahasına sergilenen bu olumlu havadan iktidarın,
devlet aygıtının, devleti yöneten tüm kadroların, bütün siyasi partilerin
gerekli dersi çıkardığını düşünüyorum, bunu ümit etmek istiyorum. Böyle bir
tablonun Türkiye’yi çok ileriye götürmesi mümkündür, aksi davranışın Türkiye’yi
çok geriye getirmesi de mümkündür. Bizim hedefimiz daima ileriye olmalıdır,
bizim hedefimiz daima Türkiye’yi demokrasiyle tanıştırmak, taçlandırmak, daha
da yükseltmek olmalıdır. Türkiye bunu aşacak güçtedir. Bu olumsuz tabloyu o gün
kararlılıkla nasıl aşmışsak, bundan sonraki süreçte bütün partiler…
(Mikrofon
otomatik cihaz tarafından kapatıldı)
LEVENT
GÖK (Devamla) - Sayın Başkanım, bir dakikanızı alabilir miyim.
BAŞKAN
– Buyurun. 
LEVENT
GÖK (Devamla) - ...samimi bir davranış içerisinde, Türkiye’nin menfaatlerini ve
demokrasisini öne çıkaran bir anlayışla yola çıktıklarında, beraber
olduklarında eminim ki Türkiye’yi çok daha fazla zenginlik bekleyecektir.
Adalet duygusunun her alanda sürdürülmesi gerekiyor. Adaleti gerçekleştirecek
olan devlettir. Sokağa çıkan vatandaşların adaleti gerçekleştirme, kişileri
cezalandırma hakkı yoktur. Adaleti ancak, cezayı ancak devlet tesis eder. Bu
konuda darbe gününde yaşanan kimi linç görüntülerinin de hesabı mutlaka
sorulmalıdır. Devlet, büyük devlet olduğunu kanıtlamalıdır. Devlet, sadece ve
sadece adaleti dağıtacak tek organ olduğunu kanıtlamak durumundadır. Sokağa
teslim olmadan, bağımsız yargının öncülüğünde mutlaka ve mutlaka darbecilerden
ve suça karışan herkesten hesap sorulmalıdır. Türkiye’nin önceliği buradadır. 
(Mikrofon
otomatik cihaz tarafından kapatıldı)
LEVENT
GÖK (Devamla) - Türkiye’yi büyük bir beladan kurtaran ve darbe teşebbüsünü
önleyen halkımıza, burada irade gösteren tüm siyasi partilerimize, siyasi parti
genel başkanlarına, tüm devlet aygıtında bunu önlemeye çalışan herkese
huzurunuzda bir kez daha teşekkür ediyor ve tüm Türkiye’yi, sevgili
milletvekillerimizi, herkesi saygıyla sevgiyle selamlıyorum. (CHP ve AK PARTİ
sıralarından alkışlar) 
BAŞKAN
– Teşekkür ederiz Sayın Gök. 
Adalet
ve Kalkınma Partisi Grubu adına İstanbul Milletvekili Sayın Mustafa Şentop
konuşacak. 
Buyurun
Sayın Şentop. (AK PARTİ sıralarından alkışlar) 
AK
PARTİ GRUBU ADINA MUSTAFA ŞENTOP (İstanbul) – Değerli Başkanım, değerli
milletvekili arkadaşlarım; hepinizi hürmetle, muhabbetle selamlıyorum. 
Tabii,
başka bir mevzuyla ilgili görüşüyoruz ama artık, Türkiye’nin gündemi bir süre
15-16 Temmuz gecesi yaşamış olduğumuz bu hareketle ilgili olacak. O bakımdan
ben de müsaadenizle konuşmamı bu konuya tahsis etmek istiyorum. 
Öncelikle,
değerli arkadaşlar, bu yaşadığımız hareketi –bunu özellikle kullanıyorum- bir
darbe teşebbüsü olarak değerlendirmek yanlış kanaatimce. Darbe teşebbüsü,
malum, literatürde de teknik olarak baktığımızda, askerlerin, Silahlı Kuvvetler
içerisindeki bir grubun hükûmeti devirerek yönetimi ele geçirmesi şeklinde
tanımlanabilecek bir şeydir. Burada, tabii, Silahlı Kuvvetlerine mensup
askerler olması gerekiyor bunların. Bu çerçevede bakacak olursak, eğer buna
“Darbe teşebbüsü” dersek, bizim Türk Silahlı Kuvvetleri mensupları içerisinde
bir grubun bunu yaptığını kabul etmemiz lazım. Görünüşte öyle ama bunlara “Türk
askeri”, “Türk Silahlı Kuvvetleri mensubu” demek bir yanlıştır, Türk Silahlı
Kuvvetlerimize, milletimize, devletimize bir hakaret olur. Bunlar,
Pensilvanya’nın -Pensilvanya, malum, Amerika Birleşik Devletleri’nin bir
şehridir- askerleri. Türk askeri, Türk Silahlı Kuvvetleri mensubu olarak bunları
nitelendirmek mümkün değil ve bu harekete de genel anlamıyla bir terör hareketi
ama belki bir işgal hareketi, işgal teşebbüsü demek gerekir. Devletimizin en
azından bazı kurumları itibarıyla işgal edilmesine yönelik bir teşebbüsle karşı
karşıyayız. 
Hamdolsun,
bu hareket, bu teşebbüs püskürtüldü, engellendi. Bu teşebbüsün, bu hareketin
merkezi -tabii, çok sık o akşam bunu dinledik, takip ettik- Akıncılar Üssü.
Burada, çok kısa bir tarihî işarette bulunacağım: Hatırlayanlar vardır, buranın
önceki adı, esas adı Mürted Üssü idi. Mürted, bir bölge Kazan ilçemiz sınırları
içerisinde. Mürtet, biliyoruz dinî bir tabir; Müslüman olduğu hâlde
Müslümanlıktan ayrılan kişiye mürtet denir dinen. Buraya bu ismin verilmesinin
bir sebebi var. 1402 Ankara Savaşı sırasında Yıldırım Bayezid’in ordusundaki
bazı güçler orduyu arkadan vuruyorlar, ihanet ediyorlar orduya. Bu sebeple
burada, dinî anlamda mürtet değil ama “devlete ihanet edenler” anlamında
mürtet, “devletten dönenler” anlamında mürtet olmak üzere bu bölgeye verilmiş
bir isim. Tabii, bunu ben tarihî bir vaka olarak anlatıyorum. Burada yaşayan
insanlarımız, büyük kahramanlar onlar; bu bölgede bu üsse konuyla ilgili bilgi
sahibi olduklarında hemen giden, Kazan’da yaşayan yaklaşık 8 bin civarında
insan; onlar burada canlarını siper ederek, göğüslerini siper ederek buradaki
bu teşebbüsün karşısında duran insanlar. Bunlarla ilgili değil sözüm, bir
tarihî olaya işaret etmek istiyorum. Dolayısıyla, bugün karşı karşıya olduğumuz
hadise, bir bakımdan da tarihin tekerrürüdür. Bir mürtet ihanetiyle karşı
karşıya Türkiye Cumhuriyeti devleti.
Değerli
arkadaşlar, tabii, bu hareketin püskürtülmesinde en büyük pay aziz
milletimizin, millet fertlerimizin. Hepimiz Türkiye'nin muhtelif yerlerinde
birçok vakayla karşılaştık. Bugün ben geldiğimde birçok arkadaşımdan da, gerek
Ankara'dan gerek İstanbul'dan, Türkiye'nin başka yerlerinden çeşitli vakalar,
olaylar dinledim; hepsi başlı başına birer kahramanlık hikâyesi. Gerçekten,
milletimizle ne kadar büyük gurur duyarsak duyalım onun hakkını veremeyiz. 
Türkiye
çok büyük badireler yaşadı; cumhuriyetin kuruluşundan itibaren muhtelif
harekâtlarla, askerî darbelerle, başarılı olan, olmayanlarla karşılaştık.
Bunların hiçbirisinde, bugün olduğu gibi, bu anlamda milletin kendi kendine
organize olarak göstermiş olduğu bir reaksiyon görmedik, yaşamadık. Öncelikle,
bu tarihî süreç, yaşadıklarımızın hepsi demek ki hepimize, milletimizin bütün
fertlerine bir hassasiyeti, bir devlete, demokrasiye, millî iradeye sahip çıkma
asaletini kazandırmış; bu çok önemli bir şey, yaşadığımız hadise. Ama,
milletimizin kahramanlığını burada ne kadar anlatacak olursak olalım onu
layıkıyla ifade etmiş olamayız. 
Değerli
arkadaşlarım, Türkiye'nin her yerinde tankların üzerine çıkan, silahla yapılan
taramalara göğsünü siper eden insanlar esasen kendi iradesine, millete yönelmiş
olan bir tecavüze karşı durmaktadırlar. Sadece -eskiden olduğu gibi- seçim günü
sandıkta oyuyla devlete, millete, yönetime sahip çıkmak yerine bu sefer her
hâlükârda kendi iradesi aleyhine meydana gelen bir gelişmenin karşısında durma
cesaretini ve şuurunu gösteren vatandaş topluluğuyla karşı karşıyayız.
Milletimizi buradan hürmetle selamlıyorum. Bu, tarihî bir hadisedir. Bu Meclis
Gazi Meclistir, hep diyorduk ya, ikinci defa gazilik unvanını Meclisimiz,
yaşadığımız hadiseyle aldı.
Tabii,
yaşadığımız bu hadise niye darbe teşebbüsü değil? Darbecilerin en büyük
problemi dünyanın her tarafında bir meşruiyet problemidir. Darbe yapıyorsunuz,
ülkeyi yöneteceksiniz, sizin bir tabanınız yok, millet nezdinde bir
meşruiyetiniz yok. Bu meşruiyet sıkıntısı özellikle darbecileri halka karşı
duruşlarında bir dikkate sevk ediyor dünyanın birçok yerinde, Afrika’da
gerçekleşen bazı darbeleri istisna tutacak olursak. Onun için, darbe yapanlar
halka, sıradan vatandaşa silah doğrultmaktan kaçınırlar, halkı karşısına
almaktan kaçınırlar. Hâlbuki bu harekette görüyoruz ki hedef gözetmeksizin
topluluğa ateş açan… Hatta keskin nişancılarca Boğaziçi Köprüsü’nde doğrudan
-bazı otopsi raporlarında, Adli Tıpta çıkan- tek kurşunla ve bizzat nişan
alınarak öldürülmüş, katledilmiş vatandaşlarımız var. Bu şekilde vatandaşı,
yine en önemli kurumumuz yüce Meclisi, Türkiye Büyük Millet Meclisini, yine
Cumhurbaşkanlığı Külliyesi’ni hedef alan bir anlayış sadece bir darbe
teşebbüsünde bulunuyor diye nitelendirilemez. Çünkü darbede hükûmeti, iktidarı
ele aldığınız zaman neticede siz yöneteceksiniz ülkeyi. Kurumları niye tahrip
ediyorsunuz? Bu anlayış sadece bu şekilde bir hareket olarak da
nitelendirilemez, bu bir intikam hareketidir siyasetten ama en başında
milletten intikam almak üzere tasarlanmış, yola çıkılmış bir harekettir. O
hareketi, darbeyi telin ediyorum. Hepimiz beraber bunu burada gerçekleştirdik
ama en büyük pay aziz milletimizin. 
Tabii,
burada, başta hakkını ifade etmemiz lazım, Cumhurbaşkanımızın duruşu çok
önemli. Kendisini, milletimiz, biz -çeşitli illerimizde de bulundum- parti
farkı olmaksızın da bu duruşu herkes saygıyla, takdirle ifade ediyor. Kendisini
hürmetle buradan selamlıyorum. (AK PARTİ sıralarından alkışlar) Ben ilk haber
aldığım saatlerde kendisini telefonla aradım. Birçok kimseye ulaşamadığımız
vakitlerdi onlar. Bulunduğu yerden telefonla aradım ve bir tek çalmada
telefonunu açtı. Önce tabii, güvenliğiyle ilgili hususta emin olmak istedim ama
sonra dedi ki: “Bizim bu hareketin karşısında durmamız lazım. Derhâl herkes
sokaklara, meydanlara inecek ve milletimiz bu harekete iradesine sahip çıkarak
karşı duracak.” (AK PARTİ sıralarından alkışlar) İlk anda daha bunu söyledi ve
kendisi de bunu bizzat yaşayarak da bu duruşu, bu tavrı ortaya koydu. O şartlar
altında, malum, ağırlıklı olarak Jandarma içerisinde, kısmen de Hava Kuvvetleri
içerisinde bir örgütlenme var. Dolayısıyla, havadan intikal etmek İstanbul veya
Ankara’ya, çok riskli bir şey. Buna rağmen, bu riski göze alarak, hani her
zaman söylediği “Biz kefenimizi giyerek yola çıktık.” mottosunu, ilkesini,
anlayışını bizzat yaşayarak da milletimize göstermiş oldu. Onun liderliğinde,
önderliğinde bu hareket, bu hain ihanet hareketi, bu mürtet hareketi
çökertilmiş oldu. 
Ben,
bütün partilere mensup arkadaşlarımızın da, tabii basın mensuplarımızın da bir
birlik, beraberlik içerisinde, bu gayrimeşru harekete karşı durduğunu ifade
ediyorum. Herkesi bu anlamda tebrik ediyorum. Tabii polisimiz, Türk Silahlı
Kuvvetlerimizin kahir ekseriyeti bunun karşısında durdu. Savcılarımız,
hâkimlerimiz hemen eş zamanlı olarak harekete geçtiler. Türkiye bir tarih
yazmıştır, bir destan yazmıştır. Bütün dünyaya da örnek olacak bir tabloyu
göstermiştir. Artık bu ülkede hiç kimse bu milletin karşısına çıkıp darbeyle,
zorla, millî iradeyi gasbederek hükmetme imkânına, hakkına sahip değildir. Bu
tescil edilmiştir. Bunda emeği geçen herkesi burada tebrik ediyorum.
Hepinizi
hürmetle, muhabbetle selamlıyorum. (AK PARTİ ve CHP sıralarından alkışlar) 
BAŞKAN
– Teşekkür ederim Sayın Şentop.
1’inci
maddede şahsı adına konuşma yok.
Soru-cevap
yok. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir.
2’nci
maddeyi okutuyorum:
MADDE 2- (1) Bu
Kanun yayımı tarihinde yürürlüğe girer.
BAŞKAN
– 2’nci madde üzerinde Halkların Demokratik Partisi Grubu adına Kars
Milletvekili Sayın Ayhan Bilgen konuşacak.
Buyurun
Sayın Bilgen. (HDP sıralarından alkışlar) 
HDP
GRUBU ADINA AYHAN BİLGEN (Kars) – Sayın Başkan, değerli milletvekilleri;
öncelikle bu çatı altında bu kürsüden -belki daha önceki yasama dönemlerinde de
defaatle olmuştur ama- güvenlik bürokrasisinin sivil denetiminden, parlamenter
denetiminden söz ettiğimizde ön yargıyla, kafalarımızdaki şablonlarla
dinlemeyip daha ilkesel, daha evrensel çerçevede söylediklerimizi dikkate
alsaydınız belki bu yaşadığımız sürecin bu kadar ağır bedeli, bu kadar ağır
faturası olmazdı. 
Böyle
bir girişi ne kimseyi kınamak için ne “Şu parti haklıydı, bu parti haksızdı.”
polemiğine girmek için sarf etmiyoruz. Sonuçta darbelerin hiçbir parti
açısından kazananı olmaz. 
“Parlamento”
kelimesi, hepiniz gayet iyi biliyorsunuz ki “parler” kelimesiyle yani
“konuşma”yla aynı kökten gelir. Sorunlarını konuşacak bir çatı olmaktan burayı
çıkardığınızda, buranın elbette mermilerle, toplarla vurulması kadar
işlevsizleştirilmesi, yapması gereken denetim görevini yapmaması da kendisine
dert edinilmeye değer bir durumdur. 
Değerli arkadaşlar, bir darbeyle yüzleşmeden,
darbelerle yüzleşmeden aslında yeni darbeleri önlemek de çok kolay ve mümkün
değildir. Ama bu yüzleşmeyi gerçekleştirmek için önce yanılmış olma
ihtimalimizi, eksik okuma ihtimalini kendimize yedirebilmemiz gerekiyor yani
“Biz bir yeri görememişiz.”, “Bir şeyi fark edememişiz.”, “Bir şeyi okuyamamışız.”
deme erdemliliğini öncelikle göstermemiz gerekiyor. 
Şimdi,
bir taraftan “çete” ifadesi kullanıyoruz ama öbür taraftan neredeyse
kurmayların üçte 1’i tutuklanıyor. E, şimdi, ya bu tutuklamalar, bu görevden
almalar abartılı ya “çete” tarifi çok gerçekçi, çok inandırıcı bir tarif değil.
Sadece saat dörtte öğrenildiği iddia edilen bir darbenin üzerinden geçen
saatlere rağmen, Cumhurbaşkanının bile aynı mekânda kalıyor olması,
Parlamentonun öğrenildikten beş altı saat sonra vurulmasının engellenemiyor
olması ayrı bir tartışma konusu. Bugünün sıcaklığında, bugünün tartışma
ortamında bunları açmak niyetinde değiliz ama galiba durumun daha vahim tarafı
şu: Darbe olsaydı darbeciler bizim neyi tartışmamızı isterdi ve şimdi biz neyi
tartışıyoruz? Türkiye kamuoyu idamı tartışıyor. Tam da darbeciler zaten darbe
yaptıktan sonra idamın tartışılmasını isterler. İdamı kim, kimin için veriyor,
kimi cezalandırıyor? Darbe meselesi darbeyi başarıyla bitiren, darbede kaybeden
meselesi değildir ki; darbe meselesinin panzehri, alternatifi demokrasidir,
hukuk devletidir, insan haklarıdır. Darbeyi başarısız kılmanın ve bundan sonra
bir daha kimse tarafından darbeye tevessül edilmemesinin tek teminatı da
demokrasiyi bütün kurumlarıyla hayata geçirecek bir tavrı, bir kararlılığı hem
hukuki zeminde, yasal mevzuat zemininde hem de pratikte hayata geçirmektir. 
Değerli
arkadaşlar, “Darbeden daha kötüsü nedir?” sorusu galiba bugün kimsenin
cevaplama konusunda istekli davranmayacağı bir soru ama ben bütün netliğiyle
söyleyeyim: Darbeden daha kötüsü vardır ve darbeden daha kötüsü iç savaştır.
Elbette darbeciler başarılı olduklarında da çok ağır bedeller ödetirler halka
ama iç savaş darbeyle kıyaslanmayacak kadar büyük felaketleri getirir. Şu anda
yapılan bazı işler tam da darbecilerin yapılmasını istediği işlerle çok
benzeşiyor. Ben bir tanesini söyleyeceğim. Diyanet İşleri Başkanlığının
hayatını kaybeden -tırnak içinde söylüyorum- darbecilerin selalarının
verilmeyeceği, defin hizmetlerinin yapılmayacağı, cenazelerinin yıkanmayacağıyla
ilgili kararını bence yeniden, bir daha düşünün, bir daha değerlendirin. 
Değerli
arkadaşlar, cenaze hizmeti ölenle ilgili değildir, cenaze hizmeti kalanlarla
ilgilidir. Kim olduğunu değil, onun toplumsal zeminde toplumsal barış iklimine
vereceği zararı düşünmek zorundasınız. Yoksa, dinî açıdan kimin cenaze namazı
kılınır, kimin kılınmaz tartışmasıyla eğer bakıyorsanız başka vakalar da var,
başka şeyler de var sayılabilecek ama hepimiz biliyoruz ki bunu hiçbir yerde
din görevlileri o perspektifle ele almazlar. Örneğin, intihar edenin cenaze
namazı kılınmaz dinî açıdan ama asla camilerimizde böyle bir şey olmaz çünkü o,
aileyi rencide etmektir. Dolayısıyla da…
İMRAN
KILIÇ (Kahramanmaraş) – Kılınır, intihar edenin cenaze namazı kılınır,
bâgîlerin cenaze namazı kılınmaz.
AYHAN
BİLGEN (Devamla) – O da tabii, ayrı bir tartışma ama ben fıkıh tartışması için
açmadım bunu, başka bir şey için söylüyorum. 
İMRAN
KILIÇ (Kahramanmaraş) – Tartışıyorsan her yönüyle tartışacaksın!
AYHAN
BİLGEN (Devamla) – Bakın, eğer siz toplumda kırılma doğuracak işler yapmaya
devam ederseniz, toplumsal barışı tehdit edecek şeyler yapmaya kalkarsanız,
değerli arkadaşlar, şu anda içinde bulunduğumuz kaosu önlemek bir yana, bunu
durduracak bir aklı, bir sağduyuyu, bir ortaklaşmayı egemen kılmak bir yana,
tam tersine, toplumda daha büyük kırılmaları, daha büyük çatışmaları -altını
çizerek ifade ediyorum- Türkiye’yi iç savaşa sürükleyecek bir büyük felaketi
kendi ellerimizle hazırlamış oluruz. Umut ederim ki insan hakları ihlalleri ve
demokratik duyarlılık konusunda bu Meclis üzerine düşeni yapabilsin ve bugünden
daha kötü, bugünleri arayacağımız bir atmosfere bu ülke sürüklenmek zorunda
kalmasın.
Herkesi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim.
2’nci
madde üzerinde Milliyetçi Hareket Partisi Grubu adına Kocaeli Milletvekili
Sayın Saffet Sancaklı konuşacak.
Buyurun
Sayın Sancaklı. (MHP sıralarından alkışlar) 
MHP
GRUBU ADINA SAFFET SANCAKLI (Kocaeli) – Sayın Başkan, değerli milletvekilleri;
evet, zor günler geçiriyoruz, birlik olmamız lazım. 
Daha
önce de bazı konuşmalarımda… Aylarca geriye gittim, bugün birkaç tanesini
dinledim, aşağı yukarı hep aynı konuşmaları yapmışım. Bugün Balkanlarla ilgili
bir şey hazırlamıştım, biraz bilgi verecektim ama tabii, konu çok farklı,
günümüze bağlayacağım.
Balkanlar
“dağlık yer” anlamına gelir. Balkanlar Karadeniz ve Adriyatik Denizi arasındaki
dağlık, engebeli sahaları oluşturur yani o bölgenin içerisinde. Bölgenin yüz
ölçümü 550 bin kilometrekare, nüfusu 55 milyon civarındadır. Başlıca devletleri
Yunanistan, Bulgaristan, Makedonya, Arnavutluk, Kosova, Karadağ ve
Bosna-Hersek'tir. Türkiye Balkan Yarımadası’nda bir miktar toprağı olduğundan,
Romanya, Hırvatistan, Slovenya, Macaristan ve Moldova ise tarihi bağlarından
ötürü Balkan ülkesi sayılır.
Ama
Balkanlara kötü ün veren, savaşlar ve katliamlardır, soykırımlardır. Tarih
boyunca Avrupa’nın hiçbir bölgesi Balkan Yarımadası kadar saldırı, istila ve
işgale uğramamıştır. Bölge Persler, Makedonyalılar, Arnavutlar, Romalılar, Bizanslılar,
Hunlar, Avarlar, Bulgarlar, Sırplar, Türkler, Avusturyalılar ve daha birçok
ulus tarafından uzun yıllar boyunca yönetildi. Balkanların yerli halkı olan
topluluklar, kısa süreli dönemler hariç, tarih boyunca hep başka milletlerin
idaresi altında yaşadılar.
Nitekim
14’üncü yüzyıl ortalarında Türklerin Rumeli'ye geçişi Balkanların tarihinde
önemli bir dönüm noktası oldu. Osmanlılar Balkan Yarımadası'na ayak
bastıklarında bölgede kendilerine karşı koyabilecek ne güçlü bir siyasi birlik
ne de güçlü bir devlet bulunmaktaydı. O dönem Balkanların en güçlü devleti olan
Sırp Krallığı bile Osmanlıların askeri gücüne dayanamayarak 15’inci yüzyıl
ortalarında çöktü.
Osmanlıların
Trakya'ya ayak bastıktan sonra bölgede yavaş yavaş ilerlemeye başlaması,
aralarında çeşitli dinî, siyasi, askeri ve benzeri sorunlar olan Balkan
halklarının bütün bu sorunlarını bir kenara bırakıp yaklaşan Türk tehlikesine
karşı birleşerek Haçlı Seferleri başlatmalarına neden olmuştur. Bu seferlere,
Balkan devletleri dışında zaman zaman, bölgenin hamiliğini üstlenen Macar
Krallığı doğrudan, İngiltere, Fransa, Almanya, İspanya, İtalya, İskoçya gibi
Avrupa’nın çeşitli ülkeleri de bir miktar asker göndererek dolaylı yönden
iştirak ettiler Türklere karşı. Haçlı orduları ve Osmanlılar arasında 14’üncü
yüzyılın ortalarında Birinci Kosova Savaşı’yla başlayan bir hilal-haç savaşı,
İkinci Kosova Savaşı’yla 15’inci yüzyılın ortalarına kadar devam etmiştir.
Bu
anlatmış olduğum hilal ve haç arasındaki mücadelenin 14’üncü yüzyılda
başlayarak yüzyıllarca devam ettikten sonra 11 Temmuz 1995 tarihinde,
Srebrenitsa soykırımının yıl dönümünde Sırp ordularının Komutanı Ratko
Miladiç’in “Müslüman Türklerden tarihin intikamını alıyoruz.” sözleriyle
Müslüman Türklere karşı kinini ve öfkesini göstermiştir. 
Şimdi,
bunu anlattım ki ufak bir hikâye anlatarak günümüze bağlayacağım. Daha önce de
bundan bahsetmiştim size, Osmanlı-Rus savaşında, Bulgaristan’da bir şehir
Rusların eline geçmek üzere. Osmanlı paşası da şehre gidiyor ve insanlara diyor
ki: “Ruslar geliyor. Toplarımızı tepelere çıkarmamız lazım. Lütfen,
katırlarınızı bize verin, yardım edin.” Söylediği insanlar da Osmanlı’nın
tabiiyetinde yaşayan Müslüman Türkler. Tabii, evin birine giriyor komutan,
diyor ki: “Katırını ver.”, “Benim katırımın ayağı sakat.” diyor; öbürüne
giriyor, “Benim katırım hasta.” diyor; öbürüne gidiyor, “Benim katırım yok ki.”
diyor. Paşa bakıyor ki kimse katırını vermiyor, parayla satın alıyor, ancak 9
tane katır satın alabiliyor ve topları yukarıya çıkarmaya çalışıyor, 9 tane
katırla ne kadar çıkarabiliyorsa. Rus ordusu geliyor, şehri zapt ediyor. Şehir
meydanında bütün katırları topladığında 1.700 tane katır çıkıyor ahırlardan.
Bütün herkesin evine el koyuyorlar, bütün herkesin karısına, kızına tecavüz
ediyorlar ve böyle sonuçlanıyor bu hikâye.
İşte,
bugün, arkadaşlar, bizim, katırları verme günümüz. Bugün, bu Mecliste, hiçbir
parti ismi gözetmeksizin, hiçbir şeye bakmadan bizim birlik olmamız gerekiyor. 
İşte,
bu 15 Temmuzda yaşanan bu kalkışma girişimi akşamı olaylar başlar başlamaz Milliyetçi
Hareket Partisinin lideri Sayın Devlet Bahçeli, Milliyetçi Hareket Partisinin
Genel Merkezine gelerek, bütün ışıkları da açtırarak, üstelik de Ankara’da çok
önemli binaların ışıklarının söndüğü anda bütün ışıkları açtırarak, büyük bir
riske girerek MHP Genel Merkezine gelmiştir ve arkasından bütün kurmaylarıyla,
bizlerle beraber olayları izlemiştir. Arkasından, Ankara’da bulunan
milletvekillerimiz Meclise gelmiştir ve ilk açıklamayı da Sayın Genel Başkan
yapmıştır, Sayın Başbakanı arayarak “Böyle bir şey kabul edilemez, böyle bir
şeye izin verilemez. Biz buradayız, milletimizin ve Hükûmetimizin
arkasındayız.” demiştir. Bu tarihî bir olaydır. 
Bugün
Sayın Başbakan Binali Bey ile Sayın Genel Başkanımızın görüşmesinden sonra,
Binali Bey kendisine “Mesele memleketse gerisi teferruattır sözü bugün Sayın
Bahçeli ve MHP’nin tavrıyla örnek bulmuştur.” diyerek Sayın Genel Başkana
teşekkür etmiştir. Biz de Sayın Başbakanımıza bu teşekküründen dolayı teşekkür
ediyoruz. (AK PARTİ sıralarından alkışlar) 
Milliyetçi
Hareket Partisinin bu duruşu ilkeli bir duruştur, konjonktürel bir duruş
değildir. (MHP sıralarından alkışlar) Milliyetçi Hareket Partisi, memleket
meselesi ne zaman olduysa bu duruşun aynısını göstermiştir. 
Ama,
herkesten rica ediyorum, bu olay hiçbir partiye mal edilmesin. Milliyetçi
Hareket Partisinin Genel Başkanı ilk önce çıkmıştır, Başbakanı aramıştır ve
bütün televizyon kanallarına bu haberi göndermiştir. Anlatılmayacak birçok olay
olmuştur ama Milliyetçi Hareket Partisinin Genel Başkanı ve Milliyetçi Hareket
Partisi dimdik durmuştur ve bu kalkışma en azından şimdilik önlendiyse, bu
tehlike atlatıldıysa büyük payı vardır. Ama, bizim hiçbir zaman “Şu anda bu
olaylardan biz nasıl bir rant devşiririz, nasıl oyu bize doğru yönlendiririz?”
veyahut da “Nasıl Milliyetçi Hareket Partisinin oylarını yükseltiriz?” gibi bir
düşüncemiz yok. Hiç kimseden de böyle bir şey beklenmiyor, kimseden de olmasın.

Ama,
çok dikkat etmemiz gereken bir şey var şu anda -artık cümleleri de çok dikkatli
seçiyorum- 358 generalin 115’ine görevden el çektirildiği, tutuklandığı bir
ortamda çok vahim bir durum var ortada. Eğer bu böyle ise bu çok vahim, böyle
değilse bu daha da vahim. Şu anda güneydoğuda ve doğuda görev yapan üst düzey
rütbeli komutan arkadaşlarımdan birkaç tanesiyle konuştum telefonda. O
bölgedeki komutanların da ciddi bir bölümü alındı. Asker kışlaya çekildi,
meydanın kime kaldığını hepimiz biliyoruz. Lütfen, rica ediyorum, çok dikkatli
olalım. Başka bir tarafa yönlenirken başka bir şeyleri kaçırmayalım. Aylardır güneydoğuda
ve doğuda büyük bir askerî üstünlüğümüz var terör örgütüne karşı, belini kırma
noktasına geldik belki ama bu olaya kimse rehavete kapılmasın, tek bir tarafa
da yönlendirmesin bizi. Şu anda acaba onlar ne yapıyorlar? Hükûmet
yetkililerine sesleniyorum buradan bir kez daha. Halk sokaklara çıkmıştır,
demokrasiye sahip çıkmıştır. Burada iki noktaya çok dikkat etmemiz lazım:
Provokasyona çok açık bir ortam, lütfen bunun bir yolunu bulun. İki, doğuda ve
güneydoğuda Türk bayraklarıyla sokağa çıkan insanlara da biraz dikkat edelim.
Hepsi için söylemiyorum, belli bir bölümü… Acaba birileri prova yapmayı
deneyebilir mi? Milliyetçi Hareket Partisi olarak uyarılarımızı lütfen dikkate
alın. 
Şu
zaman eleştiri zamanı değildir, şu zaman katırlarımızı verme zamanıdır.
Eksiklerimiz olabilir, fazlalıklarımız olabilir. Lütfen, kimse kimseyi de
eleştirmesin, eleştiri hakkımız saklı kalsın. Çok büyük bir badireden
geçiyoruz, tehlike henüz geçmedi. Avrupa’nın büyük televizyon kanalları ve
büyük gazeteleri çok ağır şeyler yazıyorlar; kayıp gemilerden bahsediyorlar,
başka bir şeylerden bahsediyorlar. Lütfen, çok dikkatli olalım, birlikte
olalım, bir olalım ama bu işi de lütfen başka taraflara çekmeyelim.
Beni
dinlediğiniz için de çok teşekkür ediyorum, saygılar sunuyorum. (MHP ve AK
PARTİ sıralarından alkışlar)
BAŞKAN
– Teşekkür ederim Sayın Sancaklı.
2’nci
madde üzerinde sahsı adına başka söz yok.
Soru-cevap
bölümü yok.
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir.
3’üncü
maddeyi okutuyorum:
MADDE 3 - (1) Bu Kanun hükümlerini Bakanlar Kurulu
yürütür.
BAŞKAN
– 3’üncü madde üzerinde söz alan yok.
Soru-cevap
bölümü yok.
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir.
Sayın
milletvekilleri, tasarının tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için iki dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Türkiye Cumhuriyeti ve Kuzey Kıbrıs Türk
Cumhuriyeti Hukukuna Göre Kurulmuş Olan Üniversitelerin Karşılıklı Tanınmasına
Dair Milletlerarası Anlaşmaya Ek Anlaşmanın Onaylanmasının Uygun Bulunduğuna
Dair Kanun Tasarısı açık oylama sonucu: 
“Oy
sayısı: 211
Kabul: 211
 Kâtip
Üye 
Kâtip Üye
 Elif
Doğan Türkmen Ömer
Serdar
 Adana 
Elâzığ” (x)
Tasarı
kabul edilmiş ve kanunlaşmıştır.
Sayın
milletvekilleri, Danışma Kurulunun bir önerisi vardır, okutup işleme alacağım
ve oylarınıza sunacağım:
IX.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun 19
Temmuz 2016 Salı günkü birleşiminde gündemin 130 sıra sayılı Kanun Tasarısı’na
kadar olan işlerin görüşmelerinin tamamlanmasına kadar çalışmalarını sürdürmesinin
uygun görüldüğüne ilişkin önerisi
19/7/2016
Danışma Kurulu Önerisi
Danışma
Kurulunun 19/7/2016 Salı günü yaptığı toplantıda, Genel Kurulun 19/7/2016 Salı
günkü (bugün) birleşiminde gündemin 130 sıra sayılı Kanun Tasarısı’na kadar
olan işlerin görüşmelerinin tamamlanmasına kadar çalışmalarını sürdürmesi uygun
görülmüştür. 
 İsmail
Kahraman
 Türkiye
Büyük Millet Meclisi
 Başkanı
 Adalet ve Kalkınma
Partisi Cumhuriyet Halk
Partisi
 Grubu Başkan Vekili Grubu
Başkan Vekili
 Mehmet Naci Bostancı Levent
Gök

 Milliyetçi Hareket Partisi  Halkların
Demokratik Partisi
 Grubu Başkan Vekili Grubu
Başkan Vekili
 Erkan Akçay İdris
Baluken
BAŞKAN
– Oylarınıza sunuyorum: Kabul edenler... Kabul etmeyenler... Danışma Kurulu
önerisi kabul edilmiştir.
Sayın
milletvekilleri, 3’üncü sırada yer alan, Türkiye
Cumhuriyeti Hükûmeti ile Karadağ Hükûmeti Arasında Askerî Alanda Eğitim, Teknik
ve Bilimsel İş Birliği Çerçeve Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
3.- Türkiye Cumhuriyeti Hükûmeti ile
Karadağ Hükûmeti Arasında Askerî Alanda Eğitim, Teknik ve Bilimsel İş Birliği Çerçeve
Anlaşmasının Onaylanmasının Uygun Bulunduğuna Dair Kanun Tasarısı (1/515) ve
Dışişleri Komisyonu Raporu (S. Sayısı: 145) (X)
BAŞKAN
– Komisyon? Burada. 
Hükûmet?
Burada. 
Komisyon
raporu 145 sıra sayısıyla bastırılıp dağıtılmıştır. 
Tasarının
tümü üzerinde söz isteyen? Yok. 
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 
1’inci
maddeyi okutuyorum:

TÜRKİYE
CUMHURİYETİ HÜKÛMETİ İLE KARADAĞ HÜKÛMETİ ARASINDA ASKERÎ ALANDA EĞİTİM, TEKNİK
VE BİLİMSEL İŞ BİRLİĞİ ÇERÇEVE ANLAŞMASININ ONAYLANMASININ UYGUN BULUNDUĞUNA
DAİR KANUN TASARISI

MADDE 1-
(1) 4
Haziran 2014 tarihinde Saraybosna’da imzalanan “Türkiye Cumhuriyeti Hükûmeti
ile Karadağ Hükûmeti Arasında Askerî Alanda Eğitim, Teknik ve Bilimsel İş
Birliği Çerçeve Anlaşması”nın onaylanması uygun bulunmuştur.
BAŞKAN
– Kabul edenler… Kabul etmeyenler… Kabul edilmiştir.
2’nci
maddeyi okutuyorum:

MADDE 2- (1)
Bu Kanun yayımı tarihinde yürürlüğe girer.
BAŞKAN
– Kabul edenler… Kabul etmeyenler… Kabul edilmiştir. 
3’üncü
maddeyi okutuyorum:

MADDE 3-
(1) Bu Kanun hükümlerini Bakanlar Kurulu yürütür.
BAŞKAN
– Kabul edenler… Kabul etmeyenler… Kabul edilmiştir. 
Tasarının
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre veriyorum ve süreyi başlatıyorum. 
(Elektronik
cihazla oylama yapıldı)
BAŞKAN - Türkiye Cumhuriyeti Hükûmeti ile Karadağ
Hükûmeti Arasında Askerî Alanda Eğitim, Teknik ve Bilimsel İş Birliği Çerçeve
Anlaşmasının Onaylanmasının Uygun Bulunduğuna Dair Kanun Tasarısı açık oylama
sonucu:
“Kullanılan
oy sayısı: 245
Kabul 
: 241
Ret 
: 4 (x) 

 Kâtip Üye Kâtip
Üye
 Ömer Serdar Elif
Doğan Türkmen
 Elâzığ  Adana”
Böylelikle, tasarı kabul edilmiş ve kanunlaşmıştır.
4’üncü sırada yer alan, Türkiye Cumhuriyeti Hükümeti
ile Karadağ Hükümeti Arasında Bilimsel ve Teknolojik İşbirliği Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
4.- Türkiye Cumhuriyeti Hükümeti ile
Karadağ Hükümeti Arasında Bilimsel ve Teknolojik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/344) ve Dışişleri
Komisyonu Raporu (S. Sayısı: 249) (xx)
BAŞKAN – Komisyon? Burada.
Hükûmet? Burada.
Komisyon Raporu 249 sıra sayısıyla bastırılıp
dağıtılmıştır.
Tasarının tümü üzerinde söz isteyen? Yok.
Maddelerine geçilmesini oylarınıza sunuyorum: Kabul
edenler… Kabul etmeyenler… Kabul edilmiştir.
1’inci maddeyi okutuyorum:

TÜRKİYE CUMHURİYETİ HÜKÜMETİ İLE KARADAĞ HÜKÜMETİ
ARASINDA BİLİMSEL VE TEKNOLOJİK İŞBİRLİĞİ ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI
MADDE
1- (1) 12 Nisan 2013 tarihinde Ankara’da imzalanan “Türkiye Cumhuriyeti
Hükümeti ile Karadağ Hükümeti Arasında Bilimsel ve Teknolojik İşbirliği
Anlaşması”nın onaylanması uygun bulunmuştur.
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN – 3’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Tasarının
tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için iki dakika süre veriyorum ve oylama işlemini başlatıyorum.
(Elektronik cihazla oylama yapıldı)
BAŞKAN - Türkiye Cumhuriyeti Hükümeti ile Karadağ
Hükümeti Arasında Bilimsel ve Teknolojik İşbirliği Anlaşmasının Onaylanmasının
Uygun Bulunduğuna Dair Kanun Tasarısı açık oylama sonucu:
“Kullanılan
oy sayısı: 237
Kabul 
: 236
Çekimser 
: 1 (x) 

 Kâtip Üye Kâtip
Üye
 Ömer Serdar Elif
Doğan Türkmen
 Elâzığ  Adana”
Tasarı kabul edilmiş ve kanunlaşmıştır. 
5’inci sırada yer alan Türkiye Cumhuriyeti Hükümeti ile
Karadağ Hükümeti Arasında Yatırımların Karşılıklı Teşviki ve Korunmasına
İlişkin Anlaşmanın Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlayacağız.
5.- Türkiye Cumhuriyeti Hükümeti ile
Karadağ Hükümeti Arasında Yatırımların Karşılıklı Teşviki ve Korunmasına
İlişkin Anlaşmanın Onaylanmasının Uygun Bulunduğuna Dair Kanun Tasarısı (1/493)
ve Dışişleri Komisyonu Raporu (S. Sayısı: 141) (XX)
BAŞKAN
– Komisyon? Burada.
Hükûmet?
Burada.
Komisyon
Raporu 141 sıra sayısıyla bastırılıp dağıtılmıştır.
Tasarının
tümü üzerinde söz talebi? Yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum: 
TÜRKİYE CUMHURİYETİ
HÜKÜMETİ İLE KARADAĞ HÜKÜMETİ ARASINDA YATIRIMLARIN KARŞILIKLI TEŞVİKİ VE
KORUNMASINA İLİŞKİN ANLAŞMANIN
ONAYLANMASININ UYGUN
BULUNDUĞUNA DAİR KANUN TASARISI

MADDE
1- (1) 14 Mart 2012 tarihinde Ankara’da imzalanan “Türkiye Cumhuriyeti
Hükümeti ile Karadağ Hükümeti Arasında Yatırımların Karşılıklı Teşviki ve
Korunmasına İlişkin Anlaşma”nın onaylanması uygun bulunmuştur.
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… 1’inci
madde kabul edilmiştir. 
2’nci
maddeyi okutuyorum: 
MADDE 2- (1) Bu Kanun yayımı tarihinde yürürlüğe
girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… 2’nci
madde kabul edilmiştir. 
3’üncü
maddeyi okutuyorum: 
MADDE 3- (1) Bu Kanun hükümlerini Bakanlar
Kurulu yürütür.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Sayın
milletvekilleri, tasarının tümü açık oylamaya tabidir.
Oylama
için iki dakika süre veriyorum ve süreyi başlatıyorum. 
(Elektronik
cihazla oylama yapıldı) 
BAŞKAN
- Türkiye Cumhuriyeti Hükümeti ile Karadağ Hükümeti Arasında Yatırımların
Karşılıklı Teşviki ve Korunmasına İlişkin Anlaşmanın Onaylanmasının Uygun
Bulunduğuna Dair Kanun Tasarısı açık oylama sonucu:
“Kullanılan
oy sayısı: 240
Kabul 
: 238
Çekimser 
: 1 (x) 

 Kâtip Üye Kâtip
Üye
 Ömer Serdar Elif
Doğan Türkmen
 Elâzığ  Adana”
Tasarı kabul edilmiş ve kanunlaşmıştır.
6’ncı
sırada yer alan Türkiye Cumhuriyeti Hükümeti ile Karadağ Hükümeti Arasında Geri
Kabul Anlaşmasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlayacağız.
6.- Türkiye Cumhuriyeti Hükümeti ile
Karadağ Hükümeti Arasında Geri Kabul Anlaşmasının Onaylanmasının Uygun
Bulunduğuna Dair Kanun Tasarısı (1/623) ve Dışişleri Komisyonu Raporu (S.
Sayısı: 213) (xx)
BAŞKAN
– Komisyon? Burada.
Hükûmet?
Burada.
Komisyon
Raporu 213 sıra sayısı ile bastırılıp dağıtılmıştır.
Tasarının
tümü üzerinde söz isteyen? Yok.
Maddelere
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:
TÜRKİYE CUMHURİYETİ
HÜKÜMETİ İLE KARADAĞ HÜKÜMETİ ARASINDA GERİ KABUL ANLAŞMASININ ONAYLANMASININ
UYGUN BULUNDUĞUNA DAİR KANUN TASARISI
MADDE 1- (1) 18 Nisan 2013 tarihinde İstanbul’da
imzalanan “Türkiye Cumhuriyeti Hükümeti ile Karadağ Hükümeti Arasında Geri
Kabul Anlaşması”nın onaylanması uygun bulunmuştur.
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… 1’inci
madde kabul edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… 2’nci
madde kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… 3’üncü
madde kabul edilmiştir.
Sayın
milletvekilleri, tasarının tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için iki dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN - Türkiye Cumhuriyeti Hükümeti ile Karadağ
Hükümeti Arasında Geri Kabul Anlaşmasının Onaylanmasının Uygun Bulunduğuna Dair
Kanun Tasarısı açık oylama sonucu:
“Kullanılan
oy sayısı: 242
Kabul 
: 241
Çekimser
: 1 (x) 

 Kâtip Üye Kâtip
Üye
 Ömer Serdar Elif
Doğan Türkmen
 Elâzığ  Adana”
Böylelikle, tasarı kabul edilmiş ve kanunlaşmıştır.
7’nci sırada yer alan Türkiye Cumhuriyeti Hükümeti ile
Karadağ Hükümeti Arasında Eğitim Alanında İşbirliği Mutabakat Zaptının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
7.- Türkiye Cumhuriyeti Hükümeti ile
Karadağ Hükümeti Arasında Eğitim Alanında İşbirliği Mutabakat Zaptının
Onaylanmasının Uygun Bulunduğuna Dair Kanun Tasarısı (1/347) ve Dışişleri
Komisyonu Raporu (S. Sayısı: 42) (xx)
BAŞKAN – Komisyon? Burada.
Hükûmet? Burada.
Komisyon Raporu 42 sıra sayısıyla bastırılıp
dağıtılmıştır.
Tasarının tümü üzerinde söz isteyen? Yok.
Maddelerine geçilmesini oylarınıza sunuyorum: Kabul
edenler… Kabul etmeyenler… Kabul edilmiştir.
1’inci maddeyi okutuyorum:

TÜRKİYE CUMHURİYETİ HÜKÜMETİ İLE KARADAĞ HÜKÜMETİ
ARASINDA EĞİTİM ALANINDA İŞBİRLİĞİ MUTABAKAT ZAPTININ ONAYLANMASININ UYGUN
BULUNDUĞUNA DAİR KANUN TASARISI
MADDE
1- (1) 18 Nisan 2012 tarihinde Ankara’da imzalanan “Türkiye Cumhuriyeti
Hükümeti ile Karadağ Hükümeti Arasında Eğitim Alanında İşbirliği Mutabakat
Zaptı”nın onaylanması uygun bulunmuştur. 

BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN – 3’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Tasarının
tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için iki dakika süre veriyorum ve süreyi başlatıyorum.
(Elektronik cihazla oylama yapıldı)
BAŞKAN
– Türkiye Cumhuriyeti Hükümeti ile Karadağ Hükümeti Arasında Eğitim Alanında
İşbirliği Mutabakat Zaptının Onaylanmasının Uygun Bulunduğuna Dair Kanun
Tasarısı açık oylama sonucu: 
“Kullanılan
oy sayısı  : 232
Kabul :
219(x)
 Kâtip Üye  Kâtip
Üye
 Ömer Serdar Elif
Doğan TÜRKMEN
 Elâzığ Adana”
Tasarı kabul edilmiş ve kanunlaşmıştır.
Sayın milletvekilleri, gündemimizdeki işlerin
görüşmeleri tamamlanmıştır.
Alınan
karar gereğince kanun tasarı ve teklifleri ile komisyonlardan gelen diğer
işleri sırasıyla görüşmek için 20 Temmuz 2016 Çarşamba günü saat 14.00’te toplanmak
üzere birleşimi kapatıyorum. 
İyi
akşamlar diliyorum.
Kapanma Saati: 18.49




(*)(10/266) esas numaralı Meclis
Araştırması Önergesi’nin tam metni tutanağa eklidir.]


(x) 396 S. Sayılı Basmayazı tutanağa
eklidir.


(x) Açık oylama kesin sonuçlarını gösteren
tablo tutanağa eklidir.


(X) 145 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 249 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(XX)
141 S. Sayılı Basmayazı tutanağa eklidir.


(x) Açık oylama kesin sonuçlarını
gösteren tablo tutanağa eklidir.


(xx) 213 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 42 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.




