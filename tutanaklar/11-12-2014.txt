



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 26’ncı
Birleşim
 11
Aralık 2014 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657)
A) CUMHURBAŞKANLIĞI
1) Cumhurbaşkanlığı 2015 Yılı Merkezî Yönetim Bütçesi
2) Cumhurbaşkanlığı 2013 Yılı Merkezî Yönetim Kesin
Hesabı
B) TÜRKİYE BÜYÜK MİLLET MECLİSİ 
1) Türkiye Büyük Millet Meclisi 2015 Yılı Merkezî
Yönetim Bütçesi
2) Türkiye Büyük Millet Meclisi 2013 Yılı Merkezî
Yönetim Kesin Hesabı
C) KAMU DENETÇİLİĞİ KURUMU
1) Kamu Denetçiliği Kurumu 2015 Yılı Merkezî Yönetim
Bütçesi
2) Kamu Denetçiliği Kurumu 2013 Yılı Merkezî Yönetim
Kesin Hesabı
Ç) SAYIŞTAY 
1) Sayıştay 2015 Yılı Merkezî Yönetim Bütçesi
2) Sayıştay 2013 Yılı Merkezî Yönetim Kesin Hesabı
D) ANAYASA MAHKEMESİ
1) Anayasa Mahkemesi 2015 Yılı Merkezî Yönetim Bütçesi
2) Anayasa Mahkemesi 2013 Yılı Merkezî Yönetim Kesin
Hesabı
E) YARGITAY
1) Yargıtay 2015 Yılı Merkezî Yönetim Bütçesi
2) Yargıtay 2013 Yılı Merkezî Yönetim Kesin Hesabı
F) DANIŞTAY
1) Danıştay 2015 Yılı Merkezî Yönetim Bütçesi
2) Danıştay 2013 Yılı Merkezî Yönetim Kesin Hesabı
G) BAŞBAKANLIK
1) Başbakanlık 2015 Yılı Merkezî Yönetim Bütçesi
2) Başbakanlık 2013 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ 
1) Millî Güvenlik Kurulu Genel Sekreterliği 2015 Yılı Merkezî
Yönetim Bütçesi
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI 
1) Diyanet İşleri Başkanlığı 2015 Yılı Merkezî Yönetim
Bütçesi
2) Diyanet İşleri Başkanlığı 2013 Yılı Merkezî Yönetim
Kesin Hesabı
İ) VAKIFLAR GENEL MÜDÜRLÜĞÜ 
1) Vakıflar Genel Müdürlüğü 2015 Yılı Merkezî Yönetim
Bütçesi
2) Vakıflar Genel Müdürlüğü 2013 Yılı Merkezî Yönetim
Kesin Hesabı
J) TÜRKİYE İNSAN HAKLARI KURUMU
1) Türkiye İnsan Hakları Kurumu 2015 Yılı Merkezî Yönetim
Bütçesi
2) Türkiye İnsan Hakları Kurumu 2013 Yılı Merkezî
Yönetim Kesin Hesabı



IV.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı'nın,
Ankara Milletvekili Mustafa Erdem’in 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde MHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
2.- Ankara Milletvekili Mustafa Erdem'in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
3.- Amasya Milletvekili Mehmet Naci Bostancı'nın,
Ankara Milletvekili Mustafa Erdem’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
4.- Amasya Milletvekili Mehmet Naci Bostancı'nın,
Tunceli Milletvekili Kamer Genç’in 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
5.- Tunceli Milletvekili Kamer Genç'in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
6.- Tunceli Milletvekili Kamer Genç'in, Başbakan
Yardımcısı Bülent Arınç’ın yerinden sarf ettiği bazı sözler sırasında şahsına
sataşması nedeniyle konuşması
7.- Amasya Milletvekili Mehmet Naci Bostancı'nın,
İstanbul Milletvekili Mahmut Tanal’ın 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
8.- İstanbul Milletvekili Mahmut Tanal'ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
9.- Ankara Milletvekili Levent Gök'ün, İstanbul
Milletvekili Sırrı Süreyya Önder’in 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde HDP Grubu adına yaptığı konuşması sırasında Cumhuriyet Halk Partisine
sataşması nedeniyle konuşması
10.- Hakkâri Milletvekili Adil Zozani'nin, Bilecik
Milletvekili Fahrettin Poyraz’ın 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşması sırasında şahsına sataşması
nedeniyle konuşması
11.- Bilecik Milletvekili Fahrettin Poyraz'ın, Hakkâri
Milletvekili Adil Zozani’nin sataşma nedeniyle yaptığı konuşması sırasında
şahsına sataşması nedeniyle konuşması
12.- Kayseri Milletvekili Yusuf Halaçoğlu'nun, Hatay
Milletvekili Adem Yeşildal’ın 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşması sırasında Milliyetçi Hareket
Partisine sataşması nedeniyle konuşması 
13.- Hakkâri Milletvekili Adil Zozani'nin, Hatay
Milletvekili Adem Yeşildal’ın 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşması sırasında şahsına ve
Halkların Demokratik Partisine sataşması nedeniyle konuşması


V.- AÇIKLAMALAR
1.- Ankara Milletvekili Levent Gök'ün, usul görüşmesi
açılması talebinin reddedilmesine ilişkin açıklaması
2.- Ankara Milletvekili Levent Gök'ün, Amasya
Milletvekili Mehmet Naci Bostancı’nın sataşma nedeniyle yaptığı konuşmasındaki
bazı ifadelerine ilişkin açıklaması
3.- Sivas Milletvekili Malik Ecder Özdemir'in, yerinden
sarf ettiği bazı ifadelerine ilişkin açıklaması
4.- Kayseri Milletvekili Mustafa Elitaş'ın, Sivas
Milletvekili Malik Ecder Özdemir’in yaptığı açıklamasındaki bazı ifadelerine
ilişkin açıklaması
5.- Iğdır Milletvekili Pervin Buldan'ın, Adıyaman
Milletvekili Mehmet Metiner’in yerinden sarf ettiği bazı ifadelerine ilişkin
açıklaması
6.- İstanbul Milletvekili Sırrı Süreyya Önder'in,
Ankara Milletvekili Levent Gök’ün sataşma nedeniyle yaptığı konuşmasındaki bazı
ifadelerine ilişkin açıklaması
7.- Iğdır Milletvekili Pervin Buldan'ın, yaptığı
açıklamasındaki bazı ifadelerini düzelttiğine ilişkin açıklaması
8.- Ankara Milletvekili Levent Gök'ün, Sivas
Milletvekili Hilmi Bilgin’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
9.- Kayseri Milletvekili Yusuf Halaçoğlu'nun, Sivas
Milletvekili Hilmi Bilgin’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
10.- Hakkâri Milletvekili Adil Zozani'nin, Sivas
Milletvekili Hilmi Bilgin’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
11.- Kayseri Milletvekili Mustafa Elitaş'ın, Sivas
Milletvekili Hilmi Bilgin’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
12.- Kayseri Milletvekili Yusuf Halaçoğlu'nun,
Kahramanmaraş Milletvekili Nevzat Pakdil’in 656 ve 656’ya 1’inci Ek sıra sayılı
Bütçe Kanunu Tasarısı ile 657 sıra sayılı Kesin Hesap Kanunu Tasarısı’nın
birinci tur görüşmelerinde AK PARTİ Grubu adına yaptığı konuşmasındaki bazı
ifadelerine ilişkin açıklaması
13.- Kahramanmaraş Milletvekili Nevzat Pakdil'in,
Kayseri Milletvekili Yusuf Halaçoğlu’nun yaptığı açıklamasındaki bazı
ifadelerine ilişkin açıklaması
14.- Ankara Milletvekili Levent Gök'ün, Kahramanmaraş
Milletvekili Nevzat Pakdil’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
15.- İstanbul Milletvekili Mahmut Tanal'ın, bazı gazete
yazarlarına operasyon yapılacağı yönünde sosyal medyada yer alan haberlerle
ilgili bilgi almak istediğine ilişkin açıklaması
16.- Ankara Milletvekili Levent Gök'ün, İstanbul
Milletvekili Bülent Turan’ın 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması 

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı'nın, Başkanlık Divanı olarak, darbe sonucu Cumhurbaşkanı olmuş
kişiler hariç olmak üzere, başta Mustafa Kemal Atatürk ve diğer bütün
cumhurbaşkanlarına saygı ve sevgilerini sunduklarına ilişkin konuşması

VII.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu'nun,
2010-2014 yılları arasında Bakanlık ile bağlı kurum ve kuruluşlar tarafından
alınan medya ve tanıtım hizmetlerine ilişkin sorusu ve Millî Savunma Bakanı
İsmet Yılmaz’ın cevabı (7/53301)
2.- Mersin Milletvekili Aytuğ Atıcı'nın, hacdan dönen
milletvekili ve Meclis personelinin MERS hastalığına karşı sağlık
kontrollerinin yapılıp yapılmadığına ilişkin sorusu ve Türkiye Büyük Millet
Meclisi Başkan Vekili Sadık Yakut’un cevabı (7/54294)
3.- Giresun Milletvekili Selahattin Karaahmetoğlu'nun,
Giresun'da esnaf ve sanatkâr olarak çalışan işyeri sayısına, yeni açılan ve
kapanan işyerlerine ve SGK prim borçlarına ilişkin Başbakandan sorusu ve Gümrük
ve Ticaret Bakanı Nurettin Canikli’nin cevabı (7/54537)
4.- İstanbul Milletvekili Mustafa Sezgin Tanrıkulu'nun,
Halkalı Gümrük Müdürlüğüne dair iddialara ilişkin Başbakandan sorusu ve Gümrük
ve Ticaret Bakanı Nurettin Canikli’nin cevabı (7/54546)
5.- İzmir Milletvekili Rahmi Aşkın Türeli'nin, Kozak
Yaylası'nda çam fıstığı üretiminde yaşanan sorunların çözümüne ilişkin sorusu
ve Orman ve Su İşleri Bakanı Veysel Eroğlu’nun cevabı (7/54664)
6.- İzmir Milletvekili Alaattin Yüksel'in, Bergama'daki
çam fıstığı alanları ile üretim ve satış rakamlarına ilişkin sorusu ve Orman ve
Su İşleri Bakanı Veysel Eroğlu’nun cevabı (7/54666)
7.- İstanbul Milletvekili Mustafa Sezgin Tanrıkulu'nun,
taşınır ve taşınmaz kiralamaları nedeniyle yapılan harcamalara,
2010-2014 yılları arasında Bakanlıkta görev yapan özel
kalem müdürlerine,
2010-2014 yılları arasında Bakanlıkta görev yapan
müşavirlere,
2010-2014 yılları arasında Bakanlıkta görev yapan basın
ve halkla ilişkiler müşavirlerine,
İlişkin soruları ve Orman ve Su İşleri Bakanı Veysel
Eroğlu’nun cevabı (7/54667), (7/55501), (7/55502), (7/55503)
8.- Ardahan Milletvekili Ensar Öğüt'ün, Erzurum,
Gümüşhane ve Bayburt illerinde asal orman ağaçları ile yan ürün veren bitkiler
konusunda envanter çalışması yapılıp yapılmadığına,
Kars, Iğdır ve Ağrı illerinde asal orman ağaçları ile
yan ürün veren bitkiler konusunda envanter çalışması yapılıp yapılmadığına,
İlişkin soruları ve Orman ve Su İşleri Bakanı Veysel
Eroğlu’nun cevabı (7/54668), (7/54669)


9.- İstanbul Milletvekili D. Ali Torlak'ın, orman
mühendislerinin istihdamına,
17 Aralık 2013 tarihinden itibaren görevden alınan
bürokratlara,
Çölleşme ve Erozyonla Mücadele Genel Müdürlüğü
tarafından 25.09.2013 tarihinde gerçekleştirilen iş tanımı ve birim zaman
analizi işine ait ihaleye,
İlişkin soruları ve Orman ve Su İşleri Bakanı Veysel
Eroğlu’nun cevabı (7/54891), (7/54892), (7/55504)
10.- Çanakkale Milletvekili Mustafa Serdar Soydan'ın,
son 12 yılda AB fonlarından hibe yoluyla sağlanan kaynaklara ve Çevre
Operasyonel Programı kapsamında kullanılan miktara ilişkin sorusu ve Avrupa
Birliği Bakanı Volkan Bozkır’ın cevabı (7/55023)
11.- Adana Milletvekili Seyfettin Yılmaz'ın, 2003-2014
yılları arasında gümrüklerde ve sınırlarda işlem gören İsrail menşeli ürünlere
ve bu ürün ve hizmetlerden alınan gümrük, harç ve benzeri tutara ilişkin sorusu
ve Gümrük ve Ticaret Bakanı Nurettin Canikli’nin cevabı (7/55121)
12.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlarca yurt dışında yapılan
kira harcamalarına ilişkin sorusu ve Gümrük ve Ticaret Bakanı Nurettin
Canikli’nin cevabı (7/55123)
13.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlarca satın alınan bakım ve
onarım hizmetlerine ilişkin sorusu ve Millî Savunma Bakanı İsmet Yılmaz’ın
cevabı (7/55199)
14.- İstanbul Milletvekili Mustafa Sezgin
Tanrıkulu'nun, 2010-2014 yılları arasında Bakanlıkta görev yapan özel kalem müdürlerine
ilişkin sorusu ve Gümrük ve Ticaret Bakanı Nurettin Canikli’nin cevabı
(7/55366)
15.- İstanbul Milletvekili Mustafa Sezgin
Tanrıkulu'nun, 2010-2014 yılları arasında Bakanlıkta görev yapan basın ve
halkla ilişkiler müşavirlerine ilişkin sorusu ve Gümrük ve Ticaret Bakanı Nurettin
Canikli’nin cevabı (7/55367)
16.- İstanbul Milletvekili Mustafa Sezgin
Tanrıkulu'nun, 2010-2014 yılları arasında Bakanlıkta görev yapan müşavirlere
ilişkin sorusu ve Gümrük ve Ticaret Bakanı Nurettin Canikli’nin cevabı
(7/55368)
17.- İstanbul Milletvekili Umut Oran'ın, 3’üncü
Havalimanı ve 3’üncü Köprü Projeleri için kesilen ve dikilen ağaçlara, ekolojik
köprülerin kurulmasına ve arsa spekülasyonlarına ilişkin sorusu ve Orman ve Su
İşleri Bakanı Veysel Eroğlu’nun cevabı (7/55741)
11 Aralık
2014 Perşembe
BİRİNCİ
OTURUM
Açılma
Saati: 11.00
BAŞKAN:
Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Bayram ÖZÇELİK (Burdur)
----0----
BAŞKAN – Türkiye
Büyük Millet Meclisinin 26’ncı Birleşimini açıyorum.
Toplantı yeter
sayısı vardır, gündeme geçiyoruz.
Sayın
milletvekilleri, gündemimize göre 2015 Yılı Merkezi Yönetim Bütçe Kanunu
Tasarısı ile 2013 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz. 
Program uyarınca
bugün birinci turdaki görüşmeleri yapacağız. 
Birinci turda
Cumhurbaşkanlığı, Türkiye Büyük Millet Meclisi, Kamu Denetçiliği Kurumu,
Sayıştay, Anayasa Mahkemesi, Yargıtay, Danıştay, Başbakanlık, Millî İstihbarat
Teşkilatı Müsteşarlığı, Millî Güvenlik Kurulu Genel Sekreterliği, Diyanet
İşleri Başkanlığı, Vakıflar Genel Müdürlüğü ile Türkiye İnsan Hakları Kurumunun
bütçe ve kesin hesapları yer almaktadır. 
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (x)
2.- 2013 Yılı Merkezi Yönetim Kesin Hesap Kanunu Tasarısı,
2013 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2013 Yılı Genel Uygunluk Bildiriminin Sunulduğuna İlişkin Sayıştay
Başkanlığı Tezkeresi, Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 157 Adet Denetim
Raporunun Sunulduğuna İlişkin Sayıştay Başkanlığı Tezkeresi, 2013 Yılı Dış
Denetim Genel Değerlendirme Raporunun Sunulduğuna İlişkin Sayıştay Başkanlığı
Tezkeresi, 2013 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi ile Plan ve Bütçe
Komisyonu Raporu (1/949, 3/1575, 3/1576, 3/1577, 3/1578, 3/1579) (S.Sayısı:
657) (x)
A) CUMHURBAŞKANLIĞI
1) Cumhurbaşkanlığı 2015 Yılı Merkezî Yönetim Bütçesi
2) Cumhurbaşkanlığı 2013 Yılı Merkezî Yönetim Kesin
Hesabı
B) TÜRKİYE BÜYÜK MİLLET MECLİSİ 
1) Türkiye Büyük Millet Meclisi 2015 Yılı Merkezî
Yönetim Bütçesi
2) Türkiye Büyük Millet Meclisi 2013 Yılı Merkezî
Yönetim Kesin Hesabı
C) KAMU DENETÇİLİĞİ KURUMU
1) Kamu Denetçiliği Kurumu 2015 Yılı Merkezî Yönetim
Bütçesi
2) Kamu Denetçiliği Kurumu 2013 Yılı Merkezî Yönetim
Kesin Hesabı
Ç) SAYIŞTAY 
1) Sayıştay 2015 Yılı Merkezî Yönetim Bütçesi
2) Sayıştay 2013 Yılı Merkezî Yönetim Kesin Hesabı
D) ANAYASA MAHKEMESİ
1) Anayasa Mahkemesi 2015 Yılı Merkezî Yönetim Bütçesi
2) Anayasa Mahkemesi 2013 Yılı Merkezî Yönetim Kesin
Hesabı
E) YARGITAY
1) Yargıtay 2015 Yılı Merkezî Yönetim Bütçesi
2) Yargıtay 2013 Yılı Merkezî Yönetim Kesin Hesabı
F) DANIŞTAY
1) Danıştay 2015 Yılı Merkezî Yönetim Bütçesi
2) Danıştay 2013 Yılı Merkezî Yönetim Kesin Hesabı
G) BAŞBAKANLIK
1) Başbakanlık 2015 Yılı Merkezî Yönetim Bütçesi
2) Başbakanlık 2013 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ 
1) Millî Güvenlik Kurulu Genel Sekreterliği 2015 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI 
1) Diyanet İşleri Başkanlığı 2015 Yılı Merkezî Yönetim
Bütçesi
2) Diyanet İşleri Başkanlığı 2013 Yılı Merkezî Yönetim
Kesin Hesabı
İ) VAKIFLAR GENEL MÜDÜRLÜĞÜ 
1) Vakıflar Genel Müdürlüğü 2015 Yılı Merkezî Yönetim
Bütçesi
2) Vakıflar Genel Müdürlüğü 2013 Yılı Merkezî Yönetim
Kesin Hesabı
J) TÜRKİYE İNSAN HAKLARI KURUMU
1) Türkiye İnsan Hakları Kurumu 2015 Yılı Merkezî
Yönetim Bütçesi
2) Türkiye İnsan Hakları Kurumu 2013 Yılı Merkezî
Yönetim Kesin Hesabı

BAŞKAN -
Komisyon? Burada.
Hükûmet? Burada.
Sayın
milletvekilleri, bütçe görüşmelerinde soruların gerekçesiz olarak yerinden
sorulması ve her tur için soru-cevap işleminin yirmi dakika olması
kararlaştırılmıştır. 
Buna göre, turda
yer alan bütçelerle ilgili soru sormak isteyen milletvekillerinin sisteme
girmeleri gerekmektedir. Tur üzerindeki konuşmalar bittikten sonra soru
sahipleri ekrandaki sıraya göre sorularını yerlerinden soracaklardır. Soru
sorma işlemi on dakika içinde tamamlanacaktır. Cevap işlemi için de on dakika
süre verilecektir. Bilgilerinize sunulur.
Birinci turda
grupları ve şahısları adına söz alan sayın üyelerin isimlerini okuyorum: 
Milliyetçi
Hareket Partisi Grubu adına; Atila Kaya İstanbul, Mehmet Şandır Mersin, Oktay
Öztürk Erzurum, İsmet Büyükataman Bursa, Mustafa Erdem Ankara milletvekilleri
konuşacaklardır. 
Cumhuriyet Halk
Partisi Grubu adına; Atilla Kart Konya, Ali Haydar Öner Isparta, Hüseyin Aygün
Tunceli, Rıza Türmen İzmir, Ali İhsan Köktürk Zonguldak, Dilek Akagün Yılmaz
Uşak, Kamer Genç Tunceli, Mehmet Şeker Gaziantep, İhsan Özkes İstanbul, Aylin
Nazlıaka Ankara, Mahmut Tanal İstanbul milletvekilleri konuşacaklardır.
Halkların
Demokratik Partisi Grubu adına; Sırrı Süreyya Önder İstanbul, Adil Zozani
Hakkâri, Ayla Akat Ata Batman; Altan Tan Diyarbakır, Gülser Yıldırım Mardin
milletvekilleri konuşacaktır. 
AK PARTİ Grubu
adına; Hilmi Bilgin Sivas, Nevzat Pakdil Kahramanmaraş, Fahrettin Poyraz
Bilecik, Şuay Alpay Elâzığ, Mustafa Kemal Şerbetçioğlu Bursa, Adem Yeşildal
Hatay, Ali Ercoşkun Bolu, Bülent Turan İstanbul, İdris Şahin Çankırı, Murat
Göktürk Nevşehir, İsmail Aydın Bursa, Cem Zorlu Konya, Hasan Karal Rize, Ömer
Faruk Öz Malatya, Mehmet Sarı Gaziantep, Mehmet Kerim Yıldız Ağrı
milletvekilleri konuşacaktır. 
Şahıslar adına,
lehinde olmak üzere Zülfü Demirbağ Elâzığ, aleyhinde Malik Ecder Özdemir Sivas
milletvekilleri konuşacak. 
Hükûmet adına
ise Başbakan Yardımcısı Bülent Arınç konuşacaklardır.
Şimdi ilk söz
Milliyetçi Hareket Partisi Grubu adına İstanbul Milletvekili Sayın Atila
Kaya’da.
Buyurun. (MHP
sıralarından alkışlar) 
Süreniz on bir
dakikadır.
MHP GRUBU ADINA
ATİLA KAYA (İstanbul) – Sayın Başkan, değerli milletvekilleri; Cumhurbaşkanlığı
bütçesine ilişkin Milliyetçi Hareket Partisinin görüşlerini dile getirmek üzere
söz almış bulunmaktayım. Yüce Meclisi saygıyla selamlıyorum. Görüşmekte
olduğumuz 2015 merkezî yönetim bütçesinin milletimiz için, ülkemiz için
hayırlara vesile olmasını Cenabıhakk’tan niyaz ediyorum.
Değerli
milletvekilleri, şimdiki Cumhurbaşkanının selefini defalarca eleştirmiş, bu
eleştirilerimi Cumhurbaşkanlığı bütçesi hakkında yaptığım konuşma ve kamuoyuyla
paylaştığım şahsına hitaben yazılmış açık mektupta dile getirmiş bir
milletvekiliyim. Yedi yıllık Cumhurbaşkanlığı boyunca “Abdullah Gül Kardeşim”
hitabına sadakatin ötesine geçemeyen sabık Cumhurbaşkanından daha kötüsü
olamayacağına inanmıştım, bugün ise yanıldığını anlamış bir milletvekili olarak
huzurlarınızdayım.
Değerli
milletvekilleri, görevinden ayrıldıktan sonra Suudi El Hayat gazetesine bir
röportaj veren önceki Cumhurbaşkanı Gül “Hapis de yattınız, muhalefette de
bulundunuz, Cumhurbaşkanlığı Köşkü’nde de yaşadınız, hangisi daha zordu?”
şeklindeki bir soruya “Cumhurbaşkanlığı Köşkü en zoruydu. Herkesi temsil
ediyorsunuz, bunun farkında olursanız Cumhurbaşkanlığı en zorudur; farkında
olmazsanız kolaydır.” yanıtını vermişti. Selefi Gül’ün tarafsız Cumhurbaşkanlığının
zorluğuyla ilgili uyarılarını dikkate alan Sayın Erdoğan bu zorluğu kendi
usulünce ortadan kaldırmıştır yani tarafsız olmayı denemek yerine AKP Genel
Başkanı gibi davranmaya devam ederek. Anayasa’nın 103’üncü maddesi gereğince,
tarafsız olacağına namusu ve şerefi üzerine yemin etmiş olmayı ise belli ki
önemsiz bir teferruat olarak görmüştür. 
Değerli
milletvekilleri, Cumhurbaşkanı namusu ve şerefi üzerine ettiği yemine rağmen,
kendini değiştirme gereği duymamıştır. Eğer ettiği yemin ve geldiği makam onu
değiştirmemişse, eskisi gibi olmak azim ve kararındaysa bize düşen de onu
eskisi gibi görmeye devam etmek olmalıdır. Bir an olsun hatırımızdan
çıkartmamalıyız ki Sayın Recep Tayyip Erdoğan Cumhurbaşkanı olmadan önce neyse
yine odur. Yani, yine kutuplaştırıcı, yine ayrımcı, yine mezhepçi, yine
ötekileştirici, yine kişisel çıkarları için millî çıkarları hiçe sayan, yine
dini değerleri kullanmaktan çekinmeyen, yine ne yargı bağımsızlığını ne de
basın özgürlüğünü önemseyen, yine her eleştiriyi nefsine yapılmış bir
saldırıymış gibi kibriyle boğmak isteyen kişidir. 
Feleğin işine
bakın ki “Ben ülkemi pazarlamakla mükellefim.” diyen insan, “Gerekirse papaz
cübbesi bile giyerim.” diyen insan, “Ben Büyük Ortadoğu Projesi’nin Eş
Başkanıyım.” diyen insan, Orta Doğu’yu kan gölüne çeviren ABD askerleri için
“Kahraman Amerikan askerlerinin ülkelerine dönmeleri için dua ediyorum.” diyen
insan, “Terör örgütüyle hiçbir zaman görüşmedik, görüşmeyiz de. Bunu söylemek
şerefsizliktir.” deyip de çözüm ortaklığı yapan insan, ülkenin itibarını
ayakkabı kutularına sığdıran ve “Sıfırla oğlum.” repliğiyle hafızalarımızda
kalacak olan insan Cumhurbaşkanı olmuş, biz de bütçesi üzerine konuşuyoruz.
Feleğin işine
bakın ki kendini Türk tarihine ait hissetmeyen biri, büyük Türk milleti ve
tarihi huzurunda namusu ve şerefi üzerine yemin ederek Cumhurbaşkanı olmuş da
bütçesi konuşuluyor. 
Hepimiz
biliyoruz ki, bu şartlar altında, köşkte veya sarayda oturması da, bütçesinin
yüzde 50 veya yüzde 100 artırılması da, Sayıştay raporları Meclise gelmediği
için bu bütçenin nereye gideceğini bilemeyecek oluşumuz da artık sadece bir
teferruattır.
Sayın milletvekilleri,
kamuda israfın önlenmesi için Hükûmetin etekleri tutuşmuşken, kamu kurumlarının
ödeneklerinde ancak yüzde 4-4,5 civarında bir artış öngörülmüşken,
Cumhurbaşkanlığı bütçesinin önceki yılla kıyaslandığında neredeyse ikiye
katlanmış olmasının nedeni, bu bütçenin Cumhurbaşkanlığı makamı için değil, o
makamda oturan zat için yapılmış olmasıdır. Amaçlanan, Cumhurbaşkanlığının ihtiyaçlarının
karşılanması değil, Cumhurbaşkanının ihtiraslarının tatminidir. Bu ihtirasların
en bilindik tatmin mecrasının da miting alanları olduğu malumunuzdur.
Üzerinde
konuşmakta olduğumuz şey, gerçekte, Sayın Erdoğan'ın 2015 yılı için kendisine
hazırlamış olduğu seçim bütçesidir. "Tarafsızlık" gibi bir derdi
olmayan Sayın Erdoğan'ın, Cumhurbaşkanlığı makamında ciğerlerine doldurduğu
nefesi AKP'nin yelkenlerini şişirmek için kullanmak istemesi kimseyi
şaşırtmayacaktır. Başbakanlık makamını emanet ettiği kişinin bu durumu
sindirebilmesi ise öncelikle onun hazım kapasitesini göstermesi bakımından
anlamlı olacaktır.
Bununla
birlikte, Cumhurbaşkanına yönelteceğimiz şu sorunun yanıtını aramak her birimiz
için siyasi bir vecibe addedilmelidir: "Sayın Erdoğan, Cumhurbaşkanlığındaki
tarzınız doğru ise, Başbakanlığınız dönemindeki Cumhurbaşkanının sizin şimdi
davranmakta olduğunuz gibi davranmasına neden izin vermediniz?
Başbakanlığınızın doğru örnek olduğunu düşünüyorsanız, neden şimdiki Başbakanın
da öyle davranmasına izin vermiyorsunuz?” Cumhurbaşkanının bu sorulara vereceği
yanıtın "Halk tarafından seçilmiş Cumhurbaşkanı." vurgusunu
taşıyacağı artık herkesin malumudur. Herkesin malumu olmayan şey ise, bu
vurgunun gerçekte ne anlatmak istediği ve asli muhatabının kim olduğudur.
Muhatabına had bildiren bir mesaj taşıyan bu ifadeler, aslında Cumhurbaşkanının
değil, Başbakanın durumunu vurgular niteliktedir. “Ben halk tarafından seçilmiş
Cumhurbaşkanıyım.” demek, gerçekte, “Sen sadece benim tarafımdan seçilmiş
Başbakansın” demektir. Muhatabının haddini bildiği ise, partisinin istişare
toplantısında, Sayın Erdoğan'dan bahsederken “Devlet Başkanı” demesinden
bellidir. “O hâlde sen necisin?" sorusuysa konumunu muhafaza ettiği sürece
Sayın Davutoğlu’nun peşini bırakmayacaktır. 
Sayın
milletvekilleri, kendisi bundan utanç payı mı yoksa övünç payı mı çıkarır
bilmem ama şimdiki Cumhurbaşkanından söz ederken saray merakına değinmezsek
Sayın Recep Tayyip Erdoğan portresi tamamlanmış sayılmayacaktır. Bilindiği
gibi, ısınma turlarını Dolmabahçe ve Beylerbeyi saraylarında tamamlayan Sayın
Erdoğan, Ankara’da şanına layık bir Osmanlı sarayı bulamayınca kendisine 1,5
milyarlık bin odadan fazla bir saray yaptırmıştır. Bu sarayın, yolsuzluk dâhil,
maliyeti kadar, yapının hukuksuzluğu da çok tartışılmıştır. Başbakanlığının ilk yıllarında
Üsküdar'da oturduğu evin kaçak olduğunu kendisi söyleyen birinin, ister
gecekondu isterse saray olsun, konutunun hukuka uygunluğunu dert etmeyeceği
belliydi. 
Yapım işindeki
usulsüzlük ve yolsuzluk söylentilerine gelince, bu söylentileri sonlandırmakta
yani sıfırlamakta güçlük çekmeyeceklerine inanmak için artık yeterince
tecrübeye sahibiz. Engels "İnsan kulübede başka sarayda başka
düşünür." demişti. Belli ki bu tespit Sayın Erdoğan için geçerli değilmiş.
O, gecekonduda da, sarayda da zihniyetini yaşatmayı iyi biliyor. 
"Zihniyet"
demişken, bu saray düşkünlüğünün Sayın Erdoğan'ın şahsından çok, mensup olduğu
zihniyetten kaynaklandığı unutulmasın. Bilindiği gibi kendilerinden önceki
Cumhurbaşkanı da Dolmabahçe Sarayı’ndaki beğendiği eşyaları Cumhurbaşkanlığı
Köşkü’ne taşıtmak istemiş, bir süre de bunu tartışmıştık. Şimdiki Cumhurbaşkanı
sadece bu zihniyetin müşahhas bir timsalidir. Ama hakkını da yemeyelim, mensup
olduğu zihniyeti öyle bir azimle hayata geçirmektedir ki Topkapı Sarayı'nda
oturup Gülhane'yi kupon arazi olarak görmediği için ne kadar şükretsek yeridir.

Değerli
milletvekilleri, hepsi de birbiriyle bağlantılı olan yolsuzluklar, yargıyı
yürütmenin emrine sokmak için yapılan hukuksuzluklar, teröristbaşının çözüm
ortaklığında yürütülen çözülme süreci, sınırlarımızı cehenneme çeviren dış
politika, kindar nesil yetiştirmek uğruna geleceğimizi öğüten Millî Eğitim
politikaları, sadece usulsüzce değil, arsızca da yaratılan iktidar zenginleri
ve onlara kurdurulan havuz medyaları ve daha niceleri Sayın Recep Tayyip
Erdoğan iktidarının eseridir ve bu iktidar devam etmektedir.
O, bütün bunları
"Yeni Türkiye" adı altında sahiplenmekte ve kendisine bir gurur payı
çıkartmaktadır. Gerçekte başını döndüren şey, her şartta kendisine biat eden
kitlenin varlığıdır. Dinî söylemi, önceki uygulamaların kişilerde yarattığı kin
duygusunu ve maddi çıkarı harmanlayarak evde zor tuttuğunu söylediği kitleyi
oluşturmuştur.
Toplumsal
cehaleti hem üretmesi hem de örgütleyebilmesi, evet, üstesinden gelinmiş bir
iştir, ne var ki övünülecek bir iş değildir. Belli sayıda bir seçmen kitlesinin
onun söylediklerini her şartta onaylıyor oluşu onu “Git Ali'ye söyle,
Muaviye'nin erkek deveye dişi deve diyen on binlerce adamı var." sözünü
söyleyen kişiden daha doğru bir insan yapmaz.
Unutmasın ki bu
sözleri barındıran anekdot övünme payı çıkartılabilecek bir duruma örnek olsun
diye anlatılmaz diyor, bu vesileyle yüce Meclisi bir kere daha saygıyla
selamlıyorum. (MHP sıralarından alkışlar) 
BAŞKAN –
Teşekkür ederim.
İkinci
konuşmacı…
MEHMET NACİ
BOSTANCI (Amasya) – Sayın Başkan, madde 67’ye göre temiz bir dille konuşma
hususunda sayın konuşmacı madde 67’ye uymayan bir konuşma yapmıştır. O
çerçevede, cevap hakkı talep ediyorum. 
YUSUF HALAÇOĞLU
(Kayseri) – Neresi temiz değil ya? Ne hakaret var, ne bir şey var. 
BAŞKAN – Sayın
Bostancı, bu uyarıyı biz Divan olarak yapmak durumundayız. Şahsınıza veya
grubunuza ait herhangi bir sataşma varsa ancak size söz verebilirim. 
MEHMET NACİ
BOSTANCI (Amasya) – Efendim, bu Meclisin bir parçasıyız. Meclisin içinde
yapılan konuşmalar madde 67’ye göre temiz bir dille olmak durumunda. Burada
sayın konuşmacı konuşuyor, biz de dinliyoruz, konuşmanın muhatabıyız.
Dolayısıyla, söylenen sözlerin kime olursa olsun, CHP’ye de olsa, MHP’ye de
olsa, HDP’ye de olsa sonuçta belli bir üslup içerisinde olması gerekir. 
S. NEVZAT
KORKMAZ (Isparta) – Dün Başbakana hatırlatsaydın ya bunu, Başbakana! Sayın
Başbakana hatırlatsaydın aile meselelerine girerken. Niye orada sustun?
MEHMET NACİ
BOSTANCI (Amasya) – O çerçevede, Meclisin diline ilişkin bir İç Tüzük
maddesidir. O çerçevede, söz hakkı istiyorum. 
YUSUF HALAÇOĞLU
(Kayseri) – Sayın Başkanım…
BAŞKAN – Müsaade
eder misiniz, kararımı bildireyim.
Ben konuşmacıyı
iyice dinledim. Sizin kastettiğiniz anlamda temiz bir dille konuşma ikazını
ancak ben ve Divan olarak verebiliriz. Elbette ki bu Meclisin parçasısınız, bu
konuda herhangi bir itirazımız yok ama şahsınıza ve grubunuza bir hakaret söz
konusu değil, bu kanıdayım. Ancak, şimdi ben başka bir konuşmacıya söz
vereceğim ve tutanakları getirteceğim. Eğer tabii ki, doğal olarak gözümden
kaçmış herhangi bir şey varsa değerlendirip size bilgi vereceğim.
Teşekkür ederim.
S. NEVZAT
KORKMAZ (Isparta) – Baştan sansür koyuyorlar.
İSMET BÜYÜKATAMAN
(Bursa) – Daha yeni başlıyoruz.
BAŞKAN –
Efendim. Başkanla ilgili bir şey söylendi ama.
YUSUF HALAÇOĞLU
(Kayseri) – “Baştan” dedi, “Başkan” demedi.
BAŞKAN – Peki,
alınganım herhâlde bugün biraz.
Sayın
milletvekilleri, Milliyetçi Hareket Partisi Grubu adına ikinci konuşmacı Sayın
Mehmet Şandır, Mersin Milletvekili.
Buyurun. (MHP
sıralarından alkışlar)
Süreniz on yedi
dakika.
MHP GRUBU ADINA
MEHMET ŞANDIR (Mersin) – Sayın Başkan, değerli milletvekilleri; Türkiye Büyük
Millet Meclisi, Sayıştay Başkanlığı ve Kamu Denetçiliği Kurumunun 2015 yılı
bütçesi üzerinde Milliyetçi Hareket Partisi Grubu adına söz aldım, öncelikle
yüce heyetinizi saygıyla selamlıyorum.
Değerli
milletvekilleri, Türkiye Büyük Millet Meclisi milletin egemenlik hakkını millet
adına kullanan tarihî şahsiyeti ile bizatihi kendisi ve kullandığı yetkiyle
sistemin üç temel unsurundan en önemlisi olarak cumhuriyetimiz ve demokrasimiz
açısından vazgeçilmez, çok önemli, temel bir millî kurumdur. Kullandığı yetki
kurucu hukuktan kaynaklanmaktadır. 
Değerli
milletvekilleri, Türkiye Cumhuriyeti devleti bir millî mücadele sonrasında
bedeli atalarımızın kanlarıyla ödenerek kurulan bir devlettir. Bu millî
mücadeleyi başlatan ve başaran ve bu devleti kuran, mensubu olmakla şeref
duyduğumuz, onur duyduğumuz bu Meclistir. Egemenlik hakkını millî mücadeleyle
kazanan bu Meclis bu yönüyle tüm mazlum milletlere örnek ve umut ışığı
olmuştur. 
Değerli milletvekilleri, Türkiye
Büyük Millet Meclisi devlet kuran ve devletin kurucu hukukunu tanzim eden bir
Meclis olarak kendi hukukunu ve temsil ettiği milletin hukukunu korumak
mecburiyetindedir. Bu hukuk, Lozan Barış Antlaşması’yla uluslararası düzlemde
ve 1924 Anayasası’yla kendi toplumuyla yaptığı bir sözleşmeyle tescil edilmiş,
artık değişmez vasfını kazanmıştır.
Devletler hukukunda kurucu hukukun
müktesebi vardır ve dokunulmazdır. Birleşmiş Milletler Sözleşmesi’yle kurucu
hukuk, temel hak ve özgürlükler karşısında korunmuştur. Ülkelerin bölünmez
bütünlüğü, kimliği, bayrağı ve egemenliği dokunulmazdır. Kaldı ki Türkiye
devleti bir imparatorluk devamı olmasına ve Orta Doğu coğrafyasında yaşamasına
rağmen, hiçbir komplekse kapılmadan, çağdaş medeniyet değerlerine ve evrensel
hukuk kurallarına dayalı olarak kurulmuştur. İnsan haklarına ve özgürlüklere
dayalı muasır medeniyet seviyesinin üstüne çıkmayı da bir millî hedef olarak
kabul etmiş ve bunu başarmaya çalışmıştır. Bu devlet bu Meclisin eseridir. 
Değerli milletvekilleri, böyle bir
Meclisin bütçesini görüşüyoruz. Türkiye Büyük Millet Meclisinin bugün
yaşatılıyor olmasını, açık olmasını milletimizin başarısı olarak görüyor ve çok
değerli buluyorum ve mensubu olmaktan sizlerle birlikte gurur duyuyor, onur
duyuyorum. Bunun sorumluluğunda öncelikle birkaç hususu açık yüreklilikle ifade
etmek istiyorum.
Hepimiz, Türkiye Büyük Millet
Meclisinin ve onu var eden, adına yetki kullandığı milletin hakkını, hukukunu
ve onurunu korumak mecburiyetindeyiz. Değerli milletvekilleri, bu devletin
kurucu hukukunu ve milletin kimliğini elinden alamayız, alınmasına müsaade
edemeyiz. Burada “Egemenlik kayıtsız şartsız milletindir.” derken adına
egemenlik kullandığımız milletin adını koymak bir anayasal zorunluluktur. Bu
milletin adı “Türk milleti”dir. Epey zamandır yok sayılan ve aşındırılmaya
çalışılan millî kimlik bu Meclisin varlık sebebidir ve varoluş kaynağıdır. Bu
kimliği kabul etmeden burada bulunmak mümkün olamaz, meşru olamaz, Anayasa’nın
81’inci maddesi buna amirdir.
Değerli
milletvekilleri, bilirsiniz, öznesi olmayan cümlenin yüklemi bir anlam ifade
etmez. Bir ortak payda olarak, bir millî kimlik olarak kabul edilmeyen ve
içselleştirilmeyen yani adı olmayan bir milletin devleti güçlü olabilir mi?
Güç, yalnız rakamlara takla attırmak değildir. Bize göre, Milliyetçi Hareket
Partisi olarak, tüm farklılıklarımızla birlikte kurduğumuz devletimizin kurucu
hukukuna göre Misakımillî hudutları içinde yaşayan halkın adı “Türk
milleti”dir. Türk milleti, bir millî kimlik olarak Lozan Barış Antlaşması’yla
uluslararası hukukta ve 1924 Anayasası’yla iç hukukta tanımlanmış ve tescil
edilmiştir. “Türk milleti” ismi, birilerinin iddia ettiği gibi ve gayretlerine,
niyetlerine gerekçe olarak gösterdikleri gibi bir ırkın, bir soyun adı olarak
kullanılmamaktadır. “Türk milleti” bu devlete vatandaşlık bağıyla bağlı
olanların adıdır, bu topraklarda yaşayan halkın adıdır. Biz Milliyetçi Hareket
Partisi olarak, “Türk” adını, Türkiye ötesi tüm dünyada ve tarihin, binlerce
yıllık zamanın süzgecinden, imbiğinden geçerek süzülmüş bir millet olarak kabul
ediyoruz, buna samimiyetle de inanıyoruz. Ancak burada söz konusu olan “Türk
milleti”, bu devleti kuran ve bu devlete vatandaşlık bağıyla bağlı olan
herkesin ortak adıdır. Bunun böyle kabul edilmesi ve sahiplenilmesi gelecek
açısından, herkesin geleceği açısından çok gerekli ve zorunlu bir
mecburiyettir. Türk milletini kabul etmemek bir anlamda Türkiye devletini
reddetmektir. Milletsiz devlet olmaz, adı olmayan da millet olmaz. 
Sayın Genel
Başkanımız 4 Mayıs 2005 tarihinde, tüm siyasi partilere, alt kimlik-üst kimlik
tartışmalarının yoğun yaşandığı bir süreçte “Geliniz, bu Türk milletini tarif
edelim, bir mutabakat sağlayalım.” diye bir davette bulundu ama hiçbir parti,
başta iktidar partisi, bu davete yanaşmadı. Şimdi, Türk milleti kimliğini
tartışmaya açan bir siyasetin, bir zihniyetin tahribatının endişesi içerisindeyiz.
Değerli
milletvekilleri, dünyanın küreselleştiği, kıtaların, ülkelerin birtakım ortak
değerler etrafında bir araya geldiği bir süreçte, aslında zenginliğimiz olan
etnik ve inanç farklılıklarımızı kimlikleştirerek bu milletin ayrıştırılmaya
çalışılmasını asla haklı, iyi niyetli ve doğru bulmuyoruz. Bu, her anlamda
bölücülüktür. Bunun bu ülkeye ve bu ayrışmanın peşinde koşanlara hiçbir faydası
olmayacaktır, başarılabilmesi de mümkün olmayacaktır. Bu topraklarda yaşayan,
bu toprakların ekmeğini yiyen, suyunu içen herkesin bir sorumluluk olarak,
atalara bir borç olarak bu milletin kimliğini sahiplenmesi ve bunun övüncünü
duyması bana göre bir zorunluluktur. 
Bu konuda etnik
bölücülerle müzakere yapan, “alt-üst kimlik” diyerek bu yolu açan, Türk milleti
kimliğini tartışmaya açan AKP iktidarını yaptıklarından dolayı milletim adına
kınıyorum. PKK’nın talepleriyle “Kürt” diye bir millet, “Kürdistan” diye bir
vatan yaratılması ve egemenlik paylaşımı için çözüm süreci başlatılması, örneği
komşularımızda yaşanan yıkıma dönüşecektir. Sizleri uyarıyoruz, bir daha
uyarıyoruz, “çözüm süreci” diye sürüklendiğiniz bu yol çıkmaz bir sokaktır.
Çıkmaz sokaklar isteseniz de istemeseniz de dönüşü olmayan yok oluşlar
getirecektir. Devletin kuruluş hukukunu ve milletin kimliğini değiştirmeyi
amaçlayan zihniyet ve gayretler, tarihen sabittir ki Allah’ın ve
milletin lanetiyle kahrolacaktır. 1856 Islahat Fermanı’yla Osmanlı
Devleti’nin kuruluş hukukunu değiştiren Sadrazam Mehmet Emin Ali
Paşa’nın akıbetini bir daha okumanızı ve düşünmenizi tavsiye ederim.
Değerli
arkadaşlar, bedeli çok ağır ödenmiş, çok büyük acılara mal olmuş, tarihte
yaşanan birtakım olayların günümüzdeki benzer örneklerinin hangi sonuca
ulaşacağını lütfen düşünün ve gelecekte, tarihte hain olarak anılanların durumuna
düşmeyin diye tavsiye ederiz. 
Değerli
arkadaşlar, buradan bir hüküm cümlesi olarak söylüyorum, hepimizin soyu, boyu,
inancı kendine aittir ve saygıya layıktır ancak hepimiz birlikte Türkiye’yiz ve
Türk milletiyiz. Sayın Genel Başkanımızın ifadesiyle, Türkiye binbir renk ve
kokulu çiçek bahçesidir. Bu size niye ağır gelmektedir de Türkiye’yi
kimliğinden ve birliğinden kopartmaya çalışıyorsunuz? Unutmayınız ki müzakere
ettiğiniz bu bütçe Türkiye Büyük Millet Meclisinin ve Türk milletinin
bütçesidir, Türk milletinin Meclisinde konuşuyoruz. 
Değerli
milletvekilleri, Türkiye Büyük Millet Meclisi yasamanın yapıldığı, hukukun
kurulduğu ve bütçeyle hükûmete tahsis edilen kamu kaynaklarının kullanılmasının
denetlendiği bir Meclistir. Bize göre, yasamanın doğru ve hızlı yapılması
esastır çünkü ülkenin ve milletin ihtiyaçlarına gereken hukuku burada birlikte
kuruyoruz. Yasamanın hızlı ve doğru yapılması kadar, kalitesi, bağımsızlığı,
hukuka uygunluğu ve toplumsal faydayı önceliklemesi vazgeçilmez bir kural
olmalıdır. Yaptığınız iş şekil şartına uyabilir, Anayasa ve İç Tüzük’e uyabilir
ama demokrasiye uygun olup olmadığını, meşru olup olmadığını, kamu vicdanında
adalet duygusunu geliştirmekte midir, yoksa birtakım “Ben düşündüm, ben
söyledim, oldu.” dayatmasıyla mı gerçekleşmektedir, bunu sorgulamak gerekiyor.
Burada bir ortak akıl kurabiliyor muyuz? Bu konularda, AKP’nin çoğunlukta ve
iktidarda bulunduğu bu dönemde büyük sorunlar yaşandığını ve her geçen gün
Türkiye Büyük Millet Meclisinin yürütmenin vesayetine girdiğini düşünüyoruz ve
bundan büyük endişe duyuyoruz. 
Değerli
milletvekilleri, hukuk kurmak görevi hepimizin ortak görevidir ama ileri
demokrasi iktidar eliyle değil muhalefet eliyle kurulur. Muhalefete bu konudaki
görevini yapmasına fırsat verildiğini çok düşünmüyorum. Özellikle son
zamanlarda AKP Grubunun yasamanın bir parçası olarak değil yürütmenin sahibi
olarak bu Meclise dayatmasının demokrasimiz açısından çok tehlikeli birtakım
gelişmelere sebep olacağını düşünüyorum. 
Değerli
arkadaşlar, biz Milliyetçi Hareket Partisi olarak, bir muhalefet partisi olarak
ilk günden bu yana diyaloğa açık, uzlaşmacı, hoşgörülü, çözüm üreten bir
yaklaşımla ama millî konularda, ülkenin birliği ve dirliği konularında yanlış
olanlara itiraz eden bir muhalefet siyasetini ortaya koyduk ve bunu ısrarla
takip ettik.
Türkiye Büyük
Millet Meclisinin millet adına yaptığı önemli bir görevi de denetimdir değerli
milletvekilleri. Bütçeyle tahsis edilen kaynakların nasıl kullanıldığını bütçe
müzakerelerinde denetlemek gerekir, bunun için Sayıştay görevlidir. AKP
iktidarı döneminde Sayıştayın Meclis adına denetim görevini sağlıklı bir
şekilde yapabildiğini söyleyebilmek mümkün müdür? Muhalefet partilerinin
muhalefet şerhlerine bakınız, orada Sayıştayla ilgili, son dönemlerde,
özellikle son bütçelerde raporlarının içinin boş olması ve Meclise
gönderilmemesiyle ilgili çok ağır iddialar ve ithamlar bulunmaktadır. Bunların
cevapsız bırakılmasının demokrasimiz açısından çok ciddi tehdit ve tehlike
teşkil edeceğini düşünüyorum.
Özellikle
iktidar partisi grubu milletvekillerine seslenmek istiyorum: Akıllı bir
iktidar, hesabı günü gününe veren iktidardır. Hesabı geleceğe erteleyen, hesabı
ahirete bırakan, birtakım iddia ve ithamların cevabını vermeden cevabı yüce
divana bırakan bir iktidar, kendi hesabına akıllı davranmıyor demektir. 
Değerli
arkadaşlar, Sayıştay raporlarıyla ilgili mutlaka Hükümetin de söyleyecekleri
var ama ısrarla söylendiği gibi, geçmişle mukayese ederek Sayıştay raporlarının
içinin boşluğu, boşaltıldığı ve gereğinin yapılmadığı konusunun
cevaplandırılması gerekiyor. Bir iktidar kamu kaynaklarının kullanımında bu
kadar çok hukuk çıkarmak gereğini duyuyorsa doğal olarak insanın aklına
gizlenen, saklanan, verilemeyen hesaplar ve yolsuzluk iddiaları gelir. 17, 25
Aralık yolsuzluk soruşturmaları yargı üzerinden bir sonuca ulaştırılmalı,
suçlular cezalandırılmalı ve kamu vicdanı rahatlatılmalıdır. Yoksa bu, devlet
üzerinde, rejim üzerinde, demokrasi üzerinde çok ağır bir yük olarak geleceğe
yansıyacaktır. 
Değerli
milletvekilleri, kamu kaynaklarının kullanılmasında devleti, iktidarı, idareyi
denetleyecek bir başka anayasal kurumumuz Kamu Denetçiliği Kurumudur. Kamu
Denetçiliği Kurumu, yargıya intikal etmemiş, vatandaşların şikâyetiyle,
idarenin her türlü eylem ve işlemleri ile tutum ve davranışlarını insan
haklarına dayalı adalet anlayışı içerisinde hukuka ve hakkaniyete uygunluk
yönlerinden incelemek, araştırmak ve idareye önerilerde bulunmak amacıyla bizim
de desteğimizle kurulmuştur. Kamu Denetçiliği Kurumu Başkanının talebim üzerine
nezaket gösterip gönderdiği bilgi notuna göre, 2014 yılı Ekim ayı sonu
itibarıyla 5.974 şikâyet başvurusunun 4.549 adedi cevaplandırılmış, ilgililer
uyarılmış ve şikâyet edenlere bilgi verilmiştir. Bunu önemli bir gelişme olarak
görüyorum. Bu kurumun, AKP iktidarı tarafından, diğer kurumlarda yaşandığı gibi
vesayet altına alınması yoluna gidilmez diye ümit ediyorum. 
Değerli
milletvekilleri, Meclisimizin, yönetiminde başta Sayın Meclis Başkanı ve
çalışanlar olmak üzere birçok konuda yoğun bir gayret içerisinde olduklarını
biliyoruz ancak özellikle Anayasa, İç Tüzük ve milletvekilliğinin özlük
haklarıyla ilgili konularda bir sonuç alınamamış olmasını da üzüntüyle
karşılıyorum. Özellikle bu dönemde yani milletin adına yasama yetkisini
kullanan milletvekillerinin anayasal bir zorunluluk olarak özlük haklarının
hukuka bağlanmamış olmasını bir nakisa olarak görüyorum ve bunu bu dönemde
tamamlamayı ümit ediyorum.
Değerli
arkadaşlar, Meclisimizin çalışanlarının birçok sorunu var, her defasında
konuşmamıza rağmen bir türlü çözülmüyor. Eğer adalet duygusu önemliyse Meclis
çalışanları arasındaki bu adaletsiz uygulamaların bir şekilde ve bir an önce
bitirilmesi gerektiği kanaatindeyim. 
Değerli
milletvekilleri, özellikle 4/C’lilerin ve genel idare hizmetleri kapsamına alınmayan
Meclis personelinin sorunlarını her gün dinliyoruz. Bize hizmet eden bu
insanların emekleri için de helalleşmek mecburiyetindeyiz. Bu insanların
sorunlarının çözülmesi çok zor değildir, sayıları da çok fazla değildir ama
aynı işi yapan insanlar arasında bir adaletsizlik varsa, bir hak yeme intibası,
duygusu varsa bunu çözmek Türkiye Büyük Millet Meclisinin Sayın Başkanı,
yöneticileri ve biz parti gruplarına düşer diye düşünüyorum, çözülmesini ümit
ediyorum. 
2015 yılı
bütçesinin hazırlanmasında emek veren tüm bürokrasiye ve başta partimin Plan
Bütçe Komisyonu üyesi arkadaşlar olmak üzere tüm Komisyon üyelerine harcanan
emeklerinden dolayı teşekkür ediyor, bütçenin ülkemize, milletimize hayırlı
sonuçlar getirmesini diliyor, hepinize saygılar sunuyorum. (MHP sıralarından
alkışlar) 
BAŞKAN –
Teşekkür ederim Sayın Şandır.
Milliyetçi
Hareket Partisi Grubu adına üçüncü konuşmacı Sayın Oktay Öztürk, Erzurum
Milletvekili.
Buyurun. (MHP
sıralarından alkışlar) 
Süreniz on yedi
dakika Sayın Öztürk.
MHP GRUBU ADINA
OKTAY ÖZTÜRK (Erzurum) – Sayın Başkan, değerli milletvekilleri; Anayasa
Mahkemesi, Yargıtay ve Danıştay bütçeleri hakkında Milliyetçi Hareket
Partisinin görüş ve önerilerini arz etmek üzere söz almış bulunmaktayım. Bu
vesileyle hepinizi saygıyla selamlıyorum.
Anayasa yargısı
organları genel olarak devlet iktidarının, özelde ise siyasi iktidarın
denetlenmesi ve dengelenmesi işlevini yerine getirmektedirler. Bu bağlamda
kanunların Anayasa’ya uygunluğunun, yargısal denetiminin insan haklarını
güvence altına alan Anayasa’nın yasama çoğunluğuna karşı etkili bir biçimde
korunması ihtiyacından kaynaklandığını söylemek mümkündür. Demokratik hukuk
devletinde anayasa yargısının temel amacı, Anayasa’nın üstünlüğünü özellikle
yasama çoğunluğuna karşı etkili bir biçimde sağlamaktır. Bu ihtiyaç, yasamanın
çoğunluk oyuyla Anayasa’ya aykırı kanun çıkarması ihtimalinden
kaynaklanmaktadır. Çoğunlukçu demokrasi anlayışından çoğulcu demokrasiye
geçmeden önce yani anayasa yargısının varlığından önceki dönemde kanun bir
anlamda ulusal iradenin açıklanması niteliğinde olduğundan, kanunun Anayasa’ya
aykırı olmasının düşünülmesi söz konusu olmamıştır. Ancak siyasi partilerin
doğuşu ve siyasi partilerde antidemokratik eğilimlerin ortaya çıkmasıyla
birlikte siyasi azınlıkların yasama çoğunluğuyla çıkarılan kanunlara karşı
hukuki ve etkili bir koruma görmesi ihtiyacı doğmuştur. Bu duruma modern
devletin yaşamın karmaşıklaşan pek çok alanını düzenleyebilmek amacıyla teknik
konularda çıkarmak zorunda kaldığı ayrıntılı kanunlar da eklenince kanunların
Anayasa’ya uygunluğunun etkili bir biçimde denetlenmesi ihtiyacı çok açık bir
biçimde kendini göstermiştir. Tüm bu gelişmeler neticesinde modern
anayasacılığın önemli gereklerinden biri olarak sınırlı iktidarı gerçekleştirme
amacı ortaya çıkmıştır. Bu ihtiyaç, 20’nci yüzyılda kanunların anayasaya
uygunluğunu denetleyecek merkezî anayasa yargısı organları olan anayasa
mahkemelerinin, önce Kıta Avrupası’nda ve daha sonra Türkiye’de kurulmalarıyla
sonuçlanmıştır. İşte tam da bu noktada yasama çoğunluğuna sahip olan siyasi
iktidarın yaptığı kanunların anayasa mahkemeleri tarafından iptal edilerek
yürürlükten kaldırılmaları söz konusu olmaktadır.
Anayasa
Mahkemesi, kuvvetler ayrılığı ilkesinin tepesindeki şemsiyedir, yasama
yetkisinin kullanımında ciddi bir denetleme ve inceleme mekanizmasıdır, yargıyı
yürütmenin baskısına karşı koruma altına alırken hak ihlallerine karşı “dur”
deme makamıdır. 
Türkiye’de son
dönemde yaşanan gelişmeler, Anayasa yargısı ile yasama çoğunluğu ve dolayısıyla
Hükûmet arasındaki gerilimi gözler önüne sermektedir. Hükûmetin hazırladığı
kanunlar ve yapmakta olduğu kanun tasarısı ve teklifleri Anayasa Mahkemesi
tarafından iptal edilmekte, bunun sonucu olarak Anayasa Mahkemesi Hükûmet
tarafından sert bir biçimde eleştirilmektedir. Türkiye Büyük Millet
Meclisindeki siyasi çoğunluğun Anayasa’ya aykırı yasama tasarruflarının Anayasa
Mahkemesi tarafından iptal edilmesi ve kamu gücünün eylem, işlem ve
ihmallerinden kaynaklanan hak ihlallerinin giderilmesi Anayasa Mahkemesinin
başlıca görevidir, Anayasa Mahkemesi verdiği kararlarında bu hususu her daim
göz önünde tutmak zorundadır. Özellikle yasama çoğunluğunun, hukuk devleti
ilkesi ve temel hak ve özgürlükleri hiçe saydığı durumlarda Anayasa
Mahkemesinin bu işlemleri engellemesi demokratik bir toplum düzeninin devamı
açısından bir zorunluluktur. 
Ülkemizde de
özellikle Hükûmetin son dönemde yapmış olduğu hukuk tekniğine ve Anayasa’ya
açıkça aykırı kanunlar Türk Anayasa Mahkemesi tarafından iptal edilmektedir.
Bunun yanı sıra, Anayasa Mahkemesi Başkanının da çeşitli vesilelerle
gerçekleştirdiği konuşmalarda Hükûmete eleştiriler yönelttiği görülmektedir.
Mahkeme Başkanı son dönemlerde Hükûmete yönelik eleştirilerini oldukça
artırmıştır. Bu meyandaki en önemli demeçlerinden birini Anayasa Mahkemesinin
kuruluşunun 52’nci yıl dönümünde gerçekleştirdiği konuşmada veren Anayasa
Mahkemesi Başkanı şu ifadeleri kullanmaktadır: “Bir ülkeyi hukuk güvenliği
testinden geçirebilmek için öncelikle yazılı hukuk kurallarının daha sonra da
bunu uygulayan hâkim, savcı, adli personel ve adli kolluğun ne durumda
olduğunun tespiti gerekir. Sisteme dâhil unsurlar ahenk içinde birbirini
engellemeden adalete ulaşmaya hizmet ediyorsa sorun yok demektir. Haklı bir
neden olmaksızın, kamu yararı gözetilmeden siyasal amaçları gerçekleştirmek
düşüncesiyle yazılı hukuk kurallarında çok sık aralıklarla yapılan
değişikliklerin toplumda hukuk güvenliğini sağlayabileceğinden bahsedilemez. 
Ekonomik,
siyasi, sosyal ve kültürel hayatı altüst edecek yasal düzenlemelerin öngörülebilir
olmaması bireylerin hukuka olan güveninin tükendiği yerdir. Esasen, hukuk
güvenliğini sağlayacak olan unsurlar, bağımsızlık ve tarafsızlık sorununu
çözmüş olan yargı organları ile yasama ve yürütme organlarının insan haklarını
özne kabul eden uygulamalarıdır. 
Hukuk devletinin
temel direği olan yargı, aynı zamanda devletin vicdanı olarak da tanımlanır. Bu
vicdanın siyasi ve ideolojik vesayet odaklarının işgaline uğraması nedeniyle
toplum hayatına verilen zararların acı örnekleri hafızalardan henüz silinmemiştir.
İşgal devam ettiği sürece de bunları yaşamaya devam edeceğiz. Yargının
vicdanını işgal edenlerin kimliği, düşüncesi ya da kutsalları ne olursa olsun,
bu sonuç değişmeyecektir. Dün hak ihlaline uğramış mağdurlarla bugün aynı
ihlalleri yaşayan mağdurların kimliklerinin farklı olması bu bakışımızı asla
etkilemeyecektir. Sadece yargı değil, onur sahibi olan herkesin haksızlığa ve
ihlale karşı çıkması insanlık borcudur. Zira, barışın teminatı olan farklılıkların birlikte
yaşamasını ancak başkalarının hak ve özgürlüklerini savunan onurlu insanlar
hayata geçirebilirler. Bugün itibarıyla, bırakınız ceza davalarını, en basit
alacak davasına ilişkin kararlar bile tartışmaya açılmış ve yargıya olan güven
ağır yara almıştır. Başta yargı ve yürütme organları olmak üzere herkes bu
iddialarla ilgili bilgi, belge ve delilleri zaman geçirmeden ortaya koymak
zorundadır. Gerek yargıda, gerekse yürütme organı içinde var olduğu iddia
edilen bu kişilerin başka illere tayin edilerek ya da yerlerini değiştirerek
sorunu çözmenin anlamsızlığı açıktır.
Görevi maddi
gerçekleri ortaya çıkarmak olan yargının karşı karşıya kaldığı bu iddianın adı
“vicdan yolsuzluğu”dur. Bunun için yapılması gereken açıktır. Hukuk devletine
yakışan yöntemler uygulanmak suretiyle gerçekliğinin ispat edilmesi hâlinde,
faillerine bir saniye bile beklenmeden gerekli yaptırımlar uygulanmalıdır.”
Yani Hükûmet üyeleri ve yandaşları hukuka aykırı tutum ve davranışlardan dolayı
anayasal ve yasal çerçevede adil olarak yargılanmaları ve suçlarının cezalarını
çekmeleri gerekmektedir. Burada sorulması gereken önemli sorulardan biri şudur:
Yakın geçmişte çok sıkı yol arkadaşı olanlar ne olmuştur da bugün birbirine
hasım hâline gelmişlerdir? Özellikle AKP’nin kapatılma davası evresinde kol
kola gezen, hatta AKP’nin âdeta kurtarıcısı olarak görülen şahsiyetler neden
acaba bugünün düşmanı ilan edilmektedirler? Açıkça görülmektedir ki, Hükûmetin
gerçekleştirdiği hak, hukuk tanımaz tavır ve faaliyetlerine yol arkadaşları bile
isyan etmek zorunda kalmaktadırlar. Bu nedenle de kamuoyu önünde birbirlerine
düşmüş durumdadırlar. Hükûmet partisi mensupları unutmasınlar ki bu devran
böyle devam etmez, edemez, etmemelidir de. Eğer AKP Hükûmeti bu konuda ısrar
ederse devletin ve milletin dengesini bozmuş olacaktır. Anayasa Mahkemesi taraf
değildir, tarafları incelemez. Anayasa Mahkemesi, iktidarın ya da muhalefetin
can simidi olmadığı gibi diğerine karşı birinin silahı ya da baskı gücü de
değildir. Bugün AKP iktidarı, geçmişte iktidar partisinin kapatılması davasında
nasıl adaletine sığındıysa, kendi anayasa çizgisi dışına taşma çabaları
karşısında da Anayasa Mahkemesinin adaletine biat etmek ve onun kararlarına
uymak zorundadır. Anayasa Mahkemesine ve onun kararlarına karşı iktidar gücüyle
savaş ilan edemezsiniz. Ederseniz, savaşı, yürütme gücü olduğunuz devlete ve
Anayasa’nın şemsiyesinde huzur bulmuş halkınıza karşı yapmış olursunuz. Öte
yandan AKP iktidarının sözde paralel yapılanma iddiasının ardına düşmesi için
hukuk devletini tahrip etmesine de gerek yoktur. Anayasal düzen, istihbarat
birimleri, kolluk kuvvetleri ve bağımsız yargı bu iddiaları kılı kırk yararak
araştıracaktır. Bu konudaki endişeyi anlamakta güçlük çekiyoruz. 
Yargıda
kadrolaştığını iddia ettiğiniz paralel yapının yaptığı bir tahribat var ise
bunu bir başka tahribata meydan vererek düzeltme çabanız sizi hüsrana götürür.
Bu hüsranla devlete ve özellikle hukuk devletine büyük zarar vermiş olursunuz.
Devleti tahrip etmenize de, hukuk devletini sekteye uğratmanıza da Milliyetçi
Hareket Partisi olarak müsaade etmeyeceğiz. Egemenliğin asıl sahibi olan Türk
milletinin bu mukaddes çatısı altında uyarılarımıza kulak vermeniz milletimizin
de devletimizin de yararınadır. 
On iki yıllık
geçmişinizde kadrolaşmalarına ve devlet mekanizmalarında yapılanmalarına göz
yumup izin verdiğiniz sözde paralel yapının bir bumerang misali iktidarınıza
zararını görünce hukuk devletini tahrip etmek pahasına saldırgan pozisyona
geçemezsiniz. “Paralel yapıyla mücadele” adı altında yolsuzluk
soruşturmalarının üstünü kapatmak, bu soruşturmalara gizlilik kararları
aldırmak, yolsuzluk iddialarını ortadan kaldırmayacaktır. Yolsuzluk iddialarını
kapatmak için paralel yapıyla mücadeleye sığınmak, Anayasa Mahkemesini iktidar
peyki yapmak için paralel yapıyla mücadeleye sığınmak, hukuk devletini tahrip
ederken paralel yapıyla mücadeleye sığınmak… Bu sığınma nereye kadar devam
edecek, bu yanlışlar ne zaman sona erecektir?
Yanlışlarınızdan
dönmenizi tavsiye ediyoruz. Hukuk devletini tahrip etmekten vazgeçin ve Türk
milletinin adaletine sığının, herkesin sığındığı gibi. Elbette ki çağın
gerekleri doğrultusunda ve kurumların ihtiyaçlarına uygun yasal düzenlemeler
yapılabilir ama ne yazık ki iktidarınız döneminde yapılan çoğu yasal düzenleme,
kurumların bağımsızlıklarını ellerinden almak ve iktidarın emrinde kurumlar
yaratmak amacına hizmet etmenin ötesine gitmemiştir. İktidarınızın bu hukuk
tanımaz ve saldırgan yürütme üslubu, anayasal bir yürütme üslubu değildir.
Millet oyuyla gelmekle övünen iktidarınız, ne yazık ki milletten aldığı
destekle Anayasa’nın dışına taşmıştır. Bu taşkın, önüne milletimizi almış ve
uçuruma doğru sürüklemektedir. Bu taşkın, milletimizin umutlarını
köreltmektedir. Bu taşkın, devletin dengesini, balansını bozmaktadır. 
Bu mukaddes çatı
altında AKP iktidarını bir kere daha uyarıyoruz: Hukuk devletini daha fazla
zedelemeyin, Anayasa Mahkemesinden ve yargıdan elinizi çekin, yargının
bağımsızlığına dokunmayın. “Yargının bağımsızlığına dokunmayın.” diye
uyarıyoruz çünkü ne yazık ki devriiktidarınızda Türk yargısı itibarını
yitirmiştir. Yayınlanan anketlerde yargıya güvenin yüzde 17’lere düştüğü tespit
edilmektedir. Bu oran sadece Türk yargı tarihinin değil demokrasi ile yönetilen
ülkelerin yargı tarihinin en düşük oranıdır ve bu bir felakettir. On iki yıldır
kabarmış olan suç dosyalarından dolayı yargılanma ihtimaline tedbir olarak
adaletle bu kadar oynayıp yargıyı bu kadar kontrol altına almaya çalıştığınız
vakit bu felaket tablosu zaten kaçınılmazdır. Nitekim yargı, bir toplumda
herkesin hak aramak için çalacağı son kapı, bu nedenle de bireyin, toplumun,
kamu düzeninin ve nihayet hukuk devletinin sigortası ve teminatıdır.
Kültürümüzde “Adalet mülkün temelidir.” sözüyle ifade edilen de esasen budur.
Literatürde yargıya güven yüzde 50’nin altına düşen toplumlarda sosyal çalkantı
ve çatışmaların yaşanacağı varsayılır. İnsanlar haksızlığa uğradıklarını
düşündüklerinde güvenmedikleri bir yargıya başvurmak yerine haklarını bizzat
alma yoluna giderler ve bu da anarşizmi, kaosu doğurur. Bir hukuk devletinin üç
temel ögesi vardır: Kanuni idare, idarenin yargısal denetimi ve bağımsız yargı.
Devletin tüm organları, kurumları ve kamu görevlileri bütün işlemlerini kanuna
uygun olarak yapması kanuni idaredir. Kanuna uygun yapıp yapmadıklarının
incelenmesi ise idarenin yargısal denetimidir. Bu denetimi yapacak organ olan
yargının da bağımsız olması gerekmektedir. Son yıllarda torbalarla yapılan
yasaların kısa süreler içerisinde değiştirilmesi, yenilenmesi daha açıkçası
siyasi iktidarın hukuk sisteminin genleriyle oynaması hukuki güven ve istikrarı
bozmuştur. Yapılan yasalara idare başta olmak üzere kurumların ve kişilerin
uymama eğiliminin güçlenmesi, yargının uyma yolundaki kararlarının
etkisizleştirilmesi ve nihayet yargının karar verme süreçlerinin hukukilikten
uzaklaşması yargıya güveni hızla aşağıya çekmektedir. Bu noktaya gelinmesinde
diğer faktörlerin rolü göz ardı edilmese de esasen yargıya güvenin dibe
vurmasında bizatihi yargı kurumunun etkisi olduğu da bir gerçektir. Avrupa
Birliği normlarına uyum bağlamında hukuk hayatımızda yoğun değişimlerin yaşandığı
2000’li yılların başından bu yana Anayasa ve yasalarımızda yapılan
değişiklikler ne yazık ki yargı örgütümüzce gereği kadar anlaşılıp
uygulanamamış, eski geleneklerini de yok eden bir arabesk anlayışın sevk ve
idaresinde hukuksal bir keşmekeşe neden olunmuştur. Yüksek yargı kararlarındaki
hukuki yanlışlıklardaki büyük oran yanında kamuoyunda gündemi işgal eden
davalardaki hukuk skandalları da toplum nezdinde yargıya güven erozyonu
oluşmasında etken olmuştur. Yüksek yargı yanında bir dönemin özel yetkili hâkim
ve cumhuriyet savcıları da aynı şekilde belli bir mensubiyet kriterine göre
atanmışlar ve özellikle dinlemeler konusunda toplumda bir paranoyaya sebebiyet
vermişler, hukuka aykırı delil ve gizli tanıklar ile toplum üzerinde hegemonya
oluşturmaya çalışmışlardır. Nitekim, bunda, azımsanamayacak derecede başarılı
olmuşlardır. 
Yargının sevk ve
idaresini yapan 2010 yılında yapılan referandumla Türkiye Cumhuriyeti
Anayasası’nda yapılan değişiklikle düzenlenen HSYK'dan sonra, önceki dönemlerin
tümünde yüzde 50’lerin altına hiç düşmeyen yargıya güven reformist olarak
millete yutturulan değişimlerden sonra, ne yazık ki, bugün yüzde 17’lerdedir. Bunun
en temel sebeplerinin başında, yargıyı ele geçirme düşüncesiyle önce
itibarsızlaştırıp sonra da istediği gibi dizayn etmek isteyen AKP’nin eski
liderinin kendi ağzıyla meydanlarda açık açık “Ben bu yargıya güvenmiyorum.”
demesi gelmektedir. Esasen bu mantık “Ben seçildim her şeyi yaparım.” mantığı
değil midir? Yapmış olduğu Anayasa değişikliği ile yargıyı dizayn edeceğini ve
önünde son engel olarak gördüğü yargı erkini de kontrolü altına alacağını sanan
eski lider, 17-25 Aralık yolsuzluk soruşturması ortaya çıkınca, güya dizayn
ettiğini sandığı yargı kendisine, ailesine ve suç ortaklarına yönelince
yanlışını anlamışsa da artık çok geç kalmıştır. Zira, artık, yargı
siyasallaşmış, artık tuz kokmuştur. Yargıya güvensizlik kamu düzeni için ciddi
tehlikeler içeren bu boyutundan kurtulamazsa yasa dışılık meşrulaşır ve
anarşizm başlar ve bu anarşizmin en önemli müsebbibi AKP zihniyetidir. 
Sayın
milletvekilleri, konuşmamı kısa ama tarihî bir anekdotla bitirmek istiyorum:
“Kanuni Sultan Süleyman, aynı zamanda süt kardeşi olan Yahya Efendi’ye sorar:
Bir devlet hangi hâlde çöker? Sultanım, bir devlette zulüm yayılsa, haksızlık
şayi olsa, işitenler de ‘neme lazım’ deyip uzaklaşsalar, sonra koyunları
kurtlar değil de çobanlar yese, bilenler bunu söylemeyip sussa işte o zaman
devlet çöker.” 
Devleti
çökertmeye çalışanların tarihten ders alacak kadar ihtiyatlı davranmalarını,
aksi hâlde tarihin ihtiyatsızlar için acımasız olduğunu hatırlatır, bu
vesileyle hepinize saygılar sunarım. (MHP sıralarından alkışlar)
BAŞKAN –
Teşekkür ederim. 
Milliyetçi
Hareket Partisi Grubu adına dördüncü konuşmacı Sayın İsmet Büyükataman, Bursa
Milletvekili.
Buyurun. (MHP
sıralarından alkışlar)
Süreniz on sekiz
dakika. 
MHP GRUBU ADINA
İSMET BÜYÜKATAMAN (Bursa) – Sayın Başkan, değerli milletvekilleri; 2015 yılı
Merkezi Yönetim Bütçe Kanunu Tasarısı ile 2013 yılı Merkezi Yönetim Kesin Hesap
Kanunu Tasarısı’nın Başbakanlık ve Millî İstihbarat Teşkilatı Müsteşarlığı ile
Millî Güvenlik Kurulu Genel Sekreterliği bütçesi üzerinde Milliyetçi Hareket
Partisi Grubu adına söz almış bulunuyorum. Bu vesileyle, yüce heyetinizi en
derin saygılarımla selamlıyorum.
Değerli
milletvekilleri, sözlerime başlamadan önce, vefatının seneidevriyesinde ömrünü
Türk milliyetçiliği fikrine adamış, dava adamı Hüseyin Nihal Atsız Bey’i
rahmet, minnet ve saygıyla anıyorum. Ruhu şad, mekânı cennet olsun. Vaktiyle
bir Atsız varmış, iyi ki de varmış, o günlerden bugünleri görmüş, âdeta
bugünleri anlatmış, “Sen, Yahudi bir sarrafın maliye bakanı olmasına da ses
çıkarmazsın, kendi kesesini doldurmasına ve İsrail’e transferler yapmasına
rağmen bütçeyi kabartacağı için sevinç bile duyarsın, hatta Kürt devleti kurmak
için bunca Türk’ün kanına giren Şeyh Sait’in torunlarından birinin başbakan
veya devlet bakanı olmasına da ses çıkarmazsın.” demiş. Ne kadar manidardır ki
sarraf var, bölme çabaları var, bölücü Şeyh Sait zaten artık sözüm ona millî kahraman.
Nur içinde yat Atsız Bey, bugünleri görmüşsün. Ama bir de “Milliyetçi Hareket”
var ve asla bölücü zihniyetlere geçit vermeyecek. 
Değerli
milletvekilleri, 2015 yılı merkezî yönetim bütçesi ağır ekonomik ve toplumsal
şartlar içerisinde görüşülmektedir. Ekonomide borçluluk, işsizlik ve enflasyon
artmakta, yapısal meseleler derinleşmektedir. Hükûmet kamu düzeninin sağlanması
için terör örgütlerinden yardım ister hâle düşmüştür, devletin itibarı
kalmamıştır. Toplum kamplaşmanın ve kutuplaşmanın içine atılmaktadır. Ekonomi
ise tüm bu kargaşanın içinde çökmekte, AKP’nin kendi bakanları dahi “İnşaat
yapmakla bu iş olmaz.” sözleriyle üretemeyen Türkiye’yi eleştirmektedir ve ne
hazindir ki milyar TL’leri Suriyeli sığınmacılara hesapsızca dağıtan AKP iktidarı
2014 yılında memura zam veremez hâle gelmiş ve bunun suçunu da yandaşı olan
sendikaya yüklemiştir. 
2015 bütçesi
sosyal ve adaletli değildir. Adaletsizlik ve vicdansızlık sadece vergi
toplamada değil, bütçenin dağılımında da kendini göstermektedir. Sosyal ve
demokratik devletlerin asli görevi sosyal ve kamu hizmetlerini halkına eşit,
ücretsiz, nitelikli ve ulaşılabilir bir şekilde sunmak iken AKP Hükûmeti
vergilerimizi kamu hizmetlerine aktarmak yerine yandaşlarına aktarmayı
amaçlayan bir bütçe yapmayı hedeflemiştir. Gelir dağılımındaki uçurum ve
adaletsizlik her geçen gün artmaktadır. Zengin daha zengin olurken fakir her
geçen gün daha zor şartlarda hayatını idame ettirme gayreti içerisine
girmektedir.
Değerli milletvekilleri; AKP, PKK
için kanlı çekilişten çıkmış bir ödül gibidir. İmralı ve Kandil arasında tam
bir pazarlık hattı kurulmuş, Türkiye’nin akıbeti buraya zincirlenmiştir.
Başbakanın, kalemini millet aleyhine kullanan kalben gayrimillî bir danışmanı
katıldığı bir televizyon programında PKK’nın süreç boyunca çok şey kazandığını
açıklamıştır. Bu bizim için yeni bir şey değildir. Bu danışman dikişi patlayan
yama gibi açıldıkça açılmış, kamu düzeninin bölgede şu anda devlette değil,
PKK’da olduğunu keyif içinde bir telaş ve kaygı hâli göstermeden ilan etmiştir.
Ancak ve ancak cehenneme odun olabilecek bebek katilinin, Türk milletinin bir
parçası olan Kürtlerin lideri olduğunu kabul etmek gerektiğini söylemesine
sahibi Başbakan ses çıkarmadığına göre bu sözleri Başbakanın söylediğini kabul
etmekteyiz. İşte gerçek Türkiye tablosu budur ve çözülme sürecinin hangi
badirelere yol açtığı ortaya çıkmıştır. Daha sonra panikle inkâr edilse de
itiraf yarışına İçişleri Bakanı da katılmış ve “Alan hâkimiyetini kaybettiğimiz
zamanlar oldu. Kırsalda terör baskısı arttı, terör şehirlere inmeye başladı.”
demiştir. AKP cenahından ne söylenirse söylensin, bizim tespit ve
müşahedelerimiz ihanet sürecinin Türkiye'yi çöküşe götürdüğüdür. PKK mahkemeler
kurmakta, yol kesmekte, haraç toplamakta, özerklik ilan etmekte, kanlı eylemlerini
sıklaştırmaktadır. Doğu ve güneydoğu kamu gücünden arındırılmaktadır. Devlet
otoritesi sıfırlanmaktadır. PKK, meseleyi uluslararası platforma taşımak için
son kozlarını kullanmakta, uluslararası güçlerin, mesela Amerika Birleşik
Devletleri’nin sürece dâhil olmasını istemektedir. Aynı ABD, PKK’nın Suriye
koluna yardımlar dağıtmakta ve tarafını basiretsiz AKP iktidarından yana
belirtmektedir. 
Türkiye
çözülmeyle, kanlı savaş tehditleri arasına sıkıştırılmıştır. Kırmızı Kitap’ı
kaleme alanlar Türkiye'nin üzerine kırmızı kalem çekmek üzeredir.
Teröristbaşının 15 Ağustos 2009 tarihinde hazırladığı 156 sayfalık sözde yol
haritasıyla ihanet sürecinin bağ ve bağlantısı var mıdır? Erdoğan ve Davutoğlu,
Öcalan canisinin yabancı servisler tarafından eline tutuşturulan kanlı
planlarına çözüm mü demektedir? AKP milletvekillerinin bilmediği, Bakanlar
Kurulu sıralarında oturan şahısların birçoğunun öğrenemediği bu çözüm süreci nedir?
Burada tarihe
not düşmek adına söylüyorum: Adalet ve Kalkınma Partili değerli arkadaşlar ve
bakanlar, bu yol, yol değildir. Bu yol dipsiz bir kuyudur. Muhtevasını
bilmediğiniz bu yoldan bir an evvel dönünüz. Aksi hâlde, bu ağır sorumluluğun
vebalini ödeyemezsiniz. Bu ihanet ve bölünme projelerinin parçası olanlar
mutlaka adil yargı önüne çıkacak ve yargılanacaktır. Yol yakınken dönün ve aziz
milletimizden özür dileyin.
Değerli
milletvekilleri, şu anda musibetin ve melanetin bir numaralı kaynağı olan çözülme sürecinin, olumlu atmosfer ve
huzur ortamı yarattığını, buna karşılık, provokatif olaylara karşı kamu düzeni
ve güvenliğini koruma kararlılığını açıklamak Millî Güvenlik Kurulunun Türkiye
gerçeklerinden koptuğunu işaret etmektedir. Türkiye’nin güvenliğindeki açık ve
tahribatlar bu Kurul üyeleri tarafından ciddi ve görüşmeye değer bulunmamıştır.

Güneydoğuda asker ve polislerimize
yönelik suikast eylemleri artarken PKK’nın şehir yapılanmasının, Diyarbakır’da
görev yapan güvenlik görevlilerimizin oturdukları ev ve apartmanları yakın
takibe alması güvenlik sorunu olarak ne yazık ki görülmemiştir. Hatta, eşinin
yanında, çarşıda şehit edilen asker ve polis, evleri kurşunlanan, şehit edilen
korucular yok sayılmıştır. AKP milletvekili, AKP il kongresinde PKK’nın yaptığı
katliam ve zulümleri iki yıldır anlattığını ama kimsenin kendisini dinlemediğini
söylemektedir. Kapalı kapılar ardında ağlaşmayı bırakıp kendilerini buraya,
milletin kürsüsüne çıkmaya ve gerçekleri haykırmaya davet ediyoruz.
Bilinmelidir ki bugün ülkemiz için en ciddi güvenlik sorunu, bölücü ve
emperyalist komplonun yanında AKP’nin bizatihi varlığıdır, kendisidir. 
İktidara tavsiyemiz şudur: Bölücülüğe
ve her türlü ayrışmaya karşı icraat yaparak açılım politikalarından vazgeçmek
gerekir. Teröre karşı topyekûn bir mücadele başlatılmalıdır. Türk milletinin
her cephede ve doğrudan doğruya hedefte olduğunu idrak ederek millî güç
unsurları takviye edilmelidir. Millet ve devlet bekasına yönelik saldırılar
bertaraf edilmelidir. 
İstihbarat eksikliklerimize dair pek
çok şey söylemek mümkünken, Oslo batağı bir kenarda dururken merak ettiğimiz
şudur ki istihbarat birimlerimizin bütçesi bu derece artarken istihbaratımızın
kuvvetlenmesi gerekmez miydi? Yoksa Sayın Başbakan istihbarat servislerini
sadece vatandaşı, rakiplerini ve gazetecileri dinlemek için mi finanse etmekte
ve kullanmaktadır? 
Değerli milletvekilleri, Millî Güvenlik Kurulu,
devleti bütün organlarıyla yüksek moralli, her hâl ve şartta hazırlıklı tutar.
Ama, etkinliği yok edilmiş, acze ve bedbinliğe itilmiş, vizyon ve misyonu
tüketilmiş bir Millî Güvenlik Kurulundan ne beklenebilir? Millî Güvenlik
Kurulu, devletin millî güvenlik siyasetinin tayini, tespiti ve uygulamasıyla
ilgili konularda tavsiye kararları alır, koordinasyonun sağlanması için görüş
tespit eder, tavsiye kararını ve görüşlerini Bakanlar Kuruluna bildirir ve
kanunlarla verilen görevleri yerine getirir ama, maalesef, Millî Güvenlik
Kurulu asli görevini yerine getirmekten acizdir. Merak ediyoruz, 15 üyeli Millî
Güvenlik Kurulunda rüşvetin ve yolsuzluğun, millî güvenliğin, millî ruhun ve
millî bekanın en büyük düşmanlarından birisi olduğu gerçeği ne zaman
hatırlanacaktır? Bu Millî Güvenlik Kurulu yapısıyla güvenliğin millî boyutunu
kavramak ve samimiyetle savunmak nasıl mümkün olacaktır? Bir tek “terör”
kelimesinin geçmediği, bölücülük tehdidine bir tek atıf yapılmadığı, PKK’nın
ise hiç hatırlanmadığı Millî Güvenlik Kurulunun açıklamalarına kim inanacak,
kim güvenecektir? Millî Güvenlik Kuruluna bakarsak Türkiye sanki güllük
gülistanlıktır, ufak tefek sıkıntılar dışında ve paralel hayalet haricinde
hiçbir sorun da yoktur. Milli güvenliğin siyasetini oluşturmak ve
olgunlaştırmak, ayakkabı kutularına para yığanların, banka müdürüyle iş birliği
yapanların, ihale kesintileriyle havuz medyası kuranların, “Zarrab” denilen
rüşvet simsarının kuklası olanların harcı da değildir. Milli güvenliği
hakikaten dert etmek için önce millî olmak lazımdır. 
Değerli milletvekilleri, Dışişleri Bakanlığı yapan
ve bugün artık Başbakan olan Sayın Davutoğlu'nun, uluslararası siyaset
sahnesinin üniversite kürsülerinden farklı olduğunu anlamasının zamanı
gelmiştir. Yıllardır bir türlü dikiş tutturamayan sıfır sorun retoriğinin bizi
getirdiği nokta ortadadır. AKP’nin dış politikada yola çıkarken iddiasında
bulunduğu dünyayla entegrasyon, uyum ve karşılıklı iş birliği, yerini değerli
yalnızlık komikliğine bırakmıştır. Davutoğlu’nun danışmanları savunmak
mecburiyetinde olduğumuz hak ve menfaatleri düşünmeyi bırakmış, bütün
mesailerini Davutoğlu’nun saçmalıklarına kılıf aramaya, tumturaklı isimler
koymaya harcamaya başlamışlardır. Bölgesel ve küresel aktörlerle düzeyli,
dengeli, karşılıklı iyi niyet ve hürmete dayalı ilişkiler kurulamamıştır.
Hayalperest ve maceracı özellikleriyle kurguladığı dış politika, çelişkiler
yumağı hâline gelmiş ve çözülmeye çalışıldıkça daha da düğümlenmiştir. Kendisi
gerçek Başbakan değil, sadece saltanat naibidir. Bu hâliyle Sayın Davutoğlu,
Erdoğan’ın kötü bir kopyasıdır. 
Değerli
milletvekilleri, AKP iktidarıyla bugün, ülkemiz, bir devlet krizi yaşamaktadır.
Sokak eylemleriyle devlete meydan okumalar karşısında Hükûmet sessiz kalmaktadır,
Hükûmet devletin ve milletin birlik ve huzuruna yönelik saldırıları önlemek
için bir gayret ortaya koymamaktadır çünkü ne Erdoğan’ın ne de Davutoğlu’nun
durduğu ve baktığı yer doğru ve millî değildir.
Binlerce yıllık
Türk askerî geleneğini mahvettiniz. Bu bozgunculuğa, ayrımcılığa, fitneye ve
teröre örtülü amaçlarla hizmet eden iş birlikçilere Millî Güvenlik Kurulunda
karşı çıkmayacaksınız da ne yapacaksınız? Kışlanın içerisinden bayrak
indirenleri seyredip, sonra sözüm ona kınama mesajları yayınlayarak mı Türk
milletine hizmet edeceksiniz? Yardım bahanesiyle ağır silahlı peşmergelere Türk
vatanı çiğnetilirken, büyük milletimiz bir kez daha küçük düşürülürken
ellerinde PKK paçavraları, cani posterleri ve sözde Kürdistan paçavraları olan
kalabalık yığınlar peşmerge konvoyuna eşlik ederken siz sıcak evlerinizde rahat
rahat bu görüntüleri nasıl izlediniz? Kahraman Türk ordusuna layık gördüğünüz
bu tutumla Mete’nin, Attila’nın, Alparslan’ın, Fatih’in, Yavuz’un ve Mustafa
Kemal’in kemiklerini sızlattınız.
Saygıdeğer
milletvekilleri, AKP on iki yıllık iktidarı süresince yolsuzluk tarihini
yeniden yazmış, yolsuzluk ve rüşvette yeni bir AKP ekolü ortaya koymuştur. AKP
iktidarının her dönemine damga vuran harcamaların başında örtülü ödenek
gelmektedir. AKP Hükûmetleri döneminde örtülü ödenek harcamaları sürekli bir
artış göstermektedir. 2003-2013 yılları arasında 3,5 milyar TL örtülü ödenek
harcaması yapılmıştır. 2013 yılında 624,1 milyon TL örtülü ödenek harcaması
yapılırken 2014 yılının ilk dokuz ayında Maliye Bakanlığının açıklamalarındaki
gizli hizmet giderlerine göreyse 840,9 milyon TL harcama yapılmıştır. 
Başbakanlık faaliyet raporlarında açık olan
harcamalar kalem kalem yazmaktadır ancak 5018 sayılı Kanun’un 24’üncü maddesine
tabi giderleri yani örtülü ödenek harcamaları dikkat çekicidir. 5018 sayılı
Kanun’un 24’üncü maddesine göre; örtülü ödenek, kapalı istihbarat ve kapalı
savunma hizmetleri, devletin millî güvenliği ve yüksek menfaatleri ile devlet
itibarının gerekleri, siyasi, sosyal ve kültürel amaçlar ve olağanüstü
hizmetlerle ilgili hükûmet icapları için kullanılmak üzere Başbakanlık
bütçesine konulan ödenektir. Kanunlarla verilen görevlerin gerektirdiği
istihbarat hizmetlerini yürüten diğer kamu idarelerinin bütçelerine de örtülü
ödenek konulabilir. Örtülü ödenek, bu amaçlar dışında ve Başbakanın ve
ailesinin kişisel harcamaları ile siyasi partilerin idare, propaganda ve seçim
ihtiyaçlarında kullanılamaz. Ancak Maliye Bakanlığının bütçe verilerine göre,
gizli harcamalar kaleminden Cumhurbaşkanlığı seçim dönemini ifade eden temmuz
ve ağustos aylarında 299 milyon TL harcama yapılmıştır. Bu rakam önceki iki aya
göre yüzde 126 oranında bir artışı ifade etmektedir. Temmuz ve ağustos
aylarındaki bu olağanüstü artışın tek açıklaması Cumhurbaşkanlığı seçimleridir.
Bu durum kanuna aykırı harcama yapıldığını ortaya koymaktadır. Örtülü ödenek
harcamaları Recep Tayyip Erdoğan’ın Başbakanlık görevinde bulunduğu yıllarda
rekor seviyede artmıştır. Örtülü ödenek harcamalarının bu denli yüksek miktarda
oluşu AKP’nin denetimden kaçan harcama kalıplarını göstermektedir. 
Örtülü ödenek
konusundaki bir diğer husus, örtülü ödenek harcamalarının denetimidir. Ancak
Hükûmetin bu konudaki tavrı demokratik yönetimlerde olmayacak bir tutumdur.
Sayıştay Başkanının örtülü ödenek harcamalarının denetimi için Başbakanlığa
yaptığı başvuru cevapsız kalmıştır. Sayıştay denetimleri Türkiye Büyük Millet
Meclisi adına, diğer bir ifadeyle, milletin iradesi adına yapılmaktadır.
Başbakanlık, milletin ödediği vergilerle toplanan parayı yine millet iradesinin
denetiminden kaçırmaktadır. Anlaşılan o ki AKP milletten kaçırmak istediği,
millete izah edemeyeceği bir harcama içerisindedir.
Sözlerime burada
son verirken 2015 bütçesinin aziz milletimize hayırlar getirmesini temenni
ediyor, yüce heyetinizi en derin saygı, hürmet ve muhabbetlerimle selamlıyorum.
(MHP sıralarından alkışlar)
BAŞKAN –
Teşekkür ederim.
Sayın
milletvekilleri, Milliyetçi Hareket Partisi adına son konuşmacı Sayın Mustafa
Erdem, Ankara Milletvekili.
Süreniz on yedi
dakikadır. 
Buyurun. (MHP
sıralarından alkışlar)
MHP GRUBU ADINA
MUSTAFA ERDEM (Ankara) – Sayın Başkan, değerli milletvekilleri; Milliyetçi
Hareket Partisi Grubu adına Diyanet İşleri Başkanlığı, İnsan Hakları Kurumu ve
Vakıflar Genel Müdürlüğü bütçesi üzerinde söz almış bulunuyorum. Hepinizi
sevgiyle, saygıyla selamlıyorum. 
Diyanet İşleri
Başkanlığımız ülkemizin en değerli, en önemli kurumlarından birisidir. Sahip
olduğu manevi sorumluluk, teşkilat kadrosu, yaptığı hizmetler vesilesiyle
ülkemizde her türlü saygıya, ilgiye ve korunmaya muhtaç bir alan olarak
görülmektedir. Milliyetçi Hareket Partisi olarak biz, Diyanet İşleri
Başkanlığımızın her türlü ihtiyaçlarının yanında, taleplerini destekler
mahiyette ve isteklerini karşılıksız olarak vermeye hazır olduk ve bundan sonra
da hazır olmaya devam edeceğiz. 
Değerli
milletvekilleri, Milliyetçi Hareket Partisi olarak Diyanet İşleri Başkanlığının
şu anda uygulayageldiği bazı hususlarda rahatsızlığımızın da var olduğuna
özellikle dikkatlerinizi çekmek istiyoruz.
Ülkede sendikal
faaliyetlerin yürürlükte olduğu bir dönemde, Hükûmetin, icra organının,
siyasilerin, sendikaların kontrolüne girdiği bir alanda yandaş sendikaların
verdiği malumatlarla Diyanet gibi güzide bir kurumda ehliyetin, adaletin,
liyakatin esas alınması gerektiği hâlde yakın çevrenin, iş birlikçilerin,
yandaşların veya kendilerine istikbale matuf birtakım katkıları olanların
dikkate alınması Diyanetin üstlenmiş olduğu manevi sorumlulukla, onun hizmet
anlayışıyla ve yüce Türk milletinin bu kuruma bakışıyla doğrudan alakasız
olarak görülmekte ve tarafımızdan rahatsızlık olarak ifade edilmektedir. 
Teşkilatın
bugüne kadar uygulayageldiği mahkeme kararlarında tarafgir davrandığı ve bir
anlamda, mahkeme kararlarını uygulamaya yanaşmadığı gözükmektedir.
Yine bunların yanında
bir başka husus vardır ki Diyanet İşleri Başkanlığında yine liyakat ve adalet
ilkelerinin hiçe sayıldığını gözler önüne sermektedir. Dışarıdan teşkilata
getirilen sözleşmeli personel, merkezdekilerin işlevlerini kuşatmış ve onlara,
deyim yerindeyse siyasi iktidarın taleplerini uygulattıran veya siyasi
iktidarın doğrudan onlarla ilişki kurmasına vesile olan bir yapılanmaya doğru
gitmiştir. Ama, bütün bunların yanında Diyanet İşleri Başkanlığında birtakım
görevlilerimiz, birtakım sorumlulukları olanlar vardır ve bunlar bugün ilgiye,
hizmete, desteğe de muhtaçtır. Nitekim, murakıplarımız il denetim elemanı olma
haklarına sahip ve bu manada diğerlerinin almış olduğu 3.600 ek göstergeden
yararlanmak isterken ve en azından merkezlerdeki şube müdürlerinin haklarına
sahip olmayı isterken bugün bunlara bu hak maalesef verilmemiş ve
verilmemektedir. 
Değerli
milletvekilleri, Diyanet İşleri Başkanlığını geçen sene bu kürsüden de
uyarmıştım, rotasyon uygulamaları gerçek anlamda bir rahatsızlık sebebi
olmaktadır. Parçalanan aileler, zamansız yapılan rotasyon uygulamaları
personeli, deyim yerindeyse bırakın hayatından hatta ve hatta dininden bezdirir
hâle getirmiştir. Bunu buradan rahatsızlık olarak gördüğümüzü ve şiddetle
kınadığımızı ifade etmek istiyorum. 
Bir başka husus
da burada çok önem arz etmektedir. Diyanet İşleri Başkanlığımız AKP iktidara
geldiği günde camileri hayır toplama kurumu olmaktan çıkaracağını vadettiği bir
günden bu tarafa maalesef cerciliğin resmî makamları hâline getirilmiştir. 
Değerli milletvekilleri,
hem bu paraları toplamak durumunda kalan din görevlileri hem de camiye haraç
ödemek gibi bir sorumlulukla gitmek durumunda kalan cemaatimiz bundan
rahatsızlık duymaktadır. Kaldı ki bu toplanan paraların kimlere, nerelere, ne
zaman verildiği ayrı bir sorulması gereken husustur. Bugüne kadar Diyanet
Vakfıyla alakalı hususlarda da gündeme getirmem gerekirken, söz gelimi şurada
ifade etmek istiyorum: Diyanet İşleri Başkanlığımızın veya Türkiye Diyanet
Vakfının topladığı paralardan bugün herhangi bir bankada vadeli hesabı var
mıdır, yok mudur, ilgililerin bunu burada açıklaması lazım. Şayet siz “Herhangi
bir amaca matuf olarak bizim paralarımız vadeli hesapta var.” diyorsanız,
acilen toplanan ve belli amaca yönelik olarak toplanması gereken bu paraların
niçin amacı dışında kullanıldığı hususunun izaha muhtaç olduğunu dikkatlerinize
arz etmek istiyorum.
Arakan’da
birtakım olaylar oluyor para toplanıyor, Irak’ta birtakım sıkıntılar yaşanıyor
para toplanıyor, dünyanın her yerinde mazlum milletlere yardım adına para
toplanıyor ama giden paraların toplananın yüzde kaçı olduğu ve kalanların hangi
amaca matuf olarak nerelerde kullanıldığı hususu gerçekten ilgililer tarafından
araştırılmaya ve gerçekten bu millet tarafından bilinmeye muhtaç hususlardır
diye düşünüyorum. 
Bir başka hususa
daha dikkatlerinizi çekmek istiyorum. Değerli milletvekilleri, Diyanet İşleri
Başkanlığı tarihinin hiçbir döneminde Diyanet çalışanlarının ve toplumda
Diyanete ilgi ve saygı duyanların ortak ifadesi siyasallaşmamıştır. Soruyorum sizlere:
Biz ehli diyanet miyiz yoksa ehli siyaset mi? Eğer siyasetse zaten AKP’nin
siyasi temsilcileri burayı boş tutuyorlar, o zaman Diyanet çalışanlarını
getirelim, şu boşlukları doldursun; burada edepleriyle, irfanlarıyla, bilgi ve
birikimleriyle gelsin, bu milleti tenvir etsinler ama bir başka kurumun çatısı
altında, caminin kubbesi altında siyaset yapmak durumunda kalanlar başkalarına
kulluk etmek suretiyle Yüce Allah’a olan kulluk görevlerini sakata götürüyor ve
bir manada da başkalarının aracı veya bir şekilde iletişim unsuru olduklarını
kamuya ifade etmek durumunda kalıyorlar. Bunu da buradan yadırgadığımı
özellikle vurgulamak istiyorum.
Diyanet İşleri Başkanlığının sendikalara itibar
ederek veya siyasi yandaşlığa yönelerek Diyanet çalışanlarına karşı uygulamış
olduğu tarafgir tutumu da kınıyorum. Diyanette çalışanlar -adı üstünde, Türkiye
Cumhuriyeti Diyanet İşleri Başkanlığıdır- sadece ve sadece -hangi partiye oy
verirse versin, hangi sendikanın üyesi olursa olsun- Müslümandır. Eğer
Müslümanlar arasında bir tefrik yapılıyor, Müslümanlar arasında bir adalet
ihmali söz konusu olabiliyorsa o zaman hangi amaçla orada dini ve Diyaneti
temsil ettiklerini ilgililer buradan söylemeli ve insanlar buna da bir şekilde
itibar etmelidir diye düşünüyorum. 
Değerli milletvekilleri, Diyanet İşleri
Başkanlığının bir başka hususa daha özen göstermesi lazım. AKP içerisinde Türk
olmayan, Türklükten rahatsızlık duyan veya bir şekilde Türk olduğunu
söyleyemeyen zavallılar olabilir, Diyanet İşleri Başkanlığı da bundan dolayı
rahatsızlık duyabilir ama biz Türk milleti olarak dinimizi kitaplardan
okumaktan öte kulaktan duyarak ve hoca efendileri, imam efendileri, müftüleri
dinleyerek öğrendik. Şimdi gelin görün ki bu görsel alanda bizim kendimize
mahsus dinî ritüellerimiz, bizim kendimize mahsus dinî makamlarımız var. Bunu
ısrarla da sordum, bugün Vahabiliğe mi, Selefiliğe mi veya adını bilmediğim bir
başka hizbe özenti mi, yoksa Türk milletinden nefret duyup bir başkalarına
benzeme arzusu mu bunun takdirini Diyanetçilere bırakıyorum. Ama Tayyar
Altıkulaç, bizim Abdurrahman Gürses merhum, Aşıkkutlu merhum ve İsmail Biçer
merhumun bize emanet etmiş olduğu bir Kur’an-ı Kerim okuma biçimi ve Müslüman
camilerinde kıraat olunan uygulaması vardır. Hangi haklarla, hangi gerekçelerle
bunlardan vazgeçiyoruz? Ve netice itibarıyla, her gün birbirini tutmayan bir
Mekke imam özentisi, her gün birbirine benzemeyen bir Medine ezan özentisiyle
bu milletin tarihî geleneklerini ve bugüne kadar insanlığa ve İslam’a yapmış
olduğu medeni hizmetleri reddimiras olarak görmek bir Diyanete veya Diyanette
çalışana yakışır mı, bunun da takdirlerini sizlere arz ediyorum. 
Değerli
milletvekilleri, Diyanet İşleri Başkanlığımızda Din İşleri Yüksek Kurulu
üyeleri vardır. Bunlar, namazı bozacak meseleler, abdesti bozacak meseleler
veya buna benzer dinin muamelatla ilgili hususlarında fetva veriyorlar. Ama,
toplumsal ahlakı bozacak, hırsızlığı meşrulaştıracak, rüşveti mübah kılacak, bu
milletin ve devletin dibini oyacak meselelere geldiğinde Diyanet İşleri Başkanlığı,
hizmet alımı şeklinde fetvaları profesyonel fetvacılardan almakta ve onunla bu
toplumun manevi yapısını inşa etme durumunda kalmaktadır. Ben utanıyorum,
Diyanet İşleri Başkanlığı, diyanetimizin, dinimizin en az kendi kurumsal
kimliklerini korudukları kadar savunucuları olmak durumundadır ama gelin görün
ki ikballeri ve istikballeri doğrultusunda kurumun kurumsal kimliğine sahip
çıkanların bu topluma dinini öğretmek ve o dinin ilelebet yaşayabilmesi için
savunuculuğunu yapmak gibi bir sorumlulukları var mıdır, yok mudur? Şayet
“yoktur” derseniz bu, zaten kendimizi “reddetmek” demektir ama “var” derseniz o
zaman size soruyorum: Bu toplumda Uludağ’ın eteklerinden birisi çıkıp “Bir
beşere dokunmak ibadettir.” derken, Diyanet İşleri Başkanlığı nerededir? (MHP
ve CHP sıralarından alkışlar) 
MUSA ÇAM (İzmir)
– Konuş Hocam, konuş. Bravo!
MUSTAFA ERDEM
(Devamla) – Tekrar soruyorum: Uludağ’ın arkasındaki bunu yaparken Bolu Dağı’nın
dibindeki bir milletvekili, hem de bu sıralarda milletvekili olmuş birisi…
YILMAZ TUNÇ
(Bartın) – Hocam hiç yakışıyor mu? Çarpıtıyorsunuz hep ya. 
MUSTAFA ERDEM
(Devamla) – …Allah’ın bütün vasıflarının toplandığı bir şahıs olarak bir beşeri
gösterirken Diyanet İşleri Başkanlığı bunun neresindedir?
YILMAZ TUNÇ
(Bartın) – Onun açıklamasını yaptı. İyi niyetli değilsin, iyi niyetli olsan
bunu söylemezsin. 
MUSTAFA ERDEM
(Devamla) – Efendim, zırva tevil kabul etmez.
YILMAZ TUNÇ
(Bartın) – O arkadaşlarımız onun açıklamasını yaptı Hocam. İyi niyetli olun biraz,
art niyetlisiniz. 
MUSTAFA ERDEM (Devamla)
– Zırva tevil kabul etmez. Lütfen… Lütfen… Diyanet İşleri Başkanlığı yapsın
bunun savunmasını, siz değil.
YILMAZ TUNÇ
(Bartın) – Açıklamasını yaptı o arkadaşlarımız, onların haklarını ihlal
etmeyin.
BAŞKAN – Lütfen,
laf atmayın Sayın Tunç. Sayın Tunç…
MUSTAFA ERDEM
(Devamla) – Başka bir şey daha söylemek istiyorum: Bakan olmuş, milletvekili
olmuş birisinin…
OSMAN AŞKIN BAK
(İstanbul) – Kul hakkına giriyorsun Hocam, olmadı.
MUSTAFA ERDEM
(Devamla) – …Yüce kitabımız Kur'an’a hakaret etmesi, deyim yerindeyse vahyi
ilahiye hakaret etmesi Diyanet İşleri Başkanlığı tarafından eleştiri konusu
olmayacak da, bunu benim gibi bir garip bu Mecliste mi ifade edecek? (MHP ve
CHP sıralarından alkışlar) 
YILMAZ TUNÇ
(Bartın) – O arkadaşlarımız açıklamayı yaptı. Hocam, o arkadaşlarımız buradan
açıklamalarını yaptı. 
OSMAN AŞKIN BAK
(İstanbul) – Hocam, kul hakkına giriyorsun, kul hakkına. Kul hakkına giriyorsun
şimdi.
MUSTAFA ERDEM
(Devamla) – Değerli milletvekilleri, bakın, bakın, bu konuda…
YILMAZ TUNÇ
(Bartın) – Çok ayıp, çok. Dediğiniz çok ayıp.
MUSTAFA ERDEM
(Devamla) – Bakın, hayır, lütfen… Ayıp değil, rahatsızlık duymayın bundan.
HASAN HÜSEYİN
TÜRKOĞLU (Osmaniye) – Ayıp değil, şirk, şirk yapıyor.
MUSTAFA ERDEM
(Devamla) – Diyanet İşleri Başkanlığımızın bu konulara sahip çıkması lazım
gelir. 
YILMAZ TUNÇ
(Bartın) – Kul hakkına giriyorsun Hocam, kul hakkına giriyorsun. O
arkadaşlarımızı dinlemediniz, açıklama yaptılar.
YUSUF HALAÇOĞLU
(Kayseri) – Hangi kul hakkına giriyor? 
MUSTAFA ERDEM
(Devamla) – Beyler, şunu ifade etmek istiyorum: Üç günlük dünya için ebedî olan
ahireti göz ardı edebilecek bir din ve diyanet mensubu olduğunu da kabul
etmiyorum. O zaman siyasi baskıların AKP iktidarı değiştikten sonra biteceğini
ama yarın, Allah’ın huzurunda ebedî âlemde baş başa kalacağını idrak eden
birilerinin, Allah adına, Allah’ın dinine sahip çıkması lazım geldiğini
düşünüyorum. 
YILMAZ TUNÇ
(Bartın) – Böyle mi sahip çıkacaksın? İftira atarak.
YUSUF HALAÇOĞLU
(Kayseri) – Ne iftirası… Videosu bile var ya. 
MUSTAFA ERDEM
(Devamla) – Değerli milletvekilleri, vakıflar konusuna da bir iki cümleyle
işaret etmek istiyorum.
Rahatsızlık
duymanıza gerek yok, bakın ben kızmıyorum. Konuşmam heyecanımdan ve imanımın
ikrarından başka bir şey değildir. 
YILMAZ TUNÇ
(Bartın) – İftira atıyorsun Hocam, iftira.
MUSTAFA ERDEM
(Devamla) – Siz nasıl kabul ederseniz edin. 
YILMAZ TUNÇ
(Bartın) – İftira atıyorsun. Böyle bir şey olmaz. 
OSMAN AŞKIN BAK
(İstanbul) – Kul hakkına giriyorsun. 
MUSTAFA ERDEM
(Devamla) – İftira atmıyorum, basını dinleyin.
Değerli
temsilciler, değerli vekiller, vakıflar konusuna da dikkatinizi çekmek
istiyorum. 
OSMAN AŞKIN BAK
(İstanbul) – Burada kul hakkı var ya, helallik alman lazım.
BAŞKAN – Sayın
milletvekilleri, lütfen konuşmacıyı dinleyelim.
MUSTAFA ERDEM
(Devamla) – Vakıflar konusu da ülkemizin içler acısı bir durumu. Orada çalışan
personelin de aynı şekilde rotasyondan, aileleri bölünmüş konumda, hizmet
içerisindeki adaletten ve netice itibarıyla mahkeme kararlarının
uygulanmamasından kaynaklanan mağduriyetleri vardır. Ama bir başka husus daha
vardır ki bir Türk insanı, bir evladı fatihan hayranı ve Osmanlının asrımızdaki
temsilcisi olarak beni rahatsız ediyor. 
ALEV DEDEGİL
(İstanbul) – Hocam, bağırmayın ya!
MUSTAFA ERDEM
(Devamla) – Şimdi, bakın, kulaklarınızı rahatsız etmiş olabilir ama ne hikmetse
“Rencide olur dide-i huffaş ziyadan” diye bir Ziya Paşa’nın sözü vardır.
Hakikatin söylenmesi sizleri rahatsız etmesin. Burada hakikati aramak, burada
tespitleri doğru yapmak durumundayız. 
Diyarbakır Surp
Giragos Kilisesi’nde 1914 yılında yıkılan bir kilise çanını AKP iktidarı
döneminde, 2010 yılında ihya eden AKP iktidarının, yüz elli sene sonra, daha
doğrusu yüz sene sonra Moskova’dan 150 kilo çan getirip takmasına “Bu ne
zillettir ki: nâkûs inlesin beyninde Osman'ın/Ezan sussun, fezâlardan silinsin
yâdı Mevlâ'nın!” demiştik. 
YILMAZ TUNÇ
(Bartın) – Bu nasıl Müslümanlık Hocam?
MUSTAFA ERDEM
(Devamla) – Rahatsız olmayın, onu söyleyeceğim. 
YILMAZ TUNÇ
(Bartın) – Avrupa’ya yaptığımız camilere bak Hocam!
MUSTAFA ERDEM
(Devamla) – Bakın, rahatsız olmayın, onu söyleyeceğim.
YILMAZ TUNÇ
(Bartın) – Dünyanın değişik yerlerine yaptığımız camilere bak, Almanya’da
yaptığımız büyük camilere bak! Onlardan da mı rahatsızsın?
MUSTAFA ERDEM
(Devamla) – Daha bir hafta oldu Ohri’den geldim. 
YILMAZ TUNÇ
(Bartın) – Dünyada en büyük camileri yapıyoruz, onlardan bahsedin!
MUSTAFA ERDEM
(Devamla) – Bir dakika, bir dinler misiniz… 
BAŞKAN – Sayın
Tunç….
MUSTAFA ERDEM
(Devamla) – Niye konuşuyorsunuz, niye rahatsızlık duyuyorsunuz? 
BAŞKAN – Sayın Tunç,
konuşmacıyı dinleyemiyorum, lütfen… 
MUSTAFA ERDEM
(Devamla) – Ohri’den geldim. Burada Ermeni kilisesinin çan kulesini inşa
edenler Ohri’de ecdat mirası caminin minaresinin kırıklığından zül duymuyorsa
ben ne yapayım size? (MHP sıralarından alkışlar) Gidin oraya bakın. Batı
Trakya’da, Balkanlarda ecdat yadigârı eserlerin bir şekilde hâke yeksan
olduğunu, Ohri Kalesi’nde ecdat emaneti mezarların haç ablukası altına
alındığını gördüğümüzde bizim ne yapmamız lazım? 
Bir hususa daha
dikkatinizi çekmek istiyorum değerli milletvekilleri. Sayın Cumhurbaşkanımız
Papa cenaplarını Türkiye’ye davet ederken “Katolik âleminin ruhani liderliği
görevini üstlendiğiniz tarihten bu yana dünya barışı ve insanlığın kardeşliği
ve huzuru için göstermekte olduğunuz değerli gayretlerinizi takdirle
belirtmeliyim. Çalışmalarınızın katkı ve etkilerini Birleşmiş Milletler
himayesinde sürdüren Türkiye’nin de eş başkanlığını yürütmekte olduğu
Medeniyetler İttifakı sürecinin hedeflerine erişmesi bakımından dua ediyorum.
İnsanlık adına, İslam adına, medeniyet adına bir tek taşa bile tahammül
edemeyen İspanya’yla eş başkan olanları medeniyet adına da, ittifak adına da
kınıyorum. (MHP sıralarından alkışlar) Büyük Ortadoğu Projesi veya Medeniyetler
İttifakı projesini uygulayanların ne hâle geldiğini görüyoruz. Size buradan
hatırlatmak istiyorum ki, vatana sahip çıkmak devlete sahip çıkmak, devlete
sahip çıkmak şerefe ve namusa sahip çıkmaktır diyor, hepinize saygılar
sunuyorum. (MHP sıralarından alkışlar)
BAŞKAN –
Teşekkür ederim Sayın Erdem.
MEHMET NACİ
BOSTANCI (Amasya) – Sayın Başkan…
BAŞKAN – Buyurun
Sayın Bostancı.
MEHMET NACİ
BOSTANCI (Amasya) – Konuşmacı sözlerinin içinde “AKP içinde Türk olmayan,
Türklüğünü söyleyemeyen zavallılar…” şeklinde bir ifade kullanmıştır. 
MUSTAFA ERDEM (Ankara)
– “Türklüğünü söyleyemeyen zavallılar.” dedim.
MEHMET NACİ
BOSTANCI (Amasya) - Bu ifade… Bakın “Türk olmayan zavallılar, Türklüğünü
söyleyemeyen zavallılar…” Ben bu çerçevede söz hakkı istiyorum.
BAŞKAN –
Buyurun.
İki dakika söz
veriyorum.
IV.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı'nın,
Ankara Milletvekili Mustafa Erdem’in 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde MHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması

MEHMET NACİ
BOSTANCI (Amasya) – Sayın Başkan, değerli arkadaşlar; biz tabii, Mustafa
Hoca’mızı tanırız, kastının ayrıştırıcı, bölücü olmadığına inanmak isteriz. Bu
ülkede insanların kökenlerine, milliyetlerine ilişkin tartışmaların ne kadar
tehlikeli olabileceğine dikkat çekmek isterim. Burada tabii, şifahi bir şekilde
konuşurken belagatin baştan çıkartıcılığı içinde söz nereye gidiyor hesap
etmeden insan konuşabilir ama söylediği sözün neticede o çok hassas olduğumuz
millî birlik ve dirlik meselesinde nereye ulaştığını akleden bir dikkat, bir
hassasiyet her daim gerekir. Bunu değerli hocama hatırlatmak isterim her şeyden
önce.
“AKP içinde Türk
olmayan, Türlüğünü söyleyemeyen zavallılar” ifadesi çok yanlıştır ve ümit
ederim ki benim söylediğim ve hocanın kastının böyle olmadığına dair yapmış
olduğum açıklamayı kendisi de tashih eder, kendisi de ifade eder. 
Bir kere, o
“zavallı” ifadesi de uygun bir ifade değil. Yani, benzeri bir cümle kursam ben,
“MHP’nin içindeki bilmem ne zavallılar” desem, herhâlde çok alınırsınız. Uygun
değil, uygun değil.
OKTAY ÖZTÜRK
(Erzurum) – Yok ki, yok ki…
S. NEVZAT
KORKMAZ (Isparta) – Vardı, ayrıldılar. Onlar tutunamadılar; vardı, ayrıldılar.
Ayrıldılar, koptu gittiler.
OKTAY ÖZTÜRK
(Erzurum) – Onlar AKP’nin kanatları altına girdiler. 
MEHMET NACİ
BOSTANCI (Devamla) – Buna “yapıbozum” derler. 
Yani, bakın, bir
gruba karşı kullandığınız ifadeler bağlam değiştiğinde, oraya sizin özneniz
geçtiğinde çok yaralayıcı geliyorsa, aynı ölçüde yaralayıcıdır; buna
dikkatinizi çekmek isterim. 
Bu Uludağ’daki
arkadaşların konuşması meselesi: Onlar sonradan tashih ettiler. Eğer iyi niyetli
bir yaklaşım olsa bu insanların tashihi dikkate alınır. 
ALİ UZUNIRMAK
(Aydın) – Ya elli tane tashih olmaz ki, ya bir tanesi yanlış, iki tanesi
yanlış… Siz bir güruh hâline gelmişsiniz ya!
MEHMET NACİ
BOSTANCI (Devamla) – Ama yani sürekli aynı ifadenin üzerine, tabiri caizse,
atlayarak buradan bir siyasal netice elde edilebileceğini zannetmek
yanıltıcıdır. 
ALİ UZUNIRMAK
(Aydın) – Aynı gruptan on tane tevil çıkmaz. On tane ayrı ayrı beyan. Güruh
olmuşsunuz, güruh! 
MEHMET NACİ
BOSTANCI (Devamla) – Başkalarına adaletten, hakkaniyetten bahsederken, kendimiz
adil ve hakkaniyetli olmalıyız. 
Saygılar. (AK
PARTİ sıralarından alkışlar) 
BAŞKAN –
Teşekkür ederim. 
MUSTAFA ERDEM
(Ankara) – Sayın Başkan…
BAŞKAN – Buyurun
Sayın Erdem.
MUSTAFA ERDEM
(Ankara) – Müsaade ederseniz, benim ifadelerimin çarpıtıldığından dolayı söz
hakkı istiyorum. 
MEHMET NACİ
BOSTANCI (Amasya) – Çarpıtmadım, zabıtlarda var. 
BAŞKAN – Sizin
ifadelerinizi çarpıtmadı, sadece “Hocama inanıyorum, bu ifadelerini tashih
edebilecektir.” dedi, çarpıtmadı. 
MEHMET NACİ
BOSTANCI (Amasya) – “Tashih edebilir.” dedim. 
MUSTAFA ERDEM
(Ankara) – Efendim, ben, müsaade ederseniz tashih etmek istiyorum. 
BAŞKAN – Peki.
Sataşma değil,
yerinizden vermem gerekiyor ama daha yeni başladık. 
YUSUF HALAÇOĞLU
(Kayseri) – Olur mu? Sataşma var. 
OKTAY VURAL
(İzmir) – Hayır efendim, sataşma olduğu için, yanlış bağlama oturttuğu için.
Doğru yaptınız efendim. 
BAŞKAN – O
bağlamı başka bir durumda söyledi Sayın Vural. 
2.- Ankara Milletvekili Mustafa Erdem'in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması

MUSTAFA ERDEM
(Ankara) – Sayın Başkan, teşekkür ediyorum. 
Değerli
milletvekilleri, şimdi, tekrar söylüyorum: İçinizde veya sizin ifadenizde, AKP
içerisinde Türk olmayan, Türklüğünü ifade edemeyen veya Türklüğünden
rahatsızlık duyan… 
MEHMET NACİ
BOSTANCI (Amasya) – Benim ifadem değil, sizin ifadeniz Mustafa Hocam, “Türk
olmayan.” dediniz. 
MUSTAFA ERDEM
(Devamla) – Orada ifadem şudur: Türk olmadığından değil…
YILMAZ TUNÇ
(Bartın) – Yok öyle birisi bizim içimizde, yok!
MUSTAFA ERDEM
(Devamla) – Herkes herkes olabilir. Ama Türklüğünü söyleyememek durumunda kalan
zavallılardan söz ettim. 
YILMAZ TUNÇ
(Bartın) – Yok öyle birisi, yok!
MUSTAFA ERDEM
(Devamla) – Bunu bir şekilde ifade ediyor ve hepinize saygılar sunuyorum. (MHP
sıralarından alkışlar) 
YILMAZ TUNÇ
(Bartın) – Kim o, kim?
MUSTAFA ERDEM
(Ankara) – Onu siz söylüyorsunuz. 
YILMAZ TUNÇ
(Bartın) – Kim, adını söyle, adını söyle! Yok öyle birisi! İftira atıyorsun hep
ya, bir de hoca olacaksın!
OSMAN AŞKIN BAK
(İstanbul) – Kul hakkıyla gidiyorsun be!
MEHMET NACİ
BOSTANCI (Amasya) – Bu bir tashih değil efendim, söz istiyorum. 
BAŞKAN – Sayın
milletvekilleri, Grup Başkan Vekiliniz söz istedi, lütfen. 
Buyurunuz Sayın
Bostancı, talebiniz nedir? 
MEHMET NACİ BOSTANCI
(Amasya) – Efendim, sözlerini tekrar etmiştir, “AKP içinde Türk olduğunu
söyleyemeyen zavallılar” ifadesini yeniden kullanmıştır. Bu bir sataşmadır. 
YILMAZ TUNÇ
(Bartın) – İftira atıyor. 
BAŞKAN – Sayın
Erdem, siz Adalet ve Kalkınma Partisi içinde mi Türklüğünü söylemeyen
zavallılar var dediniz? 
MUSTAFA ERDEM
(Ankara) – Evet efendim.
YILMAZ TUNÇ
(Bartın) – Sözünü geri alsın Sayın Başkan, özür dilesin gruptan. 
EŞREF TAŞ
(Bingöl) – Biz Zaza’yız, şahsen ben Zaza’yım arkadaşım, kimse bana zorla Türkleştirme
yaptıramaz. 
BAŞKAN –
Buyurun.
İki dakika.
3.- Amasya Milletvekili Mehmet Naci Bostancı'nın,
Ankara Milletvekili Mustafa Erdem’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması

MEHMET NACİ BOSTANCI
(Amasya) – Sayın Başkan, değerli arkadaşlar; tabii, böyle genelleyici ifadeler
kullanıldığında kime söylediğiniz de muallak olur. Şimdi Mustafa Bey’e çok
önemli bir görev düşüyor. Acaba kim, Türklüğünü söyleyemeyen bu zavallı kim?
(MHP sıralarından gürültüler)
ALİ UZUNIRMAK
(Aydın) – Cumhurbaşkanı başta, Cumhurbaşkanı!
S. NEVZAT
KORKMAZ (Isparta) – “Türk milleti yoktur.” diyen senin milletvekilin! İçinizde
“Türk milleti yoktur.” diyen bir milletvekili var!
MEHMET NACİ
BOSTANCI (Devamla) – Mustafa Bey gelecek, o kim, kimin Türk olduğunu
söyleyemeyen zavallı olduğunu ismen söyleyecek. Kim acaba, kim? Öyle genel sözle
olmaz, genel sözle olmaz. (MHP sıralarından gürültüler)
BAŞKAN – Sayın
milletvekilleri…
S. NEVZAT
KORKMAZ (Isparta) – Söylüyorum bak, söylüyorum: İçinizde “Türk milleti yoktur.”
diyen bir milletvekili var.
BAŞKAN – Sayın
Korkmaz…
MEHMET NACİ
BOSTANCI (Devamla) – Nevzat Bey, siz oturun yerinize, oturun yerinize. 
S. NEVZAT
KORKMAZ (Isparta) – Bak, söylüyorum, söylüyorum!
YILMAZ TUNÇ
(Bartın) – Otur yerine be! Söz mü aldın sen?
S. NEVZAT
KORKMAZ (Isparta) – Söylüyorum: “Türk milleti yoktur.” diyen milletvekili var.
İşte, örnek veriyorum size. 
BAŞKAN – Sayın
Korkmaz, lütfen… 
S. NEVZAT
KORKMAZ (Isparta) – Söyledim, söyledim! Evet, söyledim, hadi! Hadi bunu tevil
et bakayım, haydi söyle!
BAŞKAN – Sayın
Korkmaz!
S. NEVZAT
KORKMAZ (Isparta) – Hadi söyle!
MEHMET NACİ
BOSTANCI (Devamla) – Burada konuşan Mustafa Bey, sizin hoplamanıza gerek yok. 
S. NEVZAT
KORKMAZ (Isparta) – Bak örnek istedin, örnek verdim sana. Sana örnek verdim,
örnek! Örnek verdim sana!
MEHMET NACİ
BOSTANCI (Devamla) – Mustafa Bey kimi kastediyorsa, gelecek ve kimmiş, bu
kendisi Türk olduğu hâlde söyleyemeyen zavallı kimmiş, ismen söyleyecek. 
S. NEVZAT
KORKMAZ (Isparta) – Ya kardeşim, “Türk milleti diye bir millet yoktur.” diyen
bir vekilin yok mu senin? Senin yok mu vekilin? Soruyorum.
MEHMET NACİ
BOSTANCI (Devamla) – Böyle genelleme olmaz, bu şekilde konuşma olmaz. 
S. NEVZAT
KORKMAZ (Isparta) – Senin yok mu vekilin? Soruyorum!
MEHMET NACİ
BOSTANCI (Amasya) – Nevzat Bey, bas bas bağırıp durma, otur yerine. 
BAŞKAN – Sayın
konuşmacı, lütfen Genel Kurula hitap edin.
S. NEVZAT
KORKMAZ (Isparta) – “Türk milleti diye bir millet yoktur.” diyen bir vekilin
yok mu?
BAŞKAN – Sayın
Korkmaz, söz sizde değil. 
S. NEVZAT
KORKMAZ (Isparta) – Buna cevap ver! Buna cevap ver, cevap!
MEHMET NACİ
BOSTANCI (Devamla) – Burada, AK PARTİ Grubu, Türk milleti konusunda da, millî
kültür konusunda da işin lafını yapmaktan çok icraatını yapmıştır, pratiğini yapmıştır.
(AK PARTİ sıralarından alkışlar) 
S. NEVZAT
KORKMAZ (Isparta) – Efendim, bu konuşmayı Yasin Aktay yapmadı mı? Bu konuşmayı Yasin
Aktay yapmadı mı? Soruyorum size.
MEHMET NACİ
BOSTANCI (Amasya) – Gidin, Balkanları dolaşın, Orta Doğu’yu dolaşın, orada
ecdadın eserlerine AK PARTİ’nin nasıl sahip çıktığını görürsünüz. 
Saygılar
sunuyorum. (AK PARTİ sıralarından alkışlar)
BAŞKAN –
Teşekkür ederim. 
RECEP ÖZEL
(Isparta) – Kuru kuru bir şey olmuyor, kuru kuru!
S. NEVZAT
KORKMAZ (Isparta) – Cevap versene Hocam! Hocam cevap versene! Yasin Aktay
demedi mi?
RECEP ÖZEL
(Isparta) – Kuru kuru olmuyor.
BAŞKAN – Sayın
milletvekilleri…
S. NEVZAT
KORKMAZ (Isparta) – Yasin Aktay bunu demedi mi? Soruyorum size!
BAŞKAN – Sayın
Korkmaz…
S. NEVZAT
KORKMAZ (Isparta) – “Türk milleti yoktur, Türk milleti diye bir millet yoktur.”
demedi mi kardeşim?
BAŞKAN – Sayın
Korkmaz!
RECEP ÖZEL
(Isparta) – Atın dışarı. 
S. NEVZAT
KORKMAZ (Isparta) – “Türk milleti yoktur.” demedi mi kardeşim?
BAŞKAN – Sayın
Korkmaz, lütfen.
MEHMET ŞANDIR
(Mersin) – Ama biz soru soruyoruz, cevap istiyoruz.
S. NEVZAT
KORKMAZ (Isparta) – Örnek istedin, örnek verdim.
BAŞKAN – Tamam,
sonra konuşurlar, kendi aralarında konuşsunlar. Böyle bir üslup var mı?
S. NEVZAT
KORKMAZ (Isparta) – Örnek istedin, örnek verdim, tevil et işte. 
BAŞKAN – Sayın
Korkmaz, lütfen…
Sayın
milletvekilleri…
S. NEVZAT
KORKMAZ (Isparta) – Ne oldu? Bu örnek karşısında ezildiniz mi? Niye cevap
veremiyorsunuz? Niye cevap veremiyorsunuz? 
YILMAZ TUNÇ
(Bartın) – Ne örneği be! Ne örneği! Ne örneği ya!
BAŞKAN – Sayın
milletvekilleri…
S. NEVZAT
KORKMAZ (Isparta) – Niye cevap veremiyorsun? Var mı cevabın?
BAŞKAN – Sayın
Korkmaz…
OSMAN AŞKIN BAK
(İstanbul) – Efendim, atın dışarı. 
S. NEVZAT
KORKMAZ (Isparta) – Var mı cevabın?
BAŞKAN – Sayın
Vural, müdahale eder misiniz. Biraz önce benden ricada bulunuyordunuz. 
MEHMET ŞANDIR
(Mersin) – Sayın Başkan, Sayın Grup Başkan Vekili bir şey söyledi, “Bir isim
verin.” dedi, Sayın Korkmaz da isim veriyor.
BAŞKAN – Tamam,
şu anda böyle bir üslubumuz yok. İsmi daha sonra kendisi de verebilir. Ben şu
anda Meclisin Tüzük’e göre çalışmalarına devam etmek zorundayım. Daha sonra siz
söylersiniz. 
S. NEVZAT
KORKMAZ (Isparta) – Sayın Başkanım…
BAŞKAN – Lütfen
Sayın Korkmaz… Böyle bir usul yok. 
MEHMET ŞANDIR
(Mersin) – İsmi istiyorlar, isim söyleniyor.
S. NEVZAT
KORKMAZ (Isparta) – Veremezler ki. Altında kaldılar, o sorunun altında
kaldılar. 
BAŞKAN – Sayın
milletvekilleri, Sayın Naci Bostancı’nın, Milliyetçi Hareket Partisi adına
konuşan Sayın Atila Kaya’nın konuşması üzerine bir itirazı söz konusu olmuştu.
Ben de tutanakları getirttim, tutanakları okudum. Elbette ki Sayın
Cumhurbaşkanı eleştirilecektir, diğer kurumlar da eleştirilebilir. Burası
milletin kürsüsüdür. Elbette eleştirilerinizi dile getirme hakkınız vardır ve
sonsuz da saygı duymaktayım ancak Anayasa’nın 104’üncü maddesinde belirtildiği
gibi, Cumhurbaşkanı devletin başıdır ve Türkiye Cumhuriyeti’ni temsil eder. Bu
nedenle, burada, diğer kurumlara da olduğu gibi, Cumhurbaşkanlığı bütçe ve
kesin hesabıyla ilgili değerlendirmelerde bulunurken Sayın Cumhurbaşkanına
yönelik ifadelerin daha üsluplu, Anayasa’da tarif edilen, düzenlemede verilen
bilgiye uygun olarak, nezih bir dille dile getirilmesini sizlerden rica
ediyorum. Bu ricam, bütün bütçe konuşmalarında eleştirilerinizi yaparken,
eleştirilerinizi yaptığınız her kurum için de geçerlidir. Bütçe görüşmelerinin
karşılıklı saygı ve sevgi içinde olmasını temenni ediyorum. 
Rahatsızım,
sesimden dolayı da şimdiden sizlerden özür dilerim. 
HAYDAR AKAR
(Kocaeli) – Dinlendirelim sizi Sayın Başkan.
BAŞKAN – Çok
isterim ama olmuyor. 
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) CUMHURBAŞKANLIĞI (Devam)
1) Cumhurbaşkanlığı 2015 Yılı Merkezî Yönetim Bütçesi
2) Cumhurbaşkanlığı 2013 Yılı Merkezî Yönetim Kesin
Hesabı
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2015 Yılı Merkezî
Yönetim Bütçesi
2) Türkiye Büyük Millet Meclisi 2013 Yılı Merkezî
Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2015 Yılı Merkezî Yönetim
Bütçesi
2) Kamu Denetçiliği Kurumu 2013 Yılı Merkezî Yönetim
Kesin Hesabı
Ç) SAYIŞTAY (Devam)
1) Sayıştay 2015 Yılı Merkezî Yönetim Bütçesi
2) Sayıştay 2013 Yılı Merkezî Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2015 Yılı Merkezî Yönetim Bütçesi
2) Anayasa Mahkemesi 2013 Yılı Merkezî Yönetim Kesin
Hesabı
E) YARGITAY (Devam)
1) Yargıtay 2015 Yılı Merkezî Yönetim Bütçesi
2) Yargıtay 2013 Yılı Merkezî Yönetim Kesin Hesabı
F) DANIŞTAY (Devam)
1) Danıştay 2015 Yılı Merkezî Yönetim Bütçesi
2) Danıştay 2013 Yılı Merkezî Yönetim Kesin Hesabı
G) BAŞBAKANLIK (Devam)
1) Başbakanlık 2015 Yılı Merkezî Yönetim Bütçesi
2) Başbakanlık 2013 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI (Devam)
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2015 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2015 Yılı Merkezî Yönetim
Bütçesi
2) Diyanet İşleri Başkanlığı 2013 Yılı Merkezî Yönetim
Kesin Hesabı
İ) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2015 Yılı Merkezî Yönetim
Bütçesi
2) Vakıflar Genel Müdürlüğü 2013 Yılı Merkezî Yönetim
Kesin Hesabı
J) TÜRKİYE İNSAN HAKLARI KURUMU (Devam)
1) Türkiye İnsan Hakları Kurumu 2015 Yılı Merkezî
Yönetim Bütçesi
2) Türkiye İnsan Hakları Kurumu 2013 Yılı Merkezî
Yönetim Kesin Hesabı

BAŞKAN -
Milliyetçi Hareket Partisi Grubunun konuşmaları sona erdi. 
Şimdi Cumhuriyet
Halk Partisi Grubunun görüşlerini dinleyeceğiz.
İlk konuşmacı
Sayın Atilla Kart, Konya Milletvekili. 
Buyurun. (CHP
sıralarından alkışlar)
Süreniz sekiz
dakikadır.
CHP GRUBU ADINA
ATİLLA KART (Konya) – Teşekkür ederim Sayın Başkan.
Sayın Başkan,
sayın milletvekilleri; Cumhurbaşkanlığı bütçesi üzerinde söz almış
bulunmaktayım. Genel Kurulu saygıyla selamlıyorum.
Sahtecilikten
mahkûm olan Maksut Serimler ile başlayan bir örtülü ödenek yolculuğu, 11 Temmuz
2003 tarihli Sabah gazetesinde “Erdoğan’ın Özel Timi” başlığıyla ortaya konulan
hedefler, Cargill’ler üzerinden Ocak 2004 tarihinde Beyaz Saray’da sağlanan ve
teyit edilen güvenceler, Ekim 2004 tarihli Başbakanlık İnsan Hakları Danışma
Kurulunun 81 sayfalık İnsan Hakları Raporu’ndaki “Başbakanlıkçı sistem” tespiti
ve akabinde bir yıl içinde bu kurulun lağvedilmesi, 3 Temmuz 2005 bir pazar
günü Cumhuriyet Halk Partisinin yokluğu fırsat bilinerek Meclise yürüme
mesafesindeki özel karargâhtan sevk edilen ve çıkartılan TİB Yasası, AKP Ankara
Milletvekili Ersönmez Yarbay’ın meşruiyet uyarısı, bu yasayı tamamlayan Aralık
2007 tarihli Tanık Koruma Yasası, bu iki düzenleme esas alınarak
gerçekleştirilen Silivri süreçleri ve Bülent Arınçlar üzerinden
gerçekleştirilen, uygulamaya sokulan “Kozmik Oda” senaryoları. 
“İhlas
mağdurlarının parası ne olacak? Yazık değil mi? Günah değil mi? Bu işin öbür
tarafı, ahireti yok mu? Söyle Enver Bey’e…” diye 2001 yılında kükreyen dönemin
AKP Genel Başkanı, 30 Mayıs 2009 günü Bingöl meydanından sesini duyurmaya
çalışan İhlaszede Gazal Polatların ve yüz binlerce holdingzedenin feryatlarını
on iki yılın sonunda duymaz hâle gelmiştir.
TELEKOM,
Seydişehir ETİ Alüminyum, Balıkesir SEKA, Kuşadası, Çeşme TÜPRAŞ
özelleştirmeleri, bir ülkenin iletişimiyle, güvenliğiyle, istihbaratıyla
kuşatılmasını gösteren bir fotoğraf, özelleştirmelerin yolsuzluklar için araç
ve yöntem olarak kullanılmasını gösteren bir fotoğraf… Bağlı olarak Sabah-ATV’ye,
TMSF eliyle Halkbank ve Vakıfbanktan sağlanan, cumhuriyet tarihinin en büyük
kamu kredisi 750 milyon dolarla el konulması ve havuz medyasının temellerinin
atılması; Yasin El Kadılar, Mustafa Latif Topbaşlar, Cengizler, TÜRGEV’ler ve
benzerleri üzerinden yaratılan 17 Aralık aktörleri, kuşatılmış, baskılanmış
kamu yönetimine rağmen 17 Aralık aktörleriyle doğrudan çıkar ilişkileri içinde
olduğu ortaya çıkan bakanlar; KPSS’ye rağmen binlerce kişiyi eş, ahbap, dost
ilişkileri içinde devlet yönetimine yerleştiren, nepotizmi esas alan, ÖSYM
sorularını öğrencilerden gizleyen bir devlet yönetimi anlayışı; 2.586
soruşturma dosyası için Temmuz 2012’de örtülü af çıkarmak suretiyle seçim
güvenliğinin yok edildiği bir ülke, Uluslararası Şeffaflık Örgütünün 2014
Raporu’na göre 11 sıra gerileyerek yolsuzlukta 64’üncü sıraya düşen bir ülke… 
Değerli
arkadaşlarım, kronolojik olarak hazırladığım bu listenin onlarca örneği ifade
edilebilir. Bir yönetim anlayışını, yönetim karakteristiğini ortaya koyuyorum.
Bakın, münferit ve mevzi uygulamalardan söz etmiyorum; bir siyasi kadronun
kurumsal anlayışını anlatıyorum. Nedir bu anlayış? Bu anlayış şudur: Devleti
yönetmek değil, devleti ele geçirmek anlayışı. Maalesef, kabul etmek gerekir ki
Adalet ve Kalkınma Partisi bu noktada ciddi bir mesafe almıştır. Sorun şudur:
Bu mesafe ne pahasına alınmıştır, bunun bedeli nedir? Toplumun inançlar,
kimlikler, yaşam tarzları üzerinden ayrıştırılması, toplumsal barışın sabote
edilmesi, sosyoekonomik anlamda gelir dağılımı adaletsizliğinin uçurum
boyutlarına varması. Türkiye Cumhuriyeti’nin artık anayasal kurumları işlevini
kaybetmiştir bunun devamında. Bunun devamında yine Türkiye Cumhuriyeti
yurttaşlarının tümünün temel hak ve özgürlükleri tehdit altındadır. Bu tablo
sebebiyledir ki değerli milletvekilleri, Somalar, Ermenekler, Uludereler,
TÜRGEV’ler sorgulanamaz ve denetlenemez hâldedir. Türkiye, kanunsuz emir ve
talimatlarla yönetilen, etkili başvuru yollarının idari ve adli anlamda tükendiği
bir ülke hâline gelmiştir.
Dramatik ve
vahim olan durum şu, bütün bunların devamında fiilî durum şu: Bu tablonun asli
faili ve sorumlusu olan Sayın Erdoğan Türkiye Cumhuriyeti’nin artık
Cumhurbaşkanıdır. Türkiye'de anayasal sistem Erdoğan üzerinden kuşatılmıştır,
kilitlenmiştir. Sistem Erdoğan’ın kişisel ve siyasi çıkarlarıyla uyumlu olduğu
ölçüde işlemektedir. Parlamenter sistemin işlemez hâle geldiği, kanunsuz emir
ve talimatlar yoluyla fiilen anayasal darbenin gerçekleştirildiği bir dönem
Türkiye'de yaşanmaktadır. Bu tablonun sorumlusu olan Sayın Erdoğan, bütün bu
sürecin sonunda kaçak saraya sığınarak kendisini ve kadrosunu korumaya almak
istemektedir. Ancak, unutulmaması gereken tarihî ve sosyolojik gerçek şudur:
Türkiye’yi Kabataş ve Valide Sultan Camii olayları, Ali İsmail Korkmazlar,
Berkin Elvanlar, Uludereler üzerinden ayrıştırmak isteyen bir siyasetçi
cumhurun başkanı olamaz. Bunu bir yere not edin değerli arkadaşlarım.
OSMAN AŞKIN BAK
(İstanbul) – Yüzde 52 mi dedin?
ATİLLA KART
(Devamla) – Türkiye artık kaçak saraylardan kayıt ve yaşa dışı yönetilen bir
ülkedir. 
OSMAN AŞKIN BAK
(İstanbul) - Yüzde 52 mi dedin?
ATİLLA KART
(Devamla) – Maden ocaklarında 1.800 yaşam odasını, on binlerce madencinin can
güvenliğini sağlayacak olan bir bütçenin tartışılır bir yönü olamaz.
OSMAN AŞKIN BAK
(İstanbul) - Çalış senin de olur. Nazar etme ne olur, çalış senin de olur. 
ATİLLA KART
(Devamla) – Bu, bütçe kavramına haksızlık olur.
OSMAN AŞKIN BAK
(İstanbul) – Çalışın, çalışın! Çok çalışmanız lazım.
ATİLLA KART
(Devamla) – Böyle bir bütçenin teknik değerlendirmesi yapılamaz.
Esasen bu
tartışmayı Ermenekli Emiş Baha, Ayşe ve Recep Gökçeler yapmış, sonlandırmış ve
adını koymuştur. Emiş Baha isimli kadınımız haykırıyor, ne diyor? “Önce
ekmeğimizi çaldılar, emeğimizi çaldılar, sonra da canlarımızı aldılar.” diyor.
Emiş Bahaların haykırışı, “Oğlum yüzme bilmezdi.” diyen Ayşe Gökçe’nin
masumiyeti ve dile getirdiği insani değerler, yırtık lastik ayakkabısıyla vakur
bir duruş sergileyen Recep Gökçeler, en başta Sayın Cumhurbaşkanına ders
vermiş, görevini hatırlatmış, insani ve sosyal uyarılarını yapmıştır.
Değerli
arkadaşlarım, hiçbir etik ilkeyi tanımayan siyaset anlayışıyla da Sayın Cumhurbaşkanı
aslında anarşist bir siyaset anlayışına -bunu felsefi anlamda söylemiyorum,
pragmatik anlamda söylüyorum- sahiptir. Bu yönetim anlayışı sürdürüldüğü
takdirde örtülü ödenek ve sahtecilikle başlayan yolculuğun kaçak sarayın
dehlizlerinde son bulması kaçınılmazdır.
MEHMET METİNER
(Adıyaman) – Halkın sarayı.
ATİLLA KART
(Devamla) – Türkiye Cumhuriyeti yurttaşları, Cumhurbaşkanına rağmen, sivil
itaatsizlik ve meşru direnme hakkı dâhil olmak üzere, meşru ve anayasal
yollardan…
(Mikrofon
otomatik cihaz tarafından kapatıldı)
BAŞKAN –
Teşekkür ederim Sayın Kart.
ATİLLA KART
(Devamla) – …hem toplumsal barışa sahip çıkacaklar hem de cumhuriyetin
kazanımlarını ve demokrasiyi yeniden hep birlikte inşa edeceklerdir.
MEHMET METİNER
(Adıyaman) – Halkın sarayı.
ATİLLA KART
(Devamla) – Bu değerlendirmelerle Genel Kurulu saygıyla selamlıyorum. (CHP
sıralarından alkışlar)
BAŞKAN –
Teşekkür ederim.
Cumhuriyet Halk
Partisi adına ikinci konuşmacı Sayın Ali Haydar Öner, Isparta Milletvekili.
Buyurun. (CHP
sıralarından alkışlar)
Süreniz sekiz
dakikadır. 
CHP GRUBU ADINA
ALİ HAYDAR ÖNER (Isparta) – Sayın Başkan, millî iradenin temsilcileri sayın
milletvekilleri; 656 sıra sayılı 2015 Yılı Bütçe Kanunu Tasarısı ile 657 sıra
sayılı 2013 Yılı Merkezî Yönetim Kesin Hesap Kanunu Tasarısı’nı görüşüyoruz.
Sizlerle, CHP Grubu adına, TBMM ve Sayıştaya ilişkin görüşlerimi paylaşmaya
çalışacağım.
Değerli
milletvekilleri, 2015 yılı bütçesi 24’üncü Dönemin son bütçesidir. Bu nedenle,
Türkiye Büyük Millet Meclisinin 24’üncü Döneminin bir bütün olarak irdelenmesi
sanırım zorunlu ve yararlı olacaktır.
24’üncü Dönem
olumsuzluklarla başladı. Millî irade olgusuyla seçilen bazı arkadaşlarımız
demir parmaklıklar arkasında, beton zeminli odada tutsaktılar. CHP olarak millî
iradeye saygı duruşu sergiledik. Ancak, ne Hükûmetten ne de TBMM Başkanlığından
destek bulamadık. BDP’den Sayın Gülser Yıldırım, Selma Irmak, Faysal
Sarıyıldız, İbrahim Ayhan ve Kemal Aktaş KCK davasından; CHP’den Sayın Mustafa
Balbay ve Mehmet Haberal Ergenekon davasından; MHP’den Sayın Engin Alan Balyoz
davasından tutuklu idiler. İlgililer, yetkililer “Millî iradeyle seçilen
milletvekillerinin tutuksuz yargılanması esastır.” dediler, sözlerinde
durmadılar.
TBMM Başkanı
Sayın Cemil Çiçek de Başkanlık duruşu sergileyemedi. Sadece o konuda mı? TV
yayınları kısıtlandı, günde yirmi dört saat olan sürede sadece haftada on dört
saat yayına izin verildi. Türkiye Büyük Millet Meclisinin Sayın Başkanı halkın
bilgi edinme hakkına saygılı tavır sergilemedi.
Mecliste yasalar,
hukuk ve yasa dışı yöntemlerle çıkarıldı. Komisyonlardaki zorbalıklar görmezden
gelindi. Teklif ve yasalar Anayasa’ya aykırılık yönünden yeterince irdelenmedi,
tali komisyonlarda görüştürülmedi. Komisyonlarda bakanların reklamları
görüntülenerek yayınlanırken, muhalefetin eleştirileri ekranlara yansıtılmamak
üzere kameralar dışarıya çıkartıldı.
TBMM Başkanı
kayıplardaydı, anlaşıldı ki ilk on dokuz ayda 20 yurt dışı gezisi yapmaktaydı,
belli ki uzaktan kumanda cihazını da yanında götürmemişti.
Son marifet de
medya mensuplarına otopark yasağı getirmek oldu. Partilileri ağaçları, çimleri
yok ederken, basın otoparkına çim ektirdi. Hani basın-yayın organlarının
faaliyetlerini kolaylaştırma, halka yansıtmayı yaygınlaştırma? Gezi olayları,
yolsuzluk dosyaları yayın yasaklarıyla halkımızdan gizlenmeye çalışıldı. Hangi
konuda kendisine başvurulsa TBMM Başkanı “Yetkim yok.” dedi. Bu kadar etkisiz
ve yetkisiz Meclis Başkanı görülmedi. Zira, Sayın Başkan kendini hiç TBMM
Başkanı hissetmedi, dönemin Başbakanının başmuavini kimliğinden kendini
kurtaramadı. Meclis kampüsünde sit alanına AVM gibi bir halkla ilişkiler binası
konduruldu. 130 milyonu aşan maliyet yerine 20 milyonla eski bina
yenilenecekken bundan uzak durdu, oraları yıkmaya kalkıştı. 
YILMAZ TUNÇ
(Bartın) – Siz de oturuyor musunuz orada, yerleştiniz mi? 
ALİ HAYDAR ÖNER
(Devamla) – Birçok önerge Hükûmet temsilcisi gibi değerlendirildi, işleme
konulmadı. Meclisin milletvekillerinin bütçe hakkını millet adına kullanmaları
kısıtlandı, TBMM’nin onca yıllık milletvekilliği ve bakanlıklar yapmış Başkanı
hiç oralı olmadı. Anayasa Uzlaşma Komisyonu kuruldu, 12 ilde 13 defa toplantı
yapıldı, yenildi içildi; sonuç fiyasko. İç Tüzük değiştirilmeye kalkışıldı,
sonuç yine fiyasko. 
Sayın Başkanın
yaptıkları da var… 
YILMAZ TUNÇ
(Bartın) – Yeni binaya geçtiniz mi siz Sayın Valim?
ALİ HAYDAR ÖNER
(Devamla) – Yeterince vaktim yok Sayın Tunç.
Sayın Başkanın
yaptıkları da var, hakkını yemeyelim. Başkanlık konutunu kısa sürede yaptı.
Muhterem Hanımefendisi ve ailesiyle güle güle otursunlar. Personel otoparkı
güzel oldu. Tutanak Hizmetleri Başkanlığı ve stenograflarımız güzel
çalışıyorlar, diğer iyi çalışanlarla birlikte kendilerine teşekkür ediyoruz.
Ancak, Sayın Genel Sekreterin Anayasa Mahkemesi hakkında konuşmasına nasıl izin
verdi, şaşmamak elde değil. Etik mi, uygun mu, geleneklere sığar mı? 
Sayın TBMM
Başkanı “Anayasa Mahkemesi Başkanı mimli.” demiş. Kendisinin ilgilenmediği
milletvekilleri “adil yargılanma hakkından yoksun” kararı çıktığı için tahliye
oldu diye mi kıskanıyor? Kendisi Turgut Özal tarafından genç yaşta Anayasa
Mahkemesi Başkanlığına atanan Sayın Haşim Kılıç’ı bakanken de mi mimlemişti?
Duyarlı ve sorumlu davranmayarak Anayasa’ya aykırı çıkan yasalar Anayasa
Mahkemesince iptal edildiği için mi bu sonuca vardı? 
Saray
yolsuzlukları da var, Sayın Malik Ecder Özdemir açıklayacak, ayrıntıya
girmeyelim. Ama, sonradan AKP’li bir Soylu’nun yakınına, çocuk doğmadan don
biçilmiş, kasaptaki ete soğan doğranmış misali, kurulmamış şirkete konsinye
usulü ihale verilmiş.
Gelelim
Sayıştaya: Dünyada bütçe hakkını gerçek anlamda kullanmayan tek sayıştay bizim
Sayıştayımız. Dürüst ve namuslu denetçilerin raporlarını kuşa çevirmek üzere
Rapor Değerlendirme Kurulu oluşturuldu, raporların içi boşaldı. Buradan Sayın
Vecdi Gönül ağabeyime saygılar sunuyorum. Nerede Vali Vecdi Gönül dönemindeki
Sayıştay, nerede Vali Recai Akyel dönemindeki Sayıştay?
Sayın Başkanın
burada İç Tüzük’ün 62’nci maddesi doğrultusunda söz hakkı var. Bir şeyi bilmek
istiyoruz, pek çok şey var da: Ayakkabı kutusunda milyon dolarlar yakalanan
Halk Bankası Genel Müdürünün avukatlığını banka mı üstlendi? Ayakkabı kutusunda
dolar saklamak bankanın görevi mi? Bu konudaki rapor ne oldu? 
Sayın
vatandaşlar, milletvekillerinden ve Sayıştaydan hayır yok, söz sizde.
Verdiğiniz yetkileri yerinde kullanan, özgür iradeyle hareket eden sayın
milletvekillerine ve aziz yurttaşlarıma saygılar sunarım. (CHP ve MHP sıralarından
alkışlar) 
BAŞKAN –
Teşekkür ederim.
Cumhuriyet Halk
Partisi Grubu adına üçüncü konuşmacı Sayın Hüseyin Aygün, Tunceli Milletvekili.
Buyurun. (CHP
sıralarından alkışlar)
Süreniz yedi
dakikadır. 
CHP GRUBU ADINA
HÜSEYİN AYGÜN (Tunceli) – Teşekkür ederim Sayın Başkan.
Birkaç gündür,
Hrant Dink’in yedi yıl evvel katledilmesine dair cemaat polislerini hedef alan
yeni bir kampanyayla karşı karşıyayız. Yedi yıldır dosyadaki görüntülerde katil
Samast’ın arkasında bulunan 2 kişi her nasılsa tespit edilmemiş, ifadeleri
alınmamış. Bunlar meğerse İstanbul Emniyetine bağlı paralel yapı mensuplarıymış
ve savcı, Samast’ın hapishaneden gönderdiği mektuptan sonra bu polislerle
ilgili soruşturma yapmaya karar vermiş.
Hrant Dink’i şu
yüzden anlatıyorum arkadaşlar: Bugün anlatacağım Kamu Denetçiliği Kurumunun
başındaki Nihat Ömeroğlu Kamu Denetçiliği Kurumu büyük reklamlarla kurulduktan
sonra Başkan olarak atanmıştı ve hemen ardından da bu Ömeroğlu’nun altında
imzası bulunan karar ile Hrant’ın ölüme gittiği kanıtlanmıştı. Kurum kurulur
kurulmaz, Ömeroğlu’nun bu imzası nedeniyle baştan şaibeli hâle düşmüştü.
Ömeroğlu’nun
macerasını biraz Kamu Denetçiliği Kurumunu anlatarak anlamak ve izah etmek
mümkün. Çünkü bu olayla ilgili sorulara cevap verdi ve “Attığım imzadan dolayı
vicdanım sızlamıyor, vicdanım rahat." dedi. Biliyorsunuz, “Türklüğe
hakaret etti.” diye Hrant mahkûm oldu, “Bu ülkede yaşayamam." dedi, bir
dizi kampanyanın ardından katledildi ve bir ara Ergenekon’a falan da bağlanmaya
çalışıldı bu Hrant Dink davası. Şimdi, bugün öğreniyoruz ki paralel yapının yani
cemaat polislerinin işiymiş.
Yani cemaati
savunmak benim gibi bir adama kalmaz, ben cemaatin de, AKP’nin de ne olduğunu,
insanları nasıl komplolarla tutukladığını, devrimcilerin evlerine nasıl sahte
deliller koyduğunu, Oda TV’ciler ile eski bir işkenceciyi nasıl aynı davada bir
araya getirdiğini bilenlerden biriyim, eminim Türkiye'deki çok geniş bir kesim
biliyor. Ama yani bu kadar vicdansızlık, bu kadar haksızlık, paralel yapı denen
canavarı yok etme adına bu kadar zorlama bir hukuk rejimi ancak Türkiye'de
olabilir diyorum ve Kamu Denetçiliği Kurumuyla ilgili, bu kurumun da nasıl
Nihat Ömeroğlu’nun Başkan olmasından sonra insan hakları alanında hiçbir şey
başaramadığını size, bu konu bana verildiği için anlatmak istiyorum.
Şimdi, bu kurumu
burada kurduğumuzda İnsan Hakları Komisyonu üyeleri de çok konuşmalar yaptılar.
Mesela, bakanlar buraya 7 üye atamamalı, insan hakları örgütlerinden bu
kurumlarda çalışacak gönüllüler yer almalı ve sivil örgütlerle iş birliği
yapılmalı dendi. Bunların hiçbiri dikkate alınmadı. Neticede 14 Haziran 2012’de
kurumun kanunu Resmî Gazete’de yayınlandı ve kurum faaliyetlerine başladı. 
Bu bütçeyle, bu
kuruma 15 trilyon 368 milyar lira ödenecek ve bu kurumun 246 personeli var.
Tahmin ediyorum burada bu oturumu dinleyenlerden bir bölümü de bu kurumun
çalışanları. Tabii, bu kadar büyük para veriyoruz; 15,5 trilyon gibi bir para,
personel atamışız, acaba bu iki yılda bu kurum ne yapmış, nelerle uğraşmış,
kısaca bir özetlemek gerekiyor.
Bu kuruma sadece
4 kişi –inanılmaz ama- iki yılda sadece 4 yurttaş hak ihlali nedeniyle
başvurmuş. Bir tanesi demiş ki: “Ben Hristiyan’ım, din dersi almak
istemiyorum.” Öbürü demiş: “Otizmliyim, sınav bana göre yapılmadı.” Başka biri
demiş, ilkokul öğrencisi: “Öğretmenlerim çok sık değişiyor, eğitim hakkım ihlal
ediliyor.” Yine bir vatandaş da “Sabıka kaydım silindiği hâlde GBT’de görülüyor
ve bu hak ihlali yaratıyor.” diye başvurmuş. Bu 4 başvuruda kurum olumlu karar
vermiş ve ilgili kurumlara tavsiyede bulunmuş. Bu arada, yasa gereği sunması
gereken 4 raporu -sadece iki yılda 4 rapor hazırladı bu kurumlar- TBMM’ye
sunmamışlar ve yayınlama yükümlülükleri olduğu hâlde de bugüne kadar
yayınlamamışlar.
Bu 4 insan hakkı
başvurusu haricinde kurum şu ana kadar 7 bin küsur civarında idari başvuruyu
sonuçlandırmış. Çok ilginç. Yani belediyelerle şu sorunum var, park sorunum
var, değişik şeyler. Yani idari bürokrasiye ilişkin, devletin yaptığı insan
hakları ihlallerine dair değil idari mekanizmanın işleyişine dair 7 bin küsur
başvuruda bulunulmuş ve bunlarla ilgili de komisyon ilginç kararlar vermiş.
Aslında bu 7 bin
başvuru doğrudan siyasal insan hakları ihlalleriyle ilgili değil. Mesela, kurum,
geldiğinde, Sayın Ömeroğlu’na da çok yakışan, Hrant Dink’in katledilmesinde
imzası olan Değerli Başkana yakışan çok şaheser bir rapor hazırlamıştı. Onu
geçen yıl burada anlattım. Gezicileri, mesela, bu kurum, tıpkı Erdoğan’ın
nitelediği şekilde “darbeci” diye tanımlayan bir rapor yazmış, kurumun
arşivinde duruyor. Sanırım, ileride, insan hakları hareketinin tarihi
yazıldığında, bu kurumun Gezi’ye “darbe” diyen bu raporu herhâlde yeni
nesillere öğretilecek. 
Arkadaşlar, yani
benim gördüğüm, son yıllarda en büyük insan kaybı Kobani protestolarında oldu,
50 kişi öldü iki günde. 6 ve 7 Ekimde tam 50 kişi, Türkiye'nin her şehrinde,
İzmir, İstanbul, Diyarbakır, Bitlis, her tarafta insan öldü, oluk oluk kan
aktı. Kobani’ye IŞİD’in ilerlemesi nedeniyle Kobanililerin direnişine destek
vermek isteyen güçler ile bazı yerlerde HAK-PAR üyeleri, bazı yerlerde karanlık
birtakım eller silah kullandılar ve 50 insan öldü. Bu 50 insanın ölümüyle
ilgili hangi soruşturmalar yürütülmüş, kim kimi öldürmüş, tetiği kim çekmiş,
hiç kimsenin bilgisi yok ve bizim Kamu Denetçiliği Kurumumuz ve Türkiye İnsan
Hakları Kurumumuz yani bu yasayla kurulan iki kurum Kobani konusunda veya 6-7
Ekimde ölen 50 kişiyle ilgili hiçbir araştırma yapmamış. Bir İnsan Hakları
Kurumu düşünün, Türkiye’de iki günde 50 kişi ölüyor, bunu kendisine dert
edinmiyor; çok enteresan bu. 
Arkadaşlar, bu
kuruma gelen başvuruların idari mekanizmalarla ilgili olduğunu söyledim, izin
verirseniz somut olarak söyleyeyim. Sosyal güvenlik ve TOKİ meseleleriyle
ilgili vatandaşlar başvurmuş yani vatandaş kurumun o kadar güvenilmez, Hükûmet
paralelinde anlamsız bir kurum olduğunun farkında ki hiç insan hakkı ihlalini
götürmüyor. Mesela yaralanan, uzun süre hapishanede kalan, dayak yiyen, hakkı
ihlal edilen hiç kimse bu kuruma başvurmamış. Dolayısıyla, kurum herhâlde bu
tablodan dolayı kendisiyle ne kadar övünse azdır. Onu kuranlar, tam da böyle
çalışsın, görüntüde dursun, 246 personel boşu boşuna maaş alsın ve “Türkiye’de
bir sivil insan hakları denetim mekanizması var.” şeklinde algı yaratılsın diye
kurdular. Gördüğüm kadarıyla da Sayın Nihat Ömeroğlu ve yanındaki 246 arkadaş
bu beklentiye, bu misyona uygun davranıyorlar, onları ne kadar tebrik etsem
azdır. 
Teşekkür ederim.
(CHP sıralarından alkışlar) 
BAŞKAN – Ben
teşekkür ederim. 
Sayın milletvekilleri,
birleşime saat 14.00’e kadar ara veriyorum. 
Kapanma Saati: 13.02
İKİNCİ
OTURUM
Açılma
Saati: 14.01
BAŞKAN:
Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Muhammet Bilal MACİT (İstanbul)
----0----
BAŞKAN – Sayın milletvekilleri,
Türkiye Büyük Millet Meclisinin 26’ncı Birleşiminin İkinci Oturumunu açıyorum.
2015 Yılı
Merkezi Yönetim Bütçe Kanunu Tasarısı ve 2013 Yılı Merkezi Yönetim Kesin Hesap
Kanunu Tasarısı’nın görüşmelerine devam edeceğiz. 
Komisyon?
Burada. 
Hükûmet? Burada.

Cumhuriyet Halk
Partisi Grubu adına İzmir Milletvekili Sayın Rıza Türmen konuşacak. 
Buyurun Sayın
Türmen, süreniz yedi dakikadır. (CHP sıralarından alkışlar) 
CHP GRUBU ADINA
RIZA TÜRMEN (İzmir) – Teşekkür ederim Sayın Başkan.
Değerli milletvekilleri,
Anayasa Mahkemesinin bütçesiyle ilgili birkaç şey söylemek istiyorum. Anayasa
Mahkemesi niçin vardır? Anayasa Mahkemesi her şeyden önce iktidarı sınırlamak
için vardır, iktidarın kullanılmasının Anayasa’nın çizdiği, hukukun çizdiği
sınırlar içinde kalmasını sağlamak için vardır. O nedenle, Anayasa Mahkemesi
iktidarın yetkilerinin sınırını çizer, o sınırlar içinde kalmasını sağlar. Bu
önemli bir şey çünkü iktidarın demokratik meşruiyeti de bundan kaynaklanır, o
sınırlar içinde kaldığı sürece o meşruiyete sahip olabilir. Eğer iktidar
Anayasa Mahkemesi kararlarını tanımazsa, yargıyı bağımsızlıktan uzaklaştırırsa,
yargı kararlarını tanımazsa, o zaman bu meşruiyet zedelenir, iktidarın
meşruiyeti zedelenir. Meşruiyeti sadece seçimlere bağlı olarak görmek tabii ki
artık, günümüzde geçerli olmayan bir anlayıştır.
Şimdi, işte
Türkiye’deki problem de bundan kaynaklanıyor, tam da böyle bir meselemiz var
Türkiye’de. Yani, iktidar yargının çizdiği sınırlar içinde kalmak istemiyor,
yargının kendisinin yetki sınırlarını çizmesini kabul edemiyor. Bunun pek çok
örneği var. Örneğin, işte bu Atatürk Orman Çiftliği, sarayla ilgili olarak
Danıştayın yürütmeyi durdurma kararı vardı. O zamanki Sayın Başbakan diyor ki:
“Güçleri yetiyorsa yıksınlar. Yürütmeyi durdurdular, bu binayı
durduramayacaklar. Açılışını da yapacağım, içine de girip oturacağım.” Ya da
Anayasa Mahkemesinin Twitter kararıyla ilgili olarak gene o dönemin Sayın
Başbakanı diyor ki: “İki gün önce Anayasa Mahkemesinin direkt kendilerine
başvurmak suretiyle böyle bir karar almasını ben doğrusu millî bulmuyorum.”
Şimdi, arkadaşlar, Anayasa Mahkemesinin kararları “millî” ya da “gayrimillî”
diye kategorize edilmez, millî karar vermez, hukuka uygun karar verir Anayasa
Mahkemesi, Anayasa’ya uygun karar verir. Ya da gene dönemin Sayın Başbakanı
diyor ki HSYK kararıyla ilgili olarak Anayasa Mahkemesinin: “Herkes yetkisini,
konumunu ve sınırını bilmeli. Ne yaptığına, ne söylediğine dikkat etmelidir.
Ben her zaman söylüyorum, siyaset yapmak isteyen koltuğundan kalkar.” 
Şimdi, hâkimler
tabii ki iktidarın beğendiği kararları vermek zorunda değiller. Tabii ki
iktidar ile yargı arasında, Anayasa Mahkemesi olsun, başka yüksek yargı
organları olsun böyle bir gerginlik olması da doğaldır. Ama, doğal olmayan şey
iktidarın böyle açık bir şekilde “Kararları ben tanımam, bu kararlar beni
ırgalamaz.” demesi. Bunun, tabii, en iyi örneklerinden birini Sayın Elitaş’ın
bundan bir süre önce söylediği sözlerde görüyoruz, diyor ki: “Türkiye Büyük
Millet Meclisinde yapılan bir düzenlemenin bu kanunun 550 milletvekilinin belki
300’ü Anayasa’ya uygun olduğunu ifade ediyor, Anayasa Mahkemesinin 17 üyesi
‘Uygun değildir.’ diyor. Böyle şey olur mu?” Tam da böyle şey olmalıdır işte
yani burada 550 kişinin de “evet” dediği bir kanun olsa bile, Anayasa
Mahkemesinin 17 üyesi bunun Anayasa’ya aykırı olduğunu ya da bireysel bir hakkı
ihlal ettiğini söylüyorsa bu odur, o zaman bu kanun demek ki Anayasa’ya ya da
hukuka uygun değildir efendim, Anayasa Mahkemesi bu görevi yapar zaten.
Tabii, şimdi, bu
böyle olunca ortaya şu çıkıyor: Anayasa yargısı ile iktidarın düşüncesi
arasında böyle kuramsal bir uyuşmazlık var yani o kuramsal uyuşmazlığı
aşabilmek lazım ki Türkiye’de demokrasi olsun, hukuk devleti olsun ve iktidarın
demokratik meşruiyeti zedelenmesin. Yani bu zihinsel, bu kuramsal uyumsuzluğu
aşmadan Türkiye’de böyle bir hukuk devletinden söz etmek mümkün olmayacak. 
İki şey daha
söylemek istiyorum Anayasa Mahkemesiyle ilgili olarak: Anayasa Mahkemesi bu
bireysel başvurularda çok iyi bir performans gösterdi doğrusu. Yani, gerçekten
demokrasiyi koruyan, özgürlükçü, insan haklarını koruyan, demokrat bir tutum
sergiledi ve Avrupa İnsan Hakları Mahkemesi içtihatlarını da benimsemiş bir
tutumdu bu. O içtihadı içselleştirmiş Anayasa Mahkemesi görülüyor yani olaya
Avrupa İnsan Hakları Mahkemesi perspektifinden bakabiliyor ki bu çok önemli.
Bu, Türkiye’de pek daha önce rastladığımız bir şey değil ve bunun, tabii, büyük
bir önemi, büyük bir etkisi de var çünkü Avrupa İnsan Hakları Mahkemesi
kararlarındaki ilkeleri de Türk yargı sistemine monte etmektedir Anayasa
Mahkemesi. Fakat, bir problemi var Anayasa Mahkemesinin benim gördüğüm, Anayasa
Mahkemesinin Kuruluşu ve Yargılama Usulleri Hakkındaki Kanun’da deniliyor ki:
“Yasama işlemleri ve düzenleyici idari işlemler aleyhine doğrudan bireysel
başvuru yapılamaz.” Oysa Anayasa’nın 148’inci maddesinin –kuruluşu kanununda da
var- söylediği şey şu: Kamu gücü tarafından yapılan ihlaller bireysel başvuru
konusu olabiliyor. Yani şimdi, yasama işlemleri olsun ya da düzenleyici idari
işlemler, yönetmelik gibi işlemler olsun, kamu gücü yok mu bunların arkasında,
kamu gücünden kaynaklanmıyorlar mı? Yani, burada, Anayasa’daki ilke ile kuruluşu
kanunundaki bu ilke arasında -148’inci maddesi Anayasa’nın- bir çelişki var, bu
çelişkiyi giderebilmek lazım.
Bir başka konu
da Yüksek Seçim Kurulu kararları. AGİT seçim gözlem heyetinin son
Cumhurbaşkanlığı seçiminde yazdığı raporda söylediği şey şu: “AGİT taahhütleri
ve diğer uluslararası yükümlülüklerle uyumlu değil Yüksek Seçim Kurulu kararlarına
karşı bir yargı mercisine başvurulamaması ve Anayasa Mahkemesine bir düzenleme
gerekir ki Yüksek Seçim Kurulu kararlarına karşı bir başvuru makamı
yaratılabilsin.” Bunu Anayasa Mahkemesi de AGİT heyetiyle yaptığı görüşmede
olumlu görmüş, uygun görmüş. Bu yolda bir düzenlemeye gerçekten büyük ihtiyaç
var.
Çok teşekkür
ederim. (CHP sıralarından alkışlar)
BAŞKAN – Biz de
teşekkür ederiz Sayın Türmen.
Cumhuriyet Halk
Partisi Grubunun beşinci konuşmacısı Sayın Ali İhsan Köktürk, Zonguldak
Milletvekili.
Buyurun, süreniz
yedi dakika. (CHP sıralarından alkışlar)
CHP GRUBU ADINA ALİ
İHSAN KÖKTÜRK (Zonguldak) – Teşekkür ediyorum Sayın Başkan.
Sayın Başkan,
değerli milletvekilleri; 2015 bütçe görüşmelerinde Cumhuriyet Halk Partisi
Grubumuz adına Yargıtay üzerine söz almış bulunuyorum. Öncelikle yüce Meclisi
saygıyla selamlıyorum.
Değerli
milletvekilleri, Yargıtay, Anayasa’mızın 154’üncü maddesine göre adliye
mahkemelerince verilen ve kanunla başka bir adli yargı mercisine bırakılmayan
karar ve hükümlerin son inceleme mercisidir; aynı zamanda yine kanunla
belirlenen bazı davalarda, belli davalarda ilk ve son derece mahkemesi olarak
görev yapmaktadır. Bu bağlamda, bağımsız yargının yüksek bir mahkemesi olarak
Yargıtay, yargı bağımsızlığının, hukuk devletimizin, temel hak ve
özgürlüklerimizin güvencesi olmak ve aynı zamanda, ülkemizde adalet duygusunu
hâkim ve sürekli kılmak görev ve sorumlulukları altındadır. Ancak, AKP’nin
yaptıkları, yaşattıkları ve yargı alanındaki sürekli müdahalelerle adalet
duygusunun alabildiğince örselendiği ülkemizde, bugün, maalesef, hukuk
devletinden de, yargı bağımsızlığından da söz edebilme olanağı bulunmadığı
gibi, yüksek mahkemelerimizin, Danıştayın ve Yargıtayın da bu alandaki
görevlerini, üzerine düşen sorumluluklarını gereği gibi yerine getirdiklerini
söyleyebilmek olanaklı değildir. 
Değerli
milletvekilleri, bugüne kadarki uygulamalarıyla görülmüştür ki AKP’nin hedefi
güçlü, adil ve etkin bir yargı düzeni oluşturmak değildir, tam tersine, AKP’nin
kuvvetler ayrılığı ilkesini ve yargı bağımsızlığını ortadan kaldırarak
yürütmeye bağlı yandaş bir yargı düzeni oluşturmak hedefinde olduğu açıkça
görülmektedir. AKP’nin bu hedefinden ve bu hedefe yönelik müdahalelerinden
yargının tüm kurumları, bu arada yüksek mahkemelerimiz de üzerlerine düşen payı
oldukça ağır biçimiyle almıştır ve almaktadır. Nitekim, iktidarın kurulduğu
günden bu yana Yargıtaya yönelik uygulamalarına baktığımızda, Yargıtaydaki iş
yükünün olabildiğince arttığı, dosyaların incelenemeyerek zaman aşımından
düştüğü bir dönemde, 2008 yılının Şubat ayında Yargıtaydaki üye sayısını
150’yle, daire sayısını 20’yle sınırlayan bir düzenleme Adalet Komisyonu
gündemine getirilmiş ve sadece bununla da yetinilmeyerek Yargıtaydaki üye
sayısı 150’nin altına düşmediği sürece üye seçiminin yapılamayacağına dair bir
hüküm de bu tasarıya yerleştirilmiştir. 
Değerli
milletvekilleri, Komisyonda o dönemde yaşanan yoğun tartışmalar, iç-dış hukuk
çevrelerinden gelen yoğun baskılar üzerine bu tasarıyı yasalaştıramayacağını
gören Adalet ve Kalkınma Partisi iktidarı, bu defa, Yargıtay Kanunu’nun 29’uncu
maddesinin açık hükmüne yani Yargıtaydaki boşalan üye sayısının 10’u bulması
hâlinde iki ay içerisinde Yargıtaya üye seçimi yapılmasına dair hükme ve yine,
250 üyeli Yargıtayda 34 üyeliğin boşalmasına rağmen Yargıtaya üye seçimini
engelleyerek o zaman kontrol edemediğini düşündüğü ve hasım olarak gördüğü
Yargıtayı kilitleme çabası içine girmiştir.
Değerli
milletvekilleri, AKP’nin bu çabası, Yargıtaya üye seçimini engellemesi ta ki
2010 referandumuyla HSYK’nın yapısını değiştirinceye dek sürmüştür. 2010
yılında yapılan referandumdan sonra AKP, Adalet Bakanlığı ve hepimizin bildiği,
malum müttefikinin müdahaleleriyle oluşturulan ve Adalet Bakanlığının âdeta
ikinci müsteşarlığına dönüştürülen HSYK’dan sonra ise bu kez 150’ye düşürülmesi
talep edilen Yargıtaydaki üye sayısı 387’ye, 20’ye düşürülmesi istenen daire
sayısı da 38’e çıkartılarak Yargıtayda büyük bir kadrolaşmaya gidilmiştir. Aynı
dönemde, ayrıca, bu kadrolaşmanın devamı olarak kumpaslar ve düzmece delillerle
açılan ve hukuka aykırı bir şekilde sürdürülen yargılamalara, aydınlarımızın,
öğrencilerimizin, öğretim üyelerimizin uzun ve haksız tutukluluklarla
cezaevlerinde çürütülmesine, temel hak ve özgürlüklerimizin ortadan
kaldırılmasına sadece seyirci kalmayıp destekleyen AKP, aynı zamanda Yargıtayı
da kullanarak Balyoz örneğinde olduğu gibi hukuka aykırı kararları onatarak
meşrulaştırma çabası içerisine girmiştir.
Değerli
milletvekilleri, iktidar ve iktidar dışı güç odağının bu birlikte yargıyı ve
Yargıtayı dizayn etme çabaları hepimizin bildiği gibi ta ki 17-25 Aralık
soruşturmalarına kadar sürmüştür. Ucu iktidarın en tepesine kadar uzanan bu
asrın en büyük yolsuzluk soruşturmalarından sonra dünün müttefiki düşman olmuş
ve bu yargıdaki paralel yapılanmayı “Yargı yoluyla Hükûmete darbe yapılıyor.”
feveranları arasında tasfiye etmek için hem emniyette hem yargıda büyük bir
tasfiye operasyonu başlamıştır. Yine, bu operasyonun devamı olarak Yargıtayın
yapısını değiştiren bir yasal düzenleme geçtiğimiz ay Türkiye Büyük Millet
Meclisinin gündemine getirilerek Türkiye Büyük Millet Meclisinde
yasalaştırılmıştır.
Değerli
arkadaşlar, bu yasayla, bu düzenlemeyle 2008 yılında yani Yargıtaya 1 milyon
500 bini aşkın dosya geldiği dönemde 150’ye düşürülmesi gereken üye sayısı bu
defa 387’den 516’ya, 20’ye düşürülmesi gereken daire sayısı da 38’den 46’ya
çıkartılmıştır. Yani, bununla da yetinilmemiş, yine yeni atanacak üyelerle ve
yeni oluşturulacak Başkanlık Kuruluyla, daire başkanlarının, üyelerinin ve
tetkik hâkimlerinin hangi dairelerde görev yapacakları ve uyuşmazlıklara hangi
dairede bakılacağını münhasıran yeniden belirleme yetkisi Birinci Başkanlık
Kuruluna verilmiştir. Ayrıca, yine bununla yetinilmemiş, Yargıtay savcılarının
atanmasında Yargıtay Cumhuriyet Başsavcılığının, tetkik hâkimlerinin
atanmasında da Yargıtaydaki Birinci Başkanlık Kurulunun inisiyatifi elinden
alınarak Yargıtay tamamen devre dışı bırakılmış, Yargıtayın iç işleyişine
müdahale edilerek dâhilî bağımsızlık tamamen ortadan kaldırılmıştır.
Değerli milletvekilleri,
söylenecek çok şey var ancak zamanımız az. Sonuç olarak söylemek gerekir ki;
demokrasi ve hukuk devletinin temel dayanağı bağımsız yargıdır ancak bütün bu
anlattıklarımızdan çıkan sonuç, bugün ülkemizde demokrasinin olmadığı gibi,
yargı bağımsızlığından söz etmenin de mümkün olamayacağıdır. Bugün artık
ülkemizde, demokrasinin yerini parti devletini de aşan tek adam diktatörlüğü,
bağımsız yargının yerini de tek adam diktatörlüğüne hukuki koruma sağlayan,
yolsuzluklarına kalkan oluşturan AKP yargısı almıştır ve dolayısıyla, böyle
vahim bir tablo karşısında demokrasinin yeniden kurulabilmesi, ülkemizdeki
bağımsız yargının yeniden kurulabilmesi…
(Mikrofon
otomatik cihaz tarafından kapatıldı)
BAŞKAN –
Teşekkür ederim Sayın Köktürk.
ALİ İHSAN KÖKTÜRK
(Devamla) – …sadece bütçe uygulamalarıyla değil, aynı zamanda AKP iktidarından
kurtulmak da hukuk devletine inanan, adalet duygusunu yitirmemiş, yolsuzluklar
için yargıyı kalkan olarak kullanmayan halkçı yeni bir iktidarın kurulmasıyla
mümkündür. 
BAŞKAN – Sayın
Köktürk, süreniz bitti.
ALİ İHSAN
KÖKTÜRK (Devamla) – Bu iktidarı halkımızla hep birlikte yaratacağımıza
inanıyoruz.
Hepinizi
saygıyla selamlıyorum. (CHP sıralarından alkışlar) 
BAŞKAN –
Teşekkür ederim.
MUSA ÇAM (İzmir)
– Haziranda inşallah, haziranda. 2015 Haziranında inşallah.
BAŞKAN –
Cumhuriyet Halk Partisinden altıncı konuşmacı Sayın Dilek Akagün Yılmaz, Uşak
Milletvekili.
Buyurun, süreniz
yedi dakika. (CHP sıralarından alkışlar) 
CHP GRUBU ADINA
DİLEK AKAGÜN YILMAZ (Uşak) – Sayın Başkan, sayın milletvekilleri; 2015 yılı
Danıştay bütçesi üzerine Cumhuriyet Halk Partisinin görüşlerini belirtmek üzere
söz almış bulunuyorum. Ama, yine, her zaman söylediğim gibi, böylesine önemli
bir bütçe hakkında konuşulduğu bu salonda, AKP Grubundan özellikle,
milletvekili arkadaşlarımızın yok denecek kadar az olması gerçekten bizleri,
yasama faaliyeti yürüten milletvekilleri olarak üzmektedir. Bu konuda sayın
grup başkan vekilleri herhâlde gereken önlemi alacaklardır diye düşünüyorum.
Danıştay, Şûra-yı Devlet olarak 1868 yılında
kuruldu hepimizin bildiği gibi. Aynı zamanda, 1924, 1961 ve 1982 Anayasalarında
da yeniden düzenlendi. En son olarak, 1982 tarihli 2575 sayılı kuruluş
kanunuyla hâlen Danıştay Kanunu yürürlüktedir.
2013 yılı Danıştay Başkanlığı bütçesi için Sayıştay
denetim raporlarında ne diyor? Onlara şöylesine bir baktığımda, şunları gördüm
sevgili milletvekilleri, diyor ki Sayıştay: “Harcama sonrasında yasal uygunluk
denetimi yapmak, soruşturma açılmasını gerektirecek durumları üst yöneticiye
bildirmek gibi görevleri olan iç denetim birimi Danıştayda yok.” Yine
“Stratejik plan ve bilişim sistemlerini de kapsayan risklere yönelik eylem
planı yok.” diyor. Bilişim sistemleri artık tüm yargı organları açısından çok
önemli olduğu için -UYAP sistemi gibi- böylesine riskleri yönetecek dahi bir
birimin hâlen daha Danıştayda olmaması gerçekten doğru bir yaklaşım biçimi
değil. Sonuç olarak, 5018 sayılı Kamu Malî Yönetimi ve Kontrol Kanunu uyarınca
olması gereken birimler ne yazık ki Danıştayda yok. Bu yüksek mahkemeye
yakışmamıştır, en kısa zamanda bu eksikliklerin giderilmesi gerektiğini
düşünüyorum.
Bunun yanında, yakışmayan başkaca şeyler de var,
onları da sizlerle paylaşmak istiyorum. Anayasa’mızın 9’uncu maddesi “Yargı
yetkisi, Türk Milleti adına bağımsız mahkemelerce kullanılır.” der. Yine, madde
125 “İdarenin her türlü eylem işlemlerine karşı yargı yolu açıktır.” der. Madde
155’teyse “Danıştayın, kuruluşu, işleyişi, Başkan, Başsavcı, başkanvekilleri,
daire başkanları ile üyelerinin nitelikleri ve seçim usulleri, idarî yargının
özelliği, mahkemelerin bağımsızlığı ve hâkimlik teminatı esaslarına göre
kanunla düzenlenir.” demektedir. Ancak, tüm bu anayasal düzenlemeler ne yazık
ki 12 Eylül 2010 referandumundan sonra hiçe sayılmış, yok sayılmış ve bu
düzenlemelerin tam aksine yasal düzenlemeler yapılmıştır. Son olarak, Danıştay
Kanunu’nda 9 Şubat 2011, 8 Ağustos 2011 -hatta kanun hükmünde kararnameyle,
yasal düzenleme de değil bu - 2012 ve 2013 yıllarında değişiklik yapılmış, en
son da 2 Aralık 2014 tarihinde yeniden bir düzenleme yaptık Anayasa ilkelerine
aykırı bir şekilde. Yargı bağımsızlığı ve doğal hâkim ilkesi bu düzenlemelerle,
özellikle en son düzenlemeyle tamamen yok edilmiştir. 2011 yılında Danıştayda,
yeniden dizayn edilmek amacıyla, yeni daireler oluşturulmuş, 61 yeni üye
atanmıştı, şimdi ise üye sayıları artırılıyor. Bu 2011 yılında yapılan dizayn
çalışmalarında ne yazık ki yeni alınan 61 üyenin çoğunluğunun cemaatçi çıkmış
olması nedeniyle AKP Grubu dizayn çalışmasını yapamamış ve suç ortaklığı ayrıştığında
da yeniden dizayn çalışmalarını yapma girişimlerine devam etmiştir. Son olarak,
bu dizayn çalışması, Danıştayın tamamen yürütmeye bağlanmasına ilişkin çalışma
2 Aralık 2014 tarihli yasayla düzenlenmiştir. Bu yasada daire sayısı 15’ten
17’ye, üye sayısı 156’dan 195’e çıkarılmış yani Başkanlar Kurulunun yetkisi çok
geniş, bütün daire başkanları, başkan vekilleri ve Danıştay Başkanından oluşan
geniş bir kuruldan alınmış, sadece 7 üyeden oluşan Başkanlık Kuruluna
bırakılmıştır. Bunlar 3 Danıştay üyesi, 3 daire başkanı ve bir de Danıştay
Başkanıdır. Bunun doğal sonucu, kararlar 4 kişiyle alınabilecektir. Bu kurul ne
kararları verecektir, 4 kişiyle karar alan kurul ne kararları verecektir? Şuna
bir bakarsak: Yeni, son düzenlemeyle özellikle daire başkanlarının, üyelerin,
tetkik hâkimlerin görev yerlerini belirleyecek ve değiştirebilecektir oysaki
Anayasa madde 155/4 daire başkanlarının dört yıl için seçileceğini ve o daire
başkanı olarak seçileceğini belirtmişken Anayasa ihlal edilmiştir. Bu, aynen
şöyle bir şeydir sevgili milletvekilleri: Seçilmiş büyükşehir belediye
başkanlarının görev yapacağı illerin İçişleri Bakanlığına bırakılması gibi o
kadar aykırı bir olaydır ama ne yazık ki bu geçmiştir, bu Meclisten geçmiştir,
AKP’nin oylarıyla geçmiştir. Yine, dairelerin baktığı davaları da
belirleyebilecek ya da değiştirebilecek bir şekilde Başkanlık Kuruluna yetki
verilmiştir. Bu, doğal hâkim ilkesine aykırıdır. Bir davaya bakılırken
Başkanlık Kurulu o davanın dairesini değiştirebileceği gibi, o davanın hâkimlerini
de değiştirebilecektir. Yine, daire başkanları ve üyelerin hakkında disiplin
kovuşturmasına da karar verebilecektir. Aynı şekilde, Başkanlık Kurulunun
kararları kesin olacaktır oysaki önceki uygulamada Genel Kurula itiraz hakkı
vardı. Son değişiklikle, Cumhurbaşkanının seçmiş olduğu hukukçu olmayan üyeler
dava dairelerinde görev alabilecek. Bunun anlamı, her dairede bir Tayyip
Erdoğan militanı ve gözlemcisi olacak demektir.
Şimdi, bunların
hepsi neden yapılmaktadır? Şöyle bir bakalım isterseniz uygulamadaki davalardan:
Kaçak saray için durdurma kararı verilmesin diye, Galataport ihalesi iptal
edilmesin diye -biliyorsunuz, Cumhurbaşkanı Tayyip Erdoğan vatan hainliğiyle
suçlamıştı bu kararı veren hâkimleri ve mahkemeleri- yolsuzluk, talan ve yok
etme amacı güdülen özelleştirmeler iptal edilmesin diye, ölüm makinesi hâline
gelen madenlerin özelleştirilmesi iptal edilmesin diye; nükleer santraller,
HES’ler, rüzgâr santralleri, siyanürlü altın madenlerinin ÇED’leri iptal
edilmesin diye, haksız ve hukuka aykırı bir şekilde yapılan memur atamaları
iptal edilmesin diye.
Sonuç olarak,
yargının bu şekilde dizaynı tek parti diktatörlüğünün, yolsuzluğun, rüşvetin,
talanın, laiklik ilkesine aykırı düzenlemelerin, cumhuriyeti yıkma projesinin
önünde engel olmasın diye yapılmıştır. Bunun farkındayız sayın AKP
milletvekilleri. Buna izin vermeyeceğiz. Cumhuriyeti yıkamayacaksınız. Laikliği
ortadan kaldıramayacaksınız. Özelleştirmelerle ülkemizin bütün değerlerinin, Cumhuriyet
Dönemi’nde kazanılmış değerlerinin yok edilmesine izin vermeyeceğiz. Nasıl
Yatağan işçileri direndiyse, nasıl bugün Türk Mimar ve Mühendis Odaları
direniyorsa, Barolar Birliği direniyorsa hep beraber bu direnişimizi bundan
sonra da göreceksiniz.
(Mikrofon
otomatik cihaz tarafından kapatıldı)
DİLEK AKAGÜN
YILMAZ (Devamla) – Sizin bütün o metal coplarınız da, sizin bütün çıkardığınız
yasalar da bizim bu mücadelemizi asla engelleyemeyecektir.
BAŞKAN –
Teşekkür ederim Sayın Akagün Yılmaz.
DİLEK AKAGÜN
YILMAZ (Devamla) – Hak eden milletvekillerini saygıyla selamlıyorum. (CHP
sıralarından alkışlar)
BAŞKAN –
Teşekkür ederim.
Şimdi de sıra
Cumhuriyet Halk Partisi adına konuşacak olan Sayın Kamer Genç’te, Tunceli
Milletvekili.
Süreniz sekiz
dakika. (CHP sıralarından alkışlar)
CHP GRUBU ADINA
KAMER GENÇ (Tunceli) – Sayın Başkan, değerli milletvekilleri; 2015 Türkiye
Cumhuriyeti devletinin bütçesini görüşüyoruz. Aslında, Türkiye Cumhuriyeti
devletinin bütçesini görüşmüyoruz, Tayyip Erdoğan ve ailesinin bütçesini
görüşüyoruz çünkü bu bütçenin her kuruşunda Tayyip Erdoğan’ın emriyle harcama
vardır. 
Düşünün, 35
katrilyon liralık fon var, denetim dışı. 36 milyar liralık ödenek üstü harcama
var. Bir Sayıştay var, Allahlık bir Sayıştay, tamamen Tayyip’in emrine uymuş
bir Sayıştay, hiçbir denetim yapmıyor dolayısıyla bir inceleme yapmıyor. Tayyip
Erdoğan oturmuş, hangi konuda hangi harcamayı yapmaya karar veriyorsa o
harcanıyor. 
Bir de, sayın
milletvekilleri, bunlar kendilerine göre, Hayrettin Karaman diye bir fetvacı
bulmuşlar. Bu Hayrettin Karaman geçmişte şöyle bir fetva verdi, dedi ki:
“Efendim, siz herhangi birisine devlet dairesinde… Yani, belirli kişilere
menfaat sağlarsanız o menfaatin yüzde 30’unu almak helaldir.” Ne yaptılar?
Bakın, Denizbankı
bunlar tuttular Zorlu Holdinge 69 milyon dolara sattılar. Zorlu Holding kısa
zaman sonra bunu 2,4 milyar dolara sattı; geldi, Karayolları arazisini aldı;
orada 386 bin metrekarelik kaçak inşaat yapıldı. Hayrettin Bey’in bu fetvasına
istinaden, birileri araya girdi ve orada o 386 bin metrekareden yüzde 20’lik
hissesini aldı, o kaçak inşaat kaldırıldı.
Tayyip Erdoğan
bir genelge yayımladı. Biliyorsunuz, İstanbul’da çok kıymetli bir kupon arazi
vardı, o kupon araziyi satınca Tayyip Bey kızdı. “Ulan, bu memlekette devletin
bütün arazilerini benim satmam lazımken sen nasıl benim emrim dışında arazi
satarsın?” dedi ve genelge yayımladı: “Bundan sonra hazinenin 1 metrekare
arazisini satarsanız benim haberim olacak.” E, tabii, çünkü çok kıymetli
araziler var arkadaşlar. Şimdi, Tayyip Bey’in ve ailesinin mülkiyetine girmesi
gereken araziler var, bunlar emri dışında satılırsa olmaz. Düşünebiliyor
musunuz yani bu kadar keyfî, bu kadar hukuk tanımayan bir kişi. 
Şimdi, değerli
arkadaşlarım, öyle bir bütçe ki burada Sayıştay denetimi yapılmıyor. Bakın, KİT
Komisyonundayız. KİT Komisyonunda yapılan denetimler çok sathi geçiyor. Halk
Bankası getiriyor, bir firmaya 575 milyon dolar kredi veriyor, teminat aldığı
arazilerin bir kısmı hazine arazisi ve banka kredisi batıyor. Halk Bankası
Genel Müdürünün evinde bulunan 5 milyon dolar için diyorlar ki: “Efendim,
devletin parası değil.” Kim diyor bunu? Tayyip Bey diyor. 
Yine, bir banka
kredi veriyor; bilirkişi 214 bin liralık değer tespit ediyor, buna 20 milyon
lira üzerinden teminat alıyorlar ve kredi veriyorlar. Yani, devletin her tarafı
laçkalaştırılmış arkadaşlar, her tarafı laçkalaştırılmış. 
Şimdi, biz Ahmet
Davutoğlu’na diyoruz ki: Kardeşim, bakın, Türkiye Cumhuriyeti devletinin
Anayasası’nın 112’nci maddesine göre devletin genel siyasetini düzenlemek ve
bunu da yürütmek Başbakana aittir ve bakanlarla beraber sorumlusunuz. Şimdi,
sen Başbakan mısın, yoksa Tayyip Bey mi Başbakan? Onu evvela bir öğrenelim.
Şimdi, eğer sen Başbakansan Tayyip Erdoğan çıkıp da senin adına her gün
konuşuyor…
BAŞKAN - Sayın
Konuşmacı… Sayın Konuşmacı, sözünüzü kesmek durumundayım.
KAMER GENÇ
(Devamla) – Hayır, hayır…
BAŞKAN –
Ekleyeceğim sürenize. Siz herhâlde burada yoktunuz, ben bir ikazda bulunmuştum,
Anayasa’nın 104’üncü maddesini hatırlatmıştım. Orada…
KAMER GENÇ
(Devamla) – Süreme ilave ederseniz size cevap vereceğim.
BAŞKAN – Müsaade
eder misiniz… Sürenize ekleyeceğim.
KAMER GENÇ
(Devamla) – Bakın, arkadaşlar, şimdi, bu Başkan Vekili bilmiyor.
BAŞKAN – Keser
misiniz sözünü.
(Mikrofon Başkan
tarafından kapatıldı)
KAMER GENÇ
(Devamla) – Tayyip Erdoğan Cumhurbaşkanı seçildikten sonra birden bir yemin
etti…
LEVENT GÖK
(Ankara) – Kamer Bey, bir saniye…
BAŞKAN – O
açıklamamda demiştim ki: Sayın Cumhurbaşkanı…
EMRE KÖPRÜLÜ
(Tekirdağ) – Niye sözünü kesiyorsunuz?
DİLEK AKAGÜN
YILMAZ (Uşak) – Sözünü kesemezsiniz.
KAMER GENÇ (Devamla)
– …bu yemini de doğru dürüst yapmadı.
LEVENT GÖK
(Ankara) – Sayın Başkan…
BAŞKAN -
…Türkiye Cumhuriyeti’nin…
EMRE KÖPRÜLÜ
(Tekirdağ) – Niye sesini kesiyorsunuz Sayın Başkan?
BAŞKAN –
Kesiyorum…
MAHİR ÜNAL
(Kahramanmaraş) – Ekleyecek süresine.
BAŞKAN - …Devlet
Başkanıdır ve Türkiye Cumhuriyeti’ni temsil etmektedir.
ALİ HAYDAR ÖNER
(Isparta) – Tarafsız olması gerekir.
BAŞKAN – Ve yine
demiştim ki: Cumhurbaşkanlığı makamında her kim olursa olsun hem
Cumhurbaşkanlığı makamına hem diğer makamların sahip ve temsilcilerine saygılı
bir dil kullanalım. Size, temiz bir dil ve saygılı bir dil kullanmanızı rica
ediyorum ve böyle bir davette bulunuyorum.
Süreyi sürenize
ekleyeceğim.
Buyurun.
KAMER GENÇ
(Devamla) – Peki.
LEVENT GÖK
(Ankara) – Sayın Başkan, süre başlamadan önce, sayın hatibin yaptığı
değerlendirmelerde herhangi bir maddi hata yoktur. Yani, böyle, konuşmasını
keserek bu uyarıyı
yapmanız bence son derece yanlış olmuştur. Yani konuşmasında bir hakaret yok. 
EMRE KÖPRÜLÜ (Tekirdağ) – Hakaret yok
bir defa, hakaret yok! 
MAHİR ÜNAL (Kahramanmaraş) – Nasıl
hakaret yok? Açık bir şekilde iftira ediyor.
BAŞKAN – Sayın milletvekilleri, benim
anlayışıma göre Türkiye Cumhuriyeti’ni temsil eden bir kişiye…
EMRE KÖPRÜLÜ (Tekirdağ) – Milletin
vekilinin sözünü kesiyorsunuz!
BAŞKAN - …Millet Meclisinde görev
yapan herhangi bir milletvekiline ön adıyla hitap edilmez.
TURHAN TAYAN (Bursa) – Hadi canım!
EMRE KÖPRÜLÜ (Tekirdağ) - Yapmayın
Allah aşkına!
BAŞKAN - Benim terbiyemde ve saygı
anlayışımda böyle bir gerçeklik vardır, ondan hareketle böyle bir şey söyledim.

LEVENT GÖK (Ankara) – Sayın Başkan,
burada rastlamadığımız bir uygulama yaptınız ve konuşmacının konuşmasını
kestiniz.
BAŞKAN – İç Tüzük’ten bu yetkimi
alarak sözünü kesebilirim. Kestiğim süreyi de konuşmacının süresine
ekleyeceğim. 
LEVENT GÖK (Ankara) – Kürsünün
özgürlüğü vardır ve bütünlüğü vardır. Yani arkadaşımızın konuşması bitmeden
onun belli konuşma üslubunu ve…
MUSTAFA ELİTAŞ (Kayseri) – Sayın
Başkan İç Tüzük 66’yı uyguladı. Sayın Gök 66’yı okursa…
BAŞKAN - Sayın Gök, lütfen… Böyle bir
yetkim var, onu uygulamak zorunda kaldım. 
LEVENT GÖK (Ankara) - …hitabını
kesmek hatalıdır. Yani bu yaptığınız tutumu kınıyorum.
BAŞKAN – Tekrar ediyorum: Burada
herhangi bir kişiye karşı taraflı davranma diye bir şeyim söz konusu değil.
KAMER GENÇ (Devamla) – Böyle bir şey…
Çok nutuk çektin de…
BAŞKAN - Benim önümde bir tüzük var,
İç Tüzük var.
LEVENT GÖK (Ankara) – Meclis
tarihinde böyle bir durum yok ama.
BAŞKAN – Lütfen yerinize
milletvekilleri. 
66’ncı maddeyi lütfen bir kez daha
okuyun. Ben sadece Cumhurbaşkanına değil, Başbakana da, bakanlara da, burada
görev yapan bütün milletvekillerine de sadece ön adıyla hitap etmeyi saygı
çerçevesi içinde değerlendiremiyorum, itirazım buydu. 
EMRE KÖPRÜLÜ (Tekirdağ) – Bu gerekçeyle
mi söz kesiyorsunuz? 
BAŞKAN - Söz kesmemi de İç Tüzük’ün
66’ncı maddesine göre yaptım, lütfen okuyun.
LEVENT GÖK (Ankara) – Ama ona uyan
bir durum yoktu ortada, onu söylüyorum.
BAŞKAN – Lütfen, buyurun.
KAMER GENÇ (Devamla) – Sayın Başkan,
tabii, siz daha yeni geldiniz, alışmadınız oraya.
Bakın, birkaç defa buradan konuştum,
dedim ki: Tayyip Erdoğan Cumhurbaşkanı seçildikten sonra burada bir yemin
yaptı. O yeminde “Atatürk ilke ve inkılaplarına” kelimesini, “Atatürk ilke ve
enkılaplarını” dedi. 
BEDRETTİN YILDIRIM (Bursa) – Ya, geç
artık!
KAMER GENÇ (Devamla) - Ben burada 7
dönem yeminleri dinledim. O yemin usulüne göre yapılmamıştır. Usulüne göre
yemin yapmayan Tayyip Erdoğan Cumhurbaşkanı statüsünü kazanmamıştır. Bunu,
buradaki, TRT’deki yemin metnini alırsanız bu çıkar ortaya. Ben itiraz ettim,
Meclis Başkanı Cemil Çiçek daha bana cevap vermedi. Bakın, sorumu şey ettiniz. 
Şimdi, arkadaşlar, diyor ki: “Kimseye
ismiyle hitap etmeyin.” Benim her zaman ismim Kamer Genç’tir. Kendi ismimden
utanmıyorum ki. Başkaları eğer isimlerinden utanıyorlarsa... Ben onlara
isimleriyle hitap ediyorum. Ben, birileri bir makama gelmişse, o makamın
hakkını vermiyorsa onlara o makamı yakıştırmadığım için, onları o makamdaki
insanlar olarak görmediğim için isimleriyle hitap ediyorum.
MAHİR ÜNAL (Kahramanmaraş) - Kimin nereye
yakışacağına sen mi karar vereceksin?
KAMER GENÇ (Devamla) - Dolayısıyla, benim hitap
tarzım böyle efendim. 
MAHİR ÜNAL (Kahramanmaraş) – Millet karar veriyor,
millet! 
KAMER GENÇ (Devamla) - Benim hitap tarzım böyle.
Hayır, efendim...
MAHİR ÜNAL (Kahramanmaraş) – Sen karar veremezsin
kimin nereye yakışacağına!
KAMER GENÇ (Devamla) – Ben, şimdi, Tayyip Erdoğan’a
Cumhurbaşkanı demiyorum çünkü Cumhurbaşkanı statüsünü kazanmamıştır. Mahkemeye
de vereceğiz. 
MAHİR ÜNAL (Kahramanmaraş) – Onu millet
Cumhurbaşkanı yaptı! Bu kararı sen veremezsin!
KAMER GENÇ (Devamla) - Efendim, bakın, şimdi, siz
biliyorsunuz, yolsuzluklar almış yürümüş, bunları burada dile getirmemizi
istemiyorsunuz.
Şimdi, bugün eğer öyle temiz dille hitap edilmesi
gerekiyorsa Ahmet Davutoğlu dün burada “CHP’liler siz darbecisiniz.” dediği
zaman, böyle bir hitap olur mu? O zaman Meclis Başkanlığı kürsüsüne oturan
Cemil Çiçek, niye Ahmet Davutoğlu’na bir uyarı cezası vermedi?
Arkadaşlar, koskoca bir siyasi partiye “Sen
darbecisin.” denilebilir mi? Kim darbeci? Darbeci olabilir mi?
KEMALETTİN AYDIN (Gümüşhane) – Darbeye taraf olan
herkes darbecidir!
MEHMET METİNER (Adıyaman) - Siz darbecisiniz, siz!
KAMER GENÇ (Devamla) - Ondan sonra yani hitap
etmesini bilmeyen bir… 
MEHMET METİNER (Adıyaman) – Bal gibi darbecisiniz!
KAMER GENÇ (Devamla) - Aslında orada uyarması ve
sözünü kesmesi lazım. 
Siz iktidar partisisiniz ya, sayın AKP’liler, ben
utanıyorum ya, üzülüyorum... 
KEMALETTİN AYDIN (Gümüşhane) - CHP’li olduğun için
utan, evet!
BEDRETTİN YILDIRIM (Bursa) - Kendine bak, kendine! 
KAMER GENÇ (Devamla) - Ben defalarca burada sizin
yaptığınız yolsuzlukları, hırsızlıkları dile getirmekten utandım, sizinkiler
yapmaktan utanmadı ya. (CHP sıralarından alkışlar) 
BEDRETTİN YILDIRIM (Bursa) - Aynaya bak!
KAMER GENÇ (Devamla) - Şimdi, bakın, bugün
Hayrettin Karaman ne diyor? “Yolsuzluk, hırsızlık değil.” diyor, şey veriyor.
Neden biliyor musunuz? 17 Aralık ve 25 Aralıkta hırsızlık yapılmış yani sizin
emrinizle o fetvayı veriyor: “Yolsuzluk, hırsızlık değil.” diyor. Ne demek
yani? Yolsuzluk yapılmış. Bakın, 17 Aralıkta, 25 Aralıkta AKP’nin bakanları
hırsızlık ve yolsuzluk yaparken suçüstü yakalandılar. Tayyip Erdoğan o gün
oğluna telefon etti: “Oğlum, paraları sıfırlandın mı?” “Hayır babacığım,
sıfırlamadım, orada daha 30 milyon euro var.” dedi. 
MAHİR ÜNAL (Kahramanmaraş) – Kasetle, montajla
konuşma! Montajla konuşma!
KAMER GENÇ (Devamla) - O paralar nereye gitti? Niye
bu savcılar şey etti? Ondan sonra, Bekir Bozdağ bütün savcıları görevden aldı,
hâkimleri görevden aldı. Böyle bir adalet olur mu? Böyle bir devlette hukuk
olur mu? Bakın, Amerika’da adamlar şey ediyorlar. Hukukun olmadığı yerde barış
olmaz, hukukun olmadığı yerde yaşama hakkı olmaz.
Bir de şu çözüm süreci... Bu çözüm süreci nedir?
Çözüm süreci eğer Türkiye Cumhuriyeti devletini bölmekse biz buna karşıyız ama
eğer çözüm süreciyle demokrasinin standartlarını yükseltiyorsanız, hayhay. 
MEHMET METİNER (Adıyaman) – Aklın yetmez senin,
aklın yetmez!
KAMER GENÇ
(Devamla) - Niye gizliyorsunuz? Gelin burada... Bu memleketin bölünmesi hâlinde
herkesi ikaz ediyorum, görevini yapmaya davet ediyorum.
MEHMET METİNER
(Adıyaman) – Aklının erdiği konularda konuş. 
KAMER GENÇ
(Devamla) - Bakın, arkadaşlar, özellikle batıda birçok yerde bunu bekleyen
birtakım insanlar var, “Böyle bir olay olsun da orada, ondan sonra, doğu,
güneydoğudaki insanların mallarını ellerinden alalım.” diye bir iç isyan
çıkarmanın peşine çıkan insanlar var; bunları ikaz etmek durumunda kalıyorum. Onun
için, hepimizin menfaati laik Türkiye Cumhuriyeti devletinin bütünlüğündedir.
Türkiye’de demokrasinin standartlarını yükseltelim, herkes düşüncesini özgürce
konuşsun ama bu memleketi bölmeye kalkmayalım.
Şimdi Tayyip
Erdoğan zengin olmuş, ondan sonra saraya da sığınmış, orada 5 bin polis
getirmiş, zannediyor ki orada rahat edecek. Bu memlekette iç savaş çıktığı
zaman en başta onun başı gidecek. Herkesin bunu bilmesi lazım. 
(Mikrofon
otomatik cihaz tarafından kapatıldı) 
KEMALETTİN AYDIN
(Gümüşhane) - İç savaş çığırtkanlığı yapma! 
MAHİR ÜNAL
(Kahramanmaraş) - Bu nasıl bir ifade Sayın Başkan ya? İç savaş çağrısı yapıyor
ya! 
KAMER GENÇ
(Devamla) – Efendim, ben iç savaş çağrısı yapmıyorum. Bakın... 
BAŞKAN – Sayın
Konuşmacı, süreniz bitti. 
KAMER GENÇ (Devamla)
- Sayın Başkan, vermediniz süreyi. 
BAŞKAN –
Ekledim, ekledim.
KAMER GENÇ
(Devamla) – Görmedim. 
MAHİR ÜNAL
(Kahramanmaraş) - İç savaş çağrısı yapıyor! Utanmaz! İç savaş çağrısı yapıyor! 
KAMER GENÇ
(Devamla) – Efendim, ben iç savaş çağrısı yapmıyorum.
BAŞKAN - Sayın
Konuşmacı, süreniz bitti, ekledim sürenizi. 
KAMER GENÇ
(Devamla) – Şimdi, arkadaşlar, 6-7 Ekimde Türkiye’de 50 vatandaş öldü, devlet
daireleri bu kadar tahrip oldu... 
BAŞKAN – Sayın
Konuşmacı, süreniz bitti.
MAHİR ÜNAL
(Kahramanmaraş) – Ayıp, ayıp o kürsüye ayıp! 
MUSTAFA ELİTAŞ
(Kayseri) – Kamer, sen cellatsın! 
MAHİR ÜNAL
(Kahramanmaraş) – Sen Türkiye’yi Suriye yapmak istiyorsun. 
KAMER GENÇ
(Devamla) - ...Onların hesabını kim verecek? 
BAŞKAN – Sayın
Konuşmacı, süreniz bitti. 
KAMER GENÇ
(Devamla) - Ama Sayın Başkan... (CHP sıralarından alkışlar) 
BAŞKAN – Kestim,
sürenizi ekledim. 
MUSTAFA ELİTAŞ
(Kayseri) - Sen herkesin kellesini uçuruyorsun Kamer. Cellat Kamer!
BAŞKAN – Bir
dakika… Sayın Konuşmacıya bir şey açıklamak istiyorum.
MUSTAFA ELİTAŞ
(Kayseri) - Herkesin kellesini uçuruyor. 
BAŞKAN – Sayın
Elitaş...
Konuşmacıya bir
şey açıklamak istiyorum.
MİHRİMAH BELMA
SATIR (İstanbul) – Anlamaz ki. 
BAŞKAN - Biraz
önce bir açıklama yaparken ben şunu kastetmiştim: Sayın Genç’i hiç tanımıyorum,
bir merhabam bile yok sekiz senedir ama buna rağmen, elbette ki görevim gereği
buraya çağırırken ve teşekkür ederken de “Sayın Kamer Genç.” diyorum.
KAMER GENÇ
(Tunceli) – Deme canım. 
MİHRİMAH BELMA
SATIR (İstanbul) - Değmezsin zaten. 
MAHİR ÜNAL (Kahramanmaraş)
– Sen de çık git o zaman!
BAŞKAN – Bunu
beklemiştim sizden.
Teşekkür ederim.
LEVENT GÖK
(Ankara) – Sayın Başkan...
BAŞKAN – Buyurun
Sayın Gök.
ALİ HAYDAR ÖNER
(Isparta) - Size de “sayın” diyebilir miyiz?
BAŞKAN – Sizin
terbiyenize kalmış olan bir şey. 
Buyurun. 
LEVENT GÖK
(Ankara) – Sayın Başkan, az önce sayın hatip kürsüde konuşurken...
KEMALETTİN AYDIN
(Gümüşhane) - Özür dileyeceksin adına herhâlde iç savaş çığırtkanlığı yaptığı
için.
LEVENT GÖK
(Ankara) – ...mikrofonu kapatarak sözünü kestiniz, ben bu yaptığınız
uygulamayla ilgili bir usul tartışması açmak istiyorum ve aleyhinizde söz
istiyorum. 
BAŞKAN – Tamam,
peki.
ADİL ZOZANİ
(Hakkâri) – Lehte... 
MEHMET NACİ
BOSTANCI (Amasya) – Sayın Başkan...
BAŞKAN – Siz
Sayın...
KEMALETTİN AYDIN
(Gümüşhane) - İç savaş çağrısı için mi usul tartışması açıyorsun? 
BAŞKAN – Bir
dakika arkadaşlar...
MEHMET NACİ
BOSTANCI (Amasya) - Sayın konuşmacı, grubumuza dönerek “Sizin yolsuzluk ve
hırsızlıklarınızı ben anlatıyorum ama siz bunlardan vazgeçmiyorsunuz.” diyerek
suçlamada bulunmuştur, hakarette bulunmuştur. Söz istiyorum. 
BAŞKAN –
Sataşmadan dolayı iki dakika veriyorum. (AK PARTİ sıralarından alkışlar)
Sizin konunuzu
da değerlendirmeye alacağım. 
IV.- SATAŞMALARA İLİŞKİN KONUŞMALAR (Devam)
4.- Amasya Milletvekili Mehmet Naci Bostancı'nın,
Tunceli Milletvekili Kamer Genç’in 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması

MEHMET NACİ
BOSTANCI (Amasya) – Sayın Başkan, değerli arkadaşlar; Kamer Bey’in söylediği
suçlamaları külliyen reddediyorum. Böyle genel, kaynağı belirsiz, spekülasyon
dolu konuşmaların bir anlamı yok, siyasi bir değeri de yok. Önce bunu
belirteyim.
MALİK ECDER
ÖZDEMİR (Sivas) – Kaynak belli de genellemesi doğru değil. 
MEHMET NACİ
BOSTANCI (Devamla) – Türkiye’de kurallar var, hukuk var, devlet mekanizması
işliyor, suç işleyen var ise cezasını görür. 
MALİK ECDER
ÖZDEMİR (Sivas) – Savcılar var değil mi Hocam, polisler var!
MEHMET NACİ
BOSTANCI (Devamla) – Ama, Kamer Bey ne söylerse söylesin, biz her zaman onun
veciz ve güzel konuşmasını -biraz önceki örnekte de olduğunuz gibi- heyecanla
izliyoruz ve çok duygu doluyoruz oturduğumuz yerden. Yine bizi aynı şekilde
duygulandırdı, çok teşekkür ediyoruz Kamer Bey’e(!)
KAMER GENÇ
(Tunceli) – Duygulandığını fark ettim. 
MEHMET NACİ
BOSTANCI (Devamla) – Goebbels, biliyorsunuz, Nazilerin Propaganda Bakanıydı.
Goebbels’e diyorlar ki: “Niçin aynı şeyleri tekrar edip duruyorsunuz?” O da
cevap veriyor: “2 bin yıldır Credo hep aynı şeyleri tekrar etti; bakın,
Hristiyanlık sürüyor. Biz de aynı çizgide gidiyoruz.” diyor. Sanıyorum, Kamer
Bey de Goebbels’ten ilhamla, hep aynı şeyleri söyleyerek bir netice alacağını
sanıyor. Bunu geçiyorum. 
Tabii, Kamer
Bey’le aramızdaki sevgiyi, muhabbeti hiçbir şey bozamaz, bunu kendisine de
ifade etmek isterim. Ama, Allah hayırlara tebdil etsin, dün gece bir rüya
gördüm. İnsan Mecliste bu kadar olunca rüyalarına da giriyor Meclis. Rüyamda
Kamer Bey’in suretine girmiş olan bir konuşmacı, maalesef çok rezil, çok
pespaye, çok kötü, hiçbir insani normla uyuşmayan konuşmalar yapıyordu. Kâbus
içinde uyandım, dedim ki: Bizim Kamer’imizle aramızı bozmak için rüyalarıma kim
giriyor? Acaba, MİT mi rüyalarıma giriyor, karışıyor diye düşündüm. Uyandığımda
da tabii, Allah’a şükür dedim, öyle bir durum olmayacak, Kamer’le muhabbetimiz,
Kamer Bey’le muhabbetimiz devam edecek. 
Saygılar. (AK
PARTİ sıralarından alkışlar) 
MALİK ECDER
ÖZDEMİR (Sivas) – Çok veciz konuştunuz(!)
BAŞKAN –
Teşekkür ederim. 
Sayın Gök, sizi
dinleyeyim. 
LEVENT GÖK
(Ankara) – Ben az önce arz ettim. Konuşmacımız Kamer Bey konuşurken...
BAŞKAN – Konuşmacının
sözünü kesmemden dolayı…
LEVENT GÖK
(Ankara) – …bir usul tartışması açıyorum.
BAŞKAN - …usul
tartışması açıyorsunuz.
MEHMET DOĞAN
KUBAT (İstanbul) – Lehte.
MUSTAFA ELİTAŞ
(Kayseri) – Lehinde, Sayın Başkan.
BAŞKAN – Bir
dakika arkadaşlar, açmaya karar verdim mi? Vermedim. 
LEVENT GÖK (Ankara)
– Çünkü uyguladığınız maddeye uyan bir durum olmadığından dolayı ben usul
tartışması…
BAŞKAN – Peki,
67’nci maddeyi okudunuz mu akabinde?
LEVENT GÖK
(Ankara) – Efendim, siz 66’ya göre işlem yaptığınızdan bahsettiniz.
BAŞKAN – 66, 67.
Şimdi, bakalım, ben bunlara uygun işlem yaptım.
MALİK ECDER
ÖZDEMİR (Sivas) – Nezaketten bahsediyorsunuz, kürsüdeki bir konuşmacının sözünü
kesmeniz nezaket kurallarına uymuyor, kusura bakmayın. 
BAŞKAN – Şimdi,
usul tartışmasıyla ilgili gerekçelerini söylüyorum: “Görüşmeye yer olup
olmaması…” Bununla ilgili bir şey yaptım mı? Hayır. “…Başkanı gündeme veya
Türkiye Büyük Millet Meclisinin çalışma usullerine uymaya davet…” İç Tüzük’e
uygun davrandım. “…Bir konuyu öne alma veya geriye bırakma gibi usule ait
konular…” Böyle bir eylemde de bulunmadım. Konuşmacıya saygı çerçevesinde, o
burada olmadığı zaman bir açıklama yaptığımı, saygı çerçevesinde, kişilere ön
adıyla hitap etmemesi gerektiğini söyledim.
BİNNAZ TOPRAK
(İstanbul) – “Bey” dedi, bey, bey! 
MALİK ECDER
ÖZDEMİR (Sivas) – Saygının kuralını siz mi koyacaksınız, saygının tarifini siz
mi yapacaksınız?
BAŞKAN –
Dolayısıyla, usul tartışması açma niyetinde değilim Sayın Gök.
MAHMUT TANAL
(İstanbul) – 63’ü okur musun Sayın Başkan?
EMRE KÖPRÜLÜ
(Tekirdağ) – 63’e gelir misiniz Sayın Başkan?
MALİK ECDER
ÖZDEMİR (Sivas) – Yani orada yazıyor mu saygıyı Meclis Başkanının tarif ettiği?
LEVENT GÖK
(Ankara) – Arkadaşlar, bir saniye, rica ediyorum…
BAŞKAN –
Bilmiyorum, kimi dinleyeceğim sizin grubunuzdan?
LEVENT GÖK
(Ankara) – 63’üncü maddeye göre, bir usul tartışması talebi geldiği zaman bunu
değerlendirmek hakkına sahip değilsiniz, açmak durumundasınız.
MUSTAFA ELİTAŞ
(Kayseri) – Hayır, efendim, birinci fıkraya göre açar.
BAŞKAN – Hayır,
usul tartışması açmaya karar vermek tamamıyla benim uhdemde olan bir şey… 
LEVENT GÖK
(Ankara) – Takdir hakkınız yok bu konuda.
BAŞKAN – Ve ben
şimdi usul tartışması açarsam esas usulsüzlüğü o zaman yapacağım. 
LEVENT GÖK
(Ankara) – Hayır Sayın Başkan, bu konu önemlidir.
BAŞKAN – Bunu
yapmaya mecbur mu bırakıyorsunuz beni?
MAHMUT TANAL
(İstanbul) – Israr ediyoruz, oylamaya sunarsınız, şu anda AKP Grubu da
azınlıkta Sayın Başkan.
BAŞKAN – Lütfen…
LEVENT GÖK
(Ankara) – Milletvekilimizin sözü kesilmiştir.
BAŞKAN – Bunu
yetkime dayanarak yaptım, şimdiye kadar ilk defa da yapmadım. 
LEVENT GÖK
(Ankara) – Bu uygulamanız da yanlıştır, bu uygulamanız son derece hatalıdır. 
BAŞKAN –
Uygulamam da yanlış değil, özür dilerim, usul tartışması da açmayacağım çünkü
usul tartışmasının açılmasına neden olan hiçbir kural yok. 
LEVENT GÖK
(Ankara) – Usul tartışmasında takdir hakkınız yoktur Sayın Başkan, talep
hâlinde açmak zorundasınız.
BAŞKAN – Hayır,
hiç böyle bir zorunluluğum yok, lütfen…
LEVENT GÖK
(Ankara) – Ama bu şekilde olmaz, rica ediyorum, bu yaptığınız da usule
aykırıdır.
BAŞKAN – Böyle
bir zorunluluğum yok. Sayın Gök sizi kırmak istemem ama lütfen… Bu konunun
usulsüzlük anlamında değerlendirilmemesi gerekiyor. Eğer bu talebiniz üzerine
ben usul tartışması açarsam usulsüzlük olur.
LEVENT GÖK
(Ankara) – Sayın Başkan, 63’e göre takdir hakkınız yoktur. Bakın, “Usule ait
konular diğer konulardan önce görüşülür.” diyor. Bunu bugüne kadar hep böyle
uyguladık zaten.
ATTİLA KART
(Konya) – Takdir yetkiniz yok Sayın Başkan. “Görüşülür.” diyor, “Konuşulur.”
diyor. 
BAŞKAN - Şimdi,
bakın öyle bir şey söylüyorsunuz ki o zaman her elini kaldıran bir usul
tartışması açar. Böyle bir çalışma düzeni söz konusu olabilir mi? 
LEVENT GÖK
(Ankara) – Usulle ilgili konuları tartışmak durumundayız elbette. Tüzük’ün
63’üncü maddesi çok açık. 
MAHMUT TANAL
(İstanbul) – Bu saate kadar bitmişti zaten. Siz işi uzattınız Sayın Başkan.
BAŞKAN - Bakın
Sayın Gök, sizinle tartışmak istemiyorum ama size usul tartışması açılmasının
nedenlerini okudum. Bunlara uymayan hiçbir davranışım yok. Başkanın İç Tüzük’te
yazılan maddelerden dolayı konuşmacının sözünü kesme hakkı var. Bunu yaptım, kestiğim
süreyi de konuşmacının süresine ekledim. 
MAHMUT TANAL
(İstanbul) – Onları kararınıza dercedersiniz Sayın Başkan.
LEVENT GÖK
(Ankara) – Sayın Başkanım, zaten tartışma konusu konu, konuşmacımızın mikrofon
kapatılarak sözünün kesilmesidir. Yani...
BAŞKAN – Söz
başka nasıl kesilir? Bakın, ben söz kestim. Söz kestim, konuşmacı, konuşmasına
devam etti. 
LEVENT GÖK
(Ankara) – Şimdi, bakın, orada da ama... Sayın Başkanım siz...
BAŞKAN - Sayın
Gök, lütfen...
LEVENT GÖK
(Ankara) – Sayın Başkanım, siz usul tartışması açmamak suretiyle de usule
aykırı davranıyorsunuz. 
BAŞKAN –
Haklısınız, siz de bu talepte bulunmakta haklısınız, grup başkan vekilisiniz
ama lütfen beni usulsüz davranmaya mecbur etmeyin, lütfen. 
LEVENT GÖK
(Ankara) – Şimdiye kadar reddedilen bir usul tartışması olmamıştır bu Meclisin
içerisinde. 
BAŞKAN - O zaman
herkes elini kaldırsın, usulsüz tartışma yapalım.
MAHMUT TANAL
(İstanbul) – “Herkes” değil, Grup Başkan Vekilidir Sayın Başkan. Nasıl
“herkes”?
LEVENT GÖK
(Ankara) – Usul önceden gelir. 
MUSTAFA ELİTAŞ
(Kayseri) – Sayın Başkan, gündeme devam edelim. Şu anda gündeme devam etmemek
İç Tüzük’e aykırı hareket etmektir. 
BAŞKAN - Sayın
Gök, ben İç Tüzük’ü nasıl uygulayacağım, nasıl uygulayabilirim? Buradaki
yorumlara ve teamüllere göre değil mi? 
LEVENT GÖK
(Ankara) – Sayın Başkan, biz maruzatımızı arz edelim, siz değerlendirmenizi
yaparsınız.
BAŞKAN - Buyurun
yerinizden bir dakika vereceğim o zaman size.
LEVENT GÖK
(Ankara) – Ama efendim, biz bunu tartışmadan olmaz.
BAŞKAN - Açmayacağım
usul tartışması, hayır. Açıklama için yerinizden bir dakika vereceğim, buyurun.
MALİK ECDER
ÖZDEMİR (Sivas) – Bir taraftan açıklama bekliyorsunuz, bir taraftan açmama
kanaatinizi belirtiyorsunuz; o zaman niye açıklama istiyorsunuz?
BAŞKAN – Ben
Grup Başkan Vekilinize bir dakikalık açıklama için söz verdim. Size de
sormadım, kendi inisiyatifimle verdim.
MALİK ECDER
ÖZDEMİR (Sivas) – Ya, kararınız buysa o zaman niye açıklama istiyorsunuz
kardeşim? 
BAŞKAN – Buyurun
Sayın Gök.
MALİK ECDER
ÖZDEMİR (Sivas) – Bu kadar keyfîlik olur mu?
BAŞKAN – Size
ne?
MALİK ECDER
ÖZDEMİR (Sivas) – Ne demek “Size ne?”
BAŞKAN – Sayın
Gök buyurun.
MALİK ECDER
ÖZDEMİR (Sivas) – Senin öyle bir şey söylemeye hakkın var mı? Ne demek “Size
ne?” Sizin yaptığınız saygısızlık değil mi milletvekiline?
BAŞKAN – Evet,
size ne? Grup Başkan Vekilinize söz verdim.
MALİK ECDER
ÖZDEMİR (Sivas) – “Size ne?” diyor! Demeye hakkın var mı senin? Nasıl saygı
bekliyorsun o zaman milletvekilinden? Önce saygıyı hak edeceksin!
BAŞKAN –
Beklemiyorum sizden saygı.
Buyurun.
MALİK ECDER
ÖZDEMİR (Sivas) – Biz de sizden beklemiyoruz. 
BAŞKAN – E, ne
güzel, anlaştık o zaman.
Buyurun Sayın
Gök.
MALİK ECDER
ÖZDEMİR (Sivas) – Saygıya değer bulmuyoruz sizi!
V.- AÇIKLAMALAR
1.- Ankara Milletvekili Levent Gök'ün, usul görüşmesi
açılması talebinin reddedilmesine ilişkin açıklaması

LEVENT GÖK
(Ankara) – Sayın Başkan, Meclisimizi İç Tüzük’e uygun yönetmek elbette sizin en
başta gelen görevlerinizden bir tanesi. Şu ana kadar Türkiye Büyük Millet
Meclisinde ben usul tartışması istenip de Başkanlık Divanı tarafından reddedilen
hiçbir konu hatırlamıyorum. Ayrıca bu tutumunuz da bir usul tartışması
doğuruyor. Şu ana kadar bize bu konuda söz verseydiniz biz maruzatımızı arz
ederdik ama önemli olan, Başkanlık olarak kürsüye çıkan her konuşmacının kürsü
özgürlüğünü korumak sizin en başta gelen görevinizdir. 
Sayın konuşmacı
kimseye hakaret etmedi, elbette bir Başbakanlık bütçesi üzerine konuşuyor. Ve
dün de Sayın Başbakan Cumhurbaşkanıyla olan münasebetlerinin ölümden sonra da
devam edeceğini söyleyerek çok ciddi bir bağ kurmuştur. Doğaldır ki bundan kısa
bir süre önce Başbakanlık yapan bir şahsın burada konuşulması kadar doğal bir
şey olamaz. Bu nedenle bu usul tartışması talebimizi biz tekrar yineliyoruz.
Lütfen konuyu değerlendirin, usul tartışması açmamak suretiyle vermiş olduğunuz
karar da ayrıca bir usul tartışmasını gerektiriyor.
BAŞKAN –
Teşekkür ederim Sayın Gök.
Ben
gerekçelerimi söyledim, devam ediyoruz. 
KAMER GENÇ
(Tunceli) – Sayın Başkan… Sayın Başkan…
BAŞKAN -
Cumhuriyet Halk Partisi Grubu adına sekizinci konuşmacı…
KAMER GENÇ
(Tunceli) – Sayın Başkan, Bostancıoğlu bana sataşmada bulundu, dedi ki: “Ben
rüyamda Kamer Genç gibi birisini gördüm, orada pespaye gibi konuştu…”
BAŞKAN – Bir
dakika, sizi dinliyorum, ne dedi? “Gördüm.” dedi.
MUSTAFA ELİTAŞ
(Kayseri) – Tutanaklara bakın Sayın Başkan.
BAŞKAN – Bir
dakika Sayın Elitaş…
Buyurun.
KAMER GENÇ
(Tunceli) – Şimdi, bu Bostancıoğlu’nun zaten huyu, yiğitçe çıkıp da bana cevap
vermiyor, böyle dolandırıyor.
BAŞKAN – Ne
dedi?
KAMER GENÇ
(Tunceli) – Diyor ki: “Rüyamda bir kişi gördüm Kamer Genç’e benziyordu, pespaye
konuşmalar yaptı.” dedi, benim konuşmamı…
BEDRETTİN
YILDIRIM (Bursa) – Milletin rüyalarına girmeye başladın.
MEHMET METİNER
(Adıyaman) – Kâbus, kâbus!
KEMALLETTİN
AYDIN (Gümüşhane) – Ya gerçek oldu. Şaka gibisin, şaka!
BAŞKAN – Evet,
buyurun iki dakika. (CHP sıralarından alkışlar) 
IV.- SATAŞMALARA İLİŞKİN KONUŞMALAR (Devam)
5.- Tunceli Milletvekili Kamer Genç'in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması

KAMER GENÇ
(Tunceli) – Yahu, tabii ki rüyalarınıza gireceğim çünkü sizin yaptığınız
yolsuzlukları, hırsızlıkları, rüşvetleri her gün buraya getirmekten
bıkmayacağım…
BEDRETTİN
YILDIRIM (Bursa) – Kendine bak.
KAMER GENÇ
(Devamla) – ...çünkü bu millete karşı benim bir vicdani borcum var. (CHP
sıralarından alkışlar) 
Arkadaşlar, siz
Türkiye’yi bitirdiniz.
BEDRETTİN
YILDIRIM (Bursa) – Aynaya bak, aynaya!
MUSTAFA ELİTAŞ
(Kayseri) – İsim söyle, kim yolsuzluk yaptı?
KAMER GENÇ
(Devamla) – Bakın, arkadaşlar, 6-7 Ekim olaylarında bu memlekette 50 vatandaş
öldü, yüzlerce vatandaş yaralandı, Türkiye Cumhuriyeti devleti diye bir devlet
kalmadı. (AK PARTİ ve CHP sıraları arasında karşılıklı laf atmalar) En sonunda
gittiler Abdullah Öcalan’a rica ettiler, Abdullah Öcalan’dan bir rica mektubunu
getirdiler ve sokaktaki olaylar önlendi. Yani, şimdi, Türkiye Cumhuriyeti devleti
artık Türkiye Cumhuriyeti devleti olmaktan çıktı, Abdullah Öcalan’ın emrine
girdiniz. Abdullah Öcalan eğer yarın öbür gün tekrar “Sokağa çıkın.” derse yine
sokak kan gölüne döner. Siz Türkiye’yi bu duruma getirdiniz. Dolayısıyla, hâlâ
bunu söylemiyorsunuz. “Faili meçhul cinayet yok.” diyorsunuz. Peki, 50 tane
vatandaş öldü; kim öldürdü, kimler öldürdü, çıkın söyleyin. Yüzlerce devlet
dairesi tahrip edildi, güvenlik kuvvetleri öldürüldü. Yahu siz iktidar olma
inisiyatifini kaybetmişsiniz, direniyorsunuz. Şimdi, zannediyorsunuz ki yarın
öbür güne... Bu çözüm süreci nedir, çıkın buradan söyleyin yahu, nedir? Türkiye
Cumhuriyeti devletini bölmek mi istiyorsunuz, yoksa demokratik hak ve
özgürlükler yönünden mi gideceksiniz, bunu çıkın söyleyin. Yani, Türkiye Cumhuriyeti
devletinin güneydoğusu elden gitmiş, yok böyle bir devlet artık orada. Orada
devletin polisi sokağa çıkmıyor, askeri, polisi sokağa çıkmıyor, devlet
tamamen... İşte, bakın, sizin Bülent Arınç ne diyor: “Efendim, Öcalan’ın
itibarıyla oynuyorsunuz.” Tamam da yani yağ çekiyor Öcalan’a, diyor ki:
“Öcalan’ın itibarıyla oynamayın çünkü bu bizim babamız, dedemiz yerindedir.
Yarın öbür gün sıkıştığımız zaman gidip bunun elini öpeceğiz.” Bu duruma
getirdiniz Türkiye’yi yahu. 
Tamam, teşekkür ederim. (CHP sıralarından alkışlar)
MAHİR ÜNAL (Kahramanmaraş) – Sayın Başkan, bu
dil...
BAŞKAN – Teşekkür ederim Sayın Genç.
MAHİR ÜNAL (Kahramanmaraş) – Sayın Başkan,
konuşmacı -kayıtlara geçmesi için diyorum- bunu kasıtlı olarak yapıyor. Bu
bütçe görüşmelerini sabote etmek için Sayın Bülent Arınç’a kasıtlı olarak
sataşıp yalan ifadeler kullanıyor ki sataşmadan Sayın Başbakan Yardımcısı söz
alsın, bütçe görüşmeleri karışsın. Görevi “mix”, mikser kendisi, provokatör! 
BAŞKAN – Teşekkür ederim Sayın Ünal.
KAMER GENÇ (Tunceli) – Sayın Başkan, bana “provokatör”
dedi ya! 
BAŞKAN – Cumhuriyet Halk Partisi adına sekizinci
konuşmacı Sayın Mehmet Şeker, Gaziantep Milletvekili.
KAMER GENÇ (Tunceli) – Sayın Başkan, bana “provokatör”
dedi. 
MAHİR ÜNAL (Kahramanmaraş) – Evet, dedim, dedim;
öylesin.
KAMER GENÇ (Tunceli) – Sataşma var.
BAŞKAN – Konuşsun, dinleyeceğim sizi. 
KAMER GENÇ (Tunceli) – Efendim?
BAŞKAN – Konuşsun, dinleyeceğim, ismini söyledim.
BAŞBAKAN YARDIMCISI BÜLENT ARINÇ (Bursa) – Sayın
Başkanım, müsaade eder misiniz bir cümle söyleyeyim.
BAŞKAN – Sayın Şeker, kusura bakmazsanız...
MEHMET ŞEKER (Gaziantep) – Estağfurullah.
BAŞKAN – Sataşmadan dolayı mı söz istiyorsunuz
Sayın Arınç?
BAŞBAKAN YARDIMCISI BÜLENT ARINÇ (Bursa) – Bir
cümle...
BAŞKAN – Buyurun.
LEVENT GÖK (Ankara) – Sayın Başkan…
KEMALETTİN AYDIN
(Gümüşhane) – Ya Levent Gök, az dur da konuşsun, az sulh bulsun şurası be!
LEVENT GÖK
(Ankara) – Sayın Başkan, elbette, Sayın Arınç konuşabilir ama konuşmacımızı
kürsüye davet ettiniz. 
BAŞKAN – İzin
istedim kendisinden Sayın Gök. 
BAŞBAKAN
YARDIMCISI BÜLENT ARINÇ (Bursa) – Mehmet Bey, bir cümle söyleyeceğim.
BAŞKAN – Bir
cümle söyleyecekmiş, kendisinden izin istedim lütfen. 
BAŞBAKAN
YARDIMCISI BÜLENT ARINÇ (Bursa) – Sayın Şeker’den rica ediyorum, bir cümle
söyleyeceğim. 
Mahir Bey, Kamer
Genç’in konuşmasındaki asıl maksadı açıkladı. Ama, bu rezil konuşmayı cevapsız
bırakmayacağım, bana ayrılan süre içinde cevap vereceğim. 
Sayın Başkanım,
arz ediyorum. (AK PARTİ sıralarından alkışlar)
BAŞKAN –
Teşekkür ederim. 
Sayın Şeker,
buyurun süreniz yedi dakika. 
KAMER GENÇ
(Tunceli) – Sayın Başkan, bak o da “rezil” dedi.
BAŞBAKAN
YARDIMCISI BÜLENT ARINÇ (Bursa) – Başka kelime bulamadım.
BAŞKAN –
Vereceğim sonra size söz. 
SAKİNE ÖZ
(Manisa) – Sayın Başkan, hepsini birleştirin, bir kerede verin. 
BAŞKAN – Sayın
Genç, böyle yaptığınız süre içinde size söz vermem, lütfen…
ORHAN DÜZGÜN
(Tokat) – Ne demek keyfinize göre mi Sayın Başkan? Sayın Bakan nasıl “rezil”
diyebilir?
BAŞKAN – Bir
dinleyelim sonra, sizin talebinizi alacağım. 
Buyurun. 
MALİK ECDER
ÖZDEMİR (Sivas) – Ya bir bakan, milletvekiline “rezil” diyor, siz orada
gıkınızı çıkarmıyorsunuz. Hani nerede nezaket? Hani nerede deminki nezaket
arayışın senin? 
BAŞKAN – Sayın
Genç’i dinleyeceğim dedim; iyice dinleyin beni, beni iyice dinleyin. 
MALİK ECDER
ÖZDEMİR (Sivas) – Bir bakan bir milletvekiline “rezil” diyor. Bakanın sözünü
size iade ediyorum Başkanlık Divanı olarak. Ayıptır!
ORHAN DÜZGÜN
(Tokat) – Hani nerede nezaket?
MEHMET METİNER
(Adıyaman) – “Konuşma rezil” dedi.
BAŞKAN – Sayın
Genç’e, söz vereceğim, Sayın Genç’in talebini dinleyeceğim. Tekrar edeyim mi?
Sayın Genç’in talebini dinleyeceğim. Oldu mu?
MALİK ECDER
ÖZDEMİR (Sivas) – Neyi nerede dinleyeceğinize doğru karar vereceksiniz, saygılı
davranacaksınız!
MUSTAFA ELİTAŞ (Kayseri)
– Sayın Başkan, kürsüde hatip var, hatibe saygısızlık yapmasınlar. 
BAŞKAN – Sayın
Elitaş, oturun lütfen. 
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) CUMHURBAŞKANLIĞI (Devam)
1) Cumhurbaşkanlığı 2015 Yılı Merkezî Yönetim Bütçesi
2) Cumhurbaşkanlığı 2013 Yılı Merkezî Yönetim Kesin
Hesabı
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2015 Yılı Merkezî
Yönetim Bütçesi
2) Türkiye Büyük Millet Meclisi 2013 Yılı Merkezî
Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2015 Yılı Merkezî Yönetim
Bütçesi
2) Kamu Denetçiliği Kurumu 2013 Yılı Merkezî Yönetim
Kesin Hesabı
Ç) SAYIŞTAY (Devam)
1) Sayıştay 2015 Yılı Merkezî Yönetim Bütçesi
2) Sayıştay 2013 Yılı Merkezî Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2015 Yılı Merkezî Yönetim Bütçesi
2) Anayasa Mahkemesi 2013 Yılı Merkezî Yönetim Kesin
Hesabı
E) YARGITAY (Devam)
1) Yargıtay 2015 Yılı Merkezî Yönetim Bütçesi
2) Yargıtay 2013 Yılı Merkezî Yönetim Kesin Hesabı
F) DANIŞTAY (Devam)
1) Danıştay 2015 Yılı Merkezî Yönetim Bütçesi
2) Danıştay 2013 Yılı Merkezî Yönetim Kesin Hesabı
G) BAŞBAKANLIK (Devam)
1) Başbakanlık 2015 Yılı Merkezî Yönetim Bütçesi
2) Başbakanlık 2013 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI (Devam)
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2015 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2015 Yılı Merkezî Yönetim
Bütçesi
2) Diyanet İşleri Başkanlığı 2013 Yılı Merkezî Yönetim
Kesin Hesabı
İ) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2015 Yılı Merkezî Yönetim
Bütçesi
2) Vakıflar Genel Müdürlüğü 2013 Yılı Merkezî Yönetim
Kesin Hesabı
J) TÜRKİYE İNSAN HAKLARI KURUMU (Devam)
1) Türkiye İnsan Hakları Kurumu 2015 Yılı Merkezî
Yönetim Bütçesi
2) Türkiye İnsan Hakları Kurumu 2013 Yılı Merkezî
Yönetim Kesin Hesabı

BAŞKAN – Buyurun
Sayın Şeker. 
CHP GRUBU ADINA
MEHMET ŞEKER (Gaziantep) – Sayın Başkan, değerli milletvekili arkadaşlarım…
MAHİR ÜNAL
(Kahramanmaraş) – Milletvekiline “rezil” demedi Sayın Ecder, “rezil konuşma”
dedi. 
MEHMET ŞEKER
(Devamla) – Sayın Başkanım, bir sükûneti sağlar mısınız? Süremi de tekrar
başlatır mısınız?
BAŞKAN – Tabii,
yeniden başlatalım. 
Buyurun yedi
dakika…
MEHMET ŞEKER
(Devamla) – Sayın Başkan, değerli milletvekili arkadaşlarım; Millî İstihbarat
Teşkilatının ve Millî Güvenlik Kurulunun bütçesiyle ilgili grubum adına söz
almış bulunuyorum. Hepinizi saygıyla selamlarım. 
Millî İstihbarat
Teşkilatının ana sayfasında şu yazı var: “İstihbaratta gaye, doğru haber almak
ve devleti bir sürprizle karşı karşıya bırakmamaktır.” Çok güzel bir ibare,
haklı bir ibare ama maalesef Uludere’de üstüne bomba yağdırılan
vatandaşlarımızı düşünürsek, Gaziantep’te kent meydanında patlayan ve 10
kişinin hayatını kaybettiği olayı düşünürsek, Cilvegözü Sınır Kapısı’nda ve
Reyhanlı’da patlatılan bombaları düşünürsek Millî İstihbarat Teşkilatı bu
görevini yerine getirmemiştir ve Türkiye’yi acı sürprizlerle karşı karşıya
bırakmıştır diyebiliriz. 
Millî İstihbarat
Teşkilatının zaafları bununla da bitmiyor değerli arkadaşlar. Bakın, Suriye’de
rejime muhalif olan bir grup, Gaziantep’in en işlek mahallesinde, caddesinde,
kimine göre bir Başbakanlık binası, kimine göre de bir organizasyon binası
kurdu. Bu binanın etrafında güvenlik kuvvetleri tedbir aldı. Bu kürsüden
söyledim, Gaziantep’in en işlek yerinde, caddelerinde yirmi dört tane Suriye’ye
ait, muhalif Suriye gruplarına ait kuruluşlar var; bunların yarın bir gün terör
saldırısıyla ya da bunların içindeki insanların yapacağı saldırıyla Gaziantepli
karşı karşıya kalabilir diye burada çok kez bahsettim ama maalesef
dinlenilmedi. En son, Amerika Birleşik Devletleri Büyükelçiliği bir açıklama
yaptı: “Gaziantep’teki bu binalara aşırı gruplar tarafından -kimlerse- terör
saldırıları olabilir.” dedi. Maalesef, yine MİT’ten ses çıkmadı. 
Peki, Millî
İstihbarat Teşkilatı bizim vatandaşlarımızın can güvenlikleri için ne yaptı?
Maalesef bununla da ilgili herhangi bir şey yaptıklarını görmedik. Suriye
sınırında uyguladıkları açık kapı politikasıyla kimin ülkeye girdiği, ne zaman
girdiği, neler getirip götürdüğünü maalesef hiçbir zaman takip etme hakkımız ya
da şansımız olmadı. Ve dolayısıyla şu anda ülkemizde bulunan 1,5 milyonu aşkın,
2 milyona yakın -kimi kayıtlara göre- Suriyelinin nerede olduklarını, nasıl
olduklarını, ne iş yaptıklarını da maalesef bilemiyoruz.
Geçen mart
ayında -hatırlarsanız- bir “tape” vardı; burada Dışişleri Bakanı ve Müsteşarı,
MİT Müsteşarı ve bir orgeneral arasında geçen konuşmalar vardı. Bu kayıtta, tüm
bu uyarıların ve söylemlerin kabul edildiği fakat hem siyaseten hem de işin ucu
kaçtığı için Hükûmet ile İstihbarat Teşkilatı, ülkenin, vatandaşın güvenliğini
sağlayacak önlemi alamaz duruma gelmiştir diye konuşmalar oluyordu. Bakın o
kayıtta MİT Müsteşarı ne diyor? “IŞİD’e karşı bir operasyon yaparsak
Türkiye'nin çoğu yerinde bombalar patlar.” diyor. Sayın Müsteşar, bu bombaların
patlayacağını biliyorsanız, nerede olduğunu da biliyorsunuz, kimler olduğunu da
biliyorsunuz; o zaman tedbirinizi alın. Millî İstihbarat Teşkilatının başka bir
görevi var mı? Bu tedbirleri almak, vatandaşın can güvenliğini sağlamak ve
bunun için de gereğini yapmak. Ama maalesef, bizim bütün bu açıklamalarımıza
rağmen, bunlar bir türlü yapılamadı. 
Yine burada
defaatle konuştum, açıkladım, pek çok tır yakalandı, Suriye’ye Kilis üzerinden
giden tırlar yakalandı, içinde silah ve mühimmat vardı. Kara Kuvvetleri
Komutanlığından bana -daha doğrusu Bakanlığa yazmıştım- “Biz bu maddeleri
aldık, evet, silah ve bomba yapımında kullanılan maddelerdir ve bu silah ve
bomba yapımında kullanılan maddeleri de ortadan kaldırdık, imha ettik.” diye
bir yazı gönderdiler. Ben, imha edildiğini sormadım. Bu silahlar kime
gidiyordu, hangi ülkenin malıydı, kimlerin eline gidiyordu, hangi Müslümanın
kanını akıtmak için oraya gidiyordu; ben onları sordum ama maalesef bunlara da
yanıt alamadık. Söz konusu kayıtlarda 2 bine yakın tırdan bahsediliyor.
Bunların kime gittiği belli değil. Hep açıklamalarda Türkmenlere gittiği iddia
edildi ama Türkmenler de “Biz, böyle bir silah almadık, herhangi bir yardım
almadık.” dediler. 
MİT’le ilgili
çok ciddi bir sıkıntı daha var değerli arkadaşlar, onu da sizinle paylaşmak
istiyorum. Her çıkan kürsüye, televizyona Kürt sorununun çözümünden bahsediyor,
çok güzel. Sorunu çözeceğiz, gerekeni yapacağız; orada bir sıkıntımız yok.
Peki, Kürt sorununun çözümünde aktif rol oynayan yapılardan birisi de Millî
İstihbarat Teşkilatı. 
Değerli
arkadaşlar, 9 Ocak 2013 tarihinde Fransa’nın başkentinde, Paris’te Kürt
Enformasyon Bürosu’na düzenlenen silahlı saldırıda 3 kadın hayatını kaybetti.
Kimdi bunlar? Sakine Cansız, Fidan Doğan ve Leyla Söylemez. Bununla ilgili
herhangi bir açıklama yapılmadı. Fransız istihbaratı ve Millî İstihbarat
Teşkilatı bazı şeyleri paylaştılar. Bir kişiyi gözaltına aldılar, tutukladılar
ve o kişinin aslında, daha doğrusu, cinayetin tetikçisi Ömer Güney’in cinayeti
MİT’in bilgisi dâhilinde işlediğini iddia eden bir “tape” vardı, kayıt vardı.
Eğer böyle bir şey olduysa değerli arkadaşlar, gerçekten işimiz çok sıkıntılı
ve zor. Bir sorunu çözmeye çalışırken öldürülen 3 kadının failini bulamayan bir
istihbarat örgütü varsa ya da faillerin kim olduğunu biliyor da bunları
kamuoyuyla paylaşmıyorsa ciddi sorunlar var demektir. Gerçekten ülkemiz
açısından gerek sınır kapısında yaşananlar gerek yurt dışında yaşananlar
gerekse ülkemizden başka bir ülkeye geçen silah ve mühimmatlar konusunda,
burada defaatle konuştuğumuz hâlde, herhangi bir açıklama gelmemesi de maalesef,
şunu çok rahat söyleyebilirim, demek ki birtakım bilgilerin üstü örtülüyor ya
da bunların arkasında Türkiye’den birileri var. Eğer bu 3 kadının hangi
gerekçeyle öldürüldüğü açıklanmıyorsa bunun arkasında ya bizim ülkemizden ya
başka bir yerden birileri var ve bunu da en iyi bilen Millî İstihbarat
Teşkilatı. Ama bugüne kadar hiçbir açıklama bu konuda yapılmadı ve bu
aydınlatılamadı. Ve bu silahlar da maalesef pek çok Müslümanın hayatını
kaybetmesine, insanların orada hayatını kaybetmesine neden oldu. 
Bu vesileyle bir
kez daha söylüyorum, Millî İstihbarat Teşkilatı, en azından, Parlamentoya
görüşlerini, düşüncelerini ve bu yaşananları anlatmak, bizleri bilgilendirmek
zorundadır.
Hepinize
saygılarımı sunuyorum. (CHP sıralarından alkışlar)
BAŞKAN –
Teşekkür ederim.
LEVENT GÖK
(Ankara) - Sayın Başkan…
BAŞKAN – Sayın
Genç’e söz vereceğim demiştim, Sayın Genç’e söz vereceğim.
LEVENT GÖK
(Ankara) - Tamam, peki.
BAŞKAN – Buyurun
Sayın Genç, talebinizi alayım.
KAMER GENÇ
(Tunceli) – Bülent Arınç dedi ki: “Rezilane konuşmasını…”
BAŞKAN – Sayın
Bülent Arınç dedi ki…
KAMER GENÇ
(Tunceli) – Yani “sayın” demek şart değil, o da bana “sayın” demesin canım.
BAŞKAN – Ne
dedi?
KAMER GENÇ
(Tunceli) – Dedi ki: “Rezilane konuşmasına…” Benim konuşmama “rezilane” dedi. 
BAŞKAN – Buyurun,
iki dakika.
IV.- SATAŞMALARA İLİŞKİN KONUŞMALAR (Devam)
6.- Tunceli Milletvekili Kamer Genç'in, Başbakan
Yardımcısı Bülent Arınç’ın yerinden sarf ettiği bazı sözler sırasında şahsına
sataşması nedeniyle konuşması

KAMER GENÇ
(Tunceli) – Sayın Başkan, değerli milletvekilleri; ben Bülent Arınç’ı tanırım.
Bir bakarsın yalancıktan çıkar ağlar, bir bakarsın yani sanki haktan, adaletten
yana görünür ama esas karakterini ben biliyorum.
Şimdi, Bülent
Arınç sana soruyorum: Sen Fethullah Gülen’in yanına kaç defa gittin? Hangi
medetleri umdun? 
RECEP ÖZEL
(Isparta) – Haddine mi, ne biçim konuşuyorsun sen?
MUHYETTİN AKSAK
(Erzurum) - Sana ne?
KAMER GENÇ
(Devamla) – Ne oldu da bu Fethullah Gülen’in şimdi yanına gitmiyorsun? Ve ondan
sonra… Peki, 17 Aralık… (AK PARTİ sıralarından gürültüler) 
BAŞKAN – Sayın
milletvekilleri… 
KAMER GENÇ
(Devamla) – Allah Allah! Yani ben konuşmayacak mıyım burada?
BAŞKAN – Sayın
milletvekilleri…
MUSTAFA ELİTAŞ
(Kayseri) – Sayın Başkan, İç Tüzük hükümlerine göre… İç Tüzük’ü hatırlatır
mısınız?
BAŞKAN - Sayın
konuşmacı, İç Tüzük’ün 67’nci maddesine göre kaba ve yaralayıcı sözler
söylüyorsunuz. Sizi temiz bir dille konuşmaya davet ediyorum. 
MEHMET METİNER
(Adıyaman) - Rezil bir üslup, rezil, rezil! Pespayesin, pespaye. 
KAMER GENÇ (Devamla)
– Tamam, ben temiz dille konuşuyorum. 
Yani diyorum ki
Bülent Bey, “Bülent Arınç” diyeyim, zaman zaman bir göz yaşları döküyor. (AK
PARTİ sıralarından gürültüler)
MUHYETTİN AKSAK
(Erzurum) – Sana ne ya, sana ne!
KAMER GENÇ
(Devamla) – Şimdi, tuttu, “Bana ordudan tuzak kurulmuş.” dedi. Ondan sonra
getirdiler…
MUSTAFA ELİTAŞ
(Kayseri) – Sayın Başkan…
LEVENT GÖK
(Ankara) – Burada hakaret yok, muhatabı orada.
BAŞKAN – Sayın
Elitaş, lütfen, ben gerekli ihtarımı yaptım.
KAMER GENÇ
(Devamla) – …Türkiye Cumhuriyeti devletinin ordusunun en gizli sırlarının
saklandığı Kozmik Oda’yı arattırdı. Orada elde ettiği bilgiler nerede şimdi? 
RECEP ÖZEL
(Isparta) – Ya sen oğlunun, ailenin hesabını vermeyerek bir de burada hesap mı
soruyorsun?
KAMER GENÇ
(Devamla) – Peki, sana o zaman eğer tuzak kurulduysa niye bunun sonucunu
sormuyorsun? 
MEHMET METİNER
(Adıyaman) – Rezil, rezil bir konuşma yapıyorsun, rezil!
KAMER GENÇ
(Devamla) – Eğer burada o subaylara iftira attınsa burada Türkiye Cumhuriyeti
devletinin… (AK PARTİ sıralarından gürültüler)
BAŞKAN –
Şahsiyatla uğraşmayın lütfen. Israr ederseniz 67’nci maddeyi uygulamak zorunda
kalacağım. 
MEHMET METİNER
(Adıyaman) – Rezil, rezil!
KAMER GENÇ
(Devamla) – …ordusunun sırlarını niye aldınız da getirdiniz? Kimlere verdiniz?
Bunun baş sorumlusu Bülent Arınç. Peki böyle bir şey olur mu? Yahu bunlar… (AK
PARTİ sıralarından gürültüler)
MEHMET METİNER
(Adıyaman) – Rezil ve pespaye bir konuşma!
RECEP ÖZEL
(Isparta) – Böyle üslup olur mu Başkanım ya?
MEHMET METİNER
(Adıyaman) – Rezil bir konuşma yapıyorsunuz, rezil!
KAMER GENÇ
(Devamla) – Reziller, kendisini rezil zannediyor ve zannediyorlar ki
–kendilerinin rezil konuşmaları- başkalarının yaptığı konuşma da rezil. 
MEHMET METİNER
(Adıyaman) – Ve size çok yakışıyor bu rezillik! Size çok yakışıyor bu rezillik!
KAMER GENÇ
(Devamla) – Hâlbuki rezilliği yapan kendileri. Benim konuşmam çok terbiyelidir,
Türkiye Cumhuriyeti devletinin itibarını korumaya yöneliktir. (AK PARTİ
sıralarından gürültüler)
MUHYETTİN AKSAK
(Erzurum) – Bu konuşmalar sanki seni yansıtıyor. 
MEHMET METİNER
(Adıyaman) – Rezile rezillik yakışır!
KAMER GENÇ
(Devamla) – Türk ordusunun sırlarını getirmiştir, sırf başkasına vermek için
bir sahte ihbar yapılmıştır. Onu da açıklasın çıksın burada. 
MEHMET METİNER
(Adıyaman) – Rezil bir konuşma, rezil!
KAMER GENÇ
(Devamla) – Ben burada Parlamento görevimi yapıyorum arkadaşlar, ben rezillik
yapmıyorum. 
BEDRETTİN
YILDIRIM (Bursa) – Süre bitti, süre bitti.
KAMER GENÇ
(Devamla) – Rezillik yapan kendileri rezil! (CHP sıralarından alkışlar) 
MEHMET METİNER
(Adıyaman) – Rezil ve pespaye bir konuşma! Size çok yakışıyor!
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) CUMHURBAŞKANLIĞI (Devam)
1) Cumhurbaşkanlığı 2015 Yılı Merkezî Yönetim Bütçesi
2) Cumhurbaşkanlığı 2013 Yılı Merkezî Yönetim Kesin
Hesabı
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2015 Yılı Merkezî
Yönetim Bütçesi
2) Türkiye Büyük Millet Meclisi 2013 Yılı Merkezî
Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2015 Yılı Merkezî Yönetim
Bütçesi
2) Kamu Denetçiliği Kurumu 2013 Yılı Merkezî Yönetim
Kesin Hesabı
Ç) SAYIŞTAY (Devam)
1) Sayıştay 2015 Yılı Merkezî Yönetim Bütçesi
2) Sayıştay 2013 Yılı Merkezî Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2015 Yılı Merkezî Yönetim Bütçesi
2) Anayasa Mahkemesi 2013 Yılı Merkezî Yönetim Kesin
Hesabı
E) YARGITAY (Devam)
1) Yargıtay 2015 Yılı Merkezî Yönetim Bütçesi
2) Yargıtay 2013 Yılı Merkezî Yönetim Kesin Hesabı
F) DANIŞTAY (Devam)
1) Danıştay 2015 Yılı Merkezî Yönetim Bütçesi
2) Danıştay 2013 Yılı Merkezî Yönetim Kesin Hesabı
G) BAŞBAKANLIK (Devam)
1) Başbakanlık 2015 Yılı Merkezî Yönetim Bütçesi
2) Başbakanlık 2013 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI (Devam)
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2015 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2015 Yılı Merkezî Yönetim
Bütçesi
2) Diyanet İşleri Başkanlığı 2013 Yılı Merkezî Yönetim
Kesin Hesabı
İ) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2015 Yılı Merkezî Yönetim
Bütçesi
2) Vakıflar Genel Müdürlüğü 2013 Yılı Merkezî Yönetim
Kesin Hesabı
J) TÜRKİYE İNSAN HAKLARI KURUMU (Devam)
1) Türkiye İnsan Hakları Kurumu 2015 Yılı Merkezî
Yönetim Bütçesi
2) Türkiye İnsan Hakları Kurumu 2013 Yılı Merkezî
Yönetim Kesin Hesabı

BAŞKAN –
Cumhuriyet Halk Partisi Grubu adına dokuzuncu konuşmacı Sayın İhsan Özkes,
İstanbul Milletvekili. (CHP sıralarından alkışlar) 
Süreniz yedi
dakika Sayın Özkes. 
CHP GRUBU ADINA
İHSAN ÖZKES (İstanbul) - Sayın Başkan, değerli milletvekilleri; 2015 yılı
Diyanet bütçesi hakkında CHP Grubu adına söz almış bulunuyorum. Hepinizi
saygıyla selamlıyorum. 
Hafta başında
yapılan 5’inci Din Şûrası’nın açılışında sevgi, hoşgörü, dostluk, kardeşlik
yerine, kin, nefret, ayrıştırma, kutuplaştırma öne çıkmıştır. Neredeyse Din
Şûrası kin şûrasına dönüştürülmüştür. Atatürk’ün kurduğu Diyanetin düzenlediği
bu toplantıda Atatürk’ün şükranla anılması gerekirken o döneme dair haksız
eleştiriler yapılmıştır. Maalesef Diyanet organizesindeki kimi toplantılar
iktidarın borazanlığına çanak tutar hâle gelmiştir. Dışişleri Bakanı iken Van
Ulu Cami’de belediye başkan adayını tanıtan Davutoğlu Başbakan iken neler
yapmaz? Camileri propaganda merkezi yapmak için mi Diyaneti doğrudan
Başbakanlığa bağladı acaba? 
Kayseri Talas
ilçesinde protokol masası kuruluyor, cami mihrabına konulan kürsüden belediye
başkanı propaganda yapıyor. 
Yine, Üsküdar
ilçe başkanlığına seçilen bir kişiyi -bir ilçe başkanı seçiliyor- o kişiyi
tebrik için cami duvarına pankart asılıyor. Allah “Mescitler, camiler
Allah’ındır.” buyuruyor ama iktidar camileri ve mescitleri seçim bürosuna
çeviriyor.
İSMET SU (Bursa)
– CHP’nin yıktığı mescitler nerede?
İHSAN ÖZKES
(Devamla) – Çanakkale Bayramiç Kaykılar köyünün imamı IŞİD saflarında savaşmaya
gidiyor. Diyarbakır Kayapınar Fidan Mescidi’nin din görevlisi IŞİD’e destek
hutbesi okuyor. 
BEDRETTİN
YILDIRIM (Bursa) – Nereden çıkardın bunları ya, Allah Allah?
İHSAN ÖZKES
(Devamla) – Yirmi beş yıldır Kutlu Doğum Haftası düzenleyen Diyanet yirmi dört
yıl bu amblemi kullanmıyor ancak IŞİD’in ortaya çıktığı 2013 yılının Kutlu
Doğum Haftası’nda bu amblemi kullanıyor. Amblemi kullanma zamanlamasına dikkat
çekmek istiyorum. 
İktidar
çalıştaylarla Alevileri oyalıyor. Alevi bir bakanı, Alevi bir valisi olmayan
iktidar Alevi köylerinin yollarını da yapmıyor. Bu ülkede devlet cami, kilise,
sinagog, havra onarımını yapıyor, bu mabetlerin elektrik paralarını ödüyor,
Alevilerin cemevlerini yasal olarak tanımıyor bile. Aleviler kendi vergilerinin
de bulunduğu bu Diyanet bütçesi için “Hakkımız haram olsun.” diyor. Diyanet
Başkanı aşure yemeğine dedeleri davet ederek… 
KAMER GENÇ (Tunceli) – Haram olsun! 
İHSAN ÖZKES (Devamla) – …Diyanet bütçesindeki
Alevilerin hakkını sadece dedelere aşure yedirmek olarak mı görüyor acaba? 
Diyanetin 2015 bütçe tasarısında ne bir “Alevi”
kelimesi ne bir “Caferi” kelimesi ne de bir “cemevi” geçiyor. Alevilerin
Allah’ı aynı Allah değil mi? Kitabı aynı kitap değil mi? Peygamberi aynı
Peygamber değil mi? Ehlibeyti aynı ehlibeyt değil mi? Nedir bu Alevilere
yapılan haksızlıklar ve zülüm? (CHP sıralarından alkışlar) Müslümanlıksa
Müslümanlıkta hak yemek yoktur; demokrasi ise insan haklarına riayet vardır.
Yeter artık, cemevlerine yasal statü verilmelidir. 
FERAMUZ ÜSTÜN (Gümüşhane) – İbadethane mi olsun;
onu söyle?
İHSAN ÖZKES (Devamla) – Allah Kur’an’da “Hırsızın
elini kesin.” buyuruyor, Hazreti Muhammed “Hırsızlık yapan kızım Fatıma da olsa
elini keserim.” buyuruyor; Diyanet Başkanı ise “Hırsızlık kötü bir şeydir ancak
maneviyatı çalmak çok daha kötü şeydir.” diyerek İslam tarihinin talihsiz en
büyük fetvasını veriyor. 
Yüce dinimiz İslam’ın genleriyle oynanıyor.
Hırsızlığın, yolsuzluğun, rüşvetin, devlet malını aşırmanın, yalanın,
iftiranın, zulmün, şiddetin âdeta meşrulaştırıldığı nevzuhur paralel bir din
oluşturuluyor. Allah’ın dini iktidarın icraatlarına göre uyarlanmaya
çalışılıyor.
17 Aralık rüşvet ve yolsuzluklar operasyonu nedeniyle
20 Aralık 2013’te okunacak rüşvetle ilgili hutbeden vazgeçildi. Hutbede
“Rüşveti alan da veren de melundur.” hadisinin okunması engellendi. Camilerde
bir yıldır hırsızlık, rüşvet, yolsuzluk, kul hakkı yemek, devlet malını aşırmak
gibi konularda ayet ve hadislere âdeta sansür uygulanıyor. 
Müslüman geleneğine göre devlet işinde “hediye” adı
altında alınan rüşvettir, hıyanettir. Rüşvete “hediye” diyen Müslüman olamaz.
“Bakara makara” demek küfürdür. Harama haram, hırsıza hırsız, yolsuza yolsuz,
israfa israf denilemiyorsa, iktidar korkusu Allah korkusuna galebe çalıyorsa bu
ülkede din özgür değildir. Din iman istismarıyla, din vesayet altına girmiştir.
Haram parayla hac ve umreyi Allah’ın kabul etmeyeceğine dair Hazreti
Muhammed’in hadisini okudum diye eski bir bakan beni mahkemeye verdi. Aslında
mahkemeye verilen ben değilim, ben sadece hadisi naklettim, aslında dava edilen
hadisi şeriftir, Hazreti Muhammed’in ta kendisidir.
RECEP ÖZEL
(Isparta) – Öyle şey olur mu Hoca ya?
MUHYETTİN AKSAK
(Erzurum) – Hoca değil belam ya!
İHSAN ÖZKES
(Devamla) – 2011 yılında hac hesaplarında yapıldığı iddia olunan 14 milyon 500
bin Suudi Arabistan riyali kadar yolsuzlukla ilgili 26/3/2012 tarihli soru
önergemin cevabını otuz üç aydır bekliyorum. 
AKP’li bir
milletvekili “Eş cinseller de imam olacaklarsa imam olurlar.” fetvası veriyor.
Şayet bunu bir CHP’li kazara söylemiş olsaydı neler olurdu?
Haftada bir gün
izin yapan din görevlilerinin her ay kullanamadıkları dört günün ücreti
maaşlarına yansıtılmalıdır. 
Güneş gibi herkesin
üzerine doğan, Mevlâna gibi herkesi kucaklayan din görevlilerimize yürekten
saygılıyız. Diyanetin ancak siyaset üstü olmasıyla saygınlığını koruyacağına
inanıyoruz. 
Teşekkür ederim,
saygılarımla. (CHP sıralarından alkışlar)
BAŞKAN –
Teşekkür ederim Sayın Özkes.
İHSAN ÖZKES
(Devamla) – Belam sensin, sen! Belam sensin! 
BAŞKAN – Sayın
Özkes, teşekkür ederim.
İHSAN ÖZKES
(Devamla) – Kim diyorsa o! Belam sensin! Terbiyesizlik etmeyin. 
BAŞKAN – Sayın
Özkes… Sayın Özkes…
İHSAN ÖZKES
(Devamla) – Şuraya çıkıyorum, konuşamıyorum be! Allah korkusu yok mu sizde?
Sabahtan beri laf atıyorsunuz ya.
BAŞKAN – On
dakika ara...
Kapanma Saati: 15.09
ÜÇÜNCÜ
OTURUM
Açılma
Saati: 15.23
BAŞKAN:
Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Muhammet Bilal MACİT (İstanbul)
----0----
BAŞKAN – Sayın
milletvekilleri, Türkiye Büyük Millet Meclisinin 26’ncı Birleşiminin Üçüncü
Oturumunu açıyorum.
2015 Yılı Merkezi
Yönetim Bütçe Kanunu Tasarısı ve 2013 Yılı Merkezi Yönetim Kesin Hesap Kanunu
Tasarısı’nın görüşmelerine devam edeceğiz. 
Komisyon?
Burada. 
Hükûmet? Burada.

Şimdi,
Cumhuriyet Halk Partisi Grubu adına Ankara Milletvekili Sayın Aylin Nazlıaka
konuşacak.
Buyurun Sayın
Nazlıaka. (CHP sıralarından alkışlar) 
Süreniz yedi
dakika.
CHP GRUBU ADINA
AYLİN NAZLIAKA (Ankara) – Sayın Başkan, değerli milletvekilleri; Vakıflar Genel
Müdürlüğünün bütçesi hakkında Cumhuriyet Halk Partisi Grubu adına söz almış
bulunuyorum. Yüce heyeti saygıyla selamlarım.
Değerli
milletvekilleri, vakıfların amacı nedir? Vakıflar genel anlamda toplumda
yardımlaşmayı, dayanışmayı yeşertmek amacıyla kurulur, değil mi? Ama içinde
bulunduğumuz dönemde AKP iktidarı tüm kavramların ve kurumların içini
boşalttığı gibi vakıfların da içini boşaltmış durumdadır. Bakın, nur topu gibi
yeni bir vakfımız daha oldu, Deniz Feneri’nden sonra bir de dünya çapında
tanınan bir TÜRGEV’imiz oldu. Tabii, Bilal oğlanın TÜRGEV’inin yanı sıra
Sümeyye Erdoğan’ın KADEM’ini de unutmamamız gerekiyor.
FERAMUZ ÜSTÜN
(Gümüşhane) – Kaçak su kullananı da! Su parasını öde.
AYLİN NAZLIAKA
(Devamla) – İşte, sizin içinde bulunduğumuz dönemde neler akılda kalacak
biliyor musunuz?
FERAMUZ ÜSTÜN
(Gümüşhane) – Kaçak su parası. 
AYLİN NAZLIAKA
(Devamla) – İçinde paraları olan ayakkabı kutuları, para sayma makinaları…
MUHYETTİN AKSAK
(Erzurum) – Sen git su paralarına bak, kaçak suya bak.
AYLİN NAZLIAKA
(Devamla) – Oturduğun yerden, oradan konuşma provokatör! Oturduğun yerden
konuşma!
MUHYETTİN AKSAK
(Erzurum) – Kaçak suya bak sen, senin konuşmaya hakkın yok. Git Melih Gökçek’e
cevap ver.
AYLİN NAZLIAKA
(Devamla) – …boyum büyüklüğündeki kasalar, işte bunlar hatırlanacak.
MUHYETTİN AKSAK
(Erzurum) – Kaçak suya bak, kaçak suya!
BAŞKAN – Sayın milletvekilleri,
laf atmayalım lütfen.
MUHYETTİN AKSAK
(Erzurum) – Kendisi laf atıyor.
AYLİN NAZLIAKA
(Devamla) – Gençlerin, çocukların, madencilerin, işçilerin, emekçilerin
ölümünün fıtrat olarak kabul edildiği bir dönem olarak tarihe geçeceksiniz
sizler. Sizin döneminizde rüşvetin adı bağış, vakıfların ve derneklerin adı ise
bağış toplanan ve bu rüşvetlerin âdeta yok edildiği birtakım kurumlara dönüşmüş
durumda maalesef. 
Buradan, Sayın Arınç’ın
utanma duygusu olduğu için, mahcup olduğu için ona bakmadan konuşuyor ve
sorularımı Sayın Başbakana yöneltiyorum. Sayın Başbakan her fırsatta dürüst siyasetten
bahsediyor. Eğer kendisi gerçekten de bu konuda samimiyse, dürüstse o zaman
TÜRGEV’e kimler bağışta bulunmuş, hangi kamu arazileri bu vakfa peşkeş çekilmiş
açıklasın. Bakın, ben basına yansıyanların bazılarını sizinle paylaşayım:
Taşyapı firması 1,5 milyon TL, Kalyon İnşaat 500 bin TL, Cengiz İnşaat 1 milyon
TL, Mapa İnşaat 6 milyon TL, SİNPAŞ 5,5 milyon TL. Bunlar bağış yapan
firmalardan sadece bazıları. 
KADİR GÖKMEN
ÖĞÜT (İstanbul) – Hayırsever, hayırsever!
AYLİN NAZLIAKA
(Devamla) – Bakın, hukuk devletlerinde, demokrasilerde idarenin iş ve işlemleri
denetime tabidir yani şeffaflık ve hesap verebilirlik demokrasinin olmazsa
olmazlarından birisidir.
Tabii,
denetimlerin ne kadar baskı altına alındığını hepimizin çok iyi bildiği bu
dönemde, gelin, bakın, Sayıştay raporlarında 2013 yılında neler yazılmış
Vakıflar Genel Müdürlüğüyle ilgili olarak. Detaylı okumayacağım ama özetle,
yapılan ihalelerde ihale yönetmeliğinin yok sayıldığı birçok iş ve işlem
yapıldığından bahsediliyor. Gene, iş artışı gerektiren durumlarda ilave işlerin
yönetmelik ve şartname hükümlerine göre yapılmadığına dikkat çekiliyor. İş
yapma biçiminde ciddi usulsüzlükler olduğunun vurgusu yapılıyor. 
Şimdi, yüce
Meclis huzurunda soruyorum: Bu ihalelerin tutarı nelerdir? Böyle kaç tane ihale
tespit edilmiştir? Bu ihaleler kanalıyla kurum ne kadar zarara sokulmuştur? Bu
ihaleleri yapan bürokratlarla ilgili olarak herhangi bir iş ve işlem yapılmış
mıdır, yapıldıysa soruşturma sonuçları ne olmuştur? Bütün bunları öğrenmek, bu
milletin hakkıdır değerli milletvekilleri.
Gene, Sayıştay
raporlarında bazı taşınmazların ya devir yoluyla yani idarenin bilgisi ve
yazılı onayı olmadan ya da ihaleye çıkmadan kiraya verildiği söyleniyor, üçüncü
kişilere hava parası karşılığında kiraya verildiğinden bahsediliyor. Kim bilir
kimlere rant sağlanıyor bu kurumlarımız zarara sokulurken. Hemen bir örnek
vereyim, mesela, Kayseri Vakıflar Bölge Müdürlüğünde 114 adet taşınmaz, Tokat
Vakıflar Bölge Müdürlüğünde 34 adet taşınmaz ihaleye açılmadan, işgalden sözleşme
veya protokol yapılarak tüzel kişilere kiraya verilmiş. Yine Tokat’ta devir
yoluyla 233 taşınmaz, Kayseri’de 334 taşınmaz kiraya verilmiş. Sorarım size:
Nereden alıyor kamu görevlileri bu cesareti? Tabii, balık baştan kokuyor
değerli arkadaşlar. 
Bakın, kültürel
miraslarımızı koruyamadığımız dönemde kaçak sarayı özel komandolar koruyor.
Demek ki yeni Türkiye’den kastedilen buymuş diye anlıyoruz.
Tabii, bir de Plan
ve Bütçe görüşmeleri esnasında, arkadaşlarımızın da bahsettiği gibi,
Vakıfbankın hisselerinin, yüzde 58,5 oranındaki hissesinin Bakanlar Kurulu
tarafından belirlenecek bir bedel karşılığında Hazine Müsteşarlığına
devredilmesi konusu var yani 1954’ten bu yana faaliyet gösteren Vakıfbankın
özelleştirilmesinden bahsediyoruz. Sayın Arınç’a, tekrar, 2000 yılında Manisa
Milletvekiliyken özelleştirmeye karşı, Vakıfbankın özelleştirilmesine karşı
olan sözlerini hatırlatmak istiyorum. 
Değerli
milletvekilleri, TÜRGEV’e yurt dışından 99 milyon 999 bin 990 dolar bağış
yapılmış. Gene, KADEM’e 4 milyon 440 bin TL’lik hibe yapıldığı yönünde bazı
iddialar var. Hani, tırnak içinde söylüyorum, büyük düşünmeyi siyaset yapma
biçimi hâline getirenler için bu rakamlar küçük rakamlar olabilir ama bu
rakamlar hayat kurtaran rakamlar. “İtibardan tasarruf edilmez.” diyenler, öyle
görünüyor ki madencilerden tasarruf edebiliyor; işçiden, yoksuldan tasarruf
edebiliyor.
Bakın, size
sokakta yaşayan çocukları söyleyeyim: 3 bin. Sokakta çalıştırılan 500 bin çocuk
var, dilendirilen 10 bin çocuk var, yoksul 4,5 milyon çocuk var, işçi 1 milyon
çocuk var. İşte, bütün bu rakamların arkasında bu çocukların çığlığı yatıyor. 
Kaçak saraylarla, hukuk tanımazlıklarınızla, ölümü
fıtrat gören zihniyetlerinizle bu ülkenin tarihine kara harflerle geçmiş
bulunuyorsunuz. Biz rüyalardan değil, gerçeklerden bahsediyoruz değerli AKP
milletvekilleri. Sizlere Nihal Kemaloğlu’nun sözünü hatırlatmak isterim. Diyor
ki Nihal Kemaloğlu: “Zalimsiz saray, dalkavuksuz zalim olmaz.” Sayenizde zalimi
de dalkavukları da, sarayı da görmüş olduk. 
Saygılar sunuyorum. (CHP sıralarından alkışlar)
BAŞKAN – Teşekkür ederim.
MUHYETTİN AKSAK (Erzurum) – Hadi oradan be! 
OSMAN AŞKIN BAK (İstanbul) – Hadi oradan, hadi! 
MEHMET METİNER (Adıyaman) – Sayın Başkan, bu
yaptığı saygısızlık değil mi? 
BAŞKAN –
Efendim? 
MEHMET METİNER
(Adıyaman) – Bizi işaret ederek dalkavuklukla suçladı. Bu, saygısızlık değil
mi? 
MUSA ÇAM (İzmir)
– Sayın Metiner, sen üzerine alınma. Metiner, üzerine alınma. Niye alınıyorsun
üzerine?
BAŞKAN – Grup
başkan vekilleri eğer sataşma olarak görürse ve talep ederse söz veririm. Bu
durumda benim yapabileceğim bir şey yok. Lütfen…
MEHMET METİNER
(Adıyaman) – Ama bu saygısızlık hanımefendiye çok yakışıyor. İçtiği kaçak su
belli ki ahlakını da bozmuş.
BAŞKAN -
Cumhuriyet Halk Partisi Grubu adına son konuşmacı Sayın Mahmut Tanal, İstanbul
Milletvekili. (CHP sıralarından alkışlar) 
İHSAN ÖZKES
(İstanbul) – Metiner, niye üzerine alınıyorsun, dalkavuk musun sen? 
MEHMET METİNER
(Adıyaman) – Kaçak su ahlakınızı bozmuş, haram su. 
AYLİN NAZLIAKA
(Ankara) – “Sayın Tayyip Erdoğan’dan lider olmaz.” deyip sonra… 
İHSAN ÖZKES
(İstanbul) – Metiner, sen dalkavuk musun? 
MEHMET METİNER
(Adıyaman) – “Balım” sen konuşma hele “balım”. 
İHSAN ÖZKES
(İstanbul) – Metiner, sen dalkavuk musun? Niye alındın? 
MEHMET METİNER
(Adıyaman) – “Balım”sın sen,
“balım”, “balım.” Sen “balım”ı “Belam” diye anlıyorsun.
İHSAN ÖZKES
(İstanbul) – Niye alınıyorsun Metiner?
BAŞKAN – Sayın
Metiner…
Sayın Grup
Başkan Vekili, Sayın Gök, sizden de rica ediyorum…
İHSAN ÖZKES
(İstanbul) – Metiner, dalkavuk musun, niye alındın? 
BAŞKAN - Biraz
önceki konuşmacı için, Sayın Şeker için gösterdiğiniz hassasiyeti Sayın Tanal
için de gösterin. Lütfen Sayın Gök… 
İHSAN ÖZKES
(İstanbul) – Niye alındın?
MEHMET METİNER
(Adıyaman) – Senin aklın ermez Hoca efendi, senin aklın ermez. Aklın ermez
senin Hoca efendi. 
İHSAN ÖZKES
(İstanbul) – Dalkavuk musun, niye alındın?
MEHMET METİNER
(Adıyaman) – Sen git Belam’lığa devam et. 
BAŞKAN – Sayın
Metiner, lütfen…
Sayın Tanal,
sürenizi yeniden başlatıyorum; süreniz yedi dakikadır.
Buyurun. 
CHP GRUBU ADINA
MAHMUT TANAL (İstanbul) – Teşekkür ederim. 
Sayın Başkan,
değerli milletvekilleri, televizyonları başında bizi dinleyen sayın
vatandaşlar; hepinizi en içten sevgi ve saygılarımla selamlıyorum. 
Türkiye İnsan
Hakları Kurumu üzerinde konuşuyoruz. Türkiye İnsan Hakları Kurumunun görevleri:
İnsan haklarının korunması, insan haklarının geliştirilmesi ve insan haklarının
ihlaliyle ilgili önlemlerin alınması ve bununla ilgili çalışmalar yapması
gerekiyor. Şu anda, tabii, biz İnsan Hakları Kurumunun bütçesini konuşurken
bürokratların da içerisinde, almış olduğum liste uyarınca -tabii, beni
dinlemiyor bürokrat arkadaşımız- Başkan Yardımcısı burada temsilen bulunuyor.
Peki, baktığımız
zaman, İnsan Hakları Kurumu ne için kuruldu? Türkiye'deki insan hakları
ihlallerinin en aza indirilmesi ve bununla ilgili eğitim çalışmalarının
yapılması ve bunun önüne geçilmesi, önlenmesi amacıyla kuruldu. Peki, kaç
yılında kuruldu? 2012 yılında kuruldu. 2012 yılından bugüne kadar Türkiye'de
İnsan Hakları Kurumu ihlal edilen insan haklarıyla ilgili ne tür bir çalışma
yaptı? 5 tane raporu var. Yetkililer burada gayet rahat, ellerini şeylerine
koyarak dinliyorlar. 
Peki, 10 bin
insan Gezi olaylarında yaralandı; 10 bin insanla ilgili, güvenlik güçleriyle
ilgili açılan kaç tane dava var? 2 tane dava var: Biri Antalya’da, diğeri
İzmir’de. Peki, bu 10 bin insan yaralandı, 10 bin insanın yaralanmasıyla ilgili
cezasızlık nedeniyle, cezasız kalması nedeniyle.. Emniyet güçleri insanların
üzerine sürekli saldırarak öldürme ve yaralamaya sebebiyet veriyor mu? Veriyor.
Peki, ey İnsan Hakları Kurumu, siz maaş almak için mi kuruldunuz, bunlarla
mücadele etmek için mi kuruldunuz? Bu bir. 
İki, bugüne
kadar hep şunu söyledik: İnsan Hakları Kurumu kuruldu, Birleşmiş Milletler
Sözleşmesi ve Birleşmiş Milletler kurumuna bugüne kadar akredite olamadı. Geçen
sene dediniz ki: “Biz hazırlık yapıyoruz.” Şu anda sizin sitenize girdiğim
zaman hâlâ hazırlığınız bitmemiş, yine “Hazırlık yapıyoruz.” diyorsunuz. Sizin
akredite olmanız için kaç yıla ihtiyacınız var? Lütfen, söyleyin. Eğer, orada
iletişimi sağlayamıyorsanız Cumhuriyet Halk Partisi olarak size iletişim
kurmaya da hazırız. Personel azlığınız varsa gönüllü olarak da çalışmaya
hazırız. Onun için, lütfen, bu işi geçiştirmeyin. İki senedir hâlân hazırlık
yapıyorsunuz. 
Geliyoruz… Tabii,
her kürsüye gelen arkadaşımız maden ocaklarıyla ilgili konulardan bahsederler.
Hafta içerisinde Milliyetçi Hareket Partisinden sayın konuşmacı arkadaşımız
“Soma’da maden işçisi istihdam edilmenin şartı, mutlak suretle AKP’ye üye
olması gerekiyor, üye olmadan siz işe almıyorsunuz.” dediğinde Adalet ve
Kalkınma Partisinin sıralarında bir feveran, itiraz ettiler: “Siz bunu nereden
çıkarıyorsunuz…”
Değerli
arkadaşlar, onun üzerine, yine, AKP temsilcisi arkadaşımız çıktı dedi ki:
“Efendim bunu bizimle ilişkilendirmeyin.” Şimdi, değerli kardeşlerim, değerli
arkadaşlar, değerli milletvekilleri, Değerli Başkan; maden ocaklarında
çalışmanın ön koşulu AKP’ye üye olmaktan geçer. Siz eğer AKP’ye üye olmazsanız
maden ocaklarında çalışamazsınız. AKP’ye üye olduğunuz zaman da parti disiplini
uyarınca AKP’ye karşı gelemiyorsunuz. Netice itibarıyla orada sendikaya üye
olamıyorsunuz ve öğle yemeğini, medeni, uygar ihtiyacı olan öğle yemeğini dahi
yerin altında yiyorsunuz, gün ışığına, güneş ışığına çıkamıyorsunuz. Bu neyi
getiriyor? Maden ocaklarında köleleştirmeyi getiriyor.
Ey İnsan Hakları
Kurumu, sizin burada göreviniz yok mu? Bakın, size resmî belgeler veriyorum. Bu
resmî belgelerle ilgili olarak hak ihlali açısından İş Kanunu ne diyor?
Ayrımcılığı yasaklıyor. Anayasamızın 10’uncu maddesi ayrımcılığı yasaklıyor,
Avrupa İnsan Hakları Sözleşmesi’nin 14’üncü maddesi ayrımcılığı yasaklıyor,
Borçlar Kanunu hükümleri ayrımcılığı yasaklıyor. Peki, mevzuatta eksiklik mi
var? Denetim eksikliği var, denetimi İnsan Hakları Kurumu yapmıyor. Bakın,
Yargıtay Cumhuriyet Başsavcılığının Siyasi Partiler Sicil Bürosundan almış
olduğum belge. Bu belgeye göre Soma’da AKP’ye üye olan işçi sayısını okuyorum,
resmî belge: 1.716 kişi siyasi partilere kayıtlı, bunun 1.370 üyesi AKP üyesi.
BÜLENT TURAN
(İstanbul) – Helal olsun AK PARTİ’ye. Bravo!
RECEP ÖZEL
(Isparta) – Zaten o kadar oy alıyoruz…
MAHMUT TANAL
(Devamla) – Şimdi, devam ediyorum.
Burada, bakın,
insanları nasıl köleleştiriyorsunuz. Allah rahmet eylesin, nur içerisinde
uyusunlar; o rahmetli olan ve köleleştirdiğiniz o işçilerimizin, o 301 kişinin
arasında kayıt yaptığınız kaç kişi var? Yani o insanları işe alırken “Sen
AKP’ye üye olmazsan seni işe almıyoruz.” İşe almanın önkoşulu AKP’ye üye olmaktan
geçiyor. Orada kaç kişi var? Orada da 84 rahmetli vatandaşımız var.
RECEP ÖZEL
(Isparta) – Diğerleri CHP’li miydi?
MAHMUT TANAL
(Devamla) – Siz bunları köleleştiriyorsunuz. 
İnsan Hakları
Kurumu olarak siz bu görevinizi ne zaman yapacaksınız Allah rızası için?
Gezi’den söylüyorum, Soma’dan söylüyorum. 
Burada, kamu
kurumlarından yolsuzlukla ilgili… Bakın, 657 sayılı Devlet Memurları Kanunu’nun
59’uncu maddesi istisnai olarak memur atamayı getiriyor. Bu, peki, ne oldu? 
Bakın,
Sayıştayın, 4/4/2005 tarihli 5119/1 Sayıştay Genel Kurulu kararı uyarınca
istisnai memur atamak kanunu dolandırmaktır, kayırmacılıktır, liyakat
ilkelerine aykırılıktır, eşitlik ilkesine aykırılıktır, sınavda başarısız olan
ve sınavı baypas eden bir uygulamadır. Bu, devlet içerisinde AKP’nin paralel
bir örgütlemesidir. 
RECEP ÖZEL
(Isparta) – CHP’li belediyeler…
MAHMUT TANAL
(Devamla) – Burada paralel bir örgütlemeyi AKP, 59’uncu maddeyi uygulayarak
yapmaktadır. 
Yolsuzluk demek
hırsızlık demektir, demokrasi düşmanlığıdır, insan hakları düşmanlığıdır,
yoksulluktur. Yolsuzluk demek yoksulluktur. Yoksulluk demek eğitime kavuşamama,
sağlığa kavuşamama, bunların hepsini kendisiyle beraber getiriyor.
(Mikrofon
otomatik cihaz tarafından kapatıldı)
BAŞKAN –
Teşekkür ederim Sayın Tanal.
MAHMUT TANAL
(Devamla) – Ey İnsan Hakları Kurumu, size düşen görev, mevcut olan Anayasa’dan
almış olduğunuz yetkilerinizi, Anayasa’mızın 10’uncu maddesi… 
BAŞKAN – Sayın
Tanal, süreniz bitti.
MAHMUT TANAL
(Devamla) – İş Kanunu’nun 5’inci maddesi, Avrupa İnsan Hakları Sözleşmesi’nin
14’üncü maddesi uyarınca, lütfen, bu görevlerinizi yapmaya davet ediyorum; aksi
takdirde, orada maaş alan bir memur konumundan öteye gidememiş olacaksınız.
Ben sabrınız
için Sayın Başkanım, size ve sayın Genel Kurula teşekkür ediyorum. (CHP
sıralarından alkışlar) 
BAŞKAN –
Teşekkür ederim. Sağ olun.
MEHMET NACİ
BOSTANCI (Amasya) – Sayın Başkan…
BAŞKAN – Sayın
Bostancı, buyurun.
MEHMET NACİ
BOSTANCI (Amasya) – Sayın Başkan, konuşmacı konuşmasında madenlerde çalışmak
için mutlak surette AK PARTİ’ye üye olunması gerektiğini…
MAHMUT TANAL
(İstanbul) – Belgesini verdim. Belgesini veriyorum. Buyurunuz. 
MEHMET NACİ
BOSTANCI (Amasya) – Mahmut Bey, izin verir misiniz.
MAHMUT TANAL
(İstanbul) – Resmî belgesini verdim Değerli Hocam. 
BAŞKAN – Sayın
Tanal, lütfen… 
MEHMET NACİ
BOSTANCI (Amasya) – Böyle bir iddiada bulunmuştur. Bu sataşmadır, bu çerçevede
söz istiyorum. 
LEVENT GÖK
(Ankara) – Sayın Başkan, bunun neresi sataşma?
BAŞKAN –
Buyurun, iki dakika. 
MALİK ECDER
ÖZDEMİR (Sivas) – Neresi sataşma Sayın Başkan bunun? Takdirlerinize saygı
duyuyoruz Sayın Başkan(!) 
IV.- SATAŞMALARA İLİŞKİN KONUŞMALAR (Devam)
7.- Amasya Milletvekili Mehmet Naci Bostancı'nın,
İstanbul Milletvekili Mahmut Tanal’ın 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması

MEHMET NACİ
BOSTANCI (Amasya) – Sayın Başkan, değerli üyeler….
MAHMUT TANAL
(İstanbul) – Üye yapmadan işe almadınız. 
BAŞKAN – Sayın
Tanal…
MEHMET NACİ
BOSTANCI (Devamla) - …Mahmut Bey İnsan Hakları Komisyonunda beraber çalıştığım,
beraber çalışmaktan da çok mutlu olduğum bir arkadaşımızdır. İnsan haklarına
ilişkin hassasiyetini de biliyorum. Bu hassasiyet de çok önemli. Komisyonda iyi
çalışmalar da yaptık, çok katkıları da oldu. Ancak, bu hassasiyet bazen iktidar
için yol gösterici olmakla birlikte aynı zamanda iktidara yönelik yanlış
anlamalara ve töhmet altında bırakacak zanlara da yol açabilir, bu çerçevede
söz aldım. Şöyle ki: Mahmut Bey madenlerde çalışan işçilerle parti üyeliği
arasında bağ kurarken 1.700 işçinin, Soma’da, 1.300’ünün AK PARTİ’li olduğunu
söyledi. Demek ki 400 tane işçi de orada çalışırken aynı zamanda başka partinin
üyeleri. Başka partinin üyesi olmak orada çalışmaya mâni değil, birincisi bu. 
İkincisi, AK
PARTİ müthiş bir üyelik kampanyası yapıyor bütün Türkiye’de. 
MALİK ECDER
ÖZDEMİR (Sivas) – Evet, sahte. CHP’lileri AKP’li yapıyorlar bilgisayardan. 
MEHMET NACİ
BOSTANCI (Devamla) - Bu çerçevede çok çeşitli meslek gruplarından, elbette
hukuka uygun bir şekilde, insanları üye kaydetmesi olağandır. Milyonlarca üyesi
olan, 21 milyon oy almış olan bir siyasi partinin elbette madenlerde de üyeleri
olacaktır. Eğer 1.700 işçinin tamamı da AK PARTİ’den gelmiş olsa idi o zaman
Mahmut Bey’in iddiası doğru olurdu ama yüzde 50 oy almış, 21 milyon oy almış,
bir üyelik kampanyası yürütmüş siyasi partinin her yerde yüksek oranda üyesinin
olması olağandır. 
Bu arada şu
hususu da belirteyim: Zaman zaman muhalefet partisinin değerli üyeleri bize
yönelerek, vekillere nasıl davranılacağına ilişkin ahlaki birtakım normları
hatırlatıyorlar. Ben de, kürsüden dönüp dalkavuk diye işaret etmeyi bu
arkadaşlarımız nasıl görüyorlar bunu belirtmek istiyorum, saygılar sunuyorum. 
BAŞKAN –
Teşekkür ederim Sayın Bostancı.
MAHMUT TANAL
(İstanbul) – Değerli Başkan…
MEHMET METİNER
(Adıyaman) – Sayın Başkan, “dalkavuk” suçlamasına cevap vermek istiyorum.
BAŞKAN – Bir
dakika arkadaşlar…
Sayın Tanal…
MAHMUT TANAL
(İstanbul) – Değerli Başkan, sayın konuşmacı sataşma nedeniyle söz aldı. Benim
telaffuz etmediğim cümleleri sarf ederek bana sataşmada bulundu.
RECEP ÖZEL
(Isparta) – Hiç öyle bir şey yok.
BÜLENT TURAN
(İstanbul) – Yok öyle bir şey Sayın Başkan, dinledik hep beraber.
MAHMUT TANAL
(İstanbul) – İzin verirseniz, ben, takdir edeceğiniz süre içerisinde söz
istiyorum.
BAŞKAN – İki
dakika vermek zorundayım.
Buyurun.
BÜLENT TURAN
(İstanbul) – Sayın Başkan, ne söyledi?
RECEP ÖZEL
(Isparta) – Ne demiş?
8.- İstanbul Milletvekili Mahmut Tanal'ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması

MAHMUT TANAL
(İstanbul) - Değerli Başkan, değerli milletvekilleri; şimdi, Türkiye’de mevcut
olan maden ocaklarının tamamının sahibi aşağı yukarı Adalet ve Kalkınma
Partisinin ya direkt, doğrudan üyesi veyahut da onun gönüllüleri.
RECEP ÖZEL
(Isparta) – Allah Allah!
MAHMUT TANAL
(Devamla) – Yani bu maden ocakları sahipleri, AKP’li olan maden ocakları
sahipleri Adalet ve Kalkınma Partisine üye olmadan kimseyi almıyorlar işe. Yani
bugüne kadar “Belge.” diyordunuz. Ben, sizinle, bakın, gayet rahat, hem
rahmetli olan 301 kişinin içerisinde ve aynı zamanda Soma’da maden ocağında çalışanlarla
ilgili resmî belgeyle konuşuyorum. Yani gönül isterdi ki, gelip burada “Biz
baskı uygulamıyoruz, işverenler Adalet ve Kalkınma Partisinin üyesi değil…” 
Bakın, Soma’daki
maden ocağının oradaki Genel Müdürü Sayın Ramazan Doğru’nun eşi Sayın Melike
Doğru Hanımefendi AKP belediye meclis üyesi 1’inci sırada ve oradaki Genel
Müdürün eşi sizin 1’inci sırada belediye meclis üyesi ve işe alırken iş
sırasında bu baskıları vatandaşa uyguluyorlar değerli arkadaşlar. Yani oturup…
RECEP ÖZEL
(Isparta) – Allah Allah!
MAHMUT TANAL
(Devamla) – Şimdi, beyefendi, laf atmak için orada… İkide bir laf atmana gerek
yok.
RECEP ÖZEL
(Isparta) – Eee…
MAHMUT TANAL
(Devamla) – Bu…Yani şimdi ağır konuşacağım, terbiyem müsait olmuyor.
Benim sayın grup
başkan vekillerinden istirhamım şu: Beyefendi buraya her gelen hatibe laf
atıyor. Yani bu bir insan hakkı ihlalidir. Bu konuşma adabı Meclisin adabına
uymuyor. Benim sizden istirhamım: Yani burada laf atmak için, lütfen, sizden
istirham ediyorum…
Hepinize
teşekkür ediyorum, saygılarımı sunuyorum. 
Bu açıdan benim
Sayın Meclis Başkan Vekilimizden de istirhamım şu: Bu sürekli laf atan
arkadaşlarımızın, yani âdeta sanki Mecliste laf atmak için görevlendirilmiştir.
Sizden istirham ediyorum. 
Saygılar. (CHP
sıralarından alkışlar) 
BAŞKAN – Gerekli
uyarıyı yapıyorum Sayın Tanal. Zaman zaman siz de söz atıyorsunuz maalesef.
MEHMET METİNER
(Adıyaman) – Sayın Başkan…
BAŞKAN – Sayın
Metiner, sizi dinleyeyim. 
MEHMET METİNER
(Adıyaman) – Dalkavukluk suçlamasında bulundular. 
BAŞKAN – Şahsınıza
ilişkin değil. 
RECEP ÖZEL
(Isparta) – İşaret etti, eliyle işaret etti. 
MEHMET METİNER
(Adıyaman) – Oradan her iki milletvekili de eliyle işaret ederek, ismimi
zikrederek “Mehmet Metiner, dalkavuksun.” diye…
MUSA ÇAM (İzmir)
– Sayın Başkan, ortaya attı.
BAŞKAN –
Kürsüden değil… 
MUSA ÇAM (İzmir)
– Dalkavuklar için dedi. Kendisi dalkavuk mu?
BAŞKAN – Sayın
Metiner, kürsüden söylenmedi. 
MEHMET METİNER
(Adıyaman) – Demin Grup Başkan Vekilimiz ne dedi de siz iki dakika söz
verdiniz?
MAHMUT TANAL
(İstanbul) – Ben Sayın Metiner’e bir şey söylemedim Sayın Başkan. 
BAŞKAN – Sayın
Metiner, onu ben takdir ediyorum. 
MEHMET METİNER
(Adıyaman) – Tamam, takdire gidin o zaman. 
BAŞKAN – Lütfen…
Bu, kürsüden söylenmiş bir şey değil, oradan söylenen bir şeyi de ben duymadım.

HAYDAR AKAR
(Kocaeli) – Sayın Başkan, üzerine alındıysa verin söz. 
BAŞKAN – Müsaade
edin arkadaşlar, konuşuyorum.
HAYDAR AKAR
(Kocaeli) – Eğer öyle düşünüyorsa verin söz. 
MUHYETTİN AKSAK
(Erzurum) – Başkanım, kayıtları alın, bakın. 
BAŞKAN – Sizi
ilgilendirmiyor benim ne yapıp ne yapmayacağım arkadaşlar. Gelin, hep beraber
oturalım burada. 
MUHYETTİN AKSAK
(Erzurum) – Kayıtları isteyin, bakın Başkanım ya. 
BAŞKAN – Zaten
kayıtları devamlı takip ediyorum şu anda. 
Şimdi, bir şeyi
açıklamak zorundayım. 
LEVENT GÖK
(Ankara) – Sayın Başkan…
BAŞKAN – Sayın
Gök, buyurun. 
LEVENT GÖK
(Ankara) – Sayın Başkan, ben…
MEHMET METİNER
(Adıyaman) – Ayşe Hocam, grubumuzdaki vekillere diyorlar bunu ya!
BAŞKAN –
Açıklama mı yapacaksınız?
LEVENT GÖK
(Ankara) – Evet.
BAŞKAN – Bir
dakika, buyurun. 
V.- AÇIKLAMALAR (Devam)
2.- Ankara Milletvekili Levent Gök'ün, Amasya
Milletvekili Mehmet Naci Bostancı’nın sataşma nedeniyle yaptığı konuşmasındaki
bazı ifadelerine ilişkin açıklaması

LEVENT GÖK
(Ankara) – Teşekkür ederim Sayın Başkan.
Ben 60’a göre
çok kısa bir söz aldım. 
BAŞKAN –
Buyurun. 
LEVENT GÖK
(Ankara) – Az önce konuşan konuşmacımızın konuşmasının içeriğinde bahsettiği
konu gerçek ve doğrudur. Kendisi bunu belgeleriyle orada zaten Meclisimize
anlattı. 
Burada sıkıntı
şu: Elbette herkes her partiye üye olabilir, bunda hiçbir tereddüt yok, bu
konuda kimsenin kimseyi zorlama hakkı da yok. Ama eğer bir işe girme koşulu bir
partiye üye olma koşuluna bağlanıyorsa işte tartışmamız gereken konu tam da
budur. Ne yazık ki pek çok maden ocağında böyle bir durum söz konusudur.
Kişilerin ihtiyaçlarını gidermek, ailesine yardımcı olmak için zorunlu olarak
bir işe girme ihtiyacı, bir partiye üye olmasından sonra gerçekleşmektedir. Bu
çok vahim bir tablodur ve çok da yaygın olarak uygulanan bir olaydır. 
Arkadaşımızın
bahsettiği konunun tamamına ilişkin belgeler elimizdedir. İsterlerse tüm
Meclise dağıtabiliriz bunları. 
Teşekkür ederim.

BAŞKAN –
Teşekkür ederim. 
Sayın
milletvekilleri, bir konu hakkında bilgi vermek istiyorum. 
Bundan önceki
konuşmalar esnasında kulağımıza bir cümle geldi, tutanakları getirttik. Şöyle
bir şey var, yorumlamadan söylüyorum ve yardım da talep edeceğim: Konuşmalar
esnasında -isimleriyle okuyorum- Malik Ecder Özdemir: “Ya, bir bakan
milletvekiline ‘rezil’ diyor, siz orada gıkınızı çıkarmıyorsunuz. Hani nerede
nezaket, hani nerede deminki nezaket arayışın senin? Bir bakan bir
milletvekiline ‘rezil’ diyor. Bakanın sözünü size iade ediyorum.” Eğer kastınız
Divansa, Sayın Özdemir, sizden rica ediyorum, herhâlde bu konuda bir özür
dilemek zorunda hissedersiniz kendinizi idare amiri için. Eğer buraya yanlış
geçtiyse bir açıklama için size söz vereceğim.
Buyurun.
Sadece bir
açıklama rica edeceğim sizden.
3.- Sivas Milletvekili Malik Ecder Özdemir'in, yerinden
sarf ettiği bazı ifadelerine ilişkin açıklaması

MALİK ECDER
ÖZDEMİR (Sivas) – Sayın Başkanım, iki dakika söz verdiyseniz lütfedin, izin
verin, tahammül gösterin, ne söyleyeceğimi bana bırakın.
BAŞKAN – Ben
sadece… Siz de tahammül edin. Ben “Sizden rica ediyorum.” dedim. Siz de buna
tahammül gösterin lütfen.
MALİK ECDER
ÖZDEMİR (Devamla) – İki dakika tahammül edin Sayın Başkan. 
BAŞKAN – İki
dakikayı, süreyi baştan aldırıyorum.
MALİK ECDER
ÖZDEMİR (Devamla) – Bakın, Sayın Başkan, ben iki dönemdir milletvekiliyim,
sekiz yıldır bu Meclisteyim, sataşmadan dolayı bu kürsüye ilk defa çıkıyorum,
sayenizde çıkıyorum.
Şimdi, herkesi
çocuk gibi azarlayarak nasıl konuşacağını tarif etmeye sizin hakkınız yok.
Burada milletvekili çıkıyor, milletvekili olmuş bir insan hangi konuda ne
söyleyeceğini bilecek düzeydedir. Sayın Bakan Kamer Genç’e oturduğu yerden “Bu
rezil adama -ben öyle algıladım en azından- cevabını ben bana verilen sürede
vereceğim.” dediğinde gerçekten -herhâlde bütün milletvekilleri benimle aynı
duyguyu taşıyorlar- Kamer Genç’e gösterdiğiniz müdahalenin onda 1’ini… Sayın
Bakana açıkça demeniz gerekiyordu ki, ister şahsına desin, isterse “rezil
konuşma” kelimesine desin, Sayın Bakandan özür diletmeniz gerekiyordu, benden
değil. (CHP sıralarından alkışlar)
Bir şey
söyleyeyim: İlk defa bu kürsüden konuşuyorum Sayın Başkan. Gerçekten,
samimiyetle söylüyorum, saygı insanların oturduğu makamın, koltuğun
yüksekliğiyle mütenasip değildir, ölçü değildir; saygıyı insanlar tutum ve
davranışlarıyla, hukuka davranışlarıyla kazanırlar. Biraz sonra konuşacağım
burada. Bugünkü tutum ve davranışınızla gerçekten saygın bir davranış
içerisinde olmadığınızı ifade etmek istiyorum. 
Teşekkür
ediyorum hepinize. (CHP sıralarından alkışlar)
BAŞKAN – Sayın
Malik Ecder Özdemir...
MALİK ECDER
ÖZDEMİR (Devamla) – Tutanak burada.
Özür diliyorum.
Sürem var.
Tutanağı okumak
için getirmiştim. 
BAŞKAN – Sayın
Özdemir, sizin süreniz bitti.
MALİK ECDER
ÖZDEMİR (Devamla) – Sayın Başkan söylüyor tutanakta, diyor ki: “Size saygı
duymuyorum.” Milletvekiline saygı duymayan bir Meclis Başkanına milletvekilinin
saygı duyma hakkı yoktur.
BAŞKAN – Sayın
Özdemir... Siz İdare Amirisiniz Sayın Özdemir. 
MALİK ECDER
ÖZDEMİR (Devamla) – Önce siz milletvekiline, Genel Kurula saygı duymak
zorundasınız.
BAŞKAN – Sayın
Özdemir, siz İdare Amirisiniz. 
MALİK ECDER
ÖZDEMİR (Devamla) – Ben İdare Amiriyim, ben görevimi biliyorum ama lütfen siz
de görevinizi tam uygulayın.
OSMAN AŞKIN BAK
(İstanbul) – Örnek olmanız lazım, örnek.
BAŞKAN –
Maalesef bilmiyorsunuz.
Size dedim ki:
“Eğer bizim anladığımız gibiyse size söz hakkı veriyorum. Eğer yanlış
anladıysak da yine size söz hakkı veriyorum.” Sizi itham etmedim. Size sadece
soru sordum, bunun cevabını istiyorum sizden.
MALİK ECDER
ÖZDEMİR (Sivas) – Sayın Başkan, bakın, bu Parlamentoda ilk defa bütçe
görüşmeleri bu kadar tartışmalı geçiyor; sayenizde. Objektif davranmayışınızın
sonucu bu tartışmalar. Bana görevimi hatırlatmayın. 
BAŞKAN – Ne
mutlu, görevimi yapıyorum demek ki. 
OSMAN AŞKIN BAK
(İstanbul) – İdare Amirisiniz, örnek olmanız lazım.
MUSTAFA ELİTAŞ
(Kayseri) – Sayın Başkan...
MALİK ECDER
ÖZDEMİR (Sivas) – Bana “Saygı duymuyorum.” diyor Sayın Başkan. 
BAŞKAN – Sayın
Özdemir...
MALİK ECDER
ÖZDEMİR (Sivas) – Milletvekiline saygı duymayan Meclis Başkanına kimse saygı
duymaz. Tutanak burada. 
BAŞKAN – Sayın
Özdemir, ben, İdare Amiri olarak size, eğer Başkanlık Divanına “Rezil” demiş
iseniz...
MALİK ECDER
ÖZDEMİR (Sivas) – Ne fark ediyor? Ben demiyorum. “Rezil” diyen Bakanı...
BAŞKAN – İdare
Amiri olarak size İç Tüzük’ü uygulamayı ayıp görüyorum! 
MALİK ECDER
ÖZDEMİR (Sivas) – Sayın Başkan, hâlâ tarafsızlığınızı yitirmişsiniz.
BAŞKAN – Ayıp
görüyorum! Ayıp görüyorum! 
MALİK ECDER
ÖZDEMİR (Sivas) – Sizin yaptığınız ayıp!
BAŞKAN – Siz
İdare Amirisiniz, gerisi önemli değil.
MALİK ECDER
ÖZDEMİR (Sivas) – Ben diyorum ki: “Sayın Başkan, bakın, Sayın Bakan ‘Rezil’
diyor ya da ‘Rezil düşünce’ diyorsa bunu düzeltmek sizin göreviniz.”
BAŞKAN –
Cumhuriyet Halk Partisinin konuşmaları sona ermiştir.
MUSTAFA ELİTAŞ
(Kayseri) – Sayın Başkan...
BAŞKAN – Şimdi,
Halkların Demokratik Partisi Grubu adına konuşmalar gerçekleşecek.
Sayın Elitaş,
söz istemişsiniz, görmedim.
Buyurun.
MUSTAFA ELİTAŞ
(Kayseri) – İç Tüzük 60’ıncı maddeye göre kısa bir açıklama yapmak istiyorum.
BAŞKAN –
Buyurun, yerinizden bir dakika.
4.- Kayseri Milletvekili Mustafa Elitaş'ın, Sivas
Milletvekili Malik Ecder Özdemir’in yaptığı açıklamasındaki bazı ifadelerine
ilişkin açıklaması

MUSTAFA ELİTAŞ
(Kayseri) – Sayın Başkan, teşekkür ediyorum.
Kürsüde yapılan
konuşmalarda, milletvekillerinin, bu devletin Cumhurbaşkanını, Başbakanını,
herhangi bir kişiyi eleştirmeleri muhakkak ki herkesin hakkıdır ama ölçüleri
kaçırmadığımız sürece, hakaret etmediğimiz sürece, kişiliklerle oymadığımız,
şahsiyatlarla oynamadığımız sürece. Hiç kimsenin elinde delili, belgesi olmadan
başkasını bir yaftayla, ithamla suçlamadığı sürece herkes, her şey serbesttir.
Fakat, biraz önce arkadaşımızın gösterdiği hassasiyeti ki siz burada
şahsiyatla…
KADİR GÖKMEN
ÖĞÜT (İstanbul) – Yoksa diyor…
MUSTAFA ELİTAŞ
(Kayseri) – Bakın, hâlâ… Sayın Tanal’a havale ediyorum, siz kimseniz
bilmiyorum, Sayın Tanal’a havale ediyorum. 
BAŞKAN – Ben
dinliyorum sizi Sayın Elitaş. Lütfen…
MUSTAFA ELİTAŞ
(Kayseri) – Biraz önce Sayın Tanal bana bir uyarıda bulundu, ben onu Sayın Tanal’a
havale ediyorum, bana oradan laf atan arkadaşı. 
Burada siz
görevinizi yapıyorsunuz; şahsiyatla uğraşmak, nedensiz, belgesiz meselelerle
birilerini itham etmek konusunda İç Tüzük’ün size verdiği yetkiyi uygulayarak
görevinizi yapmaya çalışıyorsunuz. 
(Mikrofon
otomatik cihaz tarafından kapatıldı)
MUSTAFA ELİTAŞ
(Kayseri) – Bakın, Sayın Arınç’a…
BAŞKAN – Bir
dakikanız doldu Sayın Elitaş. 
BÜLENT TURAN
(İstanbul) – Ecder Bey’e iki dakika süre verdiniz Sayın Başkan. 
BAŞKAN –
“Açıklama yapacağım yerimde.” dedi. 
Sayın Elitaş,
lütfen…
MAHMUT TANAL
(İstanbul) – Sayın Başkanım…
MUSTAFA ELİTAŞ
(Kayseri) – Sayın Başkan, Sayın Arınç’a söylediği, ağza alınmayacak, bir
insanın nezaket kuralları içerisinde söylemeyeceği bir sözü söylediğinde Sayın
Arınç dedi ki, tarif etti konuşmayı: “Benim hakkımda yapılan rezilce konuşmaya
sürem içerisinde cevap vereceğim.” 
BAŞKAN – Tamam,
Sayın Arınç cevap verir süresi içinde. 
MUSTAFA ELİTAŞ
(Kayseri) – Ama, burada Sayın Özdemir’den şunu beklerdim…
ENGİN ÖZKOÇ
(Sakarya) – Bak, hiç müdahale etmiyoruz Sayın Başkan.
MUSTAFA ELİTAŞ
(Kayseri) – AK PARTİ Grubunu, herkesi dalkavuklukla suçlarken Sayın Özdemir’in
aynı hassasiyeti göstermesini beklerdim.
BAŞKAN –
Maalesef böyle hassasiyetler aidiyetlerle ölçüşüyor…
MUSTAFA ELİTAŞ
(Kayseri) – Ama, maalesef, maalesef…
MALİK ECDER
ÖZDEMİR (Sivas) – Ya, Sayın Başkan, bakın, bu son cümleniz bile sizi saygın
olmaktan uzaklaştırıyor. 
BAŞKAN –
…maalesef hassasiyetler ait olduğunuz kişiler konusunda söz konusu oluyor. 
MALİK ECDER
ÖZDEMİR (Sivas) – Yani, hangi aidiyetten bahsediyorsunuz siz Sayın Başkan?
BAŞKAN – Benim,
görevimi İç Tüzük’e uygun yaptığım…
MALİK ECDER
ÖZDEMİR (Sivas) – Size nasıl saygı duyacağım ben?
BAŞKAN –
…konusunda içim son derece rahat. (CHP sıralarından gürültüler) 
MALİK ECDER
ÖZDEMİR (Sivas) – Hangi aidiyetten bahsediyorsun?
BAŞKAN –
Başkanın İç Tüzük gereğince…
MALİK ECDER
ÖZDEMİR (Sivas) – Sizin aidiyetinizi herkes biliyor! 
BAŞKAN – …sözü
kesme hakkı vardır, bunu yerine getirdim…
MALİK ECDER
ÖZDEMİR (Sivas) – Hangi aidiyetten bahsediyorsun?
BAŞKAN –
…bilmeyen arkadaşlar İç Tüzük’ü okuyabilirler.
RECEP ÖZEL
(Isparta) – Efendim, bu arkadaş İdare Amiri ya! İdare Amiri bunu mu yapar ya?
BAŞKAN – Bunu
yerine getirirken de kimseye hakaret etmedim, hele Divanda görevli olan bir kişiye
hiç hakaret etmedim, sadece görevimi yaptım. 
MALİK ECDER
ÖZDEMİR (Sivas) – “Herkes aidiyetine göre davranır.” demek hakarettir. Önce
kendi aidiyetinize bir bakın, ondan sonra başkasına söz söyleyin. 
BAŞKAN – Sayın
Özdemir, sizden, üyesi bulunduğunuz Başkanlık Divanını herkesten çok daha fazla
hassas bir biçimde korumanızı temenni ediyorum. (AK PARTİ sıralarından
alkışlar) 
MALİK ECDER
ÖZDEMİR (Sivas) – Önce saygıyı hak edeceksiniz, saygıyı hak edeceksiniz. O
koltukta saygıyı önce hak edeceksiniz.
ALİ ÖZGÜNDÜZ
(İstanbul) – Tarafsız olun.
BAŞKAN – Bak,
burada düzeltilmiş hâli var. 
MALİK ECDER
ÖZDEMİR (Sivas) – Bende de var, burada, bende de var. 
BAŞKAN – Bunu
iki saattir biz dinliyoruz, defalarca bu dinlendi. 
MALİK ECDER
ÖZDEMİR (Sivas) – Bende de var Sayın Başkan. Hâlâ “sayın” diyorum size, hak
etmediğiniz hâlde “sayın” diyorum size. 
BAŞKAN – Ben
Başkanlık Divanı olarak bu tutumunuzdan dolayı…
HAYDAR AKAR
(Kocaeli) – Her konuda yorum yapıyorsunuz ya!
BAŞKAN – …size,
Başkanlık Divanı üyesine İç Tüzük hükümlerine göre yaptırım yapılmasından
dolayı hicap duyuyorum, ayıp olarak görüyorum ve sizi İç Tüzük’ün disiplin
hukuku gereğince de yaptırımla karşı karşıya bırakmıyorum. 
ALİ ÖZGÜNDÜZ (İstanbul) – Tehdit mi ediyorsun Sayın
Başkan?
BAŞKAN – Peki, teşekkür ederim. 
MAHMUT TANAL (İstanbul) – Sayın Başkan…
BAŞKAN – Halkların Demokratik Partisi adına ilk
konuşmacı Sayın Sırrı Süreyya Önder, İstanbul Milletvekili. 
ALİ ÖZGÜNDÜZ (İstanbul) – Tarafsız olacaksın Sayın
Başkan.
HAYDAR AKAR (Kocaeli) – Böyle bir şey olmaz ya!
Böyle bir yönetim mi olur ya?
ALİ ÖZGÜNDÜZ (İstanbul) – Bu ne tarz ya? Kendinizi
mi gösteriyorsunuz? 
MAHMUT TANAL (İstanbul) – Sayın Başkan…
PERVİN BULDAN (Iğdır) – Sayın Başkan, iki dakika
yerimden söz istiyorum. 
ALİ ÖZGÜNDÜZ (İstanbul) – Tehdit ediyorsunuz.
MAHMUT TANAL (İstanbul) – Sayın Başkan, bakın,
saatlerce ben burada nezaketen “Sayın Başkan, Sayın Başkan” diyorum, siz
yüzümüze bakmıyorsunuz. Özür diliyorum…
BÜLENT TURAN (İstanbul) – Gündeme geçelim Sayın
Başkan, bir çalışalım ya.
BAŞKAN – Bakın, sizin gruptan en aşağı 5 kişi
ayakta. 
MAHMUT TANAL (İstanbul) – Bakın, Sayın Başkan…
BAŞKAN – Sayın Tanal, size söz verdim; sataşmadan
dolayı söz istediniz. 
MAHMUT TANAL (İstanbul) – Sayın Başkan, biraz
nezaketle bir dinler misiniz? 
BAŞKAN – Sayın Gök söz istediyse ona da verdim,
Sayın Gök de konuştu. Ama her ayağa kalkan kişiye söz verirsem Meclisi idare
edemem. 
MAHMUT TANAL (İstanbul) – Sayın Başkan, zaten
Meclisi idare edemiyorsunuz. Bakın, Sayın Elitaş benim adımı telaffuz ediyor.
BAŞKAN – Benim Meclisi tarafsız olarak idare etmem
sizin sıralarınızdan ayağa kalkan her kişiye söz vermekle gerçekleşmiyor, bunu
da lütfen anlayışla karşılayın. 
MAHMUT TANAL (İstanbul) – Sayın Başkan…
BAŞKAN – Sayın Gök, buyurun. 
ENGİN ÖZKOÇ (Sakarya) – Şu Meclisi şu konuma
getiriyorsunuz Sayın Başkan ya. Bütçeyi görüşüyoruz burada.
BAŞKAN – Her insan kendisini de biraz eleştirirse
daha sağlıklı sonuca varırız diye düşünüyorum. 
ALİ HAYDAR ÖNER (Isparta) – Siz de eleştirin. 
BAŞKAN - Buyurun Sayın Gök. 
LEVENT GÖK (Ankara) – Sayın Başkan, zabıtlara
geçmesi açısından söylüyorum. 
BAŞKAN – Buyurun. 
LEVENT GÖK (Ankara) – Burada bugün çıkan
tartışmalarda İç Tüzük’ün uygulanması konusunda son derece usul hatası yaparak
bir oturum yönetiyorsunuz. Kimi zaman duygusallığa kapılıyorsunuz. 
BAŞKAN – Olabilir. 
LEVENT GÖK (Ankara) – Muhalefet olarak elbette
konuşmacılarımızın tümünün ülke gerçeklerini dile getirmesi ve iktidardan hesap
sorması zaten bu konuşmaların genel bütün içinde en olağanıdır. Buna iktidar
tahammüllü olacaktır çünkü ortada bütün dünyanın izlediği yolsuzluklar var,
kapatılmaya çalışılan birçok antidemokratik uygulama var ve kaçak saray gibi
kamu vicdanını yaralayan bir saray var. 
BÜLENT TURAN (İstanbul) – Niçin söz aldı Sayın
Başkan? 
LEVENT GÖK (Ankara) – Şimdi, böyle konularda
muhalefet elbette kamu adına denetim yapacaktır ve eleştirileri de sert
olacaktır. 
BAŞKAN – Ama hakaret etmeyecektir, değil mi Sayın
Gök? 
LEVENT GÖK (Ankara) – Sert olacaktır. 
Arkadaşlarımızın tümü kamu kaynaklarını kollamak ve
Türk milleti adına denetlemek adına burada görev yapıyorlar.
BAŞKAN -
Elbette, elbette…
LEVENT GÖK
(Ankara) – Burada bütçe konuşuyoruz. Bu nedenle, burada söylenen her sözün
belgesi vardır, her söz doğrudur ve dün de Sayın Başbakan bunların hiçbirini
yalanlayamamıştır. 
BAŞKAN –
Teşekkür ederim Sayın Gök.
RECEP ÖZEL
(Isparta) – Böyle bir şey olmadı ya.
LEVENT GÖK
(Ankara) – Bu nedenle, arkadaşlarımızın…
BAŞKAN –
Teşekkür ederim.
BÜLENT TURAN
(İstanbul) – Sokakta polise küfredecek, burada vekile küfredecek… Böyle şey
olur mu Sayın Başkan ya?
LEVENT GÖK
(Ankara) – …gösterdiği bu çabayı sizin de usul hükümleri çerçevesinde
değerlendirmeniz gerekiyor.
BAŞKAN – Çok
teşekkür ederim Sayın Gök.
LEVENT GÖK
(Ankara) – Sizi gösterdiğiniz tutumunuzdan dolayı kınıyoruz.
BAŞKAN – Sayın
Gök, çok teşekkür ederim ama istenilen her söze, İç Tüzük’e uysa da uymasa da
söz vermek durumunda değilim. İç Tüzük hükümlerini bir kez daha okumanızı
diliyorum.
Buyurun Sayın
Buldan.
HAYDAR AKAR
(Kocaeli) – Ya, Sayın Başkan, bu kürsüde milletvekilinden çok konuşuyorsunuz
ya! Az konuşun, az!
BÜLENT TURAN
(İstanbul) – Hep Haydar konuşacak.
BAŞKAN – Sizinle
yarışamam ki Sayın Akar.
HAYDAR AKAR
(Kocaeli) – Allah aşkına, az konuşun ya. Bu işi bitirelim.
BAŞKAN – Bir
yarışsam sizinle var ya, galip gelirsin ama ne yazık ki…
HAYDAR AKAR
(Kocaeli) – Bu ne ya? Beş dakika milletvekili konuşuyor, on dakika Başkan
konuşuyor.
AYTUĞ ATICI
(Mersin) – Sadık Yakut sizden daha iyi yönetiyor.
BAŞKAN - Buyurun
Sayın Buldan.
5.- Iğdır Milletvekili Pervin Buldan'ın, Adıyaman
Milletvekili Mehmet Metiner’in yerinden sarf ettiği bazı ifadelerine ilişkin
açıklaması

PERVİN BULDAN
(Iğdır) – Teşekkür ederim Sayın Başkan.
Sayın Başkan,
değerli milletvekilleri; biraz önce Cumhuriyet Halk Partisi adına kürsüde
konuşma yapan Sayın Aylin Nazlıaka, konuşması sırasında Sayın Mehmet Metiner
tarafından bir sataşmaya tabi tutuldu. Sayın Metiner Sayın Nazlıaka’ya
“Hanımsın hanım; hanımlığını bil.” şeklinde bir ifade kullandı.
MEHMET METİNER
(Adıyaman) – Yok öyle bir şey.
PERVİN BULDAN
(Iğdır) –Biz Halkların Demokratik Partisi olarak…
MEHMET METİNER
(Adıyaman) – Yok öyle bir lafım ya! Nereden çıkarıyorsunuz?
PERVİN BULDAN
(Iğdır) – Biz Halkların Demokratik Partisi olarak cinsiyetçi yaklaşımı kabul
etmediğimizi… (CHP sıralarından “Bravo” sesleri ve alkışlar)
MEHMET METİNER
(Adıyaman) – Nereden ne çıkarıyorsun ya.
PERVİN BULDAN
(Iğdır) – …ve bir kadın milletvekiline böylesi bir yaklaşımı doğru
bulmadığımızı…
MEHMET METİNER
(Adıyaman) – Ne zaman demişim?
PERVİN BULDAN
(Iğdır) – …biz kadın milletvekilleri en azından bugün burada rahatsız
olduğumuzu ifade etmek istiyorum.
MUHYETTİN AKSAK
(Erzurum) - Siz ondan değil de Mehmet’ten rahatsızsınız, anlaşılıyor.
PERVİN BULDAN
(Iğdır) – Ayrıca, Sayın Başkan, siz de bir kadın Meclis Başkan Vekili olarak
Sayın Metiner’i uyarmadığınız için Halkların Demokratik Partisi olarak sizi
eleştirdiğimizi ve bu tutumunuzu da doğru bulmadığımızı ifade etmek istedim.
(HDP ve CHP sıralarından alkışlar)
BAŞKAN – Sayın
Buldan, çok teşekkür ederim böyle bir ikazınızdan dolayı.
MEHMET METİNER
(Adıyaman) – Sayın Başkan, böyle bir ifadem yok benim yani.
PERVİN BULDAN
(Iğdır) – Var. Tutanakları isteyebiliriz.
BAŞKAN – Sayın
Buldan…
MEHMET METİNER
(Adıyaman) – Yani rahatsızlığını başka türlü ifade ederse…
BAŞKAN – Sayın
Metiner, şimdi ben konuşuyorum, bir dakika.
MUHYETTİN AKSAK
(Erzurum) – Niye bağırıyorsunuz Başkanım bu tarafa?
BAŞKAN – Sayın
Buldan, bu ikazınızdan dolayı, bu düşüncelerinizden dolayı sizlere çok teşekkür
ediyorum. 
MEHMET METİNER
(Adıyaman) – Rahatsızlığınızı başkaları üzerinden ifade etmeyin.
BAŞKAN – Ama samimiyetime inanacağınızı bildiğim
için söylüyorum, böyle bir şeyi gerçekten duymadım. 
PERVİN BULDAN
(Iğdır) – Tutanakları isteyelim Sayın Başkan.
MALİK ECDER
ÖZDEMİR (Sivas) – İşinize gelmeyeni duymuyorsunuz, işinize geleni duyuyorsunuz.

BAŞKAN - Şimdi
Sayın Metiner’e soruyoruz, buyurun.
MEHMET METİNER
(Adıyaman) – Ben böyle bir şey söylemedim. 
Sayın Buldan’dan
ben rica ediyorum, Mehmet Metiner’e yönelik rahatsızlığını başkaları üzerinden
bu şekilde ifade etmesin.
BAŞKAN – Böyle
bir şey söylemediğini söyledi.
PERVİN BULDAN
(Iğdır) – Tutanakları isteyelim Sayın Başkan. 
BAŞKAN -
İsterseniz tutanaklara bir bakalım, ona göre karar veririz.
Ben tekrar size
teşekkür ediyorum Sayın Buldan.
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) CUMHURBAŞKANLIĞI (Devam)
1) Cumhurbaşkanlığı 2015 Yılı Merkezî Yönetim Bütçesi
2) Cumhurbaşkanlığı 2013 Yılı Merkezî Yönetim Kesin
Hesabı
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2015 Yılı Merkezî
Yönetim Bütçesi
2) Türkiye Büyük Millet Meclisi 2013 Yılı Merkezî
Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2015 Yılı Merkezî Yönetim
Bütçesi
2) Kamu Denetçiliği Kurumu 2013 Yılı Merkezî Yönetim
Kesin Hesabı
Ç) SAYIŞTAY (Devam)
1) Sayıştay 2015 Yılı Merkezî Yönetim Bütçesi
2) Sayıştay 2013 Yılı Merkezî Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2015 Yılı Merkezî Yönetim Bütçesi
2) Anayasa Mahkemesi 2013 Yılı Merkezî Yönetim Kesin
Hesabı
E) YARGITAY (Devam)
1) Yargıtay 2015 Yılı Merkezî Yönetim Bütçesi
2) Yargıtay 2013 Yılı Merkezî Yönetim Kesin Hesabı
F) DANIŞTAY (Devam)
1) Danıştay 2015 Yılı Merkezî Yönetim Bütçesi
2) Danıştay 2013 Yılı Merkezî Yönetim Kesin Hesabı
G) BAŞBAKANLIK (Devam)
1) Başbakanlık 2015 Yılı Merkezî Yönetim Bütçesi
2) Başbakanlık 2013 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI (Devam)
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2015 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2015 Yılı Merkezî Yönetim
Bütçesi
2) Diyanet İşleri Başkanlığı 2013 Yılı Merkezî Yönetim
Kesin Hesabı
İ) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2015 Yılı Merkezî Yönetim
Bütçesi
2) Vakıflar Genel Müdürlüğü 2013 Yılı Merkezî Yönetim
Kesin Hesabı
J) TÜRKİYE İNSAN HAKLARI KURUMU (Devam)
1) Türkiye İnsan Hakları Kurumu 2015 Yılı Merkezî
Yönetim Bütçesi
2) Türkiye İnsan Hakları Kurumu 2013 Yılı Merkezî
Yönetim Kesin Hesabı

BAŞKAN - Şimdi
Halkların Demokratik Partisi Grubu adına konuşmaları dinleyeceğiz.
İlk konuşmacı
Sayın Sırrı Süreyya Önder, İstanbul Milletvekili. (HDP sıralarından alkışlar)
Süreniz yirmi
dakika. 
HDP GRUBU ADINA
SIRRI SÜREYYA ÖNDER (İstanbul) – Sayın Başkan, kıymetli arkadaşlar; hepinizi
saygıyla selamlıyorum. 
Bu yasama
döneminin son bütçe görüşmesi vesilesiyle, bu yasama döneminin başından beri
bizlerden daha fazla sıkıntı, efor, emek sarf eden Meclis emekçisi bütün
arkadaşlarımıza, bütün Meclis çalışanlarına teşekkürlerimizi ve bir parça
mahcubiyetimizi beyan ediyorum. Kavas arkadaşlar başta olmak üzere,
taşeronlaştırılan işçiler konusunda bütün grup başkan vekillerinin mutabakatı,
rızası olmasına rağmen sorunlarının hâlen devam ediyor oluşunu da bu Meclisin
bir üyesi olarak, kendimizin bir eksiği ve telafi edilmesi gereken bir eksiği
olarak dileyerek, bunu belirterek konuşmama başlamak istiyorum.
Şimdi, bütçenin
teknik yönleriyle ilgili, her siyasal partiden birçok arkadaşımız ayrıntılı
değerlendirmeler yaptılar. Bir karakteri var bütçenin. Bu bütçe, yoksuldan
yana, mazlumdan yana, ötekileştirilenlerden yana bir bütçe olma niteliği
taşımıyor. Yönelimine baktığımız zaman da bu ülkede gelir dağılımındaki
eşitsizliği, adaletsizliği ortadan kaldırmaya dönük bir niyet ve fotoğraf içermediğini
de hep birlikte görüyoruz. Onun için, bunun aslında Hükûmet de farkında. Bir
anlamda, bunu bir acziyet ya da zaruret bütçesi olarak değerlendirmek haksızlık
olmaz. Hâldeki durum bu. Yatırımlara dönük hiçbir gelişme ya da irade söz
konusu değil, spekülatif para hareketleriyle bu ekonomiyi ayakta tutmaya
çalışan ve büyük risklere gebe bir kırılganlık içeriyor.
Dolayısıyla,
özellikle çözüm süreci başladığından beri müzakere heyetinde yer alan bir
arkadaşınız olarak biraz yüce Meclisi süreç hakkında bilgilendirmek istiyorum.
Çünkü “süreç eşittir demokrasi” olarak ifade ediyoruz. Dolayısıyla,
demokratikleşmeyen bir ülkenin bütçesinden de bunu beklemek akla aykırı.
Son
gelişmelerde, özellikle bu kürsüye çıkan birçok arkadaşımız da 6-7 Ekim ve
Kobani olaylarından başlatarak çözüm sürecine dönük eleştirilerini dile
getiriyorlar. Ben size Kobani’den başlayarak kamu güvenliği anlayışına gelen
noktaya dair birkaç değerlendirme söyleyeceğim. Müzakere süreci nedir, ne
oluyor; bundan yakınan arkadaşlarımız var, onlara, müzakere sürecinde neler
oluyor, çözüm sürecinde neler oluyor onlara dair bilgi vermeye çalışacağım; bir
de özerklik meselesini açıklamaya çalışacağım.
Şimdi, Kobani’de
ne oldu da 6-7 Ekim gibi bir olayın içinde bulduk kendimizi? Kobani’de olan
şuydu arkadaşlar: Bir halk, yapay sınırlarla ayrılmış akrabalarının, gözü
önünde katliam tehdidi altında olduğunu gördü. Bunu biz, başta parti yetkili
kurullarımız ve özellikle İmralı heyeti olarak defalarca devlet ve Hükûmet
nezdinde yapıcı öneri ve uyarılarımızla birlikte aktarmaya çalıştık. Fakat, o
katliamda akrabalarını kaybeden -bakın, halklar bahsinden de ele almıyorum- ya
da orada çetelere karşı savaşan evladı olan aileler Kobani sınırına, Suruç’a
yığıldılar. Kolluğun yaklaşımı şu oldu oraya biriken insanlara: Bilaistisna,
jandarma ve emniyet güçleri her geleni gazladılar ve o alandan uzaklaştırmaya
çalıştılar. Biz, Sayın İçişleri Bakanıyla orada bir ortak kriz merkezi kurma ve
gelenlerin oradan sağlıklı haber almasını sağlama önerisini yaptık ve bu
önerimiz bir miktar kabul de gördü. Fakat, daha bu öneri hayata geçmeden orada
o kadar şedit uygulamalar gündeme geldi ki, halkta şu izlenim doğdu: “Burada
bizim görmemizi istemedikleri şeyler yapıyorlar, burada gözden kaçırılmaya
çalışılan bir şeyler oluyor.” Bu böyle olunca, biz uyarılarımızın dozunu can
havliyle artırmaya başladık. Çünkü, mutabık kaldığımız ortaklaşma prosedürleri,
yani bu işi sulh içinde, bu işi karşılıklı anlayış çerçevesinde ve insanların
zarar görmeyeceği bir zeminde yürütme çabalarımız artık bir duvara çarpıp bize
geri gelmeye başladı. Orada da kardeşlerimiz göz göre göre katlediliyordu;
nasıl ki Gazze’de katlediliyorsa, nasıl ki Halep’te katlediliyorsa, nasıl ki
dünyanın herhangi bir yerinde zalimler eliyle öldürülüyorsa, aynı dikkatle,
aynı rikkatle halkımızı bu sorumluluğa sahip çıkmaya ve Hükûmetin de bu konuda
dikkatini daha yoğun bir şekilde çekmeye çalıştık.
Hayatını
kaybeden onlarca yurttaşımız oldu -hiçbir siyasal anlayış ayırmadan söylüyorum-
hiçbirini kabullenmek mümkün değil, hiçbirine yanmamak mümkün değil fakat bütün
kalbimle ve sürecin içinde birisi olarak söylüyorum ki bir insan, bir
parlamenter, bir grup, bir parti bu işe ne kadar insani temelde yaklaşabilirse o
kadar yaklaştık. Ondan sonra olanlar Hükûmette şöyle bir reflekse yol açtı:
Tutturdular bu süreci kamu güvenliği gibi ne olduğu konusunda hiç kimsenin
mutabık kalmadığı…. 
Yeni anayasa
yazım komisyonundaydım ben, bizimle birlikte çalışan her partiden arkadaşlar
vardı. Yeni anayasa yazım komisyonunun en çok tartıştığı meselelerden birisi
-Sayın Kart da burada, bakıyorum başka arkadaşlarımız var mı- kamu güvenliği ve
kamu düzeni nedir, neye benzer, sınırları nedir, içeriği nedir, nerelerde
sınırlanabilir, bu. Temel haklar söz konusu olduğunda iktidarın temel haklara
anayasal bazda yaklaşımı da hep şu refleksle sürüyordu: Bir hak veriliyor;
sınırlama gerekçesi olarak kamu düzeni, kamu güvenliği, genel ahlak; bu üçü
fennî gübre gibi bütün temel hak maddelerinin arasına serpiştiriliyordu. Bunun
tartışmasıyla geçti bizim yeni anayasa çalışmamız. 
Bugün, gelinen
noktada kamu güvenliği için buraya getirilen yasalara baktığımızda, Hükûmetin
bundan anladığı, ben “Kamu güvenliği konusunda farklı düşünüyoruz.” diye televizyonlarda
da söyledim, bu farkı açmaya bir vesile olsun, meseleye bir asayiş meselesi
olarak bakıyorlar. Asayiş meselesi olarak bakarsanız bu memlekette asayişi
çerçeveleyen, asayişi düzenleyen gerek yasal düzenlemeler gerek kolluğun sayısı
dünyanın bütün diğer ülkelerine rahmet okutacak bollukta. Dolayısıyla, demek ki
bu bir asayiş meselesi değil, kamu güvenliği meselesi başka bir teori üzerinden
tartışılmaya muhtaç. Ne geldi karşımıza? Ne anladıklarını biz de bilemiyoruz
çünkü bir Başbakandan bu beklenmez yani kamu güvenliğini bir asayiş çerçevesine
hapsetmesi beklenmez; bunun arkasındaki sosyal, kültürel, ekonomik ve bir dizi
başka meselenin neşet ediş biçimi olarak bunu bu kavrayışla ele almadığınız
zaman buradan bir yere varılması mümkün değil. Sorun doğru tanımlanmamış olur,
çözüm diye de gele gele önümüze -sıkıyönetim yasaları demeyi çok isterdim-
sıkıyönetim yasaları da değil darbe yasaları getiriliyor. Meseleye asayiş
meselesi olarak bakarsanız geliştireceğiniz çözümün de böyle olması kaçınılmaz.
Buradan sayın Hükûmet üyelerine ya da buradaki hazıruna, arkadaşlarımıza şunu
belirtmek istiyorum: Bu, Kürt’ün olağan şüpheli, makul bile değil, makbul
şüpheli sayıldığı dönemleri biz çok yaşadık. Bu ülke, bu ülkenin egemenleri
düşman icat etmeden yönetebilme hüner ve kabiliyetine ne sizin zamanınızda ne
sizden önce hiçbir zaman sahip olamadılar. Bir zaman, mürteci bu düzenin
karşıtıydı, düşmanıydı; bir zaman, komünistler bu düzenin düşmanıydı; bir gün
geldi, “bölücüler” adı altında Kürtler bu ülkenin düşmanı oldu; bir gün geldi,
sizin yıllarca birlikte bir iktidar paylaştığınız insanlar bu ülkenin düşmanı
oldu; yarın siz olacaksınız çünkü bu bir çarkıdevran yani ilanihaye bir düşman
icat etmek zorunda. Niye? Demokrasiye bir türlü güvenemiyor. Demokrasiye yaklaşımı,
insan haklarına ya da ekonomiye ya da çalışma hayatına yaklaşımı gibi. Orayı
dayıbaşlarıyla yönetiyorlar. Dayıbaşıyla yönetilen bir çalışma düzenini
demokrasiye de getirip uyguluyorlar. “Birkaç tane dayıbaşı buluruz, bunu
hallederiz.” diyorlar. Bu güvenlik yasasının hazırlanışının, içeriğinin bundan
başka bir açıklaması yok. Peki ne oldu? Bu ülkede direnen, itiraz eden, hakkını
talep eden insanlara baktığınızda bu düzenlemelerin sadece şu sonucu olmuş:
Direnenleri çoğaltmış. Eğer siz Kürt halkının direnişini, itirazını güvenlik
yasalarıyla, iç güvenlik paketleriyle gerileteceğinizi düşünüyorsanız bu büyük
bir yanılgı olur. Sadece 92 Cizre Nevrozu’na bakın, bugün sizin getirdiğiniz o
“makbul şüpheli” yaklaşımı var ya, o gün o askerin elindeydi. İnsanlar köşe,
kuytu, bucak -evlerinden alınıp gerekirse- infaz ediliyorlardı. Kürt olması
olağan şüpheli, makbul şüpheli olmasına yetiyordu. Ne oldu? O gün 400 bin
kişiydi, bugün 4,5 milyon oldu. Siz güvenlikle Kürt’e yaklaşamazsınız,
yaklaşmamalısınız. Savaşa hazırlanarak barışa gidemezsiniz. Bu, eşyanın da,
fıtratın da, aklınıza gelen bütün diğer insani ve demokratik şeylerin de
yapısına ters.
Kolluk, yargı ve
iktidar ilişkisi bu ülkede sadece… Herhangi bir siyasal partiden, ister iktidar
ister muhalefet, herhangi bir vekilimiz şuraya gelip “Ben bu cumhuriyetin
kurulduğu günden bugüne değin, şu yıl aralığında verdiği mahkeme kararlarının
adaletinden mutmainim, kaniyim, adildir, tartışmaya muhtaç değildir.” derse,
yok böyle bir şey. Toplumda adalet duygusu ortadan kalkmışsa, siz burada “Var.”
diye diretemezsiniz. Bir şey tartışılıyorsa, baş ağrısı gibidir yani varsa
vardır, konuşulur; yoksa konuşulmaz. Siz hiçbir Batı ülkesinde, Batı
demokrasisinde demokrasinin temel meselelerinin tartışma konusu olduğunu gördünüz
mü? Burada günümüz bunlarla geçiyor. Niye? Bir sorun var demek ki.
Bu ülkede sorun
-adaletsizlik duygusuyla- bir Fenerbahçeliyi çevirin “Adalet hakkında ne
düşünüyorsunuz?” deyin. Sarf edeceği sözler adaletin hükmi şahsiyetinden
yargılanmayı gerektirir. Bir Trabzonsporluyu çevirin -bakın, hiç siyasete
girmiyorum- aynı şekilde konuşur. Beşiktaşlısı… Kimi unuttum? Galatasaraylısı,
Fenerbahçelisi.
MAHMUT TANAL
(İstanbul) – Fenerbahçe, Şanlıurfaspor.
HAYDAR AKAR
(Kocaeli) – Kocaelispor.
SIRRI SÜREYYA
ÖNDER (Devamla) – Şırnakspor, Amedspor, bunlardan hangisini çevirseniz size
böyle diyecek. Peki bir tane “Biz bu adaletten razıyız.” diyen bir futbol
takımı bulabilir misiniz? Bulamazsınız. 
Çalışanlara
sorun. Taşeronlaştırdığınız ve dayıbaşının olmayan vicdanına, merhametine
teslim ettiğiniz insanlara sorun. Birisi “Bu adaletten ben razıyım, adil bir
şey yürüyor.” diyebilir mi? Diyemez.
Emekçiler isyan
hâlinde, itiraz hâlinde. Değişik inanç sahipleri isyan hâlinde. Alevilere
sorun. Bugün, bu Hükûmet geldi geleli -inşallah Kürtlerin akıbeti benzemez-
Alevi çalıştayı yapıyor. En az üç dört tanesine ben katıldım vekil olmadan
önce. Hâlen çalıştayla… Kimse şu meselenin temel bir insan hakkı meselesi
olduğu alfabesinden başlamak istemiyor. Eğer sizin demokrasiyle bir derdiniz
varsa can acıtan ve can yakan bir şeydir. Değilse büyük bir öz güvenle
yaklaşmanız gereken bir meseledir. Bu meselede siz “kamu güvenliği” dediğinizde
bizim aklımıza hep kolluk, yargı ve iktidarın bu cumhuriyet tarihi boyunca
sorunlu ilişkisi gelir. Şahit olarak da sizleri gösteriyorum. Sizler, dün
türlü, çeşitli ithamlarla “paralel” dediğiniz insanlara, KCK sanıklarına, ondan
sonra “Ya, biz yanılmışız, hani bunlara zulüm edilmiştir…” Ergenekon
yargılamalarına böyle dediniz. Sonra, bir gün geldi, onları birlikte
yargıladığınız insanları yargılamaya başlıyorsunuz. Ben bunların ayrı ayrı
patolojisini yapacak değilim. Demek ki yargı meselesinde siz de ferah ferah bir
noktada değilsiniz, onun için şahit olarak sizi tutuyorum. Dolayısıyla, yarın
neyden şikâyet edeceğiniz konusunda insanlara güven telkin edemiyorsunuz çünkü
dün de bu cümlelerle itham ediyordunuz, bugün de. İkisinden birinde bir arıza
olduğu muhakkak. 
Güvenlik
yasaları dediğinizde, bu ülke hep bununla idare edilmiş, emin olun buna. 27
Mayısta başlamış. Bugün getirdiğiniz güvenlik paketine bakın, daha o darbeyle
Anayasa arasında geçen sürede 27 Mayısın hukuku neyse bugün getirdiğiniz o, 12
Martta neyse bugün o, 12 Eylülde neyse o, 28 Şubatta neyse o. Hukuk, kimsenin
babasının keyfine göre eğip bükeceği bir şey değildir, evrensel kriterleri
vardır, genel ilkeleri vardır. Bunlara yaslanmayı bir kez kabul ettiğinizde bu
ülkedeki tartışma alanlarının yüzde 80’inden tasarruf etmiş olacağız. Bu
dirayeti, bu açık sözlülüğü ve bu öz güvenli yaklaşımı bir türlü
geliştiremiyorsunuz. Onun için, bu da bir fayda getirmeyecektir, sadece sorunu
ve direnenleri çoğaltmaya yarayacaktır, hem vallahi hem billahi. 27 Mayısı
çıkın, tevellüdüm ona müsait değil, bu ülkenin diğer bütün darbe dönemlerini
görmüş, bir kısmında da bedel ödemiş birisi olarak söylüyorum, iyi kötü merak
eden, ortalama insandan daha fazla araştıran birisi olarak söylüyorum. 
Gelelim özerklik
meselesine. Öyle bir algı oluşturuldu ki “Müzakerede özerklik mi konuşuluyor…”
Ne mâni? Bunun antagonisti ne yani karşıtı ne? Hâlihazırdaki merkeziyetçi
tutum. Ben özellikle sosyal demokrat arkadaşlarımızın ya da belli kalemlerin
buna gösterdiği tepkiyi hele hiç anlayamıyorum. Bugün artık yerel yönetimin
güçlendirilmesi, bunun adı özerkliktir. Yerel yönetimin kendisi hakkında karar
vermesi özerkliktir. Karar süreçlerine etkin olarak katılması özerkliktir, biz
buna bir de demokratik olma vasfını eklemişiz. Fakat bu ülkede kanın sürmesini
isteyen, barışa hazırlıklı olmayan herkes özerkliği bir bölünme paranoyasıyla
eşit hâle getirdi, bunun üzerinden bir siyaset geliştirmeye çalışıyor.
(Mikrofon
otomatik cihaz tarafından kapatıldı) 
BAŞKAN –
Teşekkür ederim Sayın Önder.
SIRRI SÜREYYA
ÖNDER (Devamla) – Bitiriyorum Sayın Başkan.
Özerklik, tam
tersine, bihakkın, demokrasi ve ortak vatanın teminatı demektir. Bunu da
belirtiyorum. Eğer özerk olsaydık, özerklikle yönetiliyor olsaydık ne Ermenek
ne Soma’yı yaşamazdık.
BAŞKAN – Sayın
Önder, teşekkür ederim.
ADİL ZOZANİ
(Hakkâri) – Benim iki dakikamı verin Sayın Başkanım.
SIRRI SÜREYYA
ÖNDER (Devamla) – Başkanım, çok seyrek çıkıyorum.
Özerklik sadece
bu toprakların, bize değil, üstünde yaşayan…
BAŞKAN - Sayın
Önder, bir dakika…
ADİL ZOZANİ
(Hakkâri) - Benden iki dakika verebilirsiniz Sayın Hatibe.
BAŞKAN – Tamam,
peki. İki dakika veriyoruz, Sayın Zozani’ye on üç dakika kaldı.
Buyurun, devam
edin.
SIRRI SÜREYYA
ÖNDER (Devamla) – Karar süreçlerine etkin katılmanın nesi var? Bu, bir ülkeyi
niye bölsün? Oradaki, orada yaşayan halkların sosyal, kültürel bütün
yönelimlerine, tercihlerine ve kökenlerine dair kendilerinin kendi
bütçelerinden istediklerini yapmalarına ne mâni? Eğer, Soma, Ermenek özerk
olsaydı, Soma’yı söyleyeyim, oralarda o zeytin ağacını söktürtmezdi o insanlar.
Ankara’dan oraya ahkâm kesmeye kalkınca bunlar oluyor. Onun için, sadece bu işi
Kürt meselesi gibi ele almayın, eksik kavramış olursunuz. Bu, tam da bütün bu
demokratik sorun alanlarının, demokrasimizde yaşanan sorun alanlarının
çözümünün, biricik, bugüne kadar geliştirilmiş en yetkin yoludur. Üstelik, biz bunu
gizli saklı da demiyoruz; Anayasa teklifimizde var, bu, bizim parti
programımızda var. İçinde bölünmeye hizmet edecek ya da bölünmeyi tetikleyecek
bir tek cümle söyleyenin de alnını karışlarım. Bugün, buyursun, getirsin,
desin: “Bakın, sizin tüzüğünüzde şu var. Bu, eğer çözümün zemini olursa buraya
gider.” Onun için, artık söyleyeceğimiz sözleri de aman süreç zarar görmesin
diye özenle, kırk kantarda tartarak söylemek zorunda kalıyoruz. Müzakere böyle
olmaz. Bütün diğer muhalefet partilerinden bu sürece katılarak katkı
sunmalarını, ister eleştiriyle...
TURGAY DEVELİ
(Adana) – Parlamentoya getirin, Parlamentoya. Parlamentoda bunu zorlayın. 
SIRRI SÜREYYA
ÖNDER (Devamla) –Parlamentoya getirdik, üye vermediniz. Ne oradan ahkâm
kesiyorsun? 
TURGAY DEVELİ
(Adana) – Hadi, hadi, boşver.
SIRRI SÜREYYA
ÖNDER (Devamla) - Çözüm Komisyonu yaptık, üye verdiniz mi? Kaldık biz AK
PARTİ’yle baş başa. 
TURGAY DEVELİ
(Adana) – Parlamentoya getireceksiniz. Gizli pazarlıklarla bu iş çözülmez.
SIRRI SÜREYYA
ÖNDER (Devamla) - Verdiniz mi üye? Çözüm Komisyonu yaptınız. Oradan öyle parmak
sallamak kolay.
BAŞKAN – Sayın
Konuşmacı, lütfen...
SIRRI SÜREYYA
ÖNDER (Devamla) - Şurada sana düzgün düzgün anlatıyorum. Sosyalist
Enternasyonale üye değil misin? Git, bak bakalım şeyine...
(Mikrofon
otomatik cihaz tarafından kapatıldı) 
SIRRI SÜREYYA
ÖNDER (Devamla) - Git bak, sizin Sosyalist Enternasyonal bağlamıyor mu sizi?
“Parlamentoya getirin...” Aha, getirdik Parlamentoya. Çözüm Komisyonu orada.
Adamı raydan çıkarıyorsunuz. 
TURGAY DEVELİ
(Adana) – Gizli pazarlıklarla sizi de çuvala koyarlar.
SIRRI SÜREYYA
ÖNDER (Devamla) - Üye vermediniz Sayın Gök, lütfen hatırlayın.
Teşekkür ederim.
(HDP sıralarından alkışlar)
BAŞKAN –
Teşekkür ederim Sayın Önder. 
LEVENT GÖK
(Ankara) – Sayın Başkan...
BAŞKAN - Buyurun
Sayın Gök.
LEVENT GÖK
(Ankara) – Az önce Sayın Önder ile arkadaşımız arasında geçen tartışmada Sayın
Önder “Sosyalist Enternasyonal üyesi olarak ne yaptınız?” diye sordu.
İsterseniz, ben iki dakika o konuda bir açıklama yapmak istiyorum. 
BAŞKAN – Evet,
sizin çözüm sürecine üye vermediğinizi söyledi parti olarak. 
Buyurun iki
dakika. 
IV.- SATAŞMALARA İLİŞKİN KONUŞMALAR (Devam)
9.- Ankara Milletvekili Levent Gök'ün, İstanbul
Milletvekili Sırrı Süreyya Önder’in 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde HDP Grubu adına yaptığı konuşması sırasında Cumhuriyet Halk Partisine
sataşması nedeniyle konuşması

LEVENT GÖK
(Ankara) – Sayın Başkan, değerli milletvekilleri; Kürt sorunu gibi çok önemli,
devasa bir sorunda, Cumhuriyet Halk Partisi, başından beri, çok samimi
duygularla bu sorunun çözümü konusunda her türlü katkıya hazır olduğunu her
yerde beyan etmiştir. Bu konu gündeme ilk geldiği gün Genel Başkanımız zamanın
Başbakanına “Bu konuyu çözün, ben size açık kredi veriyorum.” şeklinde bir söz
söylemiş ama bu söz elinin tersiyle itilmiştir. Bizim bu konunun çözümü
açısından…
MEHMET METİNER
(Adıyaman) – Deminden beri Kamer Bey bölücülük edebiyatı yapıyor, hangi
çözümden bahsediyorsunuz ya? Biraz ilkeli olun ya.
ENGİN ÖZKOÇ
(Sakarya) – Bir dur da dinle.
LEVENT GÖK
(Devamla) - …uygun gördüğümüz yöntem şudur: Bu konu çok önemlidir, bütün
Türkiye'nin hassasiyetleri bulunmaktadır. Mecliste grubu bulunan bütün partilerin
içinde bulunacağı bir komisyonla Meclisin denetiminde, Meclisin bilgisinde ve
şeffaf olarak, bu sorunun, tüm hassasiyetler giderilerek, demokrasimizi, insan
haklarımızı geliştirerek çözüleceğine inanıyoruz. 
Cumhuriyet Halk
Partisi bu önerdiği modelin arkasındadır ama şu anda içinde bulunduğumuz
süreçte, AKP’de laf atan arkadaşlarımızın bilmediği, bakanların bilmediği;
sadece birkaç kişinin bildiği…
MEHMET METİNER
(Adıyaman) – Laf atmak yanlışsa grubuna sahip çık, sabah akşam laf atmasınlar.
LEVENT GÖK
(Devamla) - …muhatap alınan partinin dahi yöneticilerinin bilmediği bir süreç
içerisindeyiz, bu tehlikeli bir gidiştir. Bu konunun şeffaf olması, konunun
sağlıklı bir şekilde ilerlemesi ve gerçekten bu sorunun gündemden kalkması
hepimizin çıkarınadır. Cumhuriyet Halk Partisi bu konuda çok değerli bir duruş
sergiliyor, bu konuyu çözmeye hazırız ama Parlamento çatısı altında, şeffaf
olmak kaydıyla diyor, hepinizi saygıyla selamlıyorum. (CHP sıralarından
alkışlar)
MEHMET METİNER
(Adıyaman) – Çözdünüz yani bayağı çözdünüz!
BAŞKAN –
Teşekkür ediyorum.
SIRRI SÜREYYA
ÖNDER (İstanbul) – Sayın Başkan, sadece yerimden bir açıklama, buradan bir
açıklama…
BAŞKAN – Buyurun
Sayın Önder.
V.- AÇIKLAMALAR (Devam)
6.- İstanbul Milletvekili Sırrı Süreyya Önder'in,
Ankara Milletvekili Levent Gök’ün sataşma nedeniyle yaptığı konuşmasındaki bazı
ifadelerine ilişkin açıklaması

SIRRI SÜREYYA
ÖNDER (İstanbul) – Sayın Levent Gök’e bütün kalbimle çok teşekkür ediyorum. 
Bizim de
talebimizdir, buyurun siz de Mecliste bu mekanizmaların içerisinde yer alın,
bütün partiler de yer alsın. Parlamentoda bu komisyonlara katılmak,
önerilerimize, tezlerimize katılmak anlamına gelmiyor. Dolayısıyla, muhalefet
eden, itirazı olan, katkı sunacağına inanan kim varsa, ne kadar çok katılırsa
biz de bu defans hâlinden o kadar çok çıkarız.
Çok teşekkür
ediyorum.
BAŞKAN – Ben de
sizlere teşekkür ederim. 
ENGİN ÖZKOÇ
(Sakarya) – Metiner, böyle konuşulur işte, öğren. Orada laf atmakla olmuyor bu
işler.
MEHMET METİNER
(Adıyaman) – Laf atmak yanlışsa sabah akşam atmayacaksınız, o dilinize sahip
çıkacaksınız.
ENGİN ÖZKOÇ
(Sakarya) – Yani bir öğren önce.
MAHİR ÜNAL
(Kahramanmaraş) – E, sen laf atıyorsun.
MEHMET METİNER
(Adıyaman) – Her türlü lafı edeceksiniz…
BAŞKAN – Sayın
milletvekilleri, lütfen…
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) CUMHURBAŞKANLIĞI (Devam)
1) Cumhurbaşkanlığı 2015 Yılı Merkezî Yönetim Bütçesi
2) Cumhurbaşkanlığı 2013 Yılı Merkezî Yönetim Kesin
Hesabı
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2015 Yılı Merkezî
Yönetim Bütçesi
2) Türkiye Büyük Millet Meclisi 2013 Yılı Merkezî
Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2015 Yılı Merkezî Yönetim
Bütçesi
2) Kamu Denetçiliği Kurumu 2013 Yılı Merkezî Yönetim
Kesin Hesabı
Ç) SAYIŞTAY (Devam)
1) Sayıştay 2015 Yılı Merkezî Yönetim Bütçesi
2) Sayıştay 2013 Yılı Merkezî Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2015 Yılı Merkezî Yönetim Bütçesi
2) Anayasa Mahkemesi 2013 Yılı Merkezî Yönetim Kesin
Hesabı
E) YARGITAY (Devam)
1) Yargıtay 2015 Yılı Merkezî Yönetim Bütçesi
2) Yargıtay 2013 Yılı Merkezî Yönetim Kesin Hesabı
F) DANIŞTAY (Devam)
1) Danıştay 2015 Yılı Merkezî Yönetim Bütçesi
2) Danıştay 2013 Yılı Merkezî Yönetim Kesin Hesabı
G) BAŞBAKANLIK (Devam)
1) Başbakanlık 2015 Yılı Merkezî Yönetim Bütçesi
2) Başbakanlık 2013 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI (Devam)
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2015 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2015 Yılı Merkezî Yönetim
Bütçesi
2) Diyanet İşleri Başkanlığı 2013 Yılı Merkezî Yönetim
Kesin Hesabı
İ) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2015 Yılı Merkezî Yönetim
Bütçesi
2) Vakıflar Genel Müdürlüğü 2013 Yılı Merkezî Yönetim
Kesin Hesabı
J) TÜRKİYE İNSAN HAKLARI KURUMU (Devam)
1) Türkiye İnsan Hakları Kurumu 2015 Yılı Merkezî
Yönetim Bütçesi
2) Türkiye İnsan Hakları Kurumu 2013 Yılı Merkezî
Yönetim Kesin Hesabı

BAŞKAN – Şimdi,
Halkların Demokratik Partisi Grubu adına Sayın Ayla Akat Ata konuşacak, Batman
Milletvekili.
Süreniz yirmi
dakika.
Buyurun. (HDP
sıralarından alkışlar)
HDP GRUBU ADINA
AYLA AKAT ATA (Batman) – Sayın Başkan, değerli milletvekilleri; görüşülmekte
olan yasa tasarıları hakkında, Anayasa Mahkemesi Başkanlığı, Yargıtay
Başkanlığı ve Danıştay Başkanlığı bütçeleri hakkında konuşmak üzere söz almış
bulunmaktayım. Halkların Demokratik Partisi adına hepinizi saygıyla, sevgiyle
selamlıyorum. 
Değerli
milletvekilleri, kurum ve kuruluşların kamu hizmeti yapabilmeleri için bütçe
zorunlu bir unsurdur ve Türkiye Büyük Millet Meclisi her bütçe görüşmesinde
bütçe aracılığıyla yürütme organını denetler bir pozisyondadır. Öncelikle
belirtmek gerekir ki yargının bütçesi hazırlanırken yürütme ve yasamanın yargı
üzerindeki baskı ve etkisini azaltabilmek için yargının bütçesinin öncelikle
ilgili kurum, kuruluşlarla ve diğer siyasi aktörlerle, kamuoyuyla, ilgili
kesimlerle paylaşılarak hazırlanması gerekir ve bu konuda bu baskıya sebep
olmayacak bir özenin gösterilmesi gerektiğine inanıyoruz.
Değerli
milletvekilleri, tarafsız ve bağımsız, her türlü siyasi etkiden uzak bir yargı
ertelenemez bir ihtiyaçtır. Bu, etkin bir adalet sistemiyle yaşayabilecek
demokratik bir toplum için hayati önemdedir. Avrupa İnsan Hakları Mahkemesi
içtihatlarında bağımsızlık, mahkemenin başka bir kişiden emir almamak,
özellikle yürütme erki ve davadaki tarafların etki alanı dışında olmak şeklinde
tanımlanmaktadır. Tarafsızlık ise davanın çözümünü etkileyecek bir ön yargı
yokluğu özellikle mahkemenin veya mahkeme üyelerinden bazılarının taraflar
düzeyinde onların leh ve aleyhine bir duyguya, bir çıkara sahip olmaması olarak
açıklanmaktadır. Tarafsızlık ve bağımsızlık konusunda bu kürsüden benim tanık
olduğum sekiz yıl içerisinde çok şey söylendi ama bir bütçe görüşmesi
vesilesiyle tekrar bu Parlamentoda tarafsızlık ve bağımsızlık tanımı yapmak
durumunda kalmanın Türkiye’nin somut gerçeğiyle bağlantılı olduğunu belirtmek
istiyorum. 
Yargıtay,
kararlarıyla yargının bağımsızlığı ve tarafsızlığı ilkeleriyle hep çatışma
içinde olmuştur. Resmî devlet ideolojisiyle, siyasi iktidarla, askerî ve sivil
bürokrasiyle karşılıklı etkileşim içerisinde bir yargı kurumunun yargı
bağımsızlığı ilkesiyle bir arada düşünülmesi mümkün olmadığı gibi, devleti
korumak misyonunu üstlenen bir yüksek yargı makamının tarafsız kalabilmesi de
olanaksızdır. Yargıtay, geçmişte olduğu gibi bugün de Kürtlerin, Alevilerin,
azınlıkların, kadınların ve tüm ötekilerin taraf oldukları davalarda, daima,
tartışmalı olmaktan öte insan haklarının açık ihlaline yol açan kararlara imza
atmıştır.
Yargıtay
tarafından, kadın cinayetleri, kadına yönelik şiddet ve tecavüz davalarında
kadın aleyhine ayrımcı kararlar verildiği kamuoyunca bilinmektedir. Daha dün
Kütahya’da Nursel Ateş, Aydın Nazilli’de Ayşegül Kurtuluş ve Mersin’de Yasemin
Çetiner, eşleri ve erkek arkadaşları tarafından katledildi. Kadın
katliamlarında yargının tutumu ve faillerin cezasız bırakılması, kadına yönelik
şiddeti derinleştirmektedir. Yine, Ermeni, Rum vakıf mallarıyla ilgili geçmişte
verilen kararlar ile Hrant Dink kararı Müslüman olmayanlara yönelik sayısız
kararların tipik örnekleri olarak hafızalarımızda yerini almıştır.
Günümüzde, özellikle
Kürtlerin yargılandığı davalarda bu yaklaşımın kural hâline geldiğini
görüyoruz. Devletin güvenlik güçlerince işlenen cinayetler, Yargıtayın karar ve
içtihatlarıyla tam bir cezasızlık şemsiyesi altına alınmaktadır. Güvenlik
güçlerince sivillere, gençlere, çocuklara karşı işlenen cinayetlerden hemen
hiçbirinin failleri cezalandırılmamaktadır. Kürt sorunu, Kürt kimliğinin
korunmasıyla ilgili her türlü ifade ve açıklamalar, Yargıtayın içtihatlarıyla
evrensel insan hakları standartlarına açıkça aykırı olarak kriminalize
edilmekte, dava konusu yapılmakta ve ifade sahipleri cezalandırılmaktadır.
Yargıtay,
yasamanın bilinçli olarak esnek ve muğlak tanımlamakta ısrar ettiği yasa
maddeleri -ki Türk Ceza Kanunu’nun hâlâ yürürlükte olan 220’ye 6,7,8; bir kısmı
değiştirilmiş bile olsa ilgili maddeleri bunun en açık örneğidir- ve Yargıtay
Ceza Genel Kurulunun 2008’de vermiş olduğu kararla sorun daha da
derinleşmiştir. Yargıtayın karar ve içtihatlarıyla biliyoruz ki bu davalarda
sorun daha da derinleşmiş ve cezasızlık durumu devam etmiştir.
Bizler,
özellikle Kürt sorunu bağlamındaki davaların görüldüğü Yargıtay 9. Ceza
Dairesinin karar ve içtihatlarıyla, Kürtlerin siyasi faaliyetlerinin hemen tümünün
yasa dışı örgüt tanımı içerisinde hapsedildiğini düşünmekteyiz. 9. Ceza
Dairesinin yapısı, davaların burada görülme sebebi, seçilen üyelerin kimliği ve
hâkimlik kariyerleri konularının aydınlatılması gerekmektedir. Terörle Mücadele
Kanunu’nun 10’uncu maddesiyle, görevli ilk derece mahkemeleri kapanmış olduğu
hâlde onların temyiz organı olan 9. Ceza Dairesi hâlen açıktır. Özel yetki ve
görevlerle donatılmış mahkemelerin insanlık onuruyla bağdaşmayan uygulamalarda
bulunduğuna Türkiye tarihi boyunca tanıklık edilmiştir. Demokrasi, insan
hakları, bağımsız bir hukuk ve adil bir yargılama için, neredeyse, özel yetkili
mahkemelerle aynı işlevi gören Yargıtay 9. Ceza Dairesinin kapatılması
gerekmektedir. 
Değerli
milletvekilleri, Danıştay, Türkiye Cumhuriyeti’nin yürütme organlarına yardımcı
bir inceleme, danışma ve karar organı olup yönetimin yargı yoluyla
denetlenebilmesi görevini yapan bir yargı kuruluşudur. Ancak, ne yazık ki
verdiği kararlarla, kamuoyunda, bu görevi yerine getirirken adil, tarafsız
davrandığı noktasındaki yargı her geçen gün azalmaktadır. Son olarak, Soma
Yırca kararı, 28 Ekimde verildi ancak on gün sonra bu karar tebliğ edildiği
için -hukukta çok kullanılan bir kavramdır- telafisi imkânsız zararlar ortaya
çıktı. Geciken adalet, adalet olmadığı gibi, aradaki şeffaflık süresini de
gözetmek gerekiyor. Kararın verildiği tarihten kararın tebliğ edildiği tarihe
kadar geçen süre içerisinde, evet, belki ilgili avukatlar karara ulaşamadılar,
başvuru yapanlar karara ulaşamadılar ama muhtemelen, iş takibi yapanlar
ulaştılar; muhtemelen, Hükûmetin yanındaki iş sahipleri orada o zeytin
ağaçlarını keserek zeytinin, zeytin ağacının insanlığa hatırlattıklarını,
anımsattıklarını yerle bir etmeyi düşünenler, evet, başardılar. 6 bin zeytin
ağacı kesildikten bir gün sonra karar tebliğ edildi. Bu kararın başvuruculara bir
gün sonra ulaşmış olması, evet, bir gün önce ortaya çıkan manzaraları ne yazık
ki ortadan kaldırmadı. Köylülerin hepsinin, zeytinleri için ayaklandığını,
onlara sarıldığını, onları korumak için canlarını ortaya koyduğu gerçeğini
herkes, tüm Türkiye büyük bir üzüntüyle izledi. Ancak henüz bu konudaki
şeffaflık noktasında atılması gereken adımların atılmamış olması, ciddi bir
eksiklik olarak karşımızda durmaktadır. 
Peki, durum bu
kadar vahimken siyasi iktidarın yoğunlaşması, Danıştay ve Yargıtay üzerine
yoğunlaşması ne üzerinedir? Tabii ki yargıda kadrolaşma üzerinedir. Bu amaçla,
yöntem olarak daire ve üye sayılarının artırılması benimsenmiştir. Yeni yargı
paketiyle, 38 daire ve 387 üyesi olan Yargıtay, 8 daire ve 129 üye daha ilave
edilerek 46 daire ve 516 üyeden ibaret hâle gelmiştir. Danıştay, 14’ü dava, 1’i
idari, 15 daire ve 156 üyeli iken 1’i dava ve 1’i idari, 2 daire ve 36 üye
ilave edilerek 17 daire ve 195 üyeli hâle getirildi. Oysaki, biliyoruz ki bu,
çözüm değil çünkü bunun yapılmasının altındaki neden ne? Daha fazla daire, daha
fazla kadro, daha fazla üye. Peki, sonuç itibarıyla ortaya konulan gerekçe ne?
Dava yükünün azaltılması, Yargıtay ve Danıştayın dava yükünün azaltılması. 2010
referandum sürecinden sonra da benzer bir yöntem benimsenmişti, daire ve üye sayıları
artırılmıştı ama geçen yılın verilerine baktığımızda görüyoruz ki daire
sayılarının artırılması ne yazık ki davaların daha kısa sürede görülmesine ve
daha hızlı bir şekilde sonuçlanmasına etki etmemiş, hâlâ aynı yük Yargıtayın ve
Danıştayın omuzlarındadır. 
Buradan biz ne
söyleyebiliriz peki? Şunu söyleyebiliriz Hükûmete: Cemaatin özel yargısıyla
mücadele etmenin yolu, bir başka özel yargı inşa etmek değildir ve siyasi
iktidar, geç de olsa, bu yöntemin doğru bir yöntem olmadığını anlayacak ve
kavrayacaktır. 
Değerli
milletvekilleri, Anayasa’da yazılı temel hak ve özgürlükleri korumak ve Türkiye
Büyük Millet Meclisi tarafından çıkarılan yasaların, başvuru üzerine,
Anayasa’ya uygun olup olmadığını denetleyen Anayasa Mahkemesi de son günlerde
Türkiye Cumhuriyeti tarihinde hiç tartışılmadığı kadar tartışılır durumdadır.
Anayasa Mahkemesi, 12 Eylül 2010’da yapılan değişiklik referandumunun kabul
edilmesinin ardından mahkeme ve üye sayısı artırılarak bireysel başvuru yapma
hakkına da kavuşmuştur ve bireysel başvuru almaya başladıktan sonra, sonuç:
Türkiye toplumunun yaşamış olduğu tüm gerçeklik bugüne kadar Avrupa İnsan
Hakları Mahkemesine intikal etmişti iç hukuk yolları tüketildikten sonra, şimdi
Anayasa Mahkemesine gidiyor ve belki bugüne kadar hiçbirimizin bilgisine
intikal etmeyen AİHM’nin vermiş olduğu kararlar, artık Türkiye toplumunun bir
bütün bilgisi dâhilinde görülüyor. Ben de buradan Anayasa Mahkemesinin bireysel
başvurular noktasında kendi yargılama usulünü ve takdir yetkisini kullanırken
ortaya koymuş olduğu hukuki hassasiyeti, Avrupa İnsan Hakları Evrensel
Bildirgesi ve normlarına uydurma noktasında göstermiş olduğu gayreti gördüğümü
belirtmek istiyorum.
En çok
tartışılan kararlar, biliyorsunuz ki, baraja ilişkindi. Bizler şunu
söyleyebiliriz: Seçim Yasası’nın 33’üncü maddesinde yer alıyor baraj, en çok da
bizi ilgilendiriyor çünkü biz baraj aşarak Parlamentoda grubumuzu kuramadık;
bizler bağımsız girerek Parlamentoda grup kurma hakkını kazandık çünkü çoğumuz,
seçim bölgemizde bir barajla karşı karşıya değildik. Barajı çok fazlasıyla
aşarak, yüzde 50’lerin üstüne çıkarak Parlamentoya bağımsız da olsa
milletvekilleri gönderme şansını yakaladık. Peki, yüzde 10’luk barajın bir
örneği var mıydı? Evet, defalarca söyledik, böyle bir örnek Batı demokrasisinde
yok, dünyada da sadece Seyşel Adalarında var. Başka bir yerde yüzde 10’luk
baraj yok. 
Biliyorsunuz,
değerli milletvekilleri, 1995 değişiklikleriyle Anayasa’ya, seçim kanunlarının
temsilde adalet ve yönetimde istikrar ilkeleriyle bağdaştırılacak şekilde
düzenlenecekleri ilkesi getirildi. Peki, temsilde adalet ve istikrar kavramı
birbirini dengeledi mi? Hayır. İstikrar adına temsilde adalet görmezden
gelinebildi, yok sayılabildi. Bu nedenledir ki en somut sonucu olması
itibarıyla söylüyorum: 2002 seçimlerinde AKP tek başına iktidara geldi ama ülke
nüfusunun neredeyse yarısı Parlamentoda temsil edilemedi. 2007 ve 2011’de oy
kullanan seçmenin Parlamentoya kendini taşıyabilme oranı eğer arttıysa, bu,
partimizin vermiş olduğu bağımsız milletvekilleriyle Parlamentoya girme kararından
kaynaklıdır; aksi hâlde yüzde 10’luk seçim barajı ne yazık ki temsilde adaleti
sağlamamaktadır. Ama istikrar, evet, bu dönemde istikrar eşittir tek parti
olarak algılanmaktadır; oysaki istikrar sadece tek partiyle sağlanabilecek bir
unsur değildir. 
Bizler barajın
kaldırılmasının; halkın yönetime katılma oranına verilen değerle eşdeğer
olduğunu düşünüyoruz. Öyle bir sonuç çıkıyor ki ortaya 12 Eylülün en büyük
hediyesi oluyor baraj tüm siyasi iktidarlara. 12 Eylülden bugüne, 1980’den bu
yana iktidara gelen tüm siyasi partiler için en büyük hediye oluyor. İktidarın
dışındayken, muhalefetteyken kaldırılması için çaba harcayan ama iktidara
geldikten sonra onunla birlikte yaşamayı ve yaşatmayı da zorunlu kılan bir
anlayış gelişiyor.
Şimdi, buradan
ancak şunu söyleyebiliriz: Halkın yönetime katılması önemlidir çünkü halk oy
deposu değildir. Halk, yönetime fikriyle, tercihiyle, öncelikleriyle
katılabilmelidir. Bizler de bunun gerçekleşebilmesi için Türkiye toplumunun
temsilde adaletin sağlandığı ve bununla beraber istikrarlı bir yönetimin
yaşandığı günlere erişebilmesi için mutlaka ama mutlaka barajın düşürülmesi
gerektiğine inanıyoruz. Bu, bir yargı kararıyla mı olur? Bu, gerçekten bir
zihniyet devrimiyle olur. Biz parti olarak bir zihniyet devrimiyle olmasından
yanayız ama şu da bir gerçektir: Bugün eğer ihlal boyutu Anayasa Mahkemesinin
önüne gitmiş, geçmişte Avrupa İnsan Hakları Mahkemesinin önüne gittiği gibi ve
bugün Avrupa İnsan Hakları Mahkemesinin vermiş olduğu karardan dolayı Anayasa
Mahkemesi “Evet, ben o takdir marjımı kullanıyorum, bu konuda söz
söyleyebilirim.” noktasındaysa biz hem ihlal kararı verebileceğine hem de iptal
kararı verebileceğine inanıyoruz.
Değerli
milletvekilleri, Anayasa Mahkemesine yapılan bireysel başvurular boyutuyla son
olarak şunu söylemek gerekiyor: Bu başvuruların ne şekilde ve ne kadarlık bir
süre içerisinde neticelendirileceği hususu oldukça önem arz etmekteydi. Zira
mahkemenin, kararları geciktirmesi yahut evrensel hukuk kurallarına aykırı
karar verebileceği endişesi de taşınmaktaydı çünkü yüksek mahkeme, bilhassa
parti kapatmalara dair verdiği kararlarla olumsuz bir sicile sahipti. Ancak son
bir yıl içerisinde vermiş olduğu birçok karar, her ne kadar belli çevrelerce
siyasi bir hesaplaşma içerdiği yönünde eleştirilse de netice itibarıyla
olumluydu. Örneğin, Anayasa Mahkemesi tarafından verilen tutuklu
milletvekillerinin tutukluluk hâllerinin, seçilme hakkını ihlal gerekçesiyle
sonlanması ve uzun tutukluluk sürelerinin beş yılla sınırlanmasıyla başlayan
önemli kararların devamı da geldi. Nitekim Twitter’in kapatılması, kamuoyunca
tartışılmış ve önemli bir gündem yaratmıştı. Anayasa Mahkemesi, tam da bu
noktada herkes tarafından olumlu karşılanan bir tutum sergiledi ve buna ilişkin
olumlu bir karar verdi. Yüksek mahkeme, yerel seçimler öncesi hukukun
bağımsızlığı tartışmalarını derinleştiren Hâkimler ve Savcılar Yüksek Kurulu
kararıyla ilgili düzenlemeye dair Adalet Bakanının yetkilerini artıran
hükümlerin kaldırılmasına dair de bir karara imza attı.
Anayasa
Mahkemesi son dönemlerde verdiği kararlarla toplumun geniş bir kesimini
rahatlatırken Hükûmet cephesinin de tepkilerine maruz kalmıştır, ki bu,
doğaldır çünkü iktidarı sınırlayan bir rol ve misyonu vardır. Nitekim, AKP
kapatma davasıyla ilgili AKP’nin kapatılmaması yönünde verdiği kararla Hükûmet
tarafından övgülere mazhar olan yüksek mahkeme, Başbakanın gözünde, birdenbire
Twitter yasağının kaldırılmasına dair vermiş olduğu kararla “gayrimillî
kararlar alan bir yapı”ya dönüşüvermişti. Başbakanın bu söylemleri, “Bugün o
cübbe sizi güçlü gösterebilir ama bu ülkeye zarar verir.” şeklindeki ifadesi,
hukukun meşruluğunu iyiden iyiye sorgulatır hâle gelmiştir. 
Hâlihazırda ülke
gündeminde ardı ardına gelen gelişmeler, “tape” kayıtları, paralel yargı
tartışmaları yargı erkine olan güveni sarsmış iken bu noktada Hükûmetin,
Anayasa Mahkemesini karşısına alması tehlikelidir. Zira, hukukun meşruluğunu
yitirmesi, yargının işleyişinin bozulması, adalet anlayışının gerilemesi,
kısaca, hukukun bozulması, toplumsal ekonomik kazanımları geriye götüren bir
etki doğuracaktır. Bu anlamda, Anayasa Mahkemesi toplum nezdinde bir güvence
teşkil ederken siyasi iktidar tarafından bu yapının hedef alınması oldukça
tehlikelidir. 
Sonuç olarak,
değerli milletvekilleri, siyasi iktidar hukuk, yargı ve adalet meselelerine
samimi, dürüst ve tutarlı bir şekilde yaklaşmak ve çözüm aramak durumundadır. 
Yargının
olmadığı toplumlarda, herkesin kendi adalet arayışının ön plana çıktığı
toplumlarda yaşanan kaotik ortam, tüm dünyanın mücadele tarihi içerisinde çoğu
ülke için ibret verici noktaları da içinde barındıran bir noktadır. İşte, bugün
yapılması gereken, o ibret verici noktalardan ders çıkarmaktır. Ne yargı
aracılığıyla ne de yargı olmadan toplumun muhalefet eden tüm kesimlerini
ötekileştirmek, yok saymak, hak ve hukuklarını kullanabilecekleri mekanizmaları
ortadan kaldırmak, bugüne kadar sonuç vermediği gibi bugünden sonra da sonuç
vermeyecektir. 
Bu amaçla, diğer
partiler ve aktörlerle birlikte olabildiğince geniş bir uzlaşı temelinde, toplumun
tüm kesimlerinin olabildiğince yaygın ve ortak rızasını kazanabilecek, iğdiş
edilen adalet duygusunu onarabilecek adil, demokrat ve insancıl bir yargının
inşasına yönelik adımlar acil bir şekilde atılmalıdır. Biz bu aciliyetin
farkındayız ve üzerimize düşen tarihî rol ve misyonu oynamaya hazırız.
Bu duygularla
sayın Parlamentoyu saygıyla sevgiyle selamlıyorum. (HDP sıralarından alkışlar)
BAŞKAN –
Teşekkür ederim.
Halkların
Demokratik Partisi adına dördüncü konuşmacı Sayın Altan Tan, Diyarbakır Milletvekili.
Süreniz on
dakikadır. (HDP sıralarından alkışlar) 
HDP GRUBU ADINA
ALTAN TAN (Diyarbakır) – Sayın Başkan, sayın milletvekilleri; bu, 3’üncü
bütçedir Diyanet İşleri Başkanlığı ve vakıflarla ilgili huzurlarınıza gelmiş
bulunmaktayım. Ancak, maalesef, bu üç yıldır tekrarladığımız, dile getirdiğimiz
konularla ilgili hiçbir ciddi düzenleme olmadı.
Kamuoyunun
önünde, böylesine ciddi bir dönemde, bütçe konuşmalarında polemik yapmak
yerine, ben görüşlerimi mümkün olan en makul şekilde sizlere arz etmek istiyorum.

Değerli
arkadaşlar, öncelikle, Diyanet İşleri Başkanlığı üzerinde durmak istiyorum.
Diyanet İşleri Başkanlığının statüsü Türkiye’de yıllardır tartışılıyor ve biz
şu an AK PARTİ sıralarında olan bazı arkadaşlarımızla birlikte, Hükûmet üyesi
olan bazı arkadaşlarımızla birlikte, Yeni Zemin dergisinde din-devlet
ilişkilerini işlediğimiz vakit, yıllar önce, bu konuyu bütün ayrıntılarıyla
bugünkü entelektüel tartışmalara bile ön açacak bir şekilde ele almıştık. Gönül
isterdi ki bugün icranın başında olan, Hükûmette olan arkadaşlar ve iktidar
sıralarında oturan arkadaşlar, bu görüşler çerçevesinde Diyanete yaklaşsınlar
ve Diyanetle ilgili düzenlemeleri de yine yirmi yıl önceki bu incelemelerimiz,
yirmi iki yıl önceki bu incelemelerimiz doğrultusunda düzenlesinler.
Şimdi, nedir bu
değerlendirmeler değerli arkadaşlar? Diyanet İşleri Başkanlığına iki açıdan
bakabiliriz: Bunlardan birisi, İslam dininden gelen uygulamalar yani Hazreti
Peygamber, Hazreti Muhammed Mustafa (SAV)’den itibaren Dört Halife Dönemi,
Emevi, Abbasi uygulamaları ve büyük mezhep imamlarının bu konuyla ilgili
verdikleri fetvalar; ikinci olarak ise, laik cumhuriyetin paradigmalarıyla
laisizm üzerinden tartışabiliriz. 
Değerli
arkadaşlar, İslam hukuku açısından baktığımız vakit, dinin, -İslam’ın, ulemanın-
melikin, sultanın, imparatorun emri altına girmesi haramdır; yanlış bir şey bu.
Yani, bu konuda İslam tarihinde onlarca fetva var, uygulama var. En önemli
örneklerinden birisi de İmamıazam Ebu Hanife’dir. O günkü sakallı, sarıklı ve
namaz kılan, oruç tutan Abbasi halifesinin emrine girmeyi reddetmiştir; din,
devletin emrinde olmamıştır. Çünkü, yöneticiler adil olabilir, zalim olabilir,
yeterli olabilir, yetersiz olabilir. İslam adına hüküm veren âlimlerin -ki
bizde bir ruhban sınıfı da yok, biliyorsunuz, İslam’da din adamları sınıfı da
yok- ulemanın ancak Kur’an’dan, hadisten, içtihatlardan ve kendi idraklerinden
elde ettikleri görüşleri serdetme yükümlülükleri vardır. Bu, hiçbir şekilde
siyasi bir otoritenin veya bir melikin, sultanın, gasıbın emri altına
sokulamaz, yönetimi altına sokulamaz. Bu, İslam’ın çok açık bir hükmü.
Uzun uzadıya bir
İslam tarihi açıklaması veya Eşâri’nin, Matürîdî’nin, İmamıazam’ın, Malik’in, Hanbel’in, Şafii’nin bu konuyla
ilgili yorumlarını, İmamı Gazzalî’nin uygulamalarını anlatacak değilim. Mesela,
İmamı Gazzalî bu işi öyle bir noktaya getirdi ki ömrünün son döneminde
sultanların sofrasına oturmayı da kendi nefsine yasakladı. Zaten çok meşhur bir
söz var İslam tarihinde “Ulemanın akıllısı, samimisi, dindarı, sultanın
sofrasından uzak durur; sultanın akıllısı da âlimlerle beraber oturur kalkar.”
diye bir meşhur değerlendirme var. Bunu burada noktalayayım. 
Peki, laiklik
açısından konu ne? Laiklik açısından da, yine, laik devlet -Batı
demokrasilerinde de bu böyle, Amerika’sında, Fransa’sında, Almanya’sında- dini
kendi kontrolü altında tutmaz yani din ile devlet işleri birbirinden
ayrılmıştır -ilkokulda bize öğretildiği şekliyle, formatıyla anlatıyorum-
dolayısıyla laik bir devlette, laik bir cumhuriyette de devlet toplumun
inancına ve dinî hayatına karışmaz. Bu, ister Müslümanlık olsun ister
Hristiyanlık olsun ister başka bir fikir olsun, mezhep olsun, ne olursa olsun.
Şimdi, Müslümanlık açısından da bugünkü Diyanet
İşleri Başkanlığının durumu garip, laiklik açısından da garip. Şu an
Başbakanlığa bağlı bakanların altında bir genel müdür seviyesinde bir statüsü
var. Tayinle geliyor, tayinle gidiyor. 
ALİ SERİNDAĞ (Gaziantep) – Bakanların üstünde.
ALTAN TAN (Devamla) – Hayır, hayır, üstünde değil.
ALİ SERİNDAĞ (Gaziantep) – Protokol listesi
değişti, üstünde.
ALTAN TAN (Devamla) – Şimdi, böyle bir düzenlemede
dinin, İslam’ın hükümlerini öğreten âlimlerin, cami imamlarının kendi
anladıkları şekliyle, bazen iktidarları da kızdıracak şekilde veya hesaplarına
gelmeyecek şekilde konuşabilmeleri veya o görüşlerini serdetmeleri bu şekliyle,
bu hiyerarşik yapıyla mümkün değil. Ha, nasıl olur? Konuşur, beyan eder, bir
müddet sonra görevine son verilir yani en iyi ihtimalle son verilir, artık,
öbür adli, hukuki takibat ondan sonra gelen bir şeydir. 
Değerli arkadaşlar, bizim bu arkadaşlarımızdan
beklediğimiz şu: İster laik devlet paradigmasını benimsemiş olsunlar ister
İslami hassasiyetleri olsun Diyanet İşleri Başkanlığını bu olması gereken
statüye kavuşturmaları yani Diyanet İşleri Başkanlığı diye bir kurumun
olmaması, esası bu. Dinin sivil topluma bırakılması, tamamen mezheplere göre,
inançlara göre, artık, ne şekilde toplum inanıyorsa, ne şekilde örgütleniyorsa,
tekke, tarikat, medrese, zaviye ve cemevlerinin de açılacağı bir yeni sivil
toplumun inşası, doğru olan bu. 
Şimdi, tabii, sürekli gelen bir diğer eleştiri
“Tamam, doğru söylüyorsun, hoş söylüyorsun da işte, bugün 40 binin üzerinde
cami var, birkaç yüz bin personellik bir Diyanet İşleri Başkanlığı var, biz
bunu nasıl lağvedeceğiz, nasıl kaldıracağız, nasıl bir anda tasfiye edeceğiz,
bu fiilen mümkün değil, üstelik böyle bir durum, çok daha farklı enfeksiyonlara
sebebiyet verebilir.” Bu, siyasi bir cevap bir sefer, yani ilmî, bilimsel bir
cevap değil. Peki, siyaseten bunun -hani, bir tabir var- velev ki anlaşılabilir
olduğunu kabul edelim, o zaman Diyanet İşleri Başkanlığı şu an neden tek bir
inancın, tek bir mezhebin yani İslam dininin Sünni inancına göre –ki ben de
Sünni’yim, Şafii’yim, yedi sülalem de öyle- bunu tekçi bir yapıya oturtuyor?
Yani yine bu, İslam hukukuna da uymuyor, laik hukuka da uymuyor. O hâlde bütün
inançları eğer inançlarla ilgili bir düzenleme, devletin bir ön açıcılığı, bir
yardımı, desteği olacaksa -ki tekrar tekrar söylüyorum, bunu geçici bir süre
için belki kabul edebiliriz, ta ki tamamen sivil topluma terkedilene kadar- o
hâlde cemevleri de açık olacak, tekke, tarikat ve zaviyeler, medreseler de açık
olacak, Tevhid-i Tedrisat Kanunu da kalkacak vesaire, vesaire, vesaire. Bunu
kaldırana kadar da cemevlerine de yine Sünni Müslümanlar camiyi nasıl
ibadethane kabul ediyorlarsa Alevi vatandaşlar için bir ibadethane olması hakkı
tanınacak, maaş veriliyorsa onlara da verilecek, belki papazın ve hahamın da
maaşını yine devlet verecek. Yani bir işin doğruluğunu, yanlışlığını
tartışırken ilkesel olarak tartışmamız lazım. 
Dediğim gibi,
dokuz on dakikalık bir meselede bu kadar geniş bir konuyu daha ayrıntılı bir
şekilde anlatmak mümkün değil, keşke mümkün olsaydı ben de anlatabilseydim.
Vakıflarla
ilgili de birkaç şey söylemek istiyorum. Vakıflar bizim medeniyetimizin
temelidir, yani İslam medeniyetinin övüneceği en önemli kurumlarından birisi
vakıflardır ama maalesef bugün vakıfların da büyük bir kısmı yine
devletleştirilmiş yani topluma hizmet etmesi gereken, yüzü topluma dönük olması
gereken bu sivil toplum kuruluşları da devletin zapturaptına alınmış. Peki,
devlet hiç mi iyi bir şey yapmamış? Bu kadar restorasyon, vakıf, kervansaray,
han, hamam, cami, medrese, tamam bunlar güzel şeyler ancak bizim toplumumuzda
bir de şahıs vakıfları, aile vakıfları var -ki vakıfların büyük bir
ekseriyetini bunlar teşkil ediyor, padişah vakıfları bile öyledir, bu işin
uzmanları bilir- ancak bunlar da bugün bu ailelerin elinde, mütevellilerin
elinde oyuncak hâline gelmiştir. Sadece Diyarbakır’dan bir örnek vereyim: Bir
aile vakfının 5 milyon metrekare arazisi imara girmiştir; 3 milyon metrekare, 3
bin dönüm arsa ortaya çıkmıştır. Bunun hepsini yüzde 20’den, yüzde 25’ten aile,
devletle de iş birliği içerisinde yöneticilerle, müteahhitlere vermiştir;
açıktan yüz milyonlarca doları da alıp dışarıya transfer etmiştir. Bunun da engellenmesi
lazım. 
Saygılar
sunuyorum, teşekkür ediyorum. (HDP sıralarından alkışlar) 
BAŞKAN –
Teşekkür ederim Sayın Tan.
Halkların
Demokratik Partisi adına dördüncü konuşmacı Sayın Gülser Yıldırım, Mardin
Milletvekili.
Buyurun. (HDP
sıralarından alkışlar)
Süreniz on beş dakikadır.

HDP GRUBU ADINA
GÜLSER YILDIRIM (Mardin) – Sayın Başkan, değerli milletvekilleri; öncelikle
sizleri saygıyla selamlıyorum. 
Görüşülmekte
olan yasa tasarısının Türkiye İnsan Hakları Kurumu bütçesi hakkında Halkların
Demokratik Partisi Grubu adına söz almış bulunmaktayım. 
Değerli
milletvekilleri, bildiğiniz gibi 10 Aralık tarihi, İnsan Hakları Evrensel
Bildirgesi’nin Birleşmiş Milletler tarafından kabul edildiğinin 66’ncı yıl
dönümüydü. Bu anlamlı günün hemen ertesinde ülkedeki insan hakları, temel hak
ve özgürlükler gibi temel sorunlara dair olumlu şeyler söylemeyi çok isterdim
fakat üzülerek belirtmeliyim ki ülkedeki temel insan hak ve hürriyetleri
üzerine yapacağım bu kısa konuşma son derece olumsuz bir tablo çıkarmaktadır.
Öncelikle, dünyada ve ülkemizde, bu anlamlı günde, insan hakları, demokrasi ve
özgürlük mücadelesinde yaşamını yitiren tüm insanları saygıyla anıyorum. 
Değerli
arkadaşlar, insan hakları kurumlarının dün kamuoyuyla paylaştığı bir raporlama
çalışmasında Türkiye’nin bir yıllık insan hakları karnesi açıklandı. Raporda
sadece 2014 yılı içerisinde 2 bin insanın, insan hakları ihlalleri sonucu
yaşamını yitirdiğini belirtmektedir.
Başta maden
ocaklarında olmak üzere yaşanan iş kazaları ve iş cinayetleri, Suriye ve Orta
Doğu’da sürmekte olan savaşlar yüzünden yaşanan göçler ve göçmenlerin yaşadığı
sorunlar, Kobani direnişini sahiplenme amacıyla yapılan kitlesel gösterilerde
insanlara uygulanan polis şiddeti 2014 yılının öne çıkan insan hakları
ihlallerindendir.
“Yeni bir
Türkiye” sloganıyla iktidara gelen ve özellikle son birkaç yıldır iyice
otoriterleşip bütün devlet kurumlarını âdeta kendi tekelinde birleştirmeye
çalışan AKP iktidarı, yeni güvenlik paketiyle zaten bir kangrene dönüşen temel
hak ve özgürlükler alanını iyice daraltıp muhalefeti soluksuz bırakmaya
çalışmaktadır. 
Ülkemizde 2014
yılında işlenen 2 bine yakın cinayetin tümü insan yaşam hakkının ihlali
kapsamına girer. Yaşam hakkı ihlali sadece devletin güvenlik güçleri tarafından
gerçekleştirilen öldürme olayları değil, üçüncü kişiler tarafından
gerçekleştirilen fakat devletin etkin bir önleme ve koruma yükümlülüğünü yerine
getirmeyerek neden olduğu ihlalleri de kapsamaktadır. 
2014 yılında
birisi Türkiyeli, birisi Afgan, birisi Ukraynalı, birisi Rojavalı olmak üzere
toplam 5 kişi gözaltında yaşamını yitirmiştir. Kolluk güçlerinin yargısız
infazı, “dur” ihtarına uymadığı gerekçesiyle ya da rastgele ateş açması sonucu
39 kişi yaşamını yitirmiş, 61 kişi yaralanmıştır. Yine, aynı şekilde kolluk
kuvvetlerinin toplantı ve gösterilere müdahalesi sonucu 21 kişi, köy korucuları
tarafından işlenen cinayetlerde 5 kişi, faili meçhul cinayetlerde 50 kişi,
cezaevlerinde 38 kişi, zorunlu askerlik görevini yaparken şüpheli biçimde 35
kişi yaşamını yitirmiştir. Erkek şiddeti sonucu 294 kadın yaşamını yitirmiş,
458 kadın yaralanmış, 142 kadın taciz ve tecavüze uğramıştır. Nefret
cinayetleri, ırkçı saldırılar ve linçler sonucu 11 kişi, iş kazaları ve
cinayetleri sonucu 1.723 emekçi yaşamını yitirmiştir. Sadece Rojava sınırında seken
kurşunlar, patlayan bombalar ve sınırı geçmeye çalışan insanlara güvenlik
güçleri tarafından açılan ateş sonucu, 4’ü çocuk olmak üzere, 27 kişi yaşamını
yitirmiş, 85 kişi yaralanmıştır.
Türkiye İnsan
Hakları Vakfına 2014 yılının ilk on bir ayında işkence ve kötü muameleye maruz
kaldığı iddiasıyla toplam 726 kişi başvurmuş, başvuranlardan 257’sinde işkence
ve kötü muamele gördükleri raporlarla ispatlanmıştır.
Yine, aynı
şekilde 2014 yılının ilk on bir ayında, 64’ü çocuk olmak üzere, toplam 1.018
kişi güvenlik güçleri ve köy korucuları tarafından işkence gördükleri
iddiasıyla İnsan Hakları Derneğine başvurmuştur. 
Değerli
arkadaşlar, 2014 yılına birçok insan barış ve demokratik çözüm süreci adına
büyük umutlar yüklemişti. Fakat, maalesef, bu yıl da geçmiş birçok yıl gibi
demokrasi, özgürlük, barış ve adalet adına heba edilmiş bir yıl olarak ülkenin
siyaset tarihine kaydedilmiştir. İnsan hakları ve demokrasi sorununun kilit
noktası olan Kürt sorununda herhangi bir ilerleme sağlanamadığında, kadın,
emek, demokrasi ve bir bütün olarak insan hakları alanında bir ilerlemenin
sağlanması mümkün değildir. 
2014 yılında
barış ve müzakere sürecinde Hükûmetin çabaları beklentilerin çok altında
kalmış, Hükûmet süreci tek taraflı bir kontrol altında tutmaya çabaladıkça kamuoyunun
şüpheleri artmış ve barış sürecine dair umutları yavaş yavaş tükenmeye
başlamıştır. Süreci hukuksal bir zemine oturtmada Hükûmetin takındığı isteksiz
tavır ve Hükûmetin gittikçe otoriterleşip bütün sorunu kamu düzeni ve güvenlik
eksenine sıkıştırması sürecin önünü ciddi anlamda tıkamıştır. 
Dünyadaki bütün
barış ve müzakere süreçlerine baktığımızda, toplumların hafızasında derin
yaralar bırakan çatışmaların ancak samimiyet, değişim isteği ve cesaretle
mümkün olabileceğini göstermektedir. Geçmişle yüzleşme, hakikat ve adalet
komisyonlarını bile kurmakta tereddüt eden bir devlet aklı bugün çözüm sürecini
en çok sekteye uğratan ve ağırdan alan taraf hâline gelmiştir. Tüm bunların
üstüne, son birkaç aydır KCK adı altında yürütülen soruşturmalar, tutuklamalar,
TMK’da değişiklik yapan 6008 sayılı Yasa’da geçen “Gösterilerde gözaltına
alınan 18 yaş altı çocuklar örgüt üyeliğinden yargılanamazlar.” hükmüne rağmen
çocuklara örgüt üyeliğinden açılan onlarca dava barış sürecini ciddi anlamda
riske etmektedir.
2014 yılının ilk
on bir ayında, önceki yıllarda başlatılan KCK davalarında 643 kişi tahliye
edilirken, aynı dönemde 2.380 kişi gözaltına alınmış, 377 kişi tutuklanmıştır.
Gözaltına alınan 2.380 kişiden 1.887’sinin ve tutuklananlardan 377 kişiden
187’sinin eylül, ekim ve kasım aylarında gerçekleşmesi manidardır. Yani, devlet,
cezaevinin bir kapısından insanları bırakırken öbür kapıdan tekrar içeriye
doldurmaktadır. 
2014 yılının ilk
on bir ayında, 410’u çocuk, toplam 8.405 kişi gözaltına alınmış, 68’i çocuk olmak
üzere 803 kişi tutuklanmıştır. İnternet ve basın üzerindeki sansür ve baskı
devam ederken 2014 yılında yasaklanan toplam etkinlik sayısı 82’ye ulaşmıştır. Sadece
cezaevlerinde kalan toplam tutuklu ve hükümlü insan sayısının bir istatistiği
ortaya çıkarıldığında durumun vahameti kendini göstermektedir. Kasım 2014 yılı
itibarıyla cezaevlerinde 154.197 tutuklu ve hükümlü bulunmaktadır. AKP iktidara
geldiğinde bu sayı sadece 59.429 idi. Oysa bizim ülkemiz hariç dünyanın diğer
bütün ülkelerinde ileri demokrasi ile cezaevlerinde kalan insan sayısı ters
orantılıdır. Bugün bu ülkenin cezaevlerinde 1.984 çocuğun yatıyor olması bu
devletin en büyük ayıplarından birisi olarak karşımızda durmaktadır. Dünyanın
standartlarını ölçü aldığımızda yargılanan sanıklardan 3 kişiden 1’i
tutuklanırken Türkiye’de her 2 sanıktan 1’i tutuklanmaktadır. Tutuklama oranı
ve tutuklu sayısının bu kadar yüksek oluşu dünya standartlarının neresinde
olduğumuzu da ortaya çıkarmaktadır. Bu oranın düşürülmesine yönelik olarak
çalışmalar yürütülmüş ise de yargı paketlerinin de bu soruna ilaç olmadığı
açıkça ortaya çıkmıştır. 
Son yıllarda
sürekli gündemi meşgul eden tutukluluk sürelerinin uzunluğu ile ilgili olarak
yargının hızlanması gerekmekte ve mağduriyet oluşmaması için yargı organlarına
büyük iş düşmektedir. 1970’li yıllardan beri politik baskılardan dolayı
sürgünde yaşayan insanların bir an önce ülkeye dönmeleri için yasal
düzenlemelerin çıkarılması gerekmektedir. AKP döneminde başta Roboski katliamı,
Diyarbakır’da gerçekleşen ve 2006 Mart olayları olarak hafızalarda yer alan ve
en son 6-7 Ekim 2014 tarihinde gerçekleşen ve onlarca insanın yaşamına mal
olan, bizzat devlet güçleri tarafından işlenen sivil cinayetler olmak üzere
gerçekleşen yüzlerce yaşam hakkı ihlalinin etkin bir soruşturma ile yürütülmesi
ve suçluların yargı önüne çıkarılması gerekmektedir. İnsanın en temel hakkı
olan yaşam hakkına karşı gerçekleşen bu fiillerde fail, devlet adına bile suç
işlemişse gerçek bir hukuk devletinin görevi bu insanları yargının korumasından
çıkarıp bizzat yargılamasıdır.
Geçtiğimiz
yasama döneminde kamuoyunun gündemini meşgul eden ana dilde savunma hakkını
düzenleyen bir dizi yasal düzenleme de derde deva bir çözüm olmamış, dertleri
derinleştirmekten öteye gidememiştir. Ana dilde savunma hakkını sınırlı
kullanıma indirgeyen o paket içerisinde yer alan hasta tutuklulara ilişkin
düzenleme dahi hayat bulmamıştır. 
Buradan
özellikle Hükûmet çevrelerine seslenmek istiyorum: 2013 yılında 657 hasta
mahpustan 243’ünün durumu ağırdı. İnsanların inatçı çabaları ve direnişi sonucu
73 kişi tahliye edildi ve 3 kişi maalesef tahliye edilemediği için cezaevinde
yaşamını yitirdi. Bugün hâlen 581 hasta mahpustan 230’unun durumu ağırdır. Bu
insanlardan bazılarının ailelerinin tek isteği “Eğer öleceklerse bile bizim
aramızda ölsünler.” isteğidir. Bu mesele siyasal bir mesele olmaktan çok insani
bir meseledir, bir vicdan ve insanlık meselesidir. 
Bir taraftan
insan kaçakçılarının istismarına maruz kalan, öbür taraftan barındıkları
kamplarda ağır koşullarda yaşam mücadelesi veren mültecilerin sayısı neredeyse
2 milyona varmıştır. Suriye’den gelen mülteci ve sığınmacıların 220 bini göreli
de olsa iyi koşullarda yaşarken geriye kalan milyonlarca insan, başta yiyecek
ve barınma sorunları olmak üzere en temel insani yaşam koşullarından uzak
yaşamlar sürmektedirler. Âdeta kölelik koşullarında çalıştırılan ve bir kısmı
dilenciliğe mahkûm edilen sığınmacılar için geri gönderme merkezleri
oluşturulmamış ve bu insanların hukuksal statüsünü belirlemeye yönelik herhangi
bir yasa henüz çıkarılmamıştır. Özellikle Şengal, Ninova ve Kobani’den gelen ve
çadır kentlerde ağır kış koşullarında yaşam mücadelesi veren yüz binlerce
kadın, yaşlı ve çocuk, Suriyeli sığınmacılara tanınan geçici koruma statüsünün
kendilerine de tanınmasını beklemektedirler.
Yapılan son
yasal düzenlemelerle temel hak ve hürriyetler alanında yapılan tüm
iyileştirmeler ve reformlar bir anda ortadan kaldırılmıştır. Bütün bu
düzenlemelerin Avrupa Parlamentosuna, Avrupa Konseyine, Ekonomik ve Sosyal
Komiteye ve Bölgeler Komitesine sunulan 8 Ekim 2014 tarihli Türkiye 2014 Yılı
İlerleme Raporu’ndan sonra yapılması dikkat çekicidir. Aynı şekilde daha önce
de çıkarılan dördüncü yargı paketinin yarım sayfalık genel gerekçesinde,
değişik tabirlerle, 3 defa, tasarının getirilme amacının ülkemizin uluslararası
toplumdaki olumsuz görünümünü düzeltmek olduğu ifade edilmiştir. Eski Adalet
Bakanı Sayın Sadullah Ergin de paketin amacının Avrupa İnsan Hakları Mahkemesi
önündeki mahkûmiyetlerin sayısını indirmek olduğunu ısrarla belirtmiştir.
Tasarının, düşünce ve ifade hürriyeti ile örgütlenme…
(Mikrofon
otomatik cihaz tarafından kapatıldı)
GÜLSER YILDIRIM
(Devamla) - …haklarının gereğini yerine getirdikleri için yıllarca hapiste
tutulan…
BAŞKAN –
Teşekkür ederim Sayın Yıldırım.
GÜLSER YILDIRIM
(Devamla) – Ben de teşekkür ederim, sizleri saygıyla selamlıyorum. Her ne kadar
bitirmemiş olsam bile. (HDP sıralarından alkışlar)
BAŞKAN –
Teşekkürler.
Anlamadım?
GÜLSER YILDIRIM
(Devamla) – Her ne kadar bitmemiş olsa bile, olsun, teşekkürler.
BAŞKAN – Olsun,
teşekkür ederim.
İDRİS BALUKEN
(Bingöl) – Gülser Hanım kaç yıl cezaevinde kaldı, söz hakkı…
ADİL ZOZANİ
(Hakkâri) – Eskiden alacakları vardı Sayın Başkanım, teessüf ederiz yani.
BAŞKAN – Peki,
bir dahaki sefere onu dikkate alalım.
GÜLSER YILDIRIM
(Mardin) – Benim saklı haklarım kaldı aslında.
BAŞKAN – Sayın
Buldan bir açıklama yapacak sanıyorum.
Buyurun.
V.- AÇIKLAMALAR (Devam)
7.- Iğdır Milletvekili Pervin Buldan'ın, yaptığı
açıklamasındaki bazı ifadelerini düzelttiğine ilişkin açıklaması

PERVİN BULDAN
(Iğdır) – Teşekkür ederim Sayın Başkan.
Sayın Başkan,
değerli milletvekilleri; biraz önce bir açıklama yapmıştım, hem Sayın Mehmet
Metiner’in hem de Sayın Başkanın, Metiner’in ifadelerinden dolayı duyarsız
kaldıklarını ifade etmiştim. Fakat biraz önce hem tutanakları hem de ses
kaydını dinledik. Bir yanlış anlaşılma var, yanlış anlama var daha doğrusu.
Sayın Metiner, Nazlıaka’ya değil Sayın Özkes’e hitaben “balım” kelimesini
kullanmış. Biz bu “balım” kelimesini “hanım” olarak anladık. Dolasıyla, bundan
dolayı sözlerimi geri alıyorum. Fakat bu konudaki hassasiyetimizin devam
ettiğinin de bilinmesini istiyorum, teşekkür ediyorum.
BAŞKAN – Ben
teşekkür ederim.
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) CUMHURBAŞKANLIĞI (Devam)
1) Cumhurbaşkanlığı 2015 Yılı Merkezî Yönetim Bütçesi
2) Cumhurbaşkanlığı 2013 Yılı Merkezî Yönetim Kesin
Hesabı
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2015 Yılı Merkezî
Yönetim Bütçesi
2) Türkiye Büyük Millet Meclisi 2013 Yılı Merkezî
Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2015 Yılı Merkezî Yönetim
Bütçesi
2) Kamu Denetçiliği Kurumu 2013 Yılı Merkezî Yönetim
Kesin Hesabı
Ç) SAYIŞTAY (Devam)
1) Sayıştay 2015 Yılı Merkezî Yönetim Bütçesi
2) Sayıştay 2013 Yılı Merkezî Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2015 Yılı Merkezî Yönetim Bütçesi
2) Anayasa Mahkemesi 2013 Yılı Merkezî Yönetim Kesin
Hesabı
E) YARGITAY (Devam)
1) Yargıtay 2015 Yılı Merkezî Yönetim Bütçesi
2) Yargıtay 2013 Yılı Merkezî Yönetim Kesin Hesabı
F) DANIŞTAY (Devam)
1) Danıştay 2015 Yılı Merkezî Yönetim Bütçesi
2) Danıştay 2013 Yılı Merkezî Yönetim Kesin Hesabı
G) BAŞBAKANLIK (Devam)
1) Başbakanlık 2015 Yılı Merkezî Yönetim Bütçesi
2) Başbakanlık 2013 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI (Devam)
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2015 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2015 Yılı Merkezî Yönetim
Bütçesi
2) Diyanet İşleri Başkanlığı 2013 Yılı Merkezî Yönetim
Kesin Hesabı
İ) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2015 Yılı Merkezî Yönetim
Bütçesi
2) Vakıflar Genel Müdürlüğü 2013 Yılı Merkezî Yönetim
Kesin Hesabı
J) TÜRKİYE İNSAN HAKLARI KURUMU (Devam)
1) Türkiye İnsan Hakları Kurumu 2015 Yılı Merkezî
Yönetim Bütçesi
2) Türkiye İnsan Hakları Kurumu 2013 Yılı Merkezî
Yönetim Kesin Hesabı

BAŞKAN - Şimdi,
söz sırası Sayın Adil Zozani’de, Hakkâri Milletvekilleri.
Konuşma süreniz
on üç dakika. (HDP sıralarından alkışlar)
HDP GRUBU ADINA
ADİL ZOZANİ (Hakkâri) – Teşekkür ederim Sayın Başkan.
Değerli
milletvekilleri, Sayıştay bütçesi üzerinde bir değerlendirmede bulunacağım
çünkü konuştuğumuz bütçenin en önemli unsurlarından bir tanesi bu bütçenin
denetlenebilir olmasıdır. Bu bütçe denetlenebiliyor mu denetlenmiyor mu;
Sayıştay, Parlamento adına, bizler adına, hepimiz adına bütçenin denetimini
hangi ölçülerde yapabiliyor; bunun, kanımca enine boyuna tartışılması
gerekiyor. 
Geçen sene de
tartışma konusu olmuştu. Geçen sene burada yaptığımız tartışmalarda, esasında,
yaptığımız tartışmalar, yaptığımız değerlendirmeler bir teamül niteliği
taşıyacağı için -çünkü bir ilk rapor değerlendirmesini içeriyordu geçen sene
yapılan değerlendirmeler- onların kayda geçmesi ve bir teamülün oluşması için
önemli olduğunu ifade etmiştik ve görüşlerimizi ifade etmiştik. O nedenle,
geçen sene burada kayıtlara geçirdiğimiz değerlendirmelerimizde yaptığımız önerilerde,
hem Sayıştay Yasası’nda hem de 5018’de yapılması gereken değişiklikleri,
önerilerimizi sıralayarak ifade etmiştik ve devamında şunu söylemiştik: “Plan
ve Bütçe Komisyonunun, Sayıştay raporlarını -ki geçen sene hiç gelmemişti, bu
sene kısmen geldi- bu raporları enine boyuna, hakkaniyetle ya da hakkınca
değerlendirme şansı yoktur. İş yükü nedeniyle Plan ve Bütçe Komisyonunun böyle
bir şey yapma şansı yoktur.” demiştik. Bugün de aynı şeyi tekrarlıyoruz ama bu
öneriyi geçen sene yaptık. Geçen sene dedik ki: “En azından bir kesin hesap
komisyonunun kurulması gerekir.” Parlamentonun, Sayıştayın raporlarını
değerlendirmek üzere kesin hesap komisyonunun mutlaka ama mutlaka kurulması
gerektiğini, kurması gerektiğini ifade etmiştik. 
Bir yıl geride
kaldı. Bir yıl sonra bakıyoruz aynı noktayız çünkü bu konuda yapılan hiçbir
öneri dikkate alınmadı. İktidar partisi mensupları da, esasında, bu konuda çok
mesafeli değiller. Kesin hesap komisyonunun kurulması gerektiğine ilişkin,
iktidar partisi mensubu milletvekillerinin de Komisyon çalışmaları esnasında bu
konuda olumlu görüşleri olmuştur. Ancak, iktidar partisinin bu konuda öncülük
etmesi gerekir ve bu komisyonu kurması gerekir.
Türkiye’de
Sayıştay raporlarının, esasında, Parlamentoya gelip değerlendirme yapma geleneği
çok eski değildir, yenidir, 2010’dan sonra başlamış, 2011’de yasası çıkmış ve
uygulamaya konulmaya çalışılan bir uygulamadan söz ediyoruz. Ancak, yarım
yamalak bir denetim mekanizmasından sonuç alma şansı yoktur, kesin hesap
komisyonunun kurulması gerekiyor ve kesin hesap komisyonunun muhalefet
partilerinin ağırlıkta yer alacakları bir komisyon olarak görev alması
gerekiyor. Yani, burada oluşturulacak kesin hesap komisyonunun muhalefet
ağırlıklı bir komisyon olması gerekir. Dünyada da böyledir, kesin hesap
komisyonunu kuran bütün ülkelerde, ileri demokrasilerde kesin hesap
komisyonlarının başkanlığı bile muhalefet partisi mensupları arasından seçilir
ki komisyon çalışmalarını yeterince denetleyebilsin, parlamento çalışmalarını
denetleyebilsin, Sayıştayın yaptığı denetimlerin hakkını verebilecek bir
pozisyon oluşabilsin. Geride bıraktığımız süre içerisinde bu konuda maalesef
adım atılmadı. 
Değerli
milletvekilleri, hepinize 656’ya ek cetveller geldi, her milletvekilinin
bürosuna gönderildi, geçtiğimiz cuma gününden itibaren her milletvekilinin
bürosuna geldi. Ben, 657’ye ek muhalefet şerhleri de dâhil olmak üzere,
Parlamentoda herhangi bir milletvekilinin bu ekler üzerinden bir inceleme
yapmış olabileceğine inanmıyorum, mümkün değil çünkü. Yani, milletvekilinin
böyle bir şey yapmak istemediğine inandığım için ifade etmiyorum, mümkün
olmadığı için ifade ediyorum.
Bakın, arkanızda duruyor bu ek cetveller Naci Bey.
Siz de bakmamışsınız, arkanızda kitaplar duruyor, koymuşsunuz. Buradan bakınca
onların büyüklüğünden arkadaki koltuk görünmüyor. Toplam kaç sayfa biliyor
musunuz? 15.916 sayfa doküman gelmiş her milletvekilinin odasına. 15.916 sayfa
doküman gelmiş milletvekillerinin önüne. Hangi milletvekili inceleyebildi? Hiç
kimse inceleyememiştir Plan ve Bütçe Komisyonunun üyeleri de dâhil. Bu kadar
dokümanı inceleme şansına sahip değildir. Yapabileceğiniz tek şey vardır:
Bürokrasinin önünüze servis ettiği bu dokümanı ya kabul edersiniz ya da
reddedersiniz. E, çok da reddetme şansınız yok, kabul edeceksiniz. Şimdi, bunun
adı “denetim” olabilir mi? Bunun adı “denetim” olmaz. 
Sayıştay raporlarından haberiniz var mı? Sayıştay
raporlarında aklanan unsurlar, pirüpak olan unsurlar Meclisin gündemine
geliyor. Yargıya intikal eden raporlar Meclis denetimine tabi değildir.
Sayıştay, evet, Parlamento adına denetim yapıyor ancak yargıya intikal eden
hususlar konusunda öyle bir yasa yapılmış ki Sayıştay “Ey milletvekili, sen kim
oluyorsun? Sana bilgi vermiyorum.” diyor. Sorduk, cevabımızı bu şekilde aldık.
Bakın, sorduk, cevabımızı bu şekilde aldık. 
Kesin hesabı konuşacağız, 2013 yılı kesin hesabını.
Kaç milletvekili burada değerlendirme şansına sahip? 2013’ü aklayacağız. On iki
gün sonra burada sorulacak, kürsüden okunacak. 2013 yılı kesin hesabını burada
aklayacaksınız. Neye göre aklayacaksınız? Aklamamanız gerekiyor çünkü 2013 yılı
hesapları içerisinde yargıya intikal edenler var. Yargının nasıl bir sonuç
vereceğini, nasıl bir karar vereceğini nereden bileceksiniz? Ama
aklayacaksınız. Yargı kararını vermeden Parlamento hükmünü verecektir. Böyle
bir denetimden söz edilebilir mi? Bunun adı denetim olabilir mi? Bunun adı
denetim değildir.
Ankara’nın çok
dehlizlerinden söz edilir, Ankara’nın çok karanlıklarından söz edilir de bu
Parlamento, Ankara’nın dehlizlerini aydınlatmak için sadece Genel Kurul
salonunda kaç ampul kullanıyor biliyor musunuz? Sayın Başkan da, Divan da
herhâlde merak etmemiştir. Sadece bu Genel Kurul salonunda Ankara’nın
karanlığını biraz aydınlatmak için 1.832 ampul kullanılmış ama birbirimizi
görmüyoruz. Afaki bir rakamdan söz etmiyorum, sayabilirsiniz. 
MEHMET NACİ
BOSTANCI (Amasya) – Saydın mı?
ADİL ZOZANİ
(Devamla) - Sayın; 1.832 ampul kullanılmış ama hâlâ karanlık, hâlâ karanlık.
MALİK ECDER
ÖZDEMİR (Sivas) – Patlak ampuller dâhil mi?
ADİL ZOZANİ
(Devamla) - Şimdi, bu durumda, böyle bir tabloda siz hangi denetimden söz
edebileceksiniz? 
Bakın, Sayıştay
denetiminin dışında olan kalemler var, harcama kalemleri var. “Gizli hizmet
giderleri kalemi” olarak geçer bunlar, “örtülü ödenek” diye bahsediliyor ya. 5
ayrı kurumun gizli hizmet gideri var ve biz bunu bilmiyoruz: Başbakanlığın,
Millî Savunma Bakanlığının, Millî İstihbarat Teşkilatının, Genelkurmay
Başkanlığının, Emniyet Genel Müdürlüğünün ayrı ayrı gizli hizmet gideri var ve
bunların hiçbirisi Sayıştay denetimine tabi değil. 
Sayıştay benim
adıma neyin denetimini yapıyor Allah aşkına? Soruyorum, Sayıştay bizim adımıza
neyin denetimini yapıyor? “Askerî harcamalara dokunmayacaksınız.” diyor. Askerî
harcamalarla ilgili olarak 6085’in 44’üncü maddesinde, bir kere, yasaklama
hükmü konulmuş. Önerdik, geçen sene geldik burada dedik ki: “Buraya bir fıkra
ekleyelim, askerî harcamaların da açık denetime tabi olduğunu burada ifade
edelim.” “Uluslararası bir faciaya sebebiyet verecekse bunların kontrollerini,
açıklamalarını gizlilik esasına göre de yapın.” dedik. Bunu ifade ettik ama bu
konuda da adım atılmadı, bir şey yok.
Bakanlar,
Başbakan burada efelenerek, bağırarak açıkladılar, dediler ki: “Ey efendiler,
biz en fazla sağlığa ve eğitime ödenek ayırıyoruz.” Kusura bakmayın, doğru
değil. Kesinlikle doğru değil. Siz nereden en fazla eğitime yatırım ödeneği
ayırıyorsunuz Allah aşkına ya? Siz inanabiliyor musunuz buna? Siz bu rakama
inanabiliyor musunuz? Yani, siz gerçekten eğitime en yüksek yatırım bütçesini
ayırdığınızı mı ifade ediyorsunuz? Gerçekten buna inandığınızı şu an bile ifade
ediyorsanız size söyleyeceğim bir şey yok. Kesinlikle doğru değil. Asla ve asla
doğru değildir. 
RECAİ BERBER
(Manisa) – Niye, Komisyonda değil miydiniz?
ADİL ZOZANİ
(Devamla) – Sayın Başkan, siz de çok iyi biliyorsunuz.
RECAİ BERBER
(Manisa) – Rakamları siz de biliyorsunuz, Komisyondaydınız.
ADİL ZOZANİ
(Devamla) – Evet, rakamı biliyorum, eğitim bütçesi içerisinde yatırıma ayrılan
pay yüzde 3,6. Siz memurunuzun maaşını veriyorsunuz. 
RECAİ BERBER
(Manisa) - En büyük yatırım. 
ADİL ZOZANİ
(Devamla) – Memura maaş verirken niye konuşuyorsunuz? Peki, aynı şekilde
diyoruz ki: “Diyanet İşleri Başkanlığına niye bu kadar veriyorsunuz?” “İmamın
maaşını vermeyecek mi bu devlet?” diyorsunuz. Öğretmenin maaşını bu devlet
vermeyecek mi? Sizin verdiğiniz, eğitime ayırdığınız bütçe, devletin memuruna
ödediğiniz maaştır, yatırım bütçesi değildir. Millî Eğitim Bakanlığına ayrılan
bütçe içerisinde yatırıma giden pay, bütçesi içerisinde yüzde 3,6’dır. 
FAHRETTİN POYRAZ
(Bilecik) – Önceki dönemlerde ne kadar?
ADİL ZOZANİ
(Devamla) – Peki, askerî ve güvenlik harcamaları kalemi içerisinde yatırıma
ayrılan pay ne kadardır? Yüzde 13,5’tir. Siz nerede…
RECAİ BERBER
(Manisa) – Askerlere de verilen maaşları…
ADİL ZOZANİ
(Devamla) – Hayır, maaşlarını bir tarafa koyuyorum, askerî yatırım
harcamalarında maaşlardan arındırarak bir yüzde söylüyorum, millî eğitim
açısından da maaştan arındırarak ifade ediyorum. İki kalemde de maaşlardan
arındırarak ayrılan pay millî eğitimde yüzde 3,6’dır, askerî yatırımlarda yüzde
13,5’tir. E, çıkıp halkı aldatmayın lütfen, ayıp oluyor, yani bu kadar da
olmuyor! Gerçeği bu kadar ters yüz ederek Türkiye kamuoyunu, insanlarımızı bu
kadar…
(Mikrofon
otomatik cihaz tarafından kapatıldı) 
ADİL ZOZANİ
(Devamla) – …aldatmaya kalkışmayın, çok ayıp oluyor, yakışmıyor size!
BAŞKAN –
Teşekkür ederim Sayın Zozani.
ADİL ZOZANİ
(Devamla) – Teşekkür ediyorum Sayın Başkan. (HDP ve CHP sıralarından alkışlar)
RECAİ BERBER
(Manisa) – Plan ve Bütçe Komisyonumuzda da aynısını…
ADİL ZOZANİ
(Devamla) – Doğruları söyledim Sayın Başkan, yanlışsa size sataşayım.
BAŞKAN – Sayın
milletvekilleri, Halkların Demokratik Partisi Grubu adına…
ADİL ZOZANİ
(Devamla) – Sayın Başkan, Sayın Plan ve Bütçe Komisyonu Başkanının adını zikrederek
kendisine sataştım, doğru rakamları verecek Sayın Başkan.
BAŞKAN – Bana da
sataştınız, sözümü kestiniz, ben ne yapacağım?
RECAİ BERBER
(Manisa) – Sayın Başkan, o bize sataştı. 
BAŞKAN - Benim
de sözümü kestiniz, bana da sataştınız, ben ne yapacağım?
ADİL ZOZANİ
(Devamla) – Hayır, hayır, Sayın Başkan…
RECAİ BERBER
(Manisa) – Sayın Başkan, isim vererek bana sataştı.
ADİL ZOZANİ
(Devamla) – Sataştım Sayın Başkan.
RECAİ BERBER
(Manisa) – Yahu, sataşmayı bile doğru dürüst yapmadın yalnız ha!
BAŞKAN - Teşekkür
ederim.
Böylelikle
Halkların Demokratik Partisi Grubu adına yapılan konuşmalar da sona erdi.
Şimdi Adalet ve
Kalkınma Partisi Grubu adına yapılacak konuşmalara geldik.
Yalnız,
birleşime on beş dakika ara veriyorum.
Kapanma Saati: 17.29
DÖRDÜNCÜ
OTURUM
Açılma
Saati: 17.46
BAŞKAN:
Başkan Vekili Ayşe Nur BAHÇEKAPILI
KÂTİP
ÜYELER: Muharrem IŞIK (Erzincan), Muhammet Bilal MACİT (İstanbul)
----0----
BAŞKAN – Sayın
milletvekilleri, Türkiye Büyük Millet Meclisinin 26’ncı Birleşiminin Dördüncü
Oturumunu açıyorum.
2015 Yılı Merkezi
Yönetim Bütçe Kanunu Tasarısı ve 2013 Yılı Merkezi Yönetim Kesin Hesap Kanunu
Tasarısı’nın görüşmelerine devam edeceğiz.
Komisyon burada.
Hükûmet burada.
Şimdi, Adalet ve
Kalkınma Partisi Grubu adına ilk söz talebi Sivas Milletvekili Sayın Hilmi
Bilgin’e aittir.
Buyurun Sayın
Bilgin. (AK PARTİ sıralarından alkışlar)
Süreniz beş
dakikadır.
AK PARTİ GRUBU
ADINA HİLMİ BİLGİN (Sivas) – Sayın Başkan, değerli milletvekilleri; 2015 Yılı
Merkezi Yönetim Bütçe Kanunu Tasarısı kapsamında, Cumhurbaşkanlığı bütçesi
üzerine grubumuz adına söz almış bulunmaktayım. Bu vesileyle, yüce heyetinizi
ve aziz milletimizi saygıyla selamlarım.
Anayasa’mıza
göre, Cumhurbaşkanı devletin başıdır. Milletin birliğini ve beraberliğini
temsil eder. Cumhurbaşkanlığı makamı, Türkiye Cumhuriyeti’nin en yüksek temsil
ve idare makamıdır. Hâl böyleyken, geçmişte maalesef milletin büyük bir kısmını
yok sayan, milleti ayrıştıran, ötekileştiren, anlamayan cumhurbaşkanlarını bu
aziz millet görmüştür.
LEVENT GÖK
(Ankara) – Kimmiş onlar ya? Bir açıklayın da, merak etmesinler!
HİLMİ BİLGİN
(Devamla) – Geçmişe dönüp baktığımızda, ülkemizde cumhurbaşkanlığı seçimlerinin
hep sancılı olduğu görülecektir. Çağdaş demokrasiyi benimsemiş toplumlarda
rutin bir hadise olan cumhurbaşkanlığı seçimleri ülkemizde hep krizlere neden
olmuş, askerî ve sivil vesayetin müdahalelerine açık olmuştur. Peki, bu durum
normal midir? Neden Cumhurbaşkanlığı seçimleri hep krizlere neden olmuştur?
Cumhurbaşkanlığı makamı milletin birliğini, beraberliğini temsil eden bir makam
iken neden millete rağmen yetkilerin kullanıldığı bir makam olmuştur? Bu
sorulara verilecek cevapların temelinde millet iradesini yok sayma, milleti
ikinci sınıf görme, “Millet bilmez, millet anlamaz, millet karar veremez.”
yaklaşımları vardır ancak bu anlayışta olanlar kaybetmeye mahkûmdur. Bu
anlayış, milletin vicdanında ve tarih nezdinde hep kaybetmiştir. İşte onun
içindir ki bu millet, Adnan Menderes’i, Turgut Özal’ı, Necmettin Erbakan’ı
rahmetle ve minnetle anmakta, onlara zulmedenleri ise tarihin çöplüğüne
atmaktadır. Bu noktada siyasete düşen görev, bu anlayıştan sıyrılarak milleti
anlamaya çalışmaktır. Şunu hiçbir zaman unutmayalım ki millet, iyi ile kötüyü,
doğru ile yanlışı birbirinden ayıracak en güçlü hakemdir. Milletimiz mümeyyizdir.
Milletimizin asla ve asla vasilere, velilere ihtiyacı yoktur. 
Sayın Başkan,
değerli milletvekilleri; eski Türkiye’de millet iradesine dayanmayan iktidar
yetkisini bir kısım anayasal kurumlar ve Cumhurbaşkanlığı makamıyla sağlama
arzusu ve bu şekilde statükoyu ve vesayeti devam ettirme anlayışı vardı.
Vesayet odakları, milletten almadıkları yetkiyi milletin aleyhinde kullanmaktan
çekinmemişlerdir. Bunu da maalesef bir kısım anayasal kurumlar ve
Cumhurbaşkanlığı makamıyla yapmışlardır. Vesayet odakları, askerî ve sivil
bürokrasi kendilerini devletin gerçek sahibi, milletin hamisi olarak
görmüşlerdir. Dolayısıyla, Cumhurbaşkanı da bu kesimlerden çıkan, bu anlayışa
sahip, vesayetten ve statükodan yana biri olabilirdi, milletin değerlerine,
hassasiyetlerine saygılı, milletimiz gibi düşünen, yaşayan Anadolu evlatları
Cumhurbaşkanı olamazdı, hasbelkader olursa gereği yapılırdı. İşte bu seçkinci,
elit askerî ve sivil bürokrasi ilk defa 2007’de kaybetmiş, âdeta duvara
toslamıştı. Bir millet hareketi olan, milletiyle birlikte yol yürüyen AK PARTİ,
öncelikle e-muhtırayı yok saymış, hukuk garabeti olan 367 kararını milletin
hakemliğiyle ortadan kaldırmış, millet iradesine dayalı olarak Cumhurbaşkanını
seçmiş ve bundan böyle cumhurun başkanını seçme yetkisi, iradesi, 2007
referandumuyla cumhurun kendisine verilmiştir. 
Sayın Başkan, değerli milletvekilleri; kendi
başkanını seçme yetkisini ve iradesini alan aziz milletimiz, 10 Ağustos
tarihinde yapılan seçimde Sayın Cumhurbaşkanımız Recep Tayyip Erdoğan’ı
seçilmiş ilk Cumhurbaşkanı olarak büyük bir teveccühle ilk turda seçmiştir. Bu
seçimler, milletimiz ve demokrasimiz açısından büyük önem arz etmektedir. Bu
seçimle birlikte Türkiye, Cumhurbaşkanını milletin doğrudan seçtiği bir döneme
girmiştir. Bu vesileyle, her türlü siyasi mühendisliğe, her türlü algı
operasyonuna rağmen, ferasetiyle, kadirşinaslığıyla 10 Ağustosta milletin adayı
Sayın Recep Tayyip Erdoğan’a büyük bir destek vererek ilk turda seçen aziz
milletimize bir kez daha şükranlarımızı sunuyoruz. Bu seçimler bir kez daha
milletin terazisinin şaşmayacağını göstermiştir. 
Yeni dönemde Türkiye Cumhuriyeti Cumhurbaşkanlığı
makamı, yeni Türkiye'nin ruhuna ve karakterine uygun olarak kendi içinde
gerekli görülen yeniden yapılanma sürecini gerçekleştirerek devletimizin
onuruna, milletimizin değerlerine ve beklentilerine yakışır şekilde
hizmetlerine devam edecektir. Yeni Türkiye'de Cumhurbaşkanlığı, toplumsal
taleplere devletin en üst düzeyde cevap vereceği etkin bir yapılanma içerisinde,
Anayasa'nın vermiş olduğu yetkileri en verimli ve en etkin şekilde
kullanacaktır. Sayın Cumhurbaşkanımız, halkın doğrudan teveccühünden aldığı
güçle milletine hizmet etmeye devam edecektir. Bu nedenle, Cumhurbaşkanlığı
teşkilat yapısı da seçilmiş Cumhurbaşkanı ve büyüyen, gelişen Türkiye vizyonuna
uygun olarak güçlendirilecektir. Devletin en yüksek temsil ve idare makamı olan
Cumhurbaşkanlığı makamı için harcanan her rakam ülkenin huzuruna, büyümesine,
gelişmesine, uluslararası saygınlığına ve ekonomik refahına katkı
sağlayacaktır.
Bu vesileyle, Cumhurbaşkanlığı bütçesinin hayırlı
uğurlu olmasını temenni ediyor, hepinize saygılar sunuyorum. (AK PARTİ
sıralarından alkışlar) 
BAŞKAN – Teşekkür ederim.
LEVENT GÖK
(Ankara) – Sayın Başkan…
BAŞKAN – Buyurun
Sayın Gök.
LEVENT GÖK
(Ankara) – Sayın konuşmacı konuşmasında, milleti temsil etmeyen
cumhurbaşkanlarının görev yaptığını ifade etti. Ayrıca, 2007’den beri milleti
temsil eden cumhurbaşkanının göreve geldiğinden bahsetti.
Az önce, siz,
bizim partimize mensup konuşmacılar konuşurken sözlerini kestiniz ve onları
uyardınız. Şimdi, bu sayın konuşmacının, şu ana kadar milleti temsil etmeyen
Cumhurbaşkanları kimdir, bir, açıklamasını istiyorum. 
HİLMİ BİLGİN (Sivas) - Millet biliyor Levent Bey.
İSMAİL AYDIN (Bursa) - Kenan Evren’i Cumhurbaşkanı
mı olarak görüyorsunuz?
LEVENT GÖK (Ankara) – Bir saniye, bir saniye,
açıklarsanız öğreniriz.
BAŞKAN – Lütfen sayın milletvekilleri, dinliyorum.
FAHRETTİN POYRAZ (Bilecik) - Darbeyle gelenler var.
LEVENT GÖK (Ankara) – Bilemem ben hangisini
kastediyor? Ama “2007’den beri milletin evlatları Cumhurbaşkanlığı yaptı.”
dendiğine göre, bu cumhuriyeti kuran Mustafa Kemal Atatürk, partimizin kurucu
Genel Başkanıdır; İsmet İnönü partimizin Başkanıdır, onlar da Cumhurbaşkanlığı
yapmıştır; ben onlara yapılan bu sataşmadan dolayı söz istiyorum.
HİLMİ BİLGİN (Sivas) – Ben öyle bir şey demedim
Sayın Başkan.
LEVENT GÖK (Ankara) – Aynen öyle söylediniz, hiç…
HİLMİ BİLGİN (Sivas) – Benim söylediklerim çok
açık.
LEVENT GÖK (Ankara) – Efendim, ben not aldım.
BAŞKAN – Sayın Gök, bir dakika müsaade eder
misiniz?
Sayın Bilgin’den bir açıklama alabilir miyiz? Sayın
Bilgin, böyle bir kastınız var mıydı?
HİLMİ BİLGİN (Sivas) – Sayın Başkanım, ben öyle bir
şey söylemedim, Sayın Grup Başkan Vekili neye itiraz etti, onu anlamadım.
YUSUF HALAÇOĞLU (Kayseri) – Kasti, sözü aynı Sayın
Başkanım.
BAŞKAN – Bir dakika. Diyor ki: “2007’den öncesi…”
ADİL ZOZANİ (Hakkâri) – Sataşmadan söz verin geçsin
Başkanım, işin içinden çıkamazsınız.
LEVENT GÖK (Ankara) – “2007’den beri bu ülkenin
evlatları Cumhurbaşkanlığı koltuğu makamına gelmiştir.” diyor.
BAŞKAN – “Milletin Cumhurbaşkanı değildi.” diye bir
söz sarf etmişsiniz…
YUSUF HALAÇOĞLU (Kayseri) – Evet, aynen söyledi. 
BAŞKAN – Arkadaşlar, bir dakika müsaade edin.
LEVENT GÖK (Ankara) – Arkadaşlarım zaten
doğruluyor.
BAŞKAN – Mustafa Kemal Atatürk ve İsmet İnönü de
aynı şekilde Cumhurbaşkanlığı…
YUSUF HALAÇOĞLU (Kayseri) – Hayır, Meclisin
seçtiği, milletin vekillerinin seçtiği değil mi Cumhurbaşkanı? O zaman biz de
milletin vekili değiliz.
BAŞKAN - …yaptığı dönemde onları da kastettiniz
“Milletin adamı değildir.” diye bir yoruma…
LEVENT GÖK (Ankara) – Çok ağırdır bu söz. Yani bu
sözü ya tashih edecek…
HİLMİ BİLGİN (Sivas) – Sayın Başkanım, bu millet,
darbe sonrası seçilen cumhurbaşkanlarını, Meclis üzerinde uçaklar uçurarak
Meclisin koridorlarında, kulislerde milletvekillerini tehdit ederek seçilen
cumhurbaşkanlarını görmüştür. Benim ne kastettiğimden normal bir Türk vatandaşı
anlaması gerekeni anlamıştır.
YUSUF HALAÇOĞLU (Kayseri) – İyice daha karmaşık
hâle geldi.
LEVENT GÖK (Ankara) – 2007’den beri…
BAŞKAN – Sayın Gök, sanıyorum, yani Türkiye’de bu
cumhurbaşkanlığı süreci sıkıntılı olmuştur, bazılarında da darbelere neden
olmuştur bu süreçler. Onu kastetti sanıyorum.
LEVENT GÖK (Ankara) – Ben şu net soruyu soruyorum…
Ben sataşmadan dolayı söz istiyorum. 
ADİL ZOZANİ (Hakkâri) – Bütün partilere sataşma
vardır Sayın Başkan.
BAŞKAN – Anlamıyorum yalnız sayın milletvekilleri.
Buyurun Sayın Gök.
LEVENT GÖK (Ankara) – 2007’den beri seçilenler
milletin evladı oluyor, ondan önceki seçilenler neyin nesidir? Örneğin, Mustafa
Kemal Atatürk, İsmet İnönü neyin nesidir?
ADİL ZOZANİ (Hakkâri) – Vekili kim seçiyor?
YUSUF HALAÇOĞLU (Kayseri) – Vekili de millet
seçiyor, aynen.
ADİL ZOZANİ (Hakkâri) – Parlamentoya sataşma vardır.
BAŞKAN – Bunu böyle sizin kastettiğiniz anlamda bir
kasıtla söylese ben de müdahale ederdim zaten.
LEVENT GÖK (Ankara) – Aynen bu şekilde söyledi ama.
Aynen bu şekilde söyledi.
SÜLEYMAN ÇELEBİ
(İstanbul) – Sayın Başkan, aynen öyle.
MUSTAFA ELİTAŞ
(Kayseri) – Sayın Başkan…
BAŞKAN – Şimdi,
o anlam çıksaydı ben de müdahale ederdim Sayın Gök.
LEVENT GÖK
(Ankara) – Efendim, aynen bu şekilde söyledi. Aynen bu şekilde söyledi. 
ADİL ZOZANİ
(Hakkâri) – O anlamda Sayın Başkan.
MAHMUT TANAL
(İstanbul) – Aynen o.
SÜLEYMAN ÇELEBİ
(İstanbul) – Aynen o efendim.
BAŞKAN – Bir
dakika arkadaşlar, bir dakika… Şu anda Sayın Gök’le konuşuyorum. 
LEVENT GÖK
(Ankara) – İzin verin, bu konuyu ben lisanı münasip bir şekilde kürsüden,
sataşmadan dolayı, partimizin genel başkanlıklarını yapmış kişileri de
kastetmesi açısından söz istiyorum. 
MUSTAFA ELİTAŞ
(Kayseri) – Sayın Başkan, böyle bir usul İç Tüzük’e aykırı. 
SÜLEYMAN ÇELEBİ
(İstanbul) – Her şeyi İç Tüzük’e bağlamayın.
BAŞKAN – Şimdi,
Sayın Gök, konuşmacı öyle bir kastının olmadığını söyledi. 
ADİL ZOZANİ
(Hakkâri) – Bunun kasıtla alakası yok Sayın Başkan.
BAŞKAN –
Samimiyetle ifade ederim ki ben böyle bir algı içinde olsaydım ben de müdahale
ederdim.
LEVENT GÖK
(Ankara) – Ama aynen bunları söyledi.
MAHMUT TANAL
(İstanbul) – Üç grup sizin gibi öyle anlamıyor da sadece sizin grup öyle
anlıyor. Olur mu öyle Başkan?
BAŞKAN –
Konuşmacının kastettiği ve benim algıladığım, darbe süreçlerinin yaratılmasına
neden olan Cumhurbaşkanlığı seçimlerinden bahsetti ama bu konuda bir açıklama
yapmak istiyorsanız ben size yerinizden söz vereyim.
LEVENT GÖK
(Ankara) – Sayın Başkanım, iki dakikada ben meramımı anlatırım izin verin.
Şimdi sataşma olmuştur.
BAŞKAN – Ama
şimdi burada bir…
LEVENT GÖK
(Ankara) – Bir sataşma olmuştur.
ADİL ZOZANİ
(Hakkâri) – Parlamentoya sataşma olmuştur.
BAŞKAN – Burada
Tüzük’ün uygulanmasında bir sıkıntı var.
LEVENT GÖK
(Ankara) – Ben de tartışma doğurmayacak şekilde konuşacağım.
BAŞKAN –
Açıklamanızı yapın Sayın Gök. 
MUSTAFA ELİTAŞ
(Kayseri) – Sayın Başkan, yerinden 60’a göre bir dakikalık söz…
FAHRETTİN POYRAZ
(Bilecik) – Ya, neyi kastettiğini zaten söylüyor adam. 
BAŞKAN – Size
söz vereyim yerinizden, lütfen, kesmeyeceğim de sözünüzü.
Buyurun. 
LEVENT GÖK
(Ankara) – Kürsüden hitap etmek daha uygundur Sayın Başkanım.
MUSTAFA ELİTAŞ
(Kayseri) – Pazarlığa girer bu Sayın Başkan. Sataşmadan…
BAŞKAN –
Sataşmadan dolayı kürsüye alıyoruz. 
SÜLEYMAN ÇELEBİ
(İstanbul) – Sataşma.
MAHMUT TANAL
(İstanbul) – Sataşma zaten Sayın Başkan. Zaten sataşmadan dolayı istiyoruz.
MUSTAFA ELİTAŞ
(Kayseri) – Kim kime sataşıyor?
MAHMUT TANAL
(İstanbul) – Partimizin Genel Kurucusuna sataşıyor.
BAŞKAN – Sayın
Gök, size yerinizden söz vereceğim, iki dakika vereceğim.
Buyurun.
LEVENT GÖK
(Ankara) – Ama cümle önemliydi. Yani…
BAŞKAN – Ama
aynı şekilde açıklama yetkisini size veriyorum, yerinizden söz veriyorum, iki
dakika süre veriyorum.
LEVENT GÖK
(Ankara) – Peki.
BAŞKAN –
Söylediğinizle, İç Tüzük’te, bahsettiğiniz anlamda bir sataşmayı
yorumlayabilmek mümkün değil. O yüzden buyurun, yerinizden size iki dakika süre
vereceğim.
LEVENT GÖK
(Ankara) – Tam da sataşılmıştır Sayın Başkanım.
BAŞKAN – Lütfen…
Buyurun.
ADİL ZOZANİ
(Hakkâri) – Biz de talep ediyoruz Sayın Başkan.
YUSUF HALAÇOĞLU
(Kayseri) – Ben de talep ediyorum Sayın Başkan.
BAŞKAN – Şimdi
Sayın Gök’le konuşuyorum, sonra sizin taleplerinizi alacağım.
Buyurun.
V.- AÇIKLAMALAR (Devam)
8.- Ankara Milletvekili Levent Gök'ün, Sivas
Milletvekili Hilmi Bilgin’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması

LEVENT GÖK
(Ankara) – Şimdi, Sayın Başkan, konuşmacı konuşmasında aynen “Milletin
evlatları 2007’den sonra Cumhurbaşkanlığı yapmaya başlamıştır.” dedi. Tabii, bu
devletin bir kuruluşu var, bir kuruluş felsefesi var, verilen büyük bir
mücadele var, Kurtuluş Savaşı var…
BAŞKAN –
Elbette.
LEVENT GÖK
(Ankara) – …ve bugün burada, bu Parlamentoda olmamızı sağlayan Mustafa Kemal
Atatürk gerçeği var. AKP, sayın konuşmacı ve herkes bilmelidir ki bugün burada
oturmamıza neden olan faktörler, Mustafa Kemal Atatürk’ün, İsmet İnönü’nün o
şanlı Kurtuluş Savaşı’ndan geçer. 
Şimdi, kendi
partisine mensup cumhurbaşkanlarını bir kenara ayırarak ondan öncekileri ayrı
bir kefeye koymak ve özellikle Millî Kurtuluş Savaşı kahramanlarını farklı bir
kefeye koymak, tam anlamıyla cumhuriyetimize, tarihimize, köklerimize,
kültürümüze son derece büyük saygısızlıktır.
Ayrıca, burada,
elbette darbe dönemlerini kimsenin benimsemesi mümkün değildir ama bence sayın
konuşmacı, dün ve önceki günlerde kendi genel başkanları tarafından ifade
edilen, örneğin Sayın Celal Bayar konusunda ne diyecektir, Sayın Süleyman
Demirel konusunda ne diyecektir, Sayın Turgut Özal konusunda ne diyecektir? Bir
yandan onlara sığınarak siyaset yapmaya devam edeceksiniz, bir yandan da
kendinizi kalın bir çizgiyle 2007’den itibaren ayıracaksınız. Bu, çok ciddi bir
handikaptır. Bu sözler söylenmiştir. Sayın konuşmacı bizzat Atatürk’ü, İsmet
İnönü’yü darbe dönemlerindekileri hariç tutarak diğerlerinden ayırt etmediğini
ifade etmek durumundadır, biz bunları duymak durumundayız.
BAŞKAN – Peki,
teşekkür ederim.
Sayın Halaçoğlu…
YUSUF HALAÇOĞLU
(Kayseri) – Doğrudan doğruya Parlamentoya karşı bir konuşma yapmıştır maalesef
arkadaşımız. Onunla ilgili bir açıklama yapmak istiyorum. Buradan yaparsam daha
iyi olur.
BAŞKAN –
Buyurun.
9.- Kayseri Milletvekili Yusuf Halaçoğlu'nun, Sivas
Milletvekili Hilmi Bilgin’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması

YUSUF HALAÇOĞLU
(Kayseri) – Teşekkür ederim Sayın Başkan.
Şimdi “milletin
evlatları ve millet tarafından seçilmiş” diyor arkadaşımız. Şimdi, bundan
önceki cumhurbaşkanları kim tarafından seçildi? Parlamento tarafından.
Parlamento tarafından seçilen kişi milletin evladı olmuyor mu? Veyahut da
milletvekilleri millet tarafından seçildiğine göre onları temsil eden ve
onların seçtikleri bir kişiyi siz dışlayamazsınız.
İSMAİL AYDIN
(Bursa) – Kenan Evren’i kim seçti, Cemal Gürsel’i kim seçti?
BAŞKAN – Sayın
milletvekilleri…
YUSUF HALAÇOĞLU
(Kayseri) – Hangi cumhurbaşkanı olursa olsun, bütün cumhurbaşkanlarına ve
Parlamentoya hakaret etmiştir arkadaşımız. Parlamentonun seçtiğini milletin
evladı olarak nitelendirmemesi, kendisinin de içerisinde bulunduğu bu mensuba
büyük hakarettir. Bundan dolayı kınıyorum.
BAŞKAN – Sayın
Zozani, buyurun.
10.- Hakkâri Milletvekili Adil Zozani'nin, Sivas
Milletvekili Hilmi Bilgin’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması

ADİL ZOZANİ
(Hakkâri) – Teşekkür ederim Sayın Başkan.
Tabii ki
cumhurbaşkanının doğrudan halk tarafından seçilmesi ülke demokrasisi açısından
sevindirici bir gelişmedir. Bizim de öteden beri sahip çıktığımız ve
dillendirdiğimiz bir talepti ve Cumhurbaşkanının halk tarafından doğrudan
seçilmesi doğrudan demokrasinin bir gereğidir, bu önemlidir. Ancak doğrudan
seçilmiş bir Cumhurbaşkanlığı mekanizmasının daha önceki geleneklerin,
teamüllerin kötülenmesi ya da hakir görülmesi şeklinde yorumlanması talihsizlik
olmuştur. Son derece açık ve nettir: Sayın milletvekilinin kullandığı dil ve
üslup ayrıştırıcı bir dil ve üslup olmuştur, yakışmamıştır, doğru değildir.
Ayrıca, AK PARTİ Grubuna da çağrımızdır. Biz bu konuda hem yasa teklifini verdik
hem burada defalarca da Meclis kürsüsünde dile getirdik. Biz bu konuyu
dillendirirken de pek çok milletvekili oradan bize el uzatarak Kenan Evren’i,
Kenan Evren’in ismini anımsattı. Evet, Kenan Evren bir darbecidir, bir darbeci generaldir
ve şu anda yargılanıyor. On binlerce insanın kanına eli bulaşmıştır. Gelin,
birlikte -mademki öyle, Türkiye Cumhuriyeti’nin Cumhurbaşkanlığı mekanizmasına,
o payeye yakışmayan bir isim olduğuna sizde kanisiniz- Sayın Kenan Evren’in
Cumhurbaşkanlığı payesini birlikte kaldıralım. Evet, yakışmıyor. Türkiye
Cumhuriyeti Cumhurbaşkanlığı mekanizmasının isminin Kenan Evren’le birlikte
anılması, bir darbeciyle birlikte anılması doğru değildir. Bunu kaldıralım.
BAŞKAN –
Teşekkür ederim Sayın Zozani.
Sayın Elitaş,
iki dakika…
11.- Kayseri Milletvekili Mustafa Elitaş'ın, Sivas
Milletvekili Hilmi Bilgin’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması

MUSTAFA ELİTAŞ
(Kayseri) – Teşekkür ediyorum Sayın Başkan.
Öncelikle, Sayın
Gök’ün hassasiyetine teşekkür ediyorum. Bu ülkede Cumhurbaşkanlığı yapan herkes
bu milletin temsilcisidir. Nitekim, Anayasa’nın 104’üncü maddesi:
“Cumhurbaşkanı Devletin başıdır. Bu sıfatla Türkiye Cumhuriyetini ve Türk
Milletinin birliğini temsil eder.” Bu, Türkiye Cumhuriyeti’nin kurucusu
Atatürk’ten bu tarafa gelen bütün Cumhurbaşkanlarını kapsayan bir ifadedir ve
kapsayan bir tanımdır. Yani, Atatürk, İnönü, Celal Bayar, Gürsel ve o günden bu
tarafa gelen Sayın Gül ve Sayın Erdoğan da dâhil olmak üzere. Sayın Gök’ün
bundan sonraki süreçte -bugüne kadar olanı bir tarafa bırakıyoruz ama- şu
andaki konuşmasını bir taahhüt olarak alıyorum. Şu anda Türk milletinin
birliğini temsil eden ve devletin başı olarak Anayasa’nın 104’üncü maddesine
göre görev yapmakta olan Sayın Recep Tayyip Erdoğan hakkındaki bütün söylemlere
Sayın Gök’ün itiraz etmesini beklerim. 
Bakın, Sayın Gök
arkadaki konuşanları da duyuyordur herhâlde, kendi grubunun arkasında
konuşanları. 
İki: 2007
yılında 358 milletvekilinin, bu milletin temsilcisi milletvekilinin “evet”
dediği bir Cumhurbaşkanının 367 kararıyla maalesef Cumhurbaşkanlığı elinden
alınmış ve arkasından 2007 seçimlerinde bu millet Cumhurbaşkanlığı elinden
alınan Sayın Abdullah Gül’ün içinde bulunduğu partiye büyük bir destek vererek
Cumhurbaşkanı seçilmesini gerçekleştirmiştir. Ondan sonra, Anayasa’da
değişiklik yapılarak mademki Türkiye Büyük Millet Meclisine dışarıdan
müdahaleler yapılmakta, Türkiye Büyük Millet Meclisinin bahçesine askerler
getirilmekte, Türkiye Büyük Millet Meclisinin üstünde, semada uçaklar uçurarak
milletvekilleri tehdit altında bırakılmakta, artık bundan sonra cumhur kendi
reisini seçsin diye 2007 yılının Ekim ayında bir Anayasa değişikliği
yapılmıştır ve bundan sonra millet kendi reisini kendi seçmeye başlamıştır. 
Ben buradan şunu
ifade ediyorum: Atatürk’ten bugüne kadar gelen bütün cumhurbaşkanları bu
Anayasa çerçevesinde… Darbeci Cumhurbaşkanının yargılanmasıyla ilgili biz
Anayasa değişikliğini yaptık, itiraz edildi. 
(Mikrofon
otomatik cihaz tarafından kapatıldı) 
ADİL ZOZANİ
(Hakkâri) – Kim itiraz etti ya? 
BAŞKAN –
Teşekkür ederim. 
MUSTAFA ELİTAŞ
(Kayseri) – O anlamda, Sayın Gök’ün hassasiyetini Sayın Recep Tayyip Erdoğan
hakkında da Anayasa’nın 104’e göre göstermesini tavsiye ediyorum. 
BAŞKAN –
Teşekkür ederim. 
Sayın
milletvekilleri, grup başkan vekillerinin hepsini dinledim. 
LEVENT GÖK
(Ankara) – Bir cümle de ben buradan…
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı'nın, Başkanlık Divanı olarak, darbe sonucu Cumhurbaşkanı olmuş
kişiler hariç olmak üzere, başta Mustafa Kemal Atatürk ve diğer bütün
cumhurbaşkanlarına saygı ve sevgilerini sunduklarına ilişkin konuşması

BAŞKAN – Biz de
Divan olarak bu konudaki düşüncemizi şöyle açıklamak isteriz: Darbe süreçlerine
konu edilerek Cumhurbaşkanı olmuş ve bizzat darbe yaparak Cumhurbaşkanı olmuş
kişiler hariç olmak üzere, başta Mustafa Kemal Atatürk ve diğer bütün
cumhurbaşkanlarına saygı ve sevgilerimizi sunuyoruz Divan olarak. 
Teşekkür ederim.

LEVENT GÖK
(Ankara) – Sayın Başkanım…
BAŞKAN –
Kapatalım artık bu konuyu, lütfen.
LEVENT GÖK
(Ankara) – Bir cümleyle kapatayım, izin verin, bir cümle.
BAŞKAN – Lütfen,
Sayın Gök, bakın, bitirdik bu konuyu.
LEVENT GÖK
(Ankara) – Bir cümle ama…
BAŞKAN – Biz de
saygılarımızı sunduk, en derin saygılarımızı sunduk. Hiç kimsenin bunun
haricinde bir şey düşünmesi mümkün değildir ki biz de öyle algılamadık. Bir
istisnası var bu saygı sunmamızın, onun da gerekçelerini söyledim.
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) CUMHURBAŞKANLIĞI (Devam)
1) Cumhurbaşkanlığı 2015 Yılı Merkezî Yönetim Bütçesi
2) Cumhurbaşkanlığı 2013 Yılı Merkezî Yönetim Kesin
Hesabı
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2015 Yılı Merkezî
Yönetim Bütçesi
2) Türkiye Büyük Millet Meclisi 2013 Yılı Merkezî
Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2015 Yılı Merkezî Yönetim
Bütçesi
2) Kamu Denetçiliği Kurumu 2013 Yılı Merkezî Yönetim
Kesin Hesabı
Ç) SAYIŞTAY (Devam)
1) Sayıştay 2015 Yılı Merkezî Yönetim Bütçesi
2) Sayıştay 2013 Yılı Merkezî Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2015 Yılı Merkezî Yönetim Bütçesi
2) Anayasa Mahkemesi 2013 Yılı Merkezî Yönetim Kesin
Hesabı
E) YARGITAY (Devam)
1) Yargıtay 2015 Yılı Merkezî Yönetim Bütçesi
2) Yargıtay 2013 Yılı Merkezî Yönetim Kesin Hesabı
F) DANIŞTAY (Devam)
1) Danıştay 2015 Yılı Merkezî Yönetim Bütçesi
2) Danıştay 2013 Yılı Merkezî Yönetim Kesin Hesabı
G) BAŞBAKANLIK (Devam)
1) Başbakanlık 2015 Yılı Merkezî Yönetim Bütçesi
2) Başbakanlık 2013 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI (Devam)
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2015 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2015 Yılı Merkezî Yönetim
Bütçesi
2) Diyanet İşleri Başkanlığı 2013 Yılı Merkezî Yönetim
Kesin Hesabı
İ) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2015 Yılı Merkezî Yönetim
Bütçesi
2) Vakıflar Genel Müdürlüğü 2013 Yılı Merkezî Yönetim
Kesin Hesabı
J) TÜRKİYE İNSAN HAKLARI KURUMU (Devam)
1) Türkiye İnsan Hakları Kurumu 2015 Yılı Merkezî
Yönetim Bütçesi
2) Türkiye İnsan Hakları Kurumu 2013 Yılı Merkezî
Yönetim Kesin Hesabı

BAŞKAN - Evet,
Adalet ve Kalkınma Partisi adına ikinci konuşmacı Sayın Nevzat Pakdil,
Kahramanmaraş Milletvekili. (AK PARTİ sıralarından alkışlar)
Süreniz beş
dakika Başkan.
AK PARTİ GRUBU
ADINA NEVZAT PAKDİL (Kahramanmaraş) – Sayın Başkan, saygıdeğer milletvekilleri;
hepinizi saygıyla selamlıyorum.
2015 bütçesinin
milletimiz için hayırlar getirmesini Cenabıhakk’tan niyaz ediyorum.
Saygıdeğer
milletvekili arkadaşlarım, 2011’den bugüne kadar geçen süre içerisinde bu
yasama döneminde yeni anayasa çalışmalarıyla ilgili olarak komisyonlar kuruldu,
İç Tüzük çalışmasıyla ilgili olarak komisyonlar kuruldu, siyasi etik
komisyonuyla ilgili olarak komisyon kuruldu ve çalışmalarını yürüttü ama
maalesef bu komisyonlardan bir netice almak mümkün olmadı. Ümit ederiz ki,
inşallah, önümüzdeki yasama dönemi içerisinde bu anayasa çalışmaları ve İç
Tüzük çalışmaları netice alır. Benim temennim, İç Tüzük’ün önümüzdeki dönemde
uygulanmak üzere hiç olmazsa bu dönemde bir yasal statüye kavuşturulmasıdır. 
Saygıdeğer
milletvekili arkadaşlarım, şunu ifade edeyim ki terzi söküğünü dikemez derler.
Türkiye Büyük Millet Meclisi bu dönem içerisinde yapılan ön çalışmalar
neticesinde bütün partilerimize mensup 12 grup başkan vekilinin imzasıyla
Türkiye Büyük Millet Meclisine bir kanun teklifi sunmuştur fakat bu kanun
teklifi şu anda gündemdeki yerini almış ama maalesef yasal hâle gelmemiştir ve
yasal hâle gelmeyi beklemektedir. 
Muhterem
arkadaşlarım, şunu ifade etmek istiyorum: Önce her birimizin empati yapması
lazım. Buraya yargıyla ilgili kanunlar geliyor, başka kurumlarla ilgili
kanunlar geliyor. Belirli
bir şeyin içerisinde, dışarıda bir kısım şeyler konuşuluyor ama burada bir
kısmı -o da takdire şayandır- oy birliğiyle geçiyor. Ama soruyorum size:
Milletvekilleri olarak bizim bir kanunumuz var mı? (AK PARTİ ve CHP
sıralarından “Yok” sesleri) Bizim bir kanunumuz yok. Bu kanunlarla ilgili olan
hususları değişik şekilde bir araya getirdik. Hepsi bir araya geldi, bütün grup
başkan vekillerimiz imzasını attı. Ama “Bu yasalaşsın.” dediğimiz anda siz
milletvekilleri, biz milletvekilleri, hepimiz dâhil bunun yasalaşmaması için
elimizde ne imkân varsa hepsini kullanıyoruz. Şu anda bu teklifin yasalaşması
için Meclis Başkanımız bütün ilgili arkadaşlarla, gruplarla konuşuyor ve
yasanın çıkması için gayret ediyor. Bu hususta ben tek tek bütün
milletvekillerimizden aynı zamanda Türk Parlamenterler Birliği Başkanı olarak
destek arzu ediyorum. 
Bakınız, arkadaşlar, bu Meclis
içerisinde hanım milletvekili arkadaşlarımız, erkek arkadaşlarımız var. Doğum
yapan arkadaşlarımız oldu. Memurların doğum hakkı var. Doğumdan önce ne kadar
izinli olacakları, doğumdan sonra ne kadar izinli olacakları belli ama
milletvekili arkadaşlarımız için böyle bir yasal düzenleme var mı? Milletvekili
arkadaşlarımızın, doğum yapan kardeşlerimizin böyle bir hakkı var mı? Yok. Peki
“Bu hakkı temin edelim, yasalaştıralım.” deyince niye yasalaştırmaktan
kaçınıyoruz? Niye çekingen davranıyoruz? 
Şimdi, bakınız saygıdeğer
arkadaşlarım, şunu ifade etmek istiyorum: Arkadaşlarla da konuştuk. Diyelim ki
milletvekilliğiniz bitti, Cumhuriyet Bayramı törenlerine iştirak edeceksiniz.
Gittiniz, Tapu Kadastro müdürünün yeri belli, Millî Eğitim müdürünün yeri
belli, defterdarın yeni belli. Peki, 22’nci, 23’üncü, şimdi 24’üncü, 20’nci,
19’uncu dönem milletvekillerinin yeri nerede? Vali lütfederse -işte, valilik
yapan arkadaşlarımız var içinizde- onlar bir yer gösterirse gidip sıraya
oturacaksınız, yoksa boynunuzu bükeceksiniz. Bir kısmınız da zaten böyle bir
durumla karşılaşmamak için törenlere gitmeyeceksiniz. Var mı yanlışı? Yok. (AK
PARTİ sıralarından alkışlar) O zaman bunu hep beraber gerçekleştirmemiz lazım. 
Bakınız, bu cenaze törenleriyle
ilgili olan husus, ölümlerle ilgili olan husus. Bu teklifin içerisinde,
arkadaşlar, hiçbir akçeli husus yok. Bu konuda trafikle ilgili bir düzenleme
vardı, o düzenleme de çıkarılır. Sizden istirhamım şudur: Yarın ne olacağını ne
biteceğini hep beraber görüyoruz. Bu yasayı çıkaralım.
Büyükelçilerimizin
büyükelçiliği bitiyor, diplomatik pasaportu devam ediyor mu? Ediyor. Peki,
sizin milletvekilliğiniz bittiğinde sizin statünüz ne oluyor? 3’üncü dereceye
gelmiş olan hususlarla aynı husus oluyor ama herkes elini taşın altına
koymaktan kaçıyor.
MAHMUT TANAL
(İstanbul) – Bizim yurt dışına gidecek paramız yok. 
NEVZAT PAKDİL
(Devamla) – Bunun akçeyle ilişkisi yok, parayla ilişkisi yok. Lütfen kanunumuza
sahip çıkalım ve kanunumuzu çıkaralım. Bunun arkasında olan bir Meclis
Başkanlık Divanı da varken ya Meclis Başkanlık Divanında olan her partideki
arkadaşlar bu konuya imza atsın yahut sayın grup başkan vekilleri imza atsın ve
bunu konuşalım. Kendi aramızda konuştuğumuz zaman “Çok güzel, iyi oluyor, yapalım.”
diyoruz, arkaya dönüştüğümüz zaman “Hele bir danışalım, hele bir görüşelim.”
Neyi danışıyoruz, neyi görüşüyoruz yıllardır, ben bunu bilmiyorum. Lütfen
altında imzamız olan bu teklife sahip çıkalım. 
(Mikrofon
otomatik cihaz tarafından kapatıldı) 
NEVZAT PAKDİL
(Devamla) – İçinde milletvekillerinin özlük haklarıyla ilgili hiçbir şey yok,
sadece statülerini belirlemiş olan bir kanun maddesi ve kanun teklifidir. (AK
PARTİ sıralarından alkışlar) 
BAŞKAN –
Teşekkür ederim Sayın Başkan. 
NEVZAT PAKDİL
(Devamla) – Lütfen, her birimiz bu konuya sahip çıkalım ve bunu kanunlaştıralım
çünkü bu bizim aynı zamanda milletvekilleri olarak bir görevimiz. Sadece
değişik kanunlarda olan hususları bir araya getirerek bir milletvekili
kanunumuz lütfen olsun. 
BAŞKAN – Sayın
Başkan, teşekkür ederim. 
NEVZAT PAKDİL
(Devamla) – İstirham ediyorum, bütün milletvekili arkadaşlarımızın takdirine
arz ediyorum. (AK PARTİ sıralarından alkışlar) 
BAŞKAN – Sayın
Pakdil’e Meclisi yöneten Meclis Başkan Vekili olarak hem de milletvekili olarak
teşekkür ederim. 
YUSUF HALAÇOĞLU
(Kayseri) – Sayın Başkanım. ....
BAŞKAN - Üçüncü
konuşmacı...
YUSUF HALAÇOĞLU
(Kayseri) – Sayın Başkanım. ....
BAŞKAN – Pardon,
özür dilerim. 
Buyurun Sayın
Halaçoğlu. 
YUSUF HALAÇOĞLU
(Kayseri) – Sayın Başkanım, Sayın Pakdil’in açıklamalarıyla ilgili bir açıklama
yapmak istiyorum. 
BAŞKAN – Buyurun
bir dakika. 
V.- AÇIKLAMALAR (Devam)
12.- Kayseri Milletvekili Yusuf Halaçoğlu'nun,
Kahramanmaraş Milletvekili Nevzat Pakdil’in 656 ve 656’ya 1’inci Ek sıra sayılı
Bütçe Kanunu Tasarısı ile 657 sıra sayılı Kesin Hesap Kanunu Tasarısı’nın
birinci tur görüşmelerinde AK PARTİ Grubu adına yaptığı konuşmasındaki bazı
ifadelerine ilişkin açıklaması

YUSUF HALAÇOĞLU
(Kayseri) – Teşekkür ederim. 
Sayın Başkanım,
şimdi Nevzat Bey bu açıklamayı yaptı ama şimdi, bütün grup başkan vekilleri de
biliyor ki Meclis Başkanımızın Başkanlığında zaten grup başkanları bir araya
geldiler. Bu konuları, işte hem tüzük meselesini hem milletvekili etik
meselesini, kanunu hem milletvekilliği statüsüyle ilgili kanun meselesini zaten
biz gündeme getirdik ve kendilerine de gönderdik Parlamenterler Birliği olarak
ve biz görüşlerini de aldık kendilerinden. Dolayısıyla, zaten biz bu konuda
çalışıyoruz. Yani “Ötekiler imzalasın, imzalamasın.” diye buraya çıkıp da şov
yapmanın gereği yok yani, kusura bakmasınlar. (AK PARTİ sıralarından
gürültüler)
Teşekkür
ediyorum. 
BAŞKAN – Sayın
Halaçoğlu, bundan önce de bu tip çalışmalar oldu. Sayın Pakdil’in söylemek
istediği, şu anda yapılan çalışmaların tamama ermesidir. Yoksa geçmişte de
-sekiz yıldır buradayım ben- birçok kez deneme oldu ama maalesef atıl kaldı
çeşitli nedenlerden dolayı. Nedenleri de hepimiz biliyoruz. İnşallah bu sefer
ki sonuçlanır, tamamlanır.
YUSUF HALAÇOĞLU
(Kayseri) – Tamam da yani kendilerine gönderildi ve geri alındı.
NEVZAT PAKDİL
(Kahramanmaraş) – Sayın Başkan…
BAŞKAN – Sayın
Başkan, buyurun.
YUSUF HALAÇOĞLU
(Kayseri) – Bu konuda çalışma zaten var.
BAŞKAN – Eskiden
de yapılmıştı da, o yüzden.
YUSUF HALAÇOĞLU
(Kayseri) – Olabilir ama şu an devam ediyor çalışma.
BAŞKAN – Buyurun
Sayın Pakdil.
NEVZAT PAKDİL
(Kahramanmaraş) – Mikrofonu mu açacaksınız, kürsüye mi geleyim?
BAŞKAN –
Açıklama mı yapacaksınız?
NEVZAT PAKDİL
(Kahramanmaraş) – Evet.
BAŞKAN –
Buyurun, yerinizden, açayım mikrofonu.
13.- Kahramanmaraş Milletvekili Nevzat Pakdil'in,
Kayseri Milletvekili Yusuf Halaçoğlu’nun yaptığı açıklamasındaki bazı
ifadelerine ilişkin açıklaması

NEVZAT PAKDİL
(Kahramanmaraş) – Sayın Başkanım, saygıdeğer arkadaşlarım; iki dönem, dokuz yıl
burada Meclis Başkan Vekilliği yaptım. Yaptığım çalışmaların hepsinde -burada
olan arkadaşlarım bilirler- hayatım ortadadır, hiçbir zaman… Sayın Halaçoğlu,
daha önceden tanışıp biliştiğimiz bir arkadaşımızsınız, “şov” kelimesi size
yakışmamıştır. Hayatı boyunca şov yapmış insan değil, gerçeklerin peşinde
koşmuş olan, hakikatin peşinde koşmuş olan bir insanım. (AK PARTİ sıralarından
alkışlar)
Lütfen, istirham
ediyorum.
YUSUF HALAÇOĞLU
(Kayseri) – Peki, “Bize gönderildi.” diye niye demediniz? “Biz görüş
bildirdik.” dediniz mi? Size gönderildi mi, gönderilmedi mi? Niye söylemediniz?
BAŞKAN – Sayın
Halaçoğlu, lütfen…
NEVZAT PAKDİL
(Kahramanmaraş) – Sayın Halaçoğlu, ben konuşurken bütün Genel Kurula hep
birlikte hitap ettim, iktidar veya muhalefet, hiçbir şey söylemedim, hepimizin
üzerine bir görevdir dedim ama sizin gibi akademik hüviyeti olan, grup başkan
vekili olan arkadaşımızın bu pozisyonda, yıllarca Meclisi yönetmiş bir
arkadaşımıza böyle bir hitapta bulunması üzüntü verici olmuştur, teessüflerimi
bildiriyorum. 
BAŞKAN – Teşekkür
ediyorum.
YUSUF HALAÇOĞLU
(Kayseri) – Sayın Başkanım, affedersiniz, tamamlamam lazım. 
Şimdi,
kendilerine o dosya gönderildi mi? Ondan sonra kendileri geri gönderdiler mi,
göndermediler mi? Niye açıklamadı peki?
BAŞKAN – Sayın
Halaçoğlu, yani gerçekten anlamakta güçlük çekiyorum. Sayın Pakdil bu çalışmayı
Parlamentoda görev alan bütün milletvekillerinin birlikte yapması gerektiğine
inandığını söyledi. Kimseye hakaret etmedi, kimseyi eleştirmedi. Geçmişte bir
pratik var, imzalanmışken atıl oldu o teklif. “Bir daha bunlara düşmeyelim.”
anlamında bir konuşma yapıldı ama durum gösteriyor ki bu sene de
tamamlanamayacak bu çalışma.
YUSUF HALAÇOĞLU
(Kayseri) – Ama hiç çalışma yokmuş gibi konuşuyor.
BAŞKAN – Buyurun
Sayın Gök. 
14.- Ankara Milletvekili Levent Gök'ün, Kahramanmaraş
Milletvekili Nevzat Pakdil’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşmasındaki bazı ifadelerine ilişkin
açıklaması

LEVENT GÖK
(Ankara) – Teşekkür ederim Sayın Başkan.
Milletvekillerinin
bir kanununun olmaması önemli bir eksikliktir. Biz az önce konuşan Sayın Nevzat
Pakdil’in bu konudaki yapıcı çalışmalarını takip ediyoruz ve kendisine de
teşekkür ediyoruz. 
Elbette bu konu
toplumda siyasetçinin saygınlığıyla ilgili. Kabul edilmeli ki asgari ücretle
geçinen herkesin en ufak bir artış beklediği bir dönemde milletvekillerine
yönelik en ufak bir iyileştirme toplumun yoğun bir tepkisini çekiyor. Biz bu
konuda milletvekillerinin akçalı olmayan konularında yapılabilecek ve
kamuoyunun benimseyeceği çalışmalar içerisinde bir çalışmayı yürütüyoruz. Umarım
bir olgunluğa ulaştığı zaman hep beraber bunu Meclisten geçirme şansını da
buluruz.
BAŞKAN –
İnşallah.
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) CUMHURBAŞKANLIĞI (Devam)
1) Cumhurbaşkanlığı 2015 Yılı Merkezî Yönetim Bütçesi
2) Cumhurbaşkanlığı 2013 Yılı Merkezî Yönetim Kesin
Hesabı
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2015 Yılı Merkezî
Yönetim Bütçesi
2) Türkiye Büyük Millet Meclisi 2013 Yılı Merkezî
Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2015 Yılı Merkezî Yönetim
Bütçesi
2) Kamu Denetçiliği Kurumu 2013 Yılı Merkezî Yönetim
Kesin Hesabı
Ç) SAYIŞTAY (Devam)
1) Sayıştay 2015 Yılı Merkezî Yönetim Bütçesi
2) Sayıştay 2013 Yılı Merkezî Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2015 Yılı Merkezî Yönetim Bütçesi
2) Anayasa Mahkemesi 2013 Yılı Merkezî Yönetim Kesin
Hesabı
E) YARGITAY (Devam)
1) Yargıtay 2015 Yılı Merkezî Yönetim Bütçesi
2) Yargıtay 2013 Yılı Merkezî Yönetim Kesin Hesabı
F) DANIŞTAY (Devam)
1) Danıştay 2015 Yılı Merkezî Yönetim Bütçesi
2) Danıştay 2013 Yılı Merkezî Yönetim Kesin Hesabı
G) BAŞBAKANLIK (Devam)
1) Başbakanlık 2015 Yılı Merkezî Yönetim Bütçesi
2) Başbakanlık 2013 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI (Devam)
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2015 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2015 Yılı Merkezî Yönetim
Bütçesi
2) Diyanet İşleri Başkanlığı 2013 Yılı Merkezî Yönetim
Kesin Hesabı
İ) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2015 Yılı Merkezî Yönetim
Bütçesi
2) Vakıflar Genel Müdürlüğü 2013 Yılı Merkezî Yönetim
Kesin Hesabı
J) TÜRKİYE İNSAN HAKLARI KURUMU (Devam)
1) Türkiye İnsan Hakları Kurumu 2015 Yılı Merkezî
Yönetim Bütçesi
2) Türkiye İnsan Hakları Kurumu 2013 Yılı Merkezî
Yönetim Kesin Hesabı

BAŞKAN - Üçüncü
konuşmacı Sayın Fahrettin Poyraz, Bilecik Milletvekili.
Süreniz beş
dakikadır. (AK PARTİ sıralarından alkışlar) 
AK PARTİ GRUBU
ADINA FAHRETTİN POYRAZ (Bilecik) – Saygıdeğer Başkanım, değerli milletvekili
arkadaşlarım; öncelikle hepinizi en kalbî duygularımla selamlıyorum. 
2015 yılı
bütçesinde Sayıştay üzerine grubum adına konuşmak üzere söz almış
bulunmaktayım.
Evet, öncelikle
klasik bir bütçe konuşması yapma düşüncem vardı ama gelinen noktada açıkçası
evvelemirde Parlamenterler Birliği Başkanımızın bizimle ilgili olarak ortaya
koyduğu milletvekillerinin, terzinin kendi söküğünü dikmemesi esprisi ve
benzetmesini de hoş bularak ve sonuna kadar desteklediğimi de ifade ederek
sözlerime başlamak istiyorum. Hakikaten milletin derdine derman olacaksak önce
kendi derdimize, sıkıntımız varsa da sıkıntımıza çözüm bulmak bizim aynı
zamanda sorumluluğumuz. 
Evet, Sayıştay
bütçesi üzerine konuşacağız dedim. Burada açıkçası öncelikle talep etmiş olmamama
rağmen üçüncü dönem bir milletvekili olarak ve Sayıştay menşeli bir
milletvekili olarak Sayıştay konusunda söz veren, görev veren değerli grup
başkan vekillerime çok teşekkür ediyorum, bir ahde vefa örneği gösterdiler. On
bir yıl Sayıştay ve Maliye Bakanlığında çalıştım, on bir yıl rapor yazdım. On
bir yıl da KİT Komisyonunda Sayıştayda yazılan raporların görüşülmesinde,
okunmasında, değerlendirilmesinde arkadaşlarımızla birlikte görev aldık. Bu
anlamda, yeri gelmişken şunu söyleyeyim: Hakikaten, Sayıştayda çalıştığımız o
dönemde elde ettiğimiz bilgi birikiminin, tecrübenin on iki yılı aşan sürede
Parlamento çalışmalarımıza ne kadar katkı sağladığını, destek verdiğini de
burada ifade etmem gerekiyor. Ve bu anlamda üzerimizde emeği olan, bugün
görevlerine devam eden meslek mensubu arkadaşlarımıza çok teşekkür ediyorum,
ahirete intikal edenlerine de Cenabıhakk’tan rahmet diliyorum. Yine, bu dönemde
pek çok sorunla karşılaştığımızda her zaman kendilerinden yakın bir destek
aldığımızı, görüşlerinden istifade ettiğimizi ifade edeyim. Ve denetim
çalışmaları sırasında sistemin işleyişine yönelik olarak yapılan tespitlerin
düzeltilmesi noktasında da her zaman iletişim kanallarını açık tuttuk ve
onlarca örnek verebileceğimiz, sistemin işleyişindeki pek çok tıkanıklığı aşma
noktasında yasal düzenlemeyi de burada birlikte yaptık. 
Bu dönemde, biliyorsunuz, geçtiğimiz 2010 yılında
Sayıştay Kanunu’nu çıkarttık. Ondan öncesinde altı yıl kadar uzun bir süre bu
kanunun çalışmaları yapıldı ve bu kanun kabul edildi. Sayıştay denetiminin
önündeki -bugün her ne kadar pek çok konuda tartışma yapılsa da- pek çok engel
de kaldırılmış oldu. Bunlar bu dönemde yapıldı. Ama kanunun uygulanmasından
kaynaklanan, ortaya çıkan sorunların tekrar gözden geçirilmesi anlamında 2012
yılında ilk imza sahibi olarak benim de imzamın olduğu bir kanun teklifi
verildi ve bu kanun teklifinin görüşülmesine başlanmaksızın da herkesin
kaygılarına, farklı düşüncelerine saygı duyuyoruz. Daha iyi olsun noktasında bu
teklif hazırlanmıştı. Ama burada yeri gelmişken bir kere daha ifade ediyorum: O
günkü Başbakanımız, bugünkü Cumhurbaşkanımız Sayın Recep Tayyip Erdoğan’a
şükranlarımızı da arz ediyorum; o gün sürecin işlemesi gerektiği şekliyle,
işlemesi noktasında talimatlandırdığı için de kendisine hassaten teşekkür ediyorum.
Burada şunu söylemek lazım: Evet, Sayıştay konusu
hakikaten önemli, çok tartışılıyor ve bu tartışmanın temel noktası da… Arkadaşlar,
vaktim kısıtlı olduğu için sadece birkaç noktaya değineceğim. İktidar olarak
biz de zaman zaman şikâyet ediyoruz ama muhalefet partileri Sayıştayı
-hatırlarsanız- her kürsüye çıktığında tartışma konusu hâline getirdiler. Peki,
neden? Bence on iki yıldır iktidarda olan AK PARTİ olarak muhalefetin burada AK
PARTİ iktidarını eleştirme ve bu anlamda öneri getirme noktasındaki eksikliğini
ben burada tespit etmek istiyorum kendi açımdan. 
Diğer taraftan
tartışmanın temel noktalarından bir tanesi de şu: Az önce burada kürsüye çıkan
arkadaşımız da konuştu. Değerli arkadaşlar “Sayıştay raporları, Sayıştay
raporları” diyoruz ve istiyoruz ki burada yargılamaya esas raporlar da
konuşulsun. E, hani yasama-yürütme-yargı ayrıydı. Hani Anayasa’da Sayıştay mali
konularda denetimi yapıp, kesin hükme bağlama noktasında da yetkili bir
kuruluştu. Biz istiyoruz ki, Sayıştay yargılama raporları gelsin burada
tartışılsın. Peki, o zaman orada iddia niteliğinde olan, Sayıştay denetçisinin
iddia niteliğinde ortaya koyduğu hususlarla haksız yere itham edilecek olan
bürokratları kim koruyacak? Sayın Başkanım, bu anlamda zatıalinizin…
BAŞKAN – Genel
Kurula hitap edin lütfen.
FAHRETTİN POYRAZ
(Devamla) – …ve Sayıştayda çalışan meslek mensuplarının son derece ağır
sorumlulukları var.
(Mikrofon
otomatik cihaz tarafından kapatıldı) 
FAHRETTİN POYRAZ
(Devamla) – Sayıştaydaki denetçi raporlarının, yargılamaya esas raporların asla
kamuoyuna sızmaması gerekiyor.
BAŞKAN – Teşekkür
ederim. 
FAHRETTİN POYRAZ
(Devamla) – Kendi içinde, kendi işleyişinde tamamlanacak, kesin hükme
bağlandıktan sonra bu konuların kamuoyuyla paylaşılması gerekiyor.
Bu temennilerle
hepinizi kalbî duygularımla selamlıyorum. 2015 yılı bütçesinin hayırlı uğurlu
olmasını diliyorum. (AK PARTİ sıralarından alkışlar)
BAŞKAN – Teşekkür
ederim.
Dördüncü
konuşmacı…
ADİL ZOZANİ
(Hakkâri) – Sayın Başkan, Sayın Poyraz benim konuşmama atıfta bulunarak, “Yargılamaya
konu olmuş raporların getirilip burada tartışılmasını da talep ediyorsunuz.”
dedi. Yanlış beyanda bulundu. 
BAŞKAN – Siz
böyle bir şey söylemediniz mi?
ADİL ZOZANİ
(Hakkâri) – Hayır, ben öyle bir şey söylemedim. İsterseniz ne söylediğimi
tekrarlayayım müsaade ederseniz.
BAŞKAN – Hayır,
böyle bir şey söylemediniz de mi sataşmadan dolayı söz istiyorsunuz?
ADİL ZOZANİ
(Hakkâri) – Evet Sayın Başkan. Benim söylediklerim bağlamından koparılarak
yorumlandı. Bambaşka bir şeyden söz etmiştim. Müsaade edin düzelteyim.
BAŞKAN – Peki,
buyurun. 
IV.- SATAŞMALARA İLİŞKİN KONUŞMALAR (Devam)
10.- Hakkâri Milletvekili Adil Zozani'nin, Bilecik
Milletvekili Fahrettin Poyraz’ın 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşması sırasında şahsına sataşması
nedeniyle konuşması

ADİL ZOZANİ
(Hakkâri) – Teşekkür ederim Sayın Başkan.
Sayın Vekilim, Sayıştay
raporlarıyla ilişkili benim söylediğim şey, yargılamaya konu olmuş raporların
getirilip Meclis kürsüsünde tartışılması değildir. Siz, konuyu eksik
biliyorsunuz ya da sözü yarıda duydunuz öyle anladınız. Benim söylemeye
çalıştığım şey şu: Yargılamaya konu olmuş hususlar netliğe kavuşmadan bir bütçenin
aklanması gündemdedir. 2013 yılı bütçesinin kesin hesabını bu sene konuşacak
mıyız? Konuşacağız. Aklayacak mıyız? Siz oy verirseniz aklayacaksınız. Kabul
edeceğiz. Ayın 22’sinde oylamaya sunulacak, 2013 yılı kesin hesabı oylamaya
sunulacak. Siz orada ya “evet” diyeceksiniz ya “hayır” diyeceksiniz, muhtemelen
de iktidar partisi milletvekili olarak “evet” diyeceksiniz.
Benim de
söylediğim şey şu, size hatırlatmak istediğim şey şu: 2013 yılı hesapları
içerisinde yargılamaya konu olmuş kalemler var ve biz o yargılamayla ilgili
herhangi bir bilgi sahibi değiliz. Siz de milletvekili olarak Sayıştaya
başvurduğunuz zaman Sayıştay diyecek ki size: “Yaptığınız yasaya göre benim
size bilgi verme yükümlülüğüm yok, 6085 böyle diyor.” Dolayısıyla siz o
yargılamayla ilgili olarak hiçbir zaman hüküm sahibi olmayacaksınız ama
buradaki raporu aklayacaksınız. Milletvekilinin yapmaması gereken bir şeydir
bu. Hani “Tüyü bitmemiş yetimin hakkı” diyorsun ya, orada tüyü bitmemiş yetimin
hakkı var ve orada yargılamaya konu olmuş bir husustan söz ediliyor. Bunu enine
boyuna tartışmadan, netliğe kavuşturmadan bir bütçenin aklanması söz konusudur.

Hatırlatmak
istediğim konu budur, sizin söylediğinizle hiçbir alakası yoktur. 
Teşekkür ederim.
BAŞKAN -
Teşekkür ederim. 
FAHRETTİN POYRAZ
(Bilecik) – Sayın Başkanım... 
BAŞKAN - Sayın
Poyraz, buyurun. 
FAHRETTİN POYRAZ
(Bilecik) – Sayın konuşmacı daha sözlerinin başında benim eksik bildiğim ve
bilmediğim noktasında ifadede bulunarak sataşmada bulunmuştur. Ben de takdir
buyurursanız söz istiyorum iki dakika. 
BAŞKAN – Peki,
hadi iki dakika da size söz verelim. 
Bitiriyorum,
hatta kimseye söz vermeyeceğim bu konuda, baştan pazarlık.
Buyurun. 
İki dakika… 
11.- Bilecik Milletvekili Fahrettin Poyraz'ın, Hakkâri
Milletvekili Adil Zozani’nin sataşma nedeniyle yaptığı konuşması sırasında
şahsına sataşması nedeniyle konuşması

FAHRETTİN POYRAZ
(Bilecik) – Saygıdeğer Başkanım, elbette kendisinin bana ifade ettiği şekliyle,
eksik bilgiyle yola çıkılarak doğru hükümler, doğru sonuçlar elde edilemez, bunu
kabul ediyorum ama yargılamaya esas raporların görüşülmüş olması ve görüşülecek
olması ve burada kesin hesapta bunların da kabul edilmiş olması veya kesin
hesabın kabul edilmiş olması yargılamadaki hususların da aklanacağı anlamına
asla gelmez. Anayasa çok açık ve orada “…kesin hükme bağlar.” diyor. Yani
yetkiyi Sayıştayda olan sekiz daireye vermiş. Bence temel sıkıntı, temel
problem burada yargılamaya esas raporlarla Sayıştayın Parlamentoya sunmak
zorunda olduğu diğer raporların karıştırılıyor olmasıdır. Yargılamaya esas
rapordaki kamuda çalışan bürokrat arkadaşlarımızın savunma hakları vardır.
Denetçi çıkar herhangi bir konuda bir iddiada bulunur. Tereddüdü vardır,
tereddüdünü açığa çıkartır, yazıya döker ve der ki: Siz bu konuda ne
diyorsunuz? Sonuçta savunmalar alınır ve ilgili sekiz daireden bir tanesi de bu
konuda temyiz yolu açık olmak üzere kesin hükme varır. Yani bizim burada şu
anda yargılamaya esas olan raporların konularını getirip tartışma yapmamız
açıkçası en başta temel hak ve hürriyetler bağlamında savunma hakkının ihlal
edilmesi anlamına da gelir. Yani bırakın Sayıştay görevini yapsın. Biz burada
elimizdeki bilgi ve belgeler ve bize sunulması gereken raporlar çerçevesinde
Meclis olarak görüşelim, kararı verelim. Zaten orada eğer bir hukuka aykırılık
varsa, suç duyurusunda bulunması gerekiyorsa Sayıştay zaten bunu kendi içinde
yapacak, yapıyor da. Dikkat ederseniz Plan ve Bütçe Komisyonunda Sayın Sayıştay
Başkanının konuşmasında da vardı. Kimler hakkında, kaç konu hakkında suç
duyurusunda bulunulduğu o konuşmada da vardır. Ayrıntısını isterseniz zaten
bunlar da ilan ediliyor, kolaylıkla ulaşabilirsiniz. Ama ikisi birbirinden
kesinlikle farklıdır. Yargılamaya esas raporla Sayıştay raporlarını asla ama
asla karıştırmamak gerekir diyor, saygılar sunuyorum. (AK PARTİ sıralarından
alkışlar)
BAŞKAN –
Teşekkür ediyorum Sayın Poyraz.
MAHMUT TANAL
(İstanbul) – Sayın Başkan…
BAŞKAN – Buyurun
Sayın Tanal.
V.- AÇIKLAMALAR (Devam)
15.- İstanbul Milletvekili Mahmut Tanal'ın, bazı gazete
yazarlarına operasyon yapılacağı yönünde sosyal medyada yer alan haberlerle
ilgili bilgi almak istediğine ilişkin açıklaması

MAHMUT TANAL
(İstanbul) – Değerli Başkanım, sosyal medyada şöyle bir olay dolaşıyor: Yarın
için Zaman gazetesinde, Bugün gazetesi, Samanyolu, Taraf gazetesi, Sözcü
gazetesi ve Cumhuriyet gazetesinin bazı yazarları hakkında bir operasyonun
yapılacağı ve bunların gözaltına alınacağı şeklinde sosyal medyada bir haber
dolaşıyor. (Gürültüler) Acaba Sayın Başbakan Yardımcımız buradayken bu konuyla
ilgili bir açıklama yaparlar mı? 
OSMAN KAHVECİ
(Karabük) – Konuyla ne ilgisi var bunun? 
BAŞKAN – Sayın
milletvekilleri, bir dakika. 
MAHMUT TANAL
(İstanbul) – Hiç olmazsa sosyal medyanın rahatlaması açısından, 76 milyon
insanımızın korkusuzca yaşaması için, eğer varsa bilgileri, mümkünse bir
açıklama yaparlarsa iyi olur. Biz de rahat bir nefes alırız. 
Teşekkür ederim.
BAŞKAN –
Teşekkür ederim Sayın Tanal. 
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) CUMHURBAŞKANLIĞI (Devam)
1) Cumhurbaşkanlığı 2015 Yılı Merkezî Yönetim Bütçesi
2) Cumhurbaşkanlığı 2013 Yılı Merkezî Yönetim Kesin
Hesabı
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2015 Yılı Merkezî
Yönetim Bütçesi
2) Türkiye Büyük Millet Meclisi 2013 Yılı Merkezî
Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2015 Yılı Merkezî Yönetim
Bütçesi
2) Kamu Denetçiliği Kurumu 2013 Yılı Merkezî Yönetim
Kesin Hesabı
Ç) SAYIŞTAY (Devam)
1) Sayıştay 2015 Yılı Merkezî Yönetim Bütçesi
2) Sayıştay 2013 Yılı Merkezî Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2015 Yılı Merkezî Yönetim Bütçesi
2) Anayasa Mahkemesi 2013 Yılı Merkezî Yönetim Kesin
Hesabı
E) YARGITAY (Devam)
1) Yargıtay 2015 Yılı Merkezî Yönetim Bütçesi
2) Yargıtay 2013 Yılı Merkezî Yönetim Kesin Hesabı
F) DANIŞTAY (Devam)
1) Danıştay 2015 Yılı Merkezî Yönetim Bütçesi
2) Danıştay 2013 Yılı Merkezî Yönetim Kesin Hesabı
G) BAŞBAKANLIK (Devam)
1) Başbakanlık 2015 Yılı Merkezî Yönetim Bütçesi
2) Başbakanlık 2013 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI (Devam)
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2015 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2015 Yılı Merkezî Yönetim
Bütçesi
2) Diyanet İşleri Başkanlığı 2013 Yılı Merkezî Yönetim
Kesin Hesabı
İ) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2015 Yılı Merkezî Yönetim
Bütçesi
2) Vakıflar Genel Müdürlüğü 2013 Yılı Merkezî Yönetim
Kesin Hesabı
J) TÜRKİYE İNSAN HAKLARI KURUMU (Devam)
1) Türkiye İnsan Hakları Kurumu 2015 Yılı Merkezî
Yönetim Bütçesi
2) Türkiye İnsan Hakları Kurumu 2013 Yılı Merkezî
Yönetim Kesin Hesabı

BAŞKAN - Dördüncü
konuşmacı Şuay Alpay, Elâzığ Milletvekili. 
Buyurun. (AK
PARTİ sıralarından alkışlar) 
Süreniz beş
dakikadır Sayın Alpay.
AK PARTİ GRUBU
ADINA ŞUAY ALPAY (Elâzığ) – Sayın Başkan, değerli milletvekilleri; Anayasa
Mahkemesi bütçesi üzerine AK PARTİ Grubu adına söz almış bulunuyorum. Bu
vesileyle, yüce Meclisi ve aziz milletimizi saygıyla selamlıyorum. 
Anayasa
yargısının, başta Türkiye olmak üzere, Avrupa’da, Amerika’da özellikle mahkeme
tatbikatı uygulamalarında biçimsel olarak bir hukuki meşruiyetle birlikte esas
itibarıyla demokratik açıdan bir meşruiyet probleminin olduğu tartışmasızdır,
böyle bir mevcut problem var. 
Türkiye’deki
Anayasa Mahkemesi ve yargısı da bu, demokratik meşruiyet, hukuki meşruiyetle
ilgili olarak bundan kurtulma çabaları içerisindeyken maalesef Anayasa
Mahkemesi Başkanının yapmış olduğu açıklamalarla bu iş içinden çıkılmaz bir
hâle gelmiş ve daha fazla kaotik bir görünüm kazanmıştır. 
Şahsen ben bu
tartışmaları “demokratlık” maskesi altında, vesayetçi sistemi koruma ve
sürdürme çabası içerisinde olanların maskelerinin düşmesi açısından faydalı
bulduğumu ifade etmek istiyorum. 
“Darbe ve
darbecilik” gibi vesayet sistemi de tek bir kurum ve tek bir şahsın ürünü
olmayıp kolektif bir çalışmanın ürünüdür. Bu tereddütsüz bir gerçektir. Bu
itibarla da birden fazla paydaşı vardır. Mahkemelerin kendisi şüphesiz
vesayetçi olmaz, vesayetçiliği de tek başına sürdüremez ancak vesayetçi
sistemin aracısı olabilir. 
1961
Anayasası’ndan beri maalesef özellikle bir yargısal vesayet organı olarak
Anayasa Mahkemesi 1982 Anayasa darbesiyle ve darbeyle varlığını daha ciddi
manada bu anlamda tahkim etmiş ve pratiğini de bu doğrultuda işletmek suretiyle
vesayetçi sistemin aracısı olma gibi bir talihsizliğe uğramıştır.
Anayasa
mahkemesi bütün kamuoyunun yakından takip ettiği gibi, başta başörtüsü kararı
olmak üzere “367 garabeti” gibi çok sayıda yanlış, hukuki olmayan kararlara
imza atmıştır ve böyle bir gerçekliğin kamuoyuna mal olmasının da yolunu
açmıştır ve bu Anayasa Mahkemesi, bu kararlarıyla hem siyasete müdahale etmiş
ve aynı zamanda da bu yöntemle vesayetçi sistemin aracısı olma noktasındaki
misyon görevini yerine getirmiştir, bu misyonu tamamlamıştır. Ancak, AK
PARTİ’yle birlikte özellikle Türkiye’de son on yılda demokratikleşme alanında
çok ciddi gelişmeler olmuş, temel hak ve özgürlükler ve hukuk devleti zemininde
ciddi reformlar ve yapısal değişiklikler hayata geçirilmiştir. 
Anayasa Mahkemesine bireysel başvuru hakkının
tanınmış olması da şüphesiz doğru bir adımdı; ancak Anayasa Mahkemesinin bu
başvuru kapsamında kendini bir süper temyiz mahkemesi gibi konumlandırması ve
böyle hareket etmeye başlaması özellikle özgürlüklerin korunması açısından
önemli olan bu mekanizmanın maalesef yargısal aktivizme feda edilmesi sonucunu
getirmiştir. Bu kapsamda seçim barajına ilişkin bireysel başvuruyla ilgili
Anayasa Mahkemesinin ve Başkanının yapmış olduğu açıklamalar ve yaklaşımı çok
manidar ve dikkate değerdir. 
Öncelikle ifade etmek gerekir ki seçim barajına
ilişkin gerek Anayasa Mahkemesinin 1995 tarihli kararı, AİHM’in 2008 tarihinde
vermiş olduğu kararlar, Milletvekili Seçimi Kanunu’nun 33’üncü maddesi ve
gerekse Anayasa’mızın 67’nci maddesinin hükümleri yürürlükteyken bu talebi
basit bir hak arayışı talebi olarak değerlendirmek kesinlikle mümkün olamaz ve
buna bağlı olarak bunun yanında, özellikle genel teamüllerin de aksine Mahkeme
Başkanının bir anlamda ihsası rey olarak kabul edilecek açıklamalar yapmış
olması millî iradeye ve Türkiye demokrasisine yönelik bilinçli, programlı,
planlı, sistematik bir mühendislik operasyonunun yapıldığını ve bir kumpas
girişimiyle karşı karşıya olunduğunu da gözler önüne sermektedir; bu, bunların
teyididir. 
Yüce Meclisin Anayasa Mahkemesine böyle bir yetki
vermediği, ilgili kanunda herhangi bir boşluk bulunmadığı bu hususta bu
iddianın ciddi bulunup Genel Kurula götürülebileceğinden ve daha ötesinde
iptalinden söz etmek Anayasa’yı, hukuku, yüce Meclisin ve milletin iradesini
hiçe saymaktan, yasama yetkisinin gasbından başka bir şey değildir. 
Sayın Başkan, değerli milletvekilleri; Anayasa
Mahkemesi Başkanının görev süresi 2015 Martında doluyor. Görev süresi bittikten
sonra, emekli olup cübbeyi çıkardıktan sonra siyaset dâhil ne tür elbise
giyeceği kendi takdirindedir; ancak görev süresi içerisinde ve o tarihe kadar
bu milletin, bu ülkenin, hukukun topyekûn kazanımlarını geriye götürecek,
temsil ettiği zeminin meşruiyetini tartışılır hâle getirecek, Türkiye
demokrasisini baltalayacak ve hukukun üstünlüğünü zayıflatacak her türlü
yaklaşımları ve tasarrufları gündeme getirmemesi kendisi açısından iyi
olacaktır, aksi hâlde tarih ve millet affetmeyecektir.
Ben 2015 yılı
bütçesinin milletimize hayırlar getirmesini temenni ederken bu bütçeye olumlu
oy kullanacağımızı da bildiriyor, yüce Meclisi saygıyla selamlıyorum. (AK PARTİ
sıralarından alkışlar) 
BAŞKAN –
Teşekkür ederim Sayın Alpay.
Beşinci
konuşmacı Mustafa Kemal Şerbetçioğlu, Bursa Milletvekili.
Buyurun Sayın
Şerbetçioğlu. (AK PARTİ sıralarından alkışlar)
AK PARTİ GRUBU
ADINA MUSTAFA KEMAL ŞERBETÇİOĞLU (Bursa) – Sayın Başkan, değerli
milletvekilleri; 2015 Mali Yılı Bütçe Kanunu Tasarısı’nın Yargıtay bütçesi
üzerinde grubumuz adına söz almış bulunuyorum. Şahsım ve grubumuz adına aziz
milletimizi saygıyla selamlıyorum. 
Partimiz, ilk
günden itibaren tarafsız, bağımsız ve hukukun üstünlüğü ilkesine bağlı bir
adalet sistemi oluşturmayı hedef almış ve bu bağlamda yargının sorunlarını
çözmek ve toplumun beklentilerini karşılamak üzere tedricen yapılan yasal
düzenlemelerle bir yandan fiziki şartları iyileştirmiş, bir yandan daire ve üye
sayısını artırmış, öte yandan çağdaş bilişim teknolojilerini uygulayarak çözüm
iradesini ortaya koymuştur.
ALİ UZUNIRMAK
(Aydın) – Nerede o ülke ya?
MUSTAFA KEMAL
ŞERBETÇİOĞLU (Devamla) – Tüm bu çalışmalar yargılamanın hızlandırılması ve
güven veren bir adalet sisteminin oluşturulmasını sağlamak amaçlıdır. Makul
sürede adil yargılanma herkesin hakkıdır. Makul sürede yargılanma hakkı ilk
yazılı anayasa olarak bilinen Magna Carta’da “Kimseye hakkı ve adaleti
satmayacağız, menetmeyeceğiz ve geciktirmeyeceğiz.” sözleriyle ifadesini bulmuş
ve tüm insan hakları belgelerinde istisnasız biçimde teminat altına alınarak
zaman içinde sarsılmaz bir evrensel norm hâline gelmiştir. Makul sürede
yargılanma hakkı Avrupa İnsan Hakları Sözleşmesi’nin 6’ncı maddesinde
düzenlenen adil yargılanma hakkının en önemli unsurlarından birini teşkil
etmektedir. Gerek Anayasa’mız gerekse tarafı olduğumuz uluslararası belgeler
tarafından teminat altına alınan adil yargılanma hakkı ve bunun bir parçası
olan makul sürede yargılanma hakkı ağır bir iş yükü baskısı altındadır. Bugün birçok
ülke hatta adil yargılanma hakkı ihlallerine dayalı şikâyetleri inceleyen
Avrupa İnsan Hakları Mahkemesi bile benzer sorunlarla boğuşmaktadır. 
Ülkemizde her
yıl yaklaşık 6 milyon dosya ilk derece mahkemelerinin önüne gelmektedir. 31
Ekim 2014 tarihi itibarıyla ceza dairelerinde 389 bin, hukuk dairelerinde 219
bin olmak üzere toplam 608 bin derdest dosya bulunmaktadır. Bunlara bir de
hâlen Yargıtay Başsavcılığında bekleyen 350 bin dosyayı ilave edersek işin
vahameti daha iyi anlaşılır. 
Davaların yüksek
mahkemelerde uzun süre beklemesi yargıya güveni sarsmakta ve “Gecikmiş adalet,
adalet değildir.” söyleminin yaygınlaşmasına sebep olmaktadır. Son dört yıl
içerisinde yürürlüğe konulan birçok kanunla yargının iş yükünün azaltılmasına
ve yüksek yargı organlarının kapasitesinin artırılmasına yönelik düzenlemeler
yapılmış ise de bu düzenlemeler sorunu çözmeye yeterli olmamıştır. Yargıtayın
iş yükü probleminin çözülmesi amacıyla 2011 yılında -sizlerin hatırlayacağı
üzere- 2 hukuk ve 4 ceza dairesi kurulmuş ve dairelerin birden fazla heyetle
çalışabilmesi için üye sayısı kısmen artırılmış ise de 31/10/2014 tarihi
itibarıyla dönem sonu derdest dosya sayıları nazara alındığında 2011 yılında
yapılan üye artışının biriken iş yükünü eritmeye yeterli olmadığı görülmüştür. 
Tüm bu
sorunların çözülmesi ve toplumda aşınan yargıya güven duygusunun yeniden tesisi
amacıyla son olarak 655 sıra sayılı Hakimler ve Savcılar Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi’yle
Yargıtayda 8 yeni daire kurulmuştur. Bu sayede, 38 olan daire sayısı 23 hukuk,
23 ceza dairesi olmak üzere toplam 46’ya çıkartılmıştır. Yapılan yeni
düzenlemeyle yargılamaların hızlanacağına ve birikmiş dosya sayısının, ağır iş
yükünün hızla azalacağına inanıyorum. 
Önümüzdeki
süreçte bu değişiklere ilave olarak istinaf mahkemelerinin fiilen faaliyete
geçmesiyle ciddi oranda rahatlama sağlanacağına ve Yargıtayın bir içtihat
mahkemesi hüviyeti kazanacağına inanıyorum. 
Bu duygu ve
düşünlerle 2015 yılı bütçesinin milletimize ve Yargıtay Başkanlığına hayırlı
olmasını diler, hepinize saygılarımı sunarım. (AK PARTİ sıralarından alkışlar)
BAŞKAN –
Teşekkür ederim. 
Altıncı
konuşmacı Sayın Adem Yeşildal, Hatay Milletvekili. 
Buyurun Sayın
Yeşildal. (AK PARTİ sıralarından alkışlar)
Süreniz beş
dakikadır. 
AK PARTİ GRUBU
ADINA ADEM YEŞİLDAL (Hatay) – Sayın Başkan, değerli milletvekilleri; 2015 yılı
Danıştay Başkanlığı bütçesi üzerinde söz almış bulunmaktayım. Hepinizi saygıyla
selamlıyorum. 
Tabii,
öncelikle, konuşmama girmeden önce, Sayın Zozani’nin burada ifade etmiş olduğu,
özellikle, Cumhurbaşkanının artık halk tarafından seçilmesinin kendileri
tarafından da istenen ve kendilerinin de desteklediği bir durum olduğunu, bunun
Türk demokrasisinin geliştirilmesi adına önemli gelişme olduğunu ifade ettiler,
bunun için teşekkür ediyorum. Ancak, bildiğiniz gibi, bu Anayasa değişikliği
2007 yılında, yanlış hatırlamıyorsam 21 Ekim referandumuyla hayata geçmiş oldu.
ALİ SERİNDAĞ
(Gaziantep) – 12 Eylül, 12 Eylül.
ADEM YEŞİLDAL
(Devamla) - O dönemki siyasi partilerinin kararlarını hatırlatmak isterim,
nasıl bir karar aldıklarını ve o referanduma destek olup olmadıkları hususunu
kendilerinin de hatırlamasına vesile olur diye düşünüyorum. 
Tabii, idari
yargımızın daha hızlı ve etkin çalışması adına AK PARTİ hükûmetleri döneminde
önemli yasal ve anayasal değişiklikler yapıldı. Bununla ilgili meselelerin daha
hızlı ve daha etkin çözülmesi için gerekli tedbirler alındı. Yakın tarihte, bu
dönem, bu yasama yılı içerisinde Danıştayımızın iki dairesinin daha artırılması
inanıyorum ki oradaki iş yükünü hafifleteceği gibi, inşallah sorunların daha
etkin bir şekilde çözülmesine de vesile olacaktır. Burada, tabii…
ALİ SERİNDAĞ
(Gaziantep) – Ya, siz de inanmıyorsunuz buna!
ADEM YEŞİLDAL
(Devamla) – Yok, biz inanmadığımız şeyleri yapmayız, onu açık ve net
söyleyeyim.
ALİ SERİNDAĞ
(Gaziantep) – Danıştayın böyle bir teklifi var mı? 
ADEM YEŞİLDAL
(Devamla) – Hiç merak etmeyin, bu memleketin sorunları ne ise; yargıda,
adalette, hangi alanda bir sorun varsa AK PARTİ onun üzerine gider.
Bu bağlamda,
tabii, burada vurgulamak istediğim bir husus daha var, Danıştayı da kapsayan,
yargımızın yapılanmasıyla ilgili, yakın tarihte yine HSYK seçimleri
gerçekleşti. Buradan her türlü vesayete karşı duran, her türlü vesayeti
reddeden, millî bir duruş sergileyen yargı camiasını da selamlıyorum.
İnanıyorum ki yeni oluşan HSYK, bu memlekete, çok güzel hizmetlere vesile
olacaktır. Tam bu noktada, bakınız, Değerli Adalet Bakanımızın da yeni oluşan
HSYK’nın hemen seçiminin ardından, Yüksek Seçim Kurulu tarafından ilanının
ardından bir paylaşımı oldu, onu da hatırlatmak istiyorum. Sizin ifadenizle,
milletin istediği, sizin istemediğiniz tarzda oluşan bir HSYK yapısı oluşmuş
olduğu noktada bir hatırlatması oldu. HSYK seçimlerinin usulüyle ilgili yeniden
düzenleme yapılması gerektiğini ifade etti. Bu, son derece anlamlı, son derece
önemli, bunu da hatırlatmak istiyorum. Çünkü, yargı hepimize lazım; yargı bu
milletin yargısı olması lazım, belirli odakların etkisinde, güdümünde olmayan
bir yargının hep beraber gerçekleşmesini sağlamamız lazım. 
ALİ SERİNDAĞ
(Gaziantep) – Aynen katılıyorum, aynen katılıyorum. 
ADEM YEŞİLDAL
(Devamla) – Adalet Bakanımızın bu samimi, dürüst ve hakikaten içten önerisini
de sizlere bir kez daha hatırlatıyorum. 
ALİ SERİNDAĞ
(Gaziantep) – Adem Bey, inanıyor musunuz siz buna?
ADEM YEŞİLDAL
(Devamla) – Tabii, bu bütçe görüşmelerinde dikkatimi çeken bir başka husus:
Sayın Cumhurbaşkanımız ile bir önceki Cumhurbaşkanımız arasındaki kardeşlik
hukuku üzerinden ya da Sayın Cumhurbaşkanımız ile Sayın Başbakanımızın
arasındaki kardeşlik hukuku, samimiyet üzerinden burada birtakım girişimlerde
bulunuluyor. Oradaki uyum, ahenk, bu millete hizmet noktasında omuz omuza
vermiş bu samimi insanların bu dayanışması birilerini rahatsız ediyor. 
SELAHATTİN
KARAAHMETOĞLU (Giresun) – Dayanışmanın nedenini biliyor musunuz? 
ADEM YEŞİLDAL
(Devamla) – Gerçekten bunu da çok üzüntüyle karşıladığımızı ifade etmek
istiyorum, aziz milletimiz de aynen böyle düşünüyor. “Oradan bir çatlak bulur
muyuz acaba? Bu ülkenin istikrarına oradan bir darbe indirir miyiz acaba?” diye
endişe içerisinde, telaş içerisinde olanlar var. 
SELAHATTİN
KARAAHMETOĞLU (Giresun) – Şu anda seni dinlemiyorlar. 
ADEM YEŞİLDAL
(Devamla) – Açık ve net söylüyorum: Buradan hiç kimseye, hele hele size ekmek
çıkmaz. (AK PARTİ sıralarından alkışlar) 
İLHAN DEMİRÖZ
(Bursa) – Bak, inanan da yok, 1 kişi alkışladı.
ADEM YEŞİLDAL
(Devamla) – Sayın Başbakanımızın ifadesiyle: “Bu kardeşlik dünya ahiret devam
edecek, ölümle bile bitmeyecek.” dedi.
ALİ UZUNIRMAK
(Aydın) – Ya, bırak kardeşliği; hukuka uygun davransınlar, yetkilerini
kullansınlar. Kardeşlikle devlet yönetilmez; devlet, hukukla yönetilir, kuralla
yönetilir. 
ADEM YEŞİLDAL
(Devamla) – O yüzden, bu meselelerle uğraşmak yerine milletin gerçek gündemiyle
uğraşmaya davet ediyorum sizi. Artık, bu tür söylemlerin toplumda alıcısı
kalmadı, toplum artık yaka silkmeye başladı.
ALİ UZUNIRMAK
(Aydın) – Devlet hukukla yönetilir, aile, kardeşlikle yönetilmez; önce bunu
bilin ya. Bu nasıl bir
anlayış ya?
ADEM YEŞİLDAL
(Devamla) – Sayın Başbakanımızın ifadesiyle…
YUSUF HALAÇOĞLU
(Kayseri) – Başbakan söyledi diye doğru mu?
ADEM YEŞİLDAL
(Devamla) – …aslında iktidar partisi olarak bu tür polemiklere boğulmanız bizim
hoşumuza gitmeli ama gitmiyor. Bu milletin, bu ülkenin gerçek muhalefete de
ihtiyacı var diyorum, hepinizi saygıyla selamlıyorum. (AK PARTİ sıralarından
alkışlar) 
BAŞKAN –
Teşekkür ederim.
SELAHATTİN
KARAAHMETOĞLU (Giresun) – Aferin, ne güzel konuştun ya!
ALİ UZUNIRMAK
(Aydın) – Ya, bu devlet kardeşlikle falan yönetilmez, hukukla yönetilir,
kanunla yönetilir, kuralla yönetilir devlet. 
YUSUF HALAÇOĞLU
(Kayseri) – Sayın Başkan…
BAŞKAN – Kimi
dinleyeyim, sizi mi, sizi mi?
YUSUF HALAÇOĞLU
(Kayseri) – Sayın Başkan, “Gerçek bir muhalefete ihtiyaç var.” dedi sayın
konuşmacı. Sataşmadan dolayı söz istiyorum.
BAŞKAN – Peki. 
AHMET AYDIN
(Adıyaman) – Bunda ne var Sayın Başkanım? Gerçek muhalefet kabul etmiyorlar mı
kendilerini?
BAŞKAN – “Gerçek
muhalefete ihtiyacımız var.” dedi, bunu sataşma… Yani, gerçek değiliz mi
diyecektiniz, anlamadım ki.
Buyurun. 
IV.- SATAŞMALARA İLİŞKİN KONUŞMALAR (Devam)
12.- Kayseri Milletvekili Yusuf Halaçoğlu'nun, Hatay
Milletvekili Adem Yeşildal’ın 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşması sırasında Milliyetçi Hareket
Partisine sataşması nedeniyle konuşması

YUSUF HALAÇOĞLU
(Kayseri) – Sayın Başkan, değerli milletvekilleri; yani, şu an muhalefet gerçek
bir muhalefet değil, peki siz gerçek bir iktidar mısınız? (MHP ve CHP
sıralarından alkışlar) Yani, önce bunu bir tartışalım. Gerçek iktidar olmak
için önce hukuk devletine saygılı -kanun devleti demiyorum- hukuka saygılı bir
iktidar olmak zorundasınız. Buraya çıkıp konuşuyorsunuz, muhalefeti
eleştiriyorsunuz. Önce kendinizi bir eleştirin, neler yaptığınızı, neler
yapmadığınızı bir eleştirin; neler söylediğinizi, neler söylemediğinizi
eleştirin. Hukuka uygun bir iktidarsanız o zaman bu problemler olmazdı. Eğer,
doğru bir iktidar olsaydınız on iki yıl paralel yapılanmayla iş birliği
yapmazdınız ve “Bunun farkına varmadık, yanlış yaptık.” demezdiniz. Gerçek
iktidar, kiminle beraber olduğunu, ne yaptığını ve nereye gideceğini çok iyi
bilen iktidar demektir. Siz bunu bilmiyorsunuz, muhalefeti eleştiriyorsunuz.
Muhalefet size elli kere bunu söyledi ama siz buna dikkat etmediniz, muhalefeti
bugün muhalefet olmamakla suçluyorsunuz. 
BÜLENT TURAN
(İstanbul) – Çok iyi muhalefetsiniz, alkışlıyoruz sizi! 
YUSUF HALAÇOĞLU
(Kayseri) – Muhalefetin sözünü dinlerseniz gerçek iktidar olursunuz. 
Hepinize
saygılar sunuyorum. (MHP ve CHP sıralarından alkışlar) 
BAŞKAN –
Teşekkür ederim. 
AHMET AYDIN
(Adıyaman) – Sayın Başkanım, iktidarı da muhalefeti de halk belirler.
Dolayısıyla, kimin iktidar kimin muhalefet olduğu ortada. 
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) CUMHURBAŞKANLIĞI (Devam)
1) Cumhurbaşkanlığı 2015 Yılı Merkezî Yönetim Bütçesi
2) Cumhurbaşkanlığı 2013 Yılı Merkezî Yönetim Kesin
Hesabı
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2015 Yılı Merkezî
Yönetim Bütçesi
2) Türkiye Büyük Millet Meclisi 2013 Yılı Merkezî
Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2015 Yılı Merkezî Yönetim
Bütçesi
2) Kamu Denetçiliği Kurumu 2013 Yılı Merkezî Yönetim
Kesin Hesabı
Ç) SAYIŞTAY (Devam)
1) Sayıştay 2015 Yılı Merkezî Yönetim Bütçesi
2) Sayıştay 2013 Yılı Merkezî Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2015 Yılı Merkezî Yönetim Bütçesi
2) Anayasa Mahkemesi 2013 Yılı Merkezî Yönetim Kesin
Hesabı
E) YARGITAY (Devam)
1) Yargıtay 2015 Yılı Merkezî Yönetim Bütçesi
2) Yargıtay 2013 Yılı Merkezî Yönetim Kesin Hesabı
F) DANIŞTAY (Devam)
1) Danıştay 2015 Yılı Merkezî Yönetim Bütçesi
2) Danıştay 2013 Yılı Merkezî Yönetim Kesin Hesabı
G) BAŞBAKANLIK (Devam)
1) Başbakanlık 2015 Yılı Merkezî Yönetim Bütçesi
2) Başbakanlık 2013 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI (Devam)
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2015 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2015 Yılı Merkezî Yönetim
Bütçesi
2) Diyanet İşleri Başkanlığı 2013 Yılı Merkezî Yönetim
Kesin Hesabı
İ) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2015 Yılı Merkezî Yönetim
Bütçesi
2) Vakıflar Genel Müdürlüğü 2013 Yılı Merkezî Yönetim
Kesin Hesabı
J) TÜRKİYE İNSAN HAKLARI KURUMU (Devam)
1) Türkiye İnsan Hakları Kurumu 2015 Yılı Merkezî
Yönetim Bütçesi
2) Türkiye İnsan Hakları Kurumu 2013 Yılı Merkezî
Yönetim Kesin Hesabı

BAŞKAN – Yedinci
konuşmacı Sayın Ali Ercoşkun, Bolu Milletvekili.
Buyurun. (AK
PARTİ sıralarından alkışlar) 
Süreniz beş
dakikadır.
AK PARTİ GRUBU
ADINA ALİ ERCOŞKUN (Bolu) – Sayın Başkan, değerli milletvekilleri; Başbakanlık
bütçesi üzerine söz almış bulunuyorum. Bu vesileyle sizleri saygıyla
selamlıyorum. 
Cenabıhakk’a
şükürler olsun ki 3 Kasım 2002 seçimlerinden bu yana arka arkaya aynı iktidar
döneminde yapılan 13’üncü bütçe görüşmelerini gerçekleştiriyoruz.
Çok değil,
sadece on üç yıl önce bir Anayasa kitapçığı fırlatıldı diye hem ekonomik hem de
siyasi anlamda dibe vuran bir ülkede yaşıyorduk hepimiz. “Bir ay sonra memur
maaşını nasıl veririz?” diye düşünen, IMF kapısında 1 milyar dolar borç
alabilmek için yatıp kalkan, avuç açan, kendi içindeki problemlerle uğraşmaktan
dünyada ne olup bittiğine duyarsız…
SELAHATTİN
KARAAHMETOĞLU (Giresun) – Bayatladı, bayatladı, taze bir şeyler söyle!
ALİ ERCOŞKUN
(Devamla) – …bırakın dünyayı üç tarafı denizlerle, dört tarafı düşmanlarla
çevrili bir ülke paradigmasına mahkûm ama en önemlisi gelecekten ümitsiz, dağ
gibi problemler karşısında çaresiz bir ülke. Evet, bu ortamda yapılan erken
seçimle tek başına iktidara geldi AK PARTİ. Milletin içinden çıkan, milletle
aynı duyguları, aynı heyecanı, aynı hassasiyetleri dünyaya, ülkesine, vatanına
karşı aynı bakışı taşıyan birisi ve yol arkadaşları çıktı ve bugüne kadar
çözülemeyen sorunlar bir bir çözülmeye, aşılamayan problemler bir bir aşılmaya
başlandı. 
Gayrisafi millî
hasılamız 230 milyar dolarlardan 800 milyar dolarların üzerine, ihracatımız 30
milyar dolarlardan 150 milyar dolarlara…
LEVENT GÖK
(Ankara) – İthalat…
ALİ ERCOŞKUN
(Devamla) – …Merkez Bankasındaki 23 milyar dolar paramız 130 milyar doların
üzerine çıktı. IMF’ye olan bütün borcumuzu ödediğimiz gibi bir de üstüne borç
verebilir hâle geldik. Yerli üretime, sanayiye verilen önemle millî tankımızı,
tüfeğimizi, topumuzu, füzemizi, savaş gemimizi, helikopterimizi, insansız hava
aracımızı yapar hatta ihraç eder hâle geldik.
Uygulanan mali
disiplin sayesinde Avrupa Birliği ülkelerinin koydukları bütün kriterleri
yerine getiren nadir ülkelerden birisi olduk. 
Yasakları
yasaklayan uygulamaları, insanın sadece ve sadece insan olması sebebiyle hak
ettiği ne kadar özgürlük varsa seçme şansı vererek bir bir hayata geçirdik. Tüm
vesayetlere karşı dik bir duruş sergiledik. İnsan hak ve hürriyetleri ve tam
anlamıyla demokrasi yolunda bütün zincirleri kırdık, kırmaya da devam ediyoruz.

Tabii, bütün
bunlar güllük gülistanlık bir ortamda olmadı. Darbe planları, balans ayarları,
tüm alanlardaki vesayetçi yapının karanlık baskıları gölgesinde oldu bu
gelişmeler. Hatta öyle bir noktaya gelindi ki yüzde 5’lerin altına düşen faiz
oranları, üçüncü havaalanı, üçüncü köprü, nükleer tesis anlaşmalarının ve dünya
çapında buna benzer birçok başarılı projenin açıklandığı bir ayda birdenbire
ortalık yakılıp yıkılmaya başlandı. “Mesele ağaç meselesi değil” sloganıyla
asıl maksadın ne olduğu apaçık ortaya çıkan olaylar zinciriyle, Türkiye’nin
elde ettiği tüm bu kazanımlar bir anda yok edilmeye kalkışıldı. Bugünlerde
Yalova’da yaşananlar meselenin gerçekten de ağaç meselesi olmadığını net bir
şekilde ortaya koyuyor aslında. Yetmedi, 17 ve 25 Aralık darbe girişimleri,
vesayetin hangi kurum çatısı altında olursa olsun bu ülke için en büyük tehdit
olduğunu gösterdi hepimize. Tüm bu gelişmelerden sonra, geçmişte her biri bir
kriz ortamı olabilecek değişimler yaşandı. Yerel seçimlerle, milletimiz
yaşananların farkında olduğunu bir kez daha gösterdi dosta düşmana. Sonra, üç
bin yıllık medeniyet tarihimizde ilk defa, milletimiz, herhangi bir aracı
olmadan cumhurun başını yani devlet başkanını seçti. 
Asil duruş
sergilemek, kalbinde, gönlünde gerçeklerin kor ateşini muhafaza etmek tarihin
hiçbir döneminde kolay olmamıştır. Dik duruş sabır gerektirir, azim gerektirir,
zorluklara tahammül gerektirir ama biz bir şey biliyoruz, sabreden zafere
ulaşmıştır. Bugüne kadar Başbakan olarak tüm bakanlıkların koordinasyonunu
sağlayan, sadece ülkemizde değil tüm dünyada yeni bir soluk, yeni bir bakış,
yeni bir ümit meydana getiren, Türkiye’mizin değişim dönüşümünün, itibarının
mimarı Recep Tayyip Erdoğan, devlet başkanı olarak milletimize hizmet etmeye devam
ediyor. Kendisine Başbakan olarak vermiş olduğu hizmetlerden dolayı
şükranlarımızı arz ediyorum. Sayın Cumhurbaşkanımızın göreve başlamadan önce AK
PARTİ Genel Başkanlığını devrettiği ve akabinde Hükûmeti kurma görevini verdiği
Başbakanımız Profesör Doktor Ahmet Davutoğlu’na ve çalışma arkadaşlarına, yeni
Türkiye’nin 2023, 2053, 2071 vizyonu ve hedefleri doğrultusunda üstün başarılar
temenni ediyorum.
Bu vesileyle,
2015 yılı bütçesinin ülkemiz, milletimiz ve yeni Türkiye için hayırlı olmasını
temenni ediyor, sizleri saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederim.
YUSUF HALAÇOĞLU
(Kayseri) – Sayın Başkan…
ALİ UZUNIRMAK
(Aydın) – Sayın Başkan…
BAŞKAN – Sayın
Uzunırmak, buyurun.
ALİ UZUNIRMAK
(Aydın) – Burada bütçe görüşmeleri yapılıyor, Türkiye Büyük Millet Meclisi yanıltılıyor ve Türk
halkı kandırılıyor. 
BAŞKAN – Mesela?
ALİ UZUNIRMAK (Aydın) – Mesela, IMF’e
olan borç ödenmiştir ama Türkiye’nin genelde, kümülatif olarak özel sektör
borcu dâhil 220 milyar dolardan 600 milyar dolara çıkmıştır.
BAŞKAN – Sayın Uzunırmak, siz
açıklama yapmak için mi söz talep ettiniz, sataşmadan dolayı mı? 
ALİ UZUNIRMAK (Aydın) – Meclis
yanıltıldığı için düzeltmek istiyorum, bilgilendirmek istiyorum.
BAŞKAN – Bunda bir sataşma,
şahsınızla ilgili bir sataşma yok. Lütfen…
AHMET AYDIN (Adıyaman) – Sayın
Başkanım, her konuşmacı düzeltilecek diye bir kaide mi var? Böyle bir usul var
mı?
ALİ UZUNIRMAK (Aydın) – Ama bu Meclis
kürsüsü bir bütçe görüşmesinde yalanla kandırılmaya layık bir Meclis değildir. 
BAŞKAN – Onu düzeltmek bize düşmüyor,
size düşmüyor, kimseye düşmüyor.
ALİ UZUNIRMAK (Aydın) – Peki. 
Ben bu münafıklıkları kınıyorum.
Teşekkür ediyorum.
BAŞKAN – Her milletvekili kendi
sözünü özgürce bu kürsüden dile getirebilir.
Sayın Gök, buyurun.
LEVENT GÖK (Ankara) – Sayın Başkan,
az önce konuşan hatibin konuşmalarındaki bahsettiği Türkiye’nin nereden nereye
geldiği konusundaki bilgilerin tümü hilafıhakikattir.
AHMET AYDIN (Adıyaman) – Sayın
Başkanım, Allah aşkına…
BAŞKAN – Bir dakika Sayın Aydın.
LEVENT GÖK (Ankara) – Bunların hepsi
kayıtlara giriyor. 
BAŞKAN – Talebiniz…
LEVENT GÖK (Ankara) – Bizim
elimizdeki tüm resmî belgeler, dokümanlar…
AHMET AYDIN (Adıyaman) – Sizdeki
resmî belge de bizdeki sahte belge mi?
LEVENT GÖK (Ankara) - …az önce sayın konuşmacının
anlattığının tam tersi bir Türkiye’de yaşadığımız gerçeğini ortaya koydu. Bu
nedenle, konuşmacıların konuşmasını yaparken…
BAŞKAN – Herkes için geçerli olsun bu
talebiniz yalnız.
LEVENT GÖK (Ankara) - …sizin de
onları doğruyu ve gerçekleri söyleme konusunda uyarmanızı sizlerden rica
ediyorum.
BAŞKAN – Herkes için geçerli.
Teşekkür ederim.
Buyurun Sayın Halaçoğlu.
YUSUF HALAÇOĞLU (Kayseri) – Teşekkür
ederim Sayın Başkanım.
Kayıtlara girmesi açısından buradan
bir açıklama yapmak istiyorum.
Ali Bey kardeşimiz at pazarlığından
ve 1 milyar dolardan bahsetti. Sayın Ali Babacan -o zaman Ekonomi Bakanı- ve
Dışişleri Bakanı Yaşar Yakış Bey’in Amerika’ya gidip 1 milyar dolar Irak Savaşı
için, tezkere için para istediklerinde Bush’un “At pazarlığına mı geldin?”
dediklerini mi kastediyor? Onu merak ettim.
Sağ olun.
AHMET AYDIN (Adıyaman) – Sayın
Başkanım, özür diliyorum...
BAŞKAN – Bir açıklama yapayım, sonra
isterseniz size söz vereceğim.
Sayın Halaçoğlu, sayın
milletvekilleri; Adalet ve Kalkınma Partisinin şu anda 7’nci konuşmacısı -beşer
dakika olmak üzere- konuşmasını yaptı. Yaklaşık iki saate yakın bu konuşmaları
dinliyoruz. Beşer dakikadan 7 konuşmacı… Son konuşmacının özellikle söylediği
her şeyi yazdım, her şeyi yazdım, bütün satır başları burada. Hiç kimseye
sataşmada bulunmadı, hiç kimseye hakaret etmedi, buna rağmen diğer
konuşmacılarda olduğu gibi grup başkan vekilleri veya da diğer partililer hemen
“Sataşma var.” diye söz istiyorlar, bu biraz…
ALİ UZUNIRMAK (Aydın) – Ben sataşma diye söz
istemedim.
LEVENT GÖK (Ankara) – Açıklama istedim efendim.
BAŞKAN – Veya da bir açıklama yapıyorlar. 
Sayın milletvekilleri, lütfen eşitlikçi davranalım.
Lütfen, sizin katılmadığınız düşüncelerin de bu kürsüde anlatılmasına imkân
tanıyalım. Rica ediyorum, lütfen… 
Sayın Aydın, buyurun.
AHMET AYDIN (Adıyaman) – Sayın Başkanım, İç Tüzük
hükümleri amirdir ve hepimiz çok iyi biliyoruz. Hangi durumlarda sataşma, hangi
durumlarda açıklama istenir hepimiz çok iyi biliyoruz ve sizler de çok iyi
uyguluyorsunuz. Şimdi, burada, sabahtan beri Cumhuriyet Halk Partisi,
Milliyetçi Hareket Partisi, HDP Grubunu bizler dinledik. 
BİNNAZ TOPRAK (İstanbul) – Sizi de dinledik
sabahtan beri.
AHMET AYDIN (Adıyaman) – Sataşma olan unsurlarda
karşılıklı sataşmalar yapılır işin içinde ve bir tahammülle dinledik. Yani, biz
itiraz etmiyorsak “Muhalefetin her söylediği doğrudur.” diye bir kaide yok ya
da “İktidarın her söylediğini muhalefet düzeltecek.” gibi bir kaide de yok.
Muhalefet de konuşuyor, iktidar da konuşuyor ve biz de şunu diyoruz: “Ayinesi
iştir kişinin, lafa bakılmaz.” Kamuoyu da takdir ediyor. Kamuoyunun takdirine
bırakıyoruz. (AK PARTİ sıralarından alkışlar) 
BAŞKAN – Teşekkür ederim.
Sayın Aydın, aynı şeyleri biraz önce ben söyledim.
Lütfen, bütün milletvekillerine…
MAHMUT TANAL (İstanbul) – Sayın Başkan…
BAŞKAN – Hayır söz vermeyeceğim. Sayın Tanal,
lütfen…
Hangi partiden olursa olsun elbette ki sataşmadan
dolayı söz istemek veya açıklama yapmak hakkımızdır, İç Tüzük’ten doğan bir
hakkımızdır. Müsaade ederseniz, şu anda sizin yaptığınız gibi, bana yaptığınız
gibi konuşmacı arkadaşların sözlerini kesmeyelim ve katılın veya katılmayın
farklı düşüncede olan arkadaşların bu kürsüde dileklerini yerine getirmesine
izin verin, ben dâhil. Rica ediyorum, lütfen Sayın Tanal…
MAHMUT TANAL (İstanbul) – Sayın Başkan, biraz önce
Sayın Ahmet Aydın Bey, söz alırken Cumhuriyet Halk Partisinin adını kullandı,
Milliyetçi Hareket Partisinin adını kullandı, “Halkların Demokratik Partisi”
yerine “HDP” dedi.
BAŞKAN – Sayın Tanal, lütfen, dinlemeyeceğim.
Sekizinci konuşmacı Sayın Bülent Turan, İstanbul
Milletvekili.
Buyurun. (AK
PARTİ sıralarından alkışlar)
Süreniz beş
dakikadır. 
AK PARTİ  GRUBU
ADINA BÜLENT TURAN (İstanbul) – Sayın Başkan, değerli milletvekilleri; 2015
bütçesinin Kamu Denetçiliği Kurumu bölümünde AK PARTİ Grubu adına söz aldım. Bu
vesileyle hepinizi saygıyla selamlıyorum.
Şaka değil,
13’üncü bütçeyi görüşüyoruz. Allah’a ne kadar hamdetsek azdır diye düşünüyorum.
Çok az partiye nasip olan, çok az iktidara nasip olan 13 defa bütçeyi halka götürmek,
hizmet imkânı bulmak çok ayrı bir kıymet diye düşünüyorum. Ama gördüğümüz
tablo, şu eleştiriler, şu yaklaşımlar gösteriyor ki bir on üç yıl daha, bir on
üç yıl daha biz bu bütçeyi yapmaya devam ederiz. (AK PARTİ sıralarından “Bravo”
sesleri, alkışlar) 
Az önce
arkadaşlarımızın söylemiş olduğu “Daha farklı muhalefet.” demesinden niye
alındığınızı anlamadım. Alınacak bir şey yok. 
LEVENT GÖK
(Ankara) – Biz alınmadık zaten. 
BÜLENT TURAN
(Devamla) – Güçlü muhalefet, güçlü iktidar demek. Biz isteriz ki bağıran,
çağıran, kızan, laf atan değil; bizi sarssın, belgesi ile bilgisiyle bizi
eğitsin, öğretsin. 
ALİ UZUNIRMAK
(Aydın) – Yahu yüz olmadıktan sonra, söylediğimiz laflardan alınmadıktan sonra,
ne olacak ki yani! Yağmur yağıyor zannediyorsunuz ya!
BÜLENT TURAN
(Devamla) – Şu tablo işte, anlattığım şu tablo. Bu tabloda muhalefet olsa ne
olur, olmasa ne olur!
MUSA ÇAM (İzmir)
– Daha ne belge olacak! 17 Aralık belgelerini koyacaksın ortaya. 
BÜLENT TURAN
(Devamla) – Bir defa, millet devlet ciddiyeti ister. 
GÜRKUT ACAR
(Antalya) – Daha ne belgesi istiyorsun! Hâkimleri değiştiriyorsunuz, yargıyı
ele geçiriyorsunuz, her şeyi yapıyorsunuz. 
BÜLENT TURAN
(Devamla) – Millet devlet ciddiyeti ister. Sabahtan beri konuşuyorsunuz, iki
cümle söyledim, bağırmaya başladınız. Bağırmazsanız belki anlayabilirsiniz.
Bağırmak acziyetin ifadesidir, sözün olmamasının karşılığıdır. Bizim sözümüz
çok, hatta daha yeni başlıyoruz konuşmaya. 
Bakın bir hikmetli
söz vardır, derler ki: “Sizin sözünüz bitmiş olabilir ama biz daha yeni başlıyoruz
konuşmaya. Sözün bittiği yerde zorun işin başlar.” Bağırmak söz
olmadığındandır, bağırmak, gerginlik, kavga, söyleyecek laf olmadığındandır
diyorum ve konuma geliyorum.
ALİ UZUNIRMAK
(Aydın) – Bülent, Kıbrıs’tayken attığını bir çıkarsana şuraya. Kıbrıs’tayken
imza attığını bir çıkarsana şuraya, nereden attın, elektronik imza mı attın? 
BÜLENT TURAN
(Devamla) – Değerli arkadaşlarım, bakınız, neden bu konuyla ilgili gündeme
gelen eleştirilere ufak da olsa cevap vermek istedim? Kamu Denetçiliği Kurumu
AK PARTİ’nin yola çıkarken insan merkezli bakış açısının, “İnsanı yaşat ki
devlet yaşasın.” anlayışının güzel bir yansıması. Bu konuyla ilgili çok farklı
adımlar attık. İnsan Hakları Kurumu gibi, Cezaevleri İzleme Kurulu gibi, ara buluculuk
müessesesi gibi bir sürü meseleyi, kurumu tekrar gündeme getirdik. Derdimiz,
kavga olmadan, mahkemeye gitmeden, masraf vermeden uzlaşı imkânı sağlamak. Kamu
Denetçiliğini de aynı gerekçelerle, “Bugün git, yarın gel.” anlayışı olmasın
diye, “vatandaşın ensesinde boza pişirilmesi” gibi bir kötü atasözü bu milletin
önünden kalksın diye bu Kamu Denetçiliği Kurumunu önümüze getirdik. Ama “neden
muhalefetle ilgili sıkıntımız var”ın bir hatırlatması olsun, aynı zamanda da
“On iki yıl oldu, on üç yıl oldu, neden bunu çözmediniz?” diyenlere bir cevap
olsun diye hatırlatmak istiyorum: Yıl 2006. AK PARTİ iktidarı güçlü bir
iradeyle beraber Kamu Denetçiliği Kurumunu Meclise getirdi, yasalaştırdı, o
zamanın Cumhurbaşkanının önüne gönderdi. Kamu Denetçiliği Kurumunun -bir daha
diyorum- siyasi tarafı yok, toplumsal tarafı var, vatandaş tarafı var ama
hukuki olmayan gerekçelerle bu yasa Meclise geri gönderildi. Tekrar Meclis
toplandı, aynı iradeyi bir daha ortaya koydu ve tekrar Cumhurbaşkanına
gönderdi. Bu sefer imdada ana muhalefet yetişti ve onu, tuttu, Anayasa
Mahkemesine götürdü. 2006’dan beri niyetimiz olan Kamu Denetçiliği Kurumunu bu
tarz girişimlerden dolayı -dünyada 140 ülkede bulunan, İsveç’in 1710 yılında
kurduğu, hatta Osmanlıdan örnek alarak kurduğu Kamu Denetçiliğini- biz maalesef
2013’te kurabildik arkadaşlar. Bir daha söylüyorum: 2006’dan beri istediğimiz
bu kurumu değişik girişimlerle beraber sadece 2013’te kurabildik. İki yıl oldu.
İki yıldan beri bu kurumun ne yaptığına baktığımızda, her gün etkinliğinin daha
çok arttığını, bütçesinin, çalışma ortamlarının iyileştirildiğini, geçen yıl
sadece 4.500 başvurunun yapıldığını, bu başvuruların da yarıdan fazlasının
İnternet üzerinden yapıldığını, bunların da büyük çoğunluğunun kamu
çalışanlarının tavrından, tarzından kaynaklanan eleştiriler olduğunu gördük
yani iyi işler yapılmaya başlandı ama daha yolun başında. 
Ümit ediyorum,
zaman içerisinde sizlerin desteğiyle Kamu Denetçiliği Kurumu dünyadaki 140
örneğinin çok ötesinde, çok iyi yerde görev alacak. Bir daha diyorum: Bu kurumu
biz kurarken bizim medeniyetimizde zaten ombudsmanlığın, kamu denetçiliğinin
bağı olduğunu bildik. Hazreti Ömer’de vardır, Selçukluda vardır, Osmanlıda çok
farklı versiyonları vardır. Bizim medeniyetimiz kamu denetçiliği anlayışına
aykırı, uzak bir kültür değildir zaten. 
O yüzden ben, bu
kısa ve yeni kurulmasına rağmen önemli mesafe alan kurumumuzun gelecek yıllarda
inşallah çok daha iyi başarılara imza atacağını düşünüyor, bu yeni bütçemizin
de hayırlı olmasını ümit ediyor, saygılar sunuyorum. (AK PARTİ sıralarından
alkışlar)
BAŞKAN –
Teşekkür ederim. 
LEVENT GÖK
(Ankara) – Sayın Başkan…
BÜLENT TURAN
(İstanbul) – Hiç sataşmadım Sayın Başkanım. 
BAŞKAN – Sayın
Gök, buyurun.
LEVENT GÖK
(Ankara) – Efendim, sayın konuşmacı konuşmasında “Kamu Denetçiliği Kurumunu,
ana muhalefet imdada yetişti, Anayasa Mahkemesine götürdü.” diyerek bizlere bir
sataşmada bulunmuştur. 
BÜLENT TURAN
(İstanbul) – Başkanım, onu da mı söyleyemeyeceğim.
BAŞKAN – Böyle
bir gerçeklik varsa bu bir sataşma değildir, eğer yoksa…
Bu konuda
açıklama yapmak mı istiyorsunuz?
LEVENT GÖK
(Ankara) – Evet efendim.
BAŞKAN - O zaman
bir dakika yerinizden, burada bir sataşma yok, açıklama yapacaksınız çünkü
LEVENT GÖK
(Ankara) – Sayın Başkanım, iki dakika verin, rica ediyorum.
BÜLENT TURAN
(İstanbul) – Sayın Başkanım, böyle bir usul yok. Anayasa Mahkemesine gitmişler,
Mahkeme iptal etmiş.
BAŞKAN – Lütfen,
susar mısınız siz de Sayın Turan. 
BÜLENT TURAN
(İstanbul) – Böyle bir şey olabilir mi! 
BAŞKAN – Sayın
Turan, bir dakika… Siz “doğru” diyorsunuz, Sayın Gök “yanlış” diyor, açıklama
yapacak partisi adına. 
Buyurun. 
V.- AÇIKLAMALAR (Devam)
16.- Ankara Milletvekili Levent Gök'ün, İstanbul
Milletvekili Bülent Turan’ın 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın birinci tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması

LEVENT GÖK
(Ankara) – Sayın Başkan, gerek Kamu Denetçiliği Kurumu gerekse İnsan Hakları
Kurumu, öyle AKP istedi diye getirilen kurumlar değildir, bunlar Avrupa Birliği
ve Birleşmiş Milletlerin aldıkları tavsiye kararlarıdır. Kamu Denetçiliği
Kurumundan murat edilen, vatandaşların mahkemelere gitmeden, kamu denetçisinin
idareyle olan ilişkilerini çözmesi esasına dayanır. Bu konu da devletin
tarafsızlığını gerektiren bir konudur. Ama, AKP’nin kurduğu Kamu Denetçiliğine
getirdiği Başdenetçi, Ombudsman Nihat Ömeroğlu ve diğer atadığı 5 kamu
denetçisinden -ki bunlar İnsan Hakları Komisyonu ve Dilekçe Komisyonunda ortak
seçilmişlerdir- birisi AKP’nin eski milletvekili, birisi AKP’nin eski kadın
kolları başkanı; hepsi AKP’yle iç içe olan kişilerden bir Kamu Denetçiliği
Kurumunu getirdiler, şu anda bunların akreditesi yoktur.
(Mikrofon
otomatik cihaz tarafından kapatıldı) 
LEVENT GÖK (Ankara)
– Bunlar Birleşmiş Milletlerin, Avrupa Birliğinin kabul ettiği kurumlar
değillerdir. 
BAŞKAN – Sayın
Gök..
LEVENT GÖK
(Ankara) – Ama bakın, izin verirseniz…
BAŞKAN – Sayın
Gök, teşekkür ederim, bitti süreniz.
LEVENT GÖK
(Ankara) – Bir dakika, tamamlayayım.
BAŞKAN – Sayın
konuşmacı Anayasa Mahkemesine Cumhuriyet Halk Partisinin başvurusuyla ilgili
bilgi verdi.
LEVENT GÖK
(Ankara) – Bir tamamlayayım.
BAŞKAN – Söz
sıranız bitti. 
Siz ise bunun
yanlış olduğunu belirterek bambaşka şeyler söylediniz. 
MALİK ECDER
ÖZDEMİR (Sivas) – Ama niye başvurduğumuzu açıklamak istiyor.
BAŞKAN – O
atamalar, o seçilmeler Anayasa Mahkemesi bu kanunu…
AHMET AYDIN
(Adıyaman) – Kanun çıktıktan sonra oluyor.
BAŞKAN – Yasa
yürürlüğe girdikten sonra oldu Sayın Gök.
LEVENT GÖK (Ankara)
– Bir saniye efendim…
BAŞKAN – Hepimiz
burada milletvekilliği yapıyoruz, bunun neyini düzelteceksiniz?
LEVENT GÖK
(Ankara) – Benim varmak istediğim konu şu…
BAŞKAN – Siz,
Anayasa Mahkemesine iptal için başvurdunuz mu, başvurmadınız mı?
LEVENT GÖK (Ankara)
– Efendim, elbette başvurduk. 
BAŞKAN – Tamam,
konuşmacı da onu söyledi.
LEVENT GÖK
(Ankara) – Neden başvurduk? Bu başvurumuzun gerekçesi, bu kurulan…
MUSTAFA ELİTAŞ
(Kayseri) – Sayın Başkan, gerekçesinin neyini açıklayacak?
BAŞKAN – Böyle
bir şey olmaz. Lütfen…
LEVENT GÖK
(Ankara) – Bakın, efendim, kurulan Kamu Denetçiliği Kurumunun arzu edilen kurum
olmamasından dolayıdır ki…
BAŞKAN – Sayın
Gök, böyle bir şey yok. Size söz verdim, süresi içinde başka bir açıklama
yaptınız.
SADIK BADAK
(Antalya) – Güveninizi istismar ediyorlar Sayın Başkan.
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) CUMHURBAŞKANLIĞI (Devam)
1) Cumhurbaşkanlığı 2015 Yılı Merkezî Yönetim Bütçesi
2) Cumhurbaşkanlığı 2013 Yılı Merkezî Yönetim Kesin
Hesabı
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2015 Yılı Merkezî
Yönetim Bütçesi
2) Türkiye Büyük Millet Meclisi 2013 Yılı Merkezî
Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2015 Yılı Merkezî Yönetim
Bütçesi
2) Kamu Denetçiliği Kurumu 2013 Yılı Merkezî Yönetim
Kesin Hesabı
Ç) SAYIŞTAY (Devam)
1) Sayıştay 2015 Yılı Merkezî Yönetim Bütçesi
2) Sayıştay 2013 Yılı Merkezî Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2015 Yılı Merkezî Yönetim Bütçesi
2) Anayasa Mahkemesi 2013 Yılı Merkezî Yönetim Kesin
Hesabı
E) YARGITAY (Devam)
1) Yargıtay 2015 Yılı Merkezî Yönetim Bütçesi
2) Yargıtay 2013 Yılı Merkezî Yönetim Kesin Hesabı
F) DANIŞTAY (Devam)
1) Danıştay 2015 Yılı Merkezî Yönetim Bütçesi
2) Danıştay 2013 Yılı Merkezî Yönetim Kesin Hesabı
G) BAŞBAKANLIK (Devam)
1) Başbakanlık 2015 Yılı Merkezî Yönetim Bütçesi
2) Başbakanlık 2013 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI (Devam)
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2015 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2015 Yılı Merkezî Yönetim
Bütçesi
2) Diyanet İşleri Başkanlığı 2013 Yılı Merkezî Yönetim
Kesin Hesabı
İ) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2015 Yılı Merkezî Yönetim
Bütçesi
2) Vakıflar Genel Müdürlüğü 2013 Yılı Merkezî Yönetim
Kesin Hesabı
J) TÜRKİYE İNSAN HAKLARI KURUMU (Devam)
1) Türkiye İnsan Hakları Kurumu 2015 Yılı Merkezî
Yönetim Bütçesi
2) Türkiye İnsan Hakları Kurumu 2013 Yılı Merkezî
Yönetim Kesin Hesabı

BAŞKAN - Dokuzuncu
konuşmacı Sayın İdris Şahin, Çankırı Milletvekili, buyurun. (AK PARTİ
sıralarından alkışlar)
Süreniz Beş
dakika. 
AK PARTİ GRUBU
ADINA İDRİS ŞAHİN (Çankırı) – Sayın Başkan, değerli milletvekilleri; 2015 Mali
Yılı Bütçe Kanunu Tasarısı’nın birinci turunda MİT Müsteşarlığı bütçesi
üzerinde AK PARTİ Grubu adına söz almış bulunuyorum. Yüce heyetinizi saygıyla
selamlıyorum.
Değerli
milletvekilleri, Anayasa’nın “Devletin temel amaç ve görevleri” başlıklı 5’inci
maddesinde Türk milletinin bağımsızlığını ve bütünlüğünü, ülkenin
bölünmezliğini, cumhuriyeti ve demokrasiyi korumak, kişilerin ve toplumun huzur
ve mutluluğunu sağlamak devletin temel amaç ve görevleri arasında sayılmış olup
bunlarla alakalı istihbari bilgileri toplama görevinin de Millî İstihbarat
Teşkilatına verildiği açıkça ifade edilmiştir. 
2937 sayılı
Devlet İstihbarat Hizmetleri ve MİT Kanunu’yla Türkiye Cumhuriyeti’nin ülkesi
ve milletiyle bütünlüğüne, varlığına, bağımsızlığına, güvenliğine, anayasal
düzenine ve millî gücünü meydana getiren bütün unsurlarına karşı içten ve
dıştan yöneltilen mevcut ve muhtemel faaliyetler hakkında millî güvenlik
istihbaratını devlet çapında oluşturma görevi de Millî İstihbarat Teşkilatına
verilmiştir. 
Dış politika ve
güvenlik algısının tamamen değiştiği bir ortamda, bugün itibarıyla, 2014 yılı
Nisan ayında 2937 sayılı Kanun’la bir kısım değişiklikler yapılmıştır. Bu
değişliklerle birlikte MİT’in daha bilimsel, teknolojik imkânlardan
yararlanması ve daha etkin ve verimli bir şekilde çalışması sağlanmıştır.
Devlet kurumlarıyla koordinasyonunun sağlanması, kişi kurum ve kuruluşlarla
ilişki kurabilmesi, bilgi ve belgeler ile iletişim alt yapılarına erişiminin sağlanması,
gizlilik prensibine göre çalışabilmesi imkânına kavuşması MİT için
sağlanmıştır. 
ALİ SERİNDAĞ
(Gaziantep) – Çok pişman olacaksınız çok.
İDRİS ŞAHİN
(Devamla) – Özellikle şunu ifade etmem gerekir ki Millî İstihbarat Teşkilatının
her türlü muhalefet ve söyleminden farklı olarak hepimizin, iktidarıyla
muhalefetiyle ortaklaşa koruması gereken bir kurum olduğunu düşünüyorum. Millî
İstihbarat Teşkilatı ne kadar etkin olursa bu bölgede, çevresindeki pek çok dış
sorunla uğraşan ülkemizde vatandaşımızın çok daha huzur ve müreffeh bir şekilde
yaşayabileceğini hiçbir şekilde göz ardı etmememiz gerekir. 
Millî Güvenlik
Kurulunun yapısı ve kararlarının niteliği göz önünde bulundurulduğunda, dış
güvenlik, terörle mücadele ve millî güvenliğe ilişkin konularda Bakanlar
Kuruluna da, yine aynı yasa değişikliğiyle birlikte MİT’e operasyonel görev
verilmesi sağlanmıştır. Verilen bu yetki çerçevesinde somut adımlar atan Millî
İstihbarat Teşkilatımız, Musul Başkonsolosluğunda rehin alınan konsolosluk
çalışanlarının burnunun dahi kanamasına imkân vermeden ailelerine kavuşmalarına
imkân sağlamıştır.
ALİ SERİNDAĞ
(Gaziantep) – Polisi, askeri şehit edeni verdiniz, nasıl…
İDRİS ŞAHİN
(Devamla) – Bu olay dahi Millî İstihbarat Teşkilatımıza verilen yetkilerin
ülkemizin hayrına ne kadar güzel bir şekilde dönüştüğünün somut bir
göstergesidir. 
MİT, çağın
gereklerine uygun hâle getirilmek suretiyle daha etkin ve verimli çalışma
imkânına kavuşturulmuştur. Ben, burada, geçmiş yıllardaki MİT çalışmalarıyla
bugünü kıyaslama gibi bir davranış içerisinde asla olmayacağım. Zira aziz
milletimiz bunun kıyasını en güzel şekilde yapmakta ve Millî İstihbarat
Teşkilatımıza olan güvenini her geçen gün daha da artırmaktadır. 
Millî İstihbarat
Teşkilatı, iktidarı ve muhalefetiyle 77 milyon vatan evladının göz bebeği bir
kurum olup her türlü ihtilaf ve çekişmeden müstesna tutulması gerekir. Bu
nedenle, Millî İstihbarat Teşkilatının bütçesi oluşturulurken de ihtiyacı olan
miktarın mutlak surette kendilerine sağlanması gerekmektedir.
Hepimizin ortak
arzusu ve isteği, MİT mensuplarımızın görevlerini ifa ederken 77 milyonun huzur
ve refahını, içeride ve dışarıda bir tek insanımız dahi olsa onların
güvenliğini temin edebilmesi konusunda azami gayreti göstermesidir. Bu nedenle,
çağdaş istihbarat örgütlerinin sahip olduğu imkân ve kabiliyetlere kavuşması
noktasında Parlamento olarak üzerimize düşeni eksiksiz ifa etmemiz gerektiğini
düşünüyorum. 
Ben, bu duygu ve
düşüncelerle 2015 mali yılı bütçesinde, MİT Müsteşarlığı hakkındaki bütçeye
olumlu oy kullanacağımızı ifade ediyor, hepinizi saygıyla selamlıyorum. (AK
PARTİ sıralarından alkışlar) 
BAŞKAN –
Teşekkür ederim.
Onuncu konuşmacı
Sayın Murat Göktürk, Nevşehir Milletvekili. (AK PARTİ sıralarından alkışlar)
Süreniz beş
dakikadır. 
AK PARTİ GRUBU
ADINA MURAT GÖKTÜRK (Nevşehir) – Sayın Başkan, değerli milletvekilleri; 2015
Mali Yılı Bütçe Kanunu Tasarısı’nın Millî Güvenlik Kurulu Genel Sekreterliği
bütçesi üzerinde AK PARTİ Grubu adına söz almış bulunuyorum. Değerli heyetinizi
ve aziz milletimizi saygılarımla selamlıyorum. 
Millî Güvenlik
Kurulu ve Genel Sekreterliğinin tarihine kısaca bakacak olursak, Millî Güvenlik
Kurulu ve Genel Sekreterliği ilk olarak 24 Nisan 1933 tarihinde Yüksek Müdafaa
Meclisi ve Umumi Kâtipliği adıyla kurulmuştur. Daha sonra, 1949 yılında Milli
Savunma Yüksek Kurulu ve Genel Sekreterliği adını almış, 1961 yılında Millî
Güvenlik Kurulu ve Genel Sekreterliği ifadeleri kullanılmak suretiyle şu andaki
ismini almıştır. 1982 Anayasası’nın 118’inci maddesinde Millî Güvenlik
Kurulunun yanında Millî Güvenlik Kurulu Genel Sekreterliğine de yer verilmek
suretiyle Genel Sekreterlik anayasal bir kurum hâline gelmiştir. Anayasa’nın
amir hükmü gereğince Millî Güvenlik Kurulu Genel Sekreterliğinin teşkilat
yapısı ve görevleri 2945 sayılı Kanun’la düzenlenmiştir. Millî Güvenlik Kurulu
Genel Sekreterliği Başbakana bağlıdır. 1982 Anayasa’sında yapılan değişiklikle
Millî Güvenlik Kuruluna Başbakan Yardımcıları Ve Adalet Bakanı dâhil edilmiş ve
böylece, halk tarafından seçilmiş üye sayısı artırılmıştır. 
Yine, 2003 yılında AK PARTİ
tarafından yani partimiz tarafından yapılan değişiklikle Genel Sekreterliğin
hem görev ve yetkilerinde hem de teşkilat yapısında önemli değişiklikler
meydana gelmiştir. Bu çerçevede genel sekreterin orgeneral veya oramiral
rütbesinde Türk Silahlı Kuvvetleri mensupları arasından atanması yolundaki
mecburiyet kaldırılarak sivil genel sekreter atanması imkânı getirilmiştir. 
ALİ SERİNDAĞ (Gaziantep) – Böyle bir
mecburiyet yoktu, önce de yoktu.
MURAT GÖKTÜRK (Devamla) – Vardı
efendim.
ALİ SERİNDAĞ (Gaziantep) – Sivil
müsteşarlar vardı. Bakın… 
MURAT GÖKTÜRK (Devamla) – Hayır,
Millî Güvenlik Kurulu…
BAŞKAN – Sayın konuşmacı, Genel
Kurula karşı konuşun lütfen.
MURAT GÖKTÜRK (Devamla) – Sözünüz
varsa konuşma bittikten sonra… 
ALİ SERİNDAĞ (Gaziantep) –
Bilmiyorsunuz, büyükelçi müsteşar değil miydi?
BAŞKAN – Sayın milletvekili laf
atmayın, lütfen. 
MURAT GÖKTÜRK (Devamla) – Şimdi,
bakın, şu tahammülsüzlüğü yapmayın. 
BAŞKAN – Sayın konuşmacı, lütfen,
Genel Kurula hitap edin. 
MURAT GÖKTÜRK (Devamla) – Siz şu
tahammülsüzlüğü yapmayın AK PARTİ grubu konuşurken. CHP her şeyin doğrusunu
bilmiyor. Anlaşıldı mı? 
ALİ SERİNDAĞ (Gaziantep) –
Bilmiyorsunuz, bilmeyen sizsiniz. 
MURAT GÖKTÜRK (Devamla) – Bizi
sabırla dinlemek zorundasınız. Bu tahammülsüzlüğü yapmayın.
ALİ SERİNDAĞ (Gaziantep) – Öğrenmeden
oraya çıkıyorsunuz.
MURAT GÖKTÜRK (Devamla) – Biz ne
istiyorsak onu söyleyeceğiz, anlaşıldı mı?
BAŞKAN – Sayın Göktürk, lütfen, Genel
Kurula hitap edin.
MURAT GÖKTÜRK (Devamla) – Başkanım,
zamanımla ilgili…
Ya, bu olmaz! Yani, siz her şeyin
doğrusu biliyorsunuz, biz hiçbir şey bilmiyoruz…
ALİ SERİNDAĞ (Gaziantep) – Evet,
bilmediğin konuda ahkâm kesme!
MURAT GÖKTÜRK (Devamla) –
Bilmiyorsunuz… Bilmiyorsunuz…
BAŞKAN – Sayın Göktürk, lütfen, Genel
Kurula hitap edin. 
MURAT GÖKTÜRK (Devamla) – Millî
Güvenlik Kurulu Genel Sekreterliğinin…
ALİ SERİNDAĞ (Gaziantep) – Sayın Başkan,
sizin göreviniz doğru bilgilerin aktarılmasını sağlamaktır. 
BAŞKAN – Ben görevimi biliyorum.
Sizin göreviniz de orada sessiz durmak konuşmacı konuşurken. Lütfen…
MURAT GÖKTÜRK (Devamla) – Sizden
öğrenecek değil kimse görevini! Her zaman yaptığınızı yapıyorsunuz.
BAŞKAN – Buyurun Sayın Göktürk.
MURAT GÖKTÜRK (Devamla) – Millî
Güvenlik Kurulu Genel Sekreterliğinin Millî Güvenlik Kurulu kararlarıyla ilgili
Bakanlar Kurulu kararları dağıtım ve takibine ilişkin özel yetkisi kaldırılmış,
konuyla ilgili bir Başbakan Yardımcısı görevlendirilmiştir. Kamu ve özel
kurumların Genel Sekreterliğe bilgi ve belge verme yükümlülüklerine son
verilmiştir. Genel Sekreterlik kadrolarının ve yönetmeliğinin gizliliği
kaldırılmıştır. Ayrıca, Genel Sekreterlik teşkilatında yapılan değişiklikler
sonucu Toplumla İlişkiler Başkanlığı, Millî Güvenlik Siyasi Başkanlığı ve Bilgi
Toplama, Araştırma ve Değerlendirme Başkanlığı da kaldırılmıştır. 
AK PARTİ olarak yaptığımız bu
değişiklikler hem demokratikleşme hem de insan hak ve özgürlüklerinin
geliştirilmesi bakımından çok önemli adımlardır. Millî Güvenlik Kurulu Genel
Sekreterliği yapı olarak 1 Genel Sekreter, 2 Genel Sekreter Yardımcısı ve 5
daireden teşkil edilmiştir. Genel Sekreterlikte toplam 308 kadro bulunmakla
birlikte 232 personel görev yapmaktadır. 
Millî Güvenlik
Kurulu Genel Sekreterliği, gerçekten önemli görevler ifa etmektedir. Daire
başkanlıklarından Sekretarya Hizmetleri, Seferberlik ve Savaş Hazırlıkları
Planlama Dairesi, Araştırma ve Değerlendirme Dairesi, Basın ve Halkla İlişkiler
Dairesi, Personel ve İdari İşler Dairesi Başkanlıkları gerçekten önemli
görevler ifa etmektedir.
Aslında,
zamanımız alınmasaydı biraz daha şeylerden bahsedecektik ama şunu özellikle
belirtmek istiyorum: Özellikle, bu son zamanda, Cumhurbaşkanlığı Sarayı
üzerinden Sayın Cumhurbaşkanımıza, Sayın Cumhurbaşkanımız Recep Tayyip
Erdoğan’a yapılan saldırıları haksız ve çirkin buluyorum. Bunun üzerinden hiç
kimseye bir ekmek çıkmayacak. Zaten yakında seçimler var; vatandaşımız bunun
değerlendirmesini sandıkla yapacak diyor, 2015 yılının bütçesinin herkese
hayırlı ve uğurlu olmasını diliyorum. 
(Mikrofon
otomatik cihaz tarafından kapatıldı) 
BAŞKAN –
Teşekkür ederim. 
GÜRKUT ACAR
(Antalya) – Atatürk Orman Çiftliği’ni talan ettiniz, mahvettiniz! 
MURAT GÖKTÜRK
(Devamla) – Atatürk Orman Çiftliği bu milletin malıdır. (AK PARTİ sıralarından
alkışlar)
BAŞKAN –
Teşekkür ederim. 
Süreniz bitti. 
on birinci
konuşmacı Sayın İsmail Aydın, Bursa Milletvekili. 
Süreniz beş
dakika. 
AK PARTİ GRUBU
ADINA İSMAİL AYDIN (Bursa) – Sayın Başkan, değerli milletvekilleri; 2015 Mali
Yılı Bütçe Kanunu Tasarısı’nın Millî Güvenlik Kurulu Genel Sekreterliği bütçesi
üzerine söz almış bulunmaktayım. Bu vesileyle yüce heyetinizi saygıyla
selamlıyorum. 
Millî Güvenlik
Kurulu Genel Sekreterliğinin temelini Yüksek Müdafaa Meclisi ve Umumi Kâtipliği
teşkil etmektedir. Türkiye Cumhuriyeti’nin güvenliğinin sağlanması için 1933 yılında
Gazi Mustafa Kemal’in emirleriyle millî seferberlik konseptine göre Yüksek
Müdafaa Meclisi ve Umumi Kâtipliği oluşturulmuştur. 1949 yılında Millî Savunma
Yüksek Kurulu ve Genel Sekreterliğine dönüştürülmüştür. 1961 Anayasası’yla
Millî Güvenlik Kurulu ve Millî Güvenlik Kurulu Genel Sekreterliği teşkil
edilmiştir. Bu doğrultuda, 129 sayılı Millî Güvenlik Kurulu Kanunu’yla Millî
Güvenlik Kurulu Genel Sekreterliği kurulmuş, görev ve yetkileri düzenlenmiştir.

Dünyadaki ve
bölgemizdeki gelişmeler ışığında, Türkiye Cumhuriyeti’nin bekası yanında
milletin ve bireylerin refahını da doğrudan ilgilendiren tehditlere karşı
tedbirler alınması bir ihtiyaç olarak ortaya çıkmıştır. Bu durum millî
güvenliğin yeniden tanımlanmasını, ayrıca millî güvenliğin sağlanmasında bütün
bakanlıklar, kurum ve kuruluşların eş güdüm içerisinde uygulamalar yapmasını
zaruri kılmıştır.
Devletin bekası
yanında uluslararası alandaki menfaatlerinin de korunmasını öngören bu
uygulamalar ışığında, 1982 Anayasası’nın 118'inci maddesiyle Millî Güvenlik
Kurulunun görevleri yeniden belirlenmiş ve bu maddenin son fıkrasıyla
"Millî Güvenlik Kurulu Genel Sekreterliğinin teşkilatı ve görevleri
kanunla belirlenir" hükmü getirilmiştir. Bu suretle, Millî Güvenlik Kurulu
Genel Sekreterliği anayasal bir kurum hâline gelmiştir ve Millî Güvenlik Kurulu
Genel Sekreterliğinin görev ve yetkilerini düzenleyen 2945 sayılı Kanun 9 kasım
1983 tarihinde yürürlüğe girmiştir. 
Millî güvenlik, iç ve
dış güvenlik ile savunma konularından oluşan güvenliğin en üst yapısı ve toplam
güvenliğin şemsiyesi durumundadır. Millî Güvenlik Kurulu Genel Sekreterliği, 2003 yılına
kadar Millî Güvenlik Kuruluna ve Anayasa'nın 117'nci maddesi doğrultusunda
millî güvenliğin sağlanmasından Türkiye Büyük Millet Meclisine karşı sorumlu
olan Bakanlar Kurulunun millî güvenliğin temini görevlerine de yardımcı bir
kuruluş olarak faaliyette bulunmuştur. Avrupa Birliğine uyum sürecinde, 7
Ağustos 2003 tarihli 4963 sayılı Kanun'la 2945 sayılı Millî Güvenlik Kurulu ve
Millî Güvenlik Kurulu Genel Sekreterliği Kanunu’nda köklü değişiklikler
yapılmıştır. Bu değişiklikler uyarınca Millî Güvenlik Kurulu Genel
Sekreterliğinin görev ve yetkileri yeniden tanımlanmıştır. Görevleri Millî
Güvenlik Kurulunun sekreterlik hizmetlerini yürütmek ve Millî Güvenlik Kurulunca
ve kanunlarla verilen görevleri yerine getirmek olarak belirlenmiştir.
Millî Güvenlik
Kurulu Genel Sekreterliği bu görevler doğrultusunda, uluslararası, bölgesel ve
ulusal güvenlik ortamını yakından takip ederek araştırma ve değerlendirme
yapmakta, dokümanlar hazırlamakta, seferberlik ve savaş hâli ile kriz yönetimi
konularında kanunlarla verilen görevleri icra etmektedir. 
Millî Güvenlik
Kurulu Genel Sekreterliği için 2015 yılı bütçesinden öngörülen bütçe rakamı 22
milyon 575 bin liradır, 2014 yılı bütçesine göre yüzde 12,34’lük bir artış söz
konusudur. 
Millî Güvenlik
Kurulu Genel Sekreterliği 2015 Mali Yılı Bütçe Tasarısı’nda yer alan ödenekle
yukarıda açıklanan faaliyetlerin yanı sıra diğer ülkelerdeki karşıtlarıyla
düzenli temaslar sürdürmekte, ulusal ve uluslararası düzeyde çeşitli
toplantılara katılmaktadır, Millî Güvenlik Kurulu Genel Sekreterliğinin, eşiti
olan diğer ülkelerin millî güvenlik kurulu heyetlerini ülkemize kabul
etmektedir, bu heyetlerle görüşmeler gerçekleştirmekte, önümüzdeki dönemde de
yurt içinde ve yurt dışında birçok çalışmayı yapacaktır. 
Millî Güvenlik
Kurulu Genel Sekreterliği kanunla verilmiş olan görevleri demokrasi ve hukukun
üstünlüğü ilkeleri çerçevesinde yürütmektedir. 
(Mikrofon
otomatik cihaz tarafından kapatıldı) 
İSMAİL AYDIN
(Devamla) – Bu vesileyle, 2015 yılı bütçesinin ülkemize hayırlı olmasını
temenni eder, hepinizi saygıyla selamlarım. (AK PARTİ sıralarından alkışlar) 
BAŞKAN –
Teşekkür ederim Sayın Aydın. 
On ikinci
konuşmacı Sayın Cem Zorlu, Konya Milletvekili. 
Süreniz beş
dakikadır. (AK PARTİ sıralarından alkışlar) 
Buyurun. 
AK PARTİ GRUBU
ADINA CEM ZORLU (Konya) – Sayın Başkan, değerli milletvekilleri; Anayasa’nın
136’ncı maddesindeki “Genel idare içinde yer alan Diyanet İşleri Başkanlığı,
laiklik ilkesi doğrultusunda, bütün siyasi görüş ve düşünüşlerin dışında
kalarak ve milletçe dayanışma ve bütünleşmeyi amaç edinerek, özel kanununda
gösterilen görevleri yerine getirir.” hükmü gereği, birlik ve beraberlik, saygı
ve sevgi çerçevesinde ve bu ilkelerin toplumda yaygınlaşması için görev yapan
Başkanlığımız, kendisine verilen yetkiler doğrultusunda inanç, ibadet ve
ahlakla ilgili konularda toplumu aydınlatmakta ve ibadethaneleri yönetmektedir.

Başta İslam
olmak üzere semavi dinler insanlığın kurtuluş ve mutluluğunu, esenlik ve
izzetini amaç edinirler. Esasen dinler hem iç hem de dış barışı tesis eden en
kadim olgulardır. Diyanet İşleri Başkanlığımızın TÜİK’e yaptırmış olduğu son
araştırmadan da gördüğümüz gibi, toplumumuzun yüzde 99,2’si Müslümandır. Toplumun
birlik ve beraberliğinin en önemli çimentosu olan Başkanlığımızın yapmış olduğu
faaliyetler toplumumuzca takdir edilmektedir çünkü din insanları, doğumundan
evliliğine, vefatından sonraki icra edilecek merasimlere kadar
ilgilendirmektedir.
Ülkemizin en köklü
ve en yaygın hizmet ağına sahip olan Diyanet İşleri Başkanlığı cumhuriyetle
yaşıt bir kurumdur. Birtakım gruplar tarafından devamlı surette tartışmanın
içine çekilmeye çalışılsa da toplumda yapmış olduğu hizmetlerle, hatta yurt
dışı hizmetleriyle dikkat çekmekte, milletimizin takdirini görmektedir.
Sahih İslam
anlayışının toplumda öğretilmesini ve yaygınlaşmasını sağlayan Başkanlığımızın
varlığı, diğer Müslüman ülkelerde İslam adına karşılaşılan şiddet, terör,
anarşi ve aşırılıkların ülkemizde yaşanmamasının temel sebebidir. Çünkü,
Başkanlığın insanlara sunmuş olduğu İslam ve bunu sunarken kullandığı dil
herkesi kuşatıcı ve kapsayıcıdır, dışlayıcı değildir. Herkesin kendi dinini
özgür yaşayabilmesinden hareketle, dışlayıcı değil içselleştirici, dağıtıcı
değil bütünleştirici bir üslupla, sahih kaynaklarla dinimizi sunması milletimiz
için bir emniyet sibobudur. 
Sayın Başkan,
değerli milletvekilleri; AK PARTİ’nin iktidara geldiği yıllarda 60-65 bin olan
personel sayısı şimdilerde 130 bini geçmiştir. Buna rağmen hâlâ birçok
köyümüzde kadro bulunmamakta ve bu sayı 6 binlere yaklaşmaktadır. Yine
iktidarımız döneminde, Başkanlığın yurt dışı personel sayısı da önceki
dönemlere oranla üçte 1 oranında artırılmıştır. Bu da şunu göstermektedir ki
Başkanlığımız sadece ülke çapında hizmet etmekle kalmamakta, yurt dışında
yaşayan vatandaşlarımıza ve soydaşlarımıza en iyi şekilde hizmet götürmektedir.
Diyanette görev alan din görevlilerimiz aşkla ve şevkle görevlerini ifa
etmektedirler. Camileri çocukların, kadınların, gençlerin rahatça geldikleri ve
sosyalleştikleri mekânlar hâline getirmeye çalışmaktadırlar, çağımızın
ihtiyaçlarını dikkate alarak teknolojik imkânları da kullanarak insanlara din
hizmetleri sunmaya gayret etmektedirler. 
Başkanlığımız sosyal, kültür içerikli din
hizmetlerine ayrı bir önem vermektedir, toplumsal sorunlar karşısında sessiz
kalmamaktadır. Yaşanılan sosyal problemleri, sorunları ve sıkıntıları din
hizmetlerinin bir parçası olarak düşünmekte, bundan dolayı da açlık ve kadınla
alakalı sorunlarda, gençlerin yaşadığı sıkıntılarda, madde kullanımından kötü
alışkanlıklara kadar, ayrımcılıktan kargaşaya, ahlaki yozlaşmaya kadar bütün bu
hususlarda toplumda bilinç oluşturmaya ve yol göstermeye çalışmaktadır. Son
zamanlarda Kutlu Doğum, Camiler Haftası ve ramazan gibi etkinliklerde yurt
içinde ve yurt dışında bütün personeliyle birlikte bu bilincin oluşması için
çaba sarf etmektedir. Diyanet TV ve Radyonun kurulmasıyla toplumu din konusunda
aydınlatma görevini daha yaygın ve etkin bir şekilde yerine getirmeye
çalışmaktadır. 
Ayrıca, kendisine ayrılan bütçeden toplumsal
problemlerle ilgili bastığı eserleri, Kur’an-ı Kerim ve Siyer gibi eserleri,
binlercesini toplumumuza ücretsiz olarak ulaştırma gayreti içerisindedir. 
Sayın Başkan, değerli milletvekilleri; iktidarımız
döneminde 15 binden fazla alınan öğreticiler vasıtasıyla her mahallede Kur’an
kursları açılmakta ve yediden yetmişe kadar herkese sahih dini bilgiler
ulaştırılmaktadır. 
Ülkemizin en köklü kurumlarından biri olan Diyanet
İşleri Başkanlığımızın bütçesinin hayırlı hizmetlere vesile olmasını temenni
ediyor, hepinizi saygıyla selamlıyorum. (AK PARTİ sıralarından alkışlar)
BAŞKAN – Teşekkür ederim Sayın Zorlu. 
On üçüncü konuşmacı Sayın Hasan Karal, Rize
Milletvekili, buyurun (AK PARTİ sıralarından alkışlar)
Süreniz beş dakika. 
AK PARTİ GRUBU ADINA HASAN KARAL (Rize) – Sayın
Başkan, saygıdeğer milletvekilleri; Diyanet İşleri Başkanlığının 2015 yılı
bütçesi üzerinde AK PARTİ adına söz almış bulunuyorum. Hepinizi sevgiyle,
saygıyla selamlıyorum. 
Bilindiği üzere din, milletimizin kimliğini
oluşturan ortak değerler manzumesidir. Din, insanın varlığını anlamlandıran ve
ona hayata ve ölüme dair nihai anlam haritası sunan en doğru ve en yetkin
kılavuzdur. Din, doğumundan ölümüne kadar insan hayatının her evresinde zorunlu
olarak vardır, bizleri birbirimize bağlayan, bizleri kardeş kılan en temel
unsurdur, toplumumuzun ortak değeri ve paydasıdır. 
Diyanet İşleri
Başkanlığı, 2010 yılında Meclisimizin çıkardığı 6002 sayılı Kanun’la yeni
yüzyılın ihtiyaçlarına göre yeniden şekillenmiştir, ülke sınırlarını aşarak
küresel ölçekte hizmet sunan uluslararası bir kurum hâline gelmiştir. Söz
konusu kanunla Diyanet İşleri Başkanlığının uhdesine tevdi edilen görevleri,
ulusal ve uluslararası düzlemde çağın gerektirdiği talep ve beklentiler
istikametinde yerine getirme imkânları daha da gelişmiştir. Buna bağlı olarak
mesuliyetleri fazlasıyla artmış ve görev tanımları da değişmiştir. Bu çerçevede
imam-hatip, müezzin-kayyım, vaiz, müftü gibi görevler yeniden ele alınarak daha
fonksiyonel hâle getirilmiş, din görevliliği anlayışı yerine din gönüllüğü
şuuru işlerlik kazanmaya başlamıştır. Bu çerçevede, son birkaç yılda 40 bin
personel hizmet içi eğitimden geçirilmiştir. Yapılan bu eğitimlerle personelin
niteliği artırılmış, Diyanet İşleri Başkanlığı âdeta açık bir üniversiteye
dönüşmüştür. 
Sayın Başkan,
saygıdeğer milletvekilleri; Diyanet İşleri Başkanlığı bugün sunduğu hizmetlerle
toplumun dinî, ahlaki ve manevi değerlerini sürekli ayakta tutan, bütün
insanlığın barış ve huzuruna katkı sağlayan, İslam diniyle ilgili her konuda
referans alınan, en etkin, yetkin ve saygın bir kurum hâline gelme yolunda
büyük mesafeler katetmiş, bu özelliğiyle de bütün dünyada model alınan bir
kurum hâline gelmiştir. Toplumsal sorunları, sosyal problemleri din
hizmetlerinin ayrılmaz bir parçası olarak gören Diyanet İşleri Başkanlığı
açlık, sefalet, yoksulluk, kargaşa, kavga, mezhepçilik, hizipçilik, grupçuluk
gibi konularda bir farkındalık ve bilinç oluşturmaya çalışmaktadır. Cami içinde
ve dışında yürüttüğü hizmetlerle çocuk, genç, kadın, engelli ve yaşlılar, doğal
afetler, çevre duyarlılığı ve aile yapısının korunması, uyuşturucuyla mücadele
gibi pek çok konuda hem inisiyatif alarak hem de önemli sosyal sorumluluk
projeleri üstlenerek toplumumuzun bilinçlenmesi için faaliyetler yürütmektedir.
Diyanet İşleri
Başkanlığı bilhassa ramazanlarda, Kutlu Doğum Haftalarında, Camiler Haftası’nda
belirlediği temalarla, muharrem ayında düzenlediği etkinliklerle milletimizin
birliğine, beraberliğine ve kardeşliğine katkı sağlayan etkinlikler
gerçekleştirmiş, gerçekleştirilen etkinlikler milletimizin büyük teveccühüne
mazhar olmuştur. 
Yaygın din
eğitimi kurumlarının en başında yer alan Kur’an kurslarını toplumsal talepler
doğrultusunda çağımızın şartlarına göre yeniden yapılandırmış ve daha işlevsel
hâle getirmiştir. Halkımızın istediği saatte Kur’an eğitimi almasını
sağlamıştır. Toplumu din konusunda bilgilendirme faaliyetlerine özel bir önem
atfetmiş, bu çerçevede, örneğin, son birkaç yılda okullara, kütüphanelere,
yetiştirme yurtlarına, cezaevlerine, Kur’an kurslarına, yurt dışına yaklaşık 50
milyon adet eseri ücretsiz dağıtmıştır. Diyanet İşleri Başkanlığı milletimizin
ortak değerlerini ifade eden Alevi, Bektaşi klasiklerini neşrederek halkımızın
istifadesine sunmuştur. Toplumu din konusunda aydınlatma faaliyetlerini Diyanet
Radyo ve TV aracılığıyla da yürütmeye başlamıştır.
Diyanet İşleri
Başkanlığı, bugün gelinen noktada, sadece ülkemize ve milletimize hizmet
götüren bir kurum değildir. Başkanlık ülke sınırlarını aşarak Balkanlardan Orta
Asya’ya, Avrupa’dan Amerika’ya, Japonya’dan Haiti’ye, Çin’den Kanada’ya,
Afrika’dan Latin Amerika ve Karayip adalarına kadar dünyanın hemen her tarafına
ilgili ülkelerden gelen talepler doğrultusunda hizmet sunan bir kurum hâline
gelmiştir. Doğumdan ölüme, hayatın hemen her safhasında var olan Diyanet İşleri
Başkanlığı hem ülkemiz hem de bütün insanlık için bir barış, huzur ve güven
vesilesidir.
Bu vesileyle
ülkemizin en ücra köşesine varıncaya kadar milletimizin dinî hayatına hizmet
eden Diyanet İşleri Başkanlığımızın fedakâr personelini yürekten tebrik
ediyorum.
2015 yılı
bütçesinin milletimiz ve ülkemiz için hayırlara vesile olmasını yüce
Yaratıcı’dan niyaz ediyor, hepinizi saygıyla, sevgiyle, hürmetle selamlıyorum.
(AK PARTİ sıralarından alkışlar)
BAŞKAN –
Teşekkür ederim.
On dördüncü
konuşmacı Sayın Ömer Faruk Öz, Malatya Milletvekili.
Süreniz beş
dakika.
AK PARTİ GRUBU
ADINA ÖMER FARUK ÖZ (Malatya) – Sayın Başkan, değerli milletvekilleri; 2015
yılı mali bütçesi noktasında Vakıflar Genel Müdürlüğünün bütçesi üzerine söz
almış bulunuyorum. Bu vesileyle yüce heyetinizi saygıyla selamlıyorum.
Selçukludan
Osmanlıya ve günümüze kadar dönemimiz, tabiri caizse vakıf medeniyeti
noktasında çok zengindir. Özellikle Selçuklu ve Osmanlı döneminde devlet eliyle
yürütülen birçok işler, bunun içinde sağlık, eğitim, bayındırlık, kültürel
alanda birçok işin vakıflar eliyle yürütüldüğü aşikârdır.
Bu çerçevede,
baktığımızda, şu anda sayıları 20 bini aşkın olan tarihî abide eserler
mevcuttur ve bunun haricinde de 52 bin civarında mazbut vakıf yine mülhak vakıf
ve yeni vakıflar mevcuttur.
Vakıflar Genel
Müdürlüğü özel bütçeli bir kurum olması hasebiyle hem ecdat yadigârı bu tarihî
eserlerin, tarihî abide eserlerin restorasyon, bakım, onarımlarını hem de ecdat
yadigârı yerlerin, gayrimenkullerin değerlendirilmesi noktasında bir çok önemli
görev ifa etmiştir
Özellikle şunu
belirtmek istiyorum: 2003 yılından önce, beş yıllık dönem içerisinde toplam 46
tarihî eser restore edilmiş iken 2013 yılına kadar on yıllık süre içerisinde
restore edilen tarihî eserlerin sayısı 4 bine yaklaşmıştır. Bu tarihî eserler;
cami, medrese, han, hamam, kilise ve birçok alandan oluşmaktadır. Sadece
ülkemizdeki tarihî eserlerin restore edilmesiyle kalınmadı; Vakıflar Genel Müdürlüğünce,
kanundaki bir düzeltmeyle, Makedonya’da, Kosova’da ve Saraybosna’da da
ecdadımızdan yadigâr kalan bir çok tarihî eserin restorasyonu tamamlanmıştır.
Vakıflar Genel
Müdürlüğünün geliri 80 kat artmıştır. Vakıflar Bankasının yüzde 58 hissesine
sahip olan Vakıflar Genel Müdürlüğü, bizden önceki dönemlerde… Ne yazık ki her
yıl banka görev zararı yapıyor, görev zararını karşılamak üzere de Vakıflar
Genel Müdürlüğü ecdat yadigârı bir çok tarihî eseri satıp sermaye artırımına
gidiyordu. Her yıl Vakıflar Bankası zarar ediyor, mal sahibi Vakıflar Genel
Müdürlüğü abide eserleri satıyor ve bankaya sermaye artırımına gidiyordu. Peki,
bizim dönemde ne oldu? Aynı banka kâra geçti, her yıl 250-300 milyon lira,
hatta 400 milyon lira Vakıflar Genel Müdürlüğüne para gönderdi, temettü
gönderdi ve o paralarla da ecdat yadigârı tarihî eserlerin bir bir restorasyonu
tamamlandı. Aynı şekilde, seçim bölgem olan Malatya’da da yüze yakın tarihî
eserin restorasyonu tamamlandı. Şu anda, yine Tenekeli Camii inşallah ramazanda
ibadete hazır hâle gelecek. Aynı şekilde, Toptaş Camii’nin ihalesi yapıldı,
inşallah 2015 yılı sonunda tamamlanacak. 
Şimdi,
baktığımızda, rahmetli Atatürk 1931 yılında dönemin Başbakanı İnönü’ye bir
telgraf çekiyor ve telgraftaki tarihî eserlerin restore edilmesi noktasında bir
talimat gönderiyor, bir vasiyetname gönderiyor. Bir bakıyorum ki rahmetli
Atatürk’ün vasiyetine sahip çıkmak AK PARTİ Hükûmetine nasip oluyor. Bu çok
önemli. Hatta ve hatta 1935 yılında satılmış olan cami ve mescitlerin tekrar
kamulaştırılarak ibadete açılması, restore edilmesi yani rahmetli Atatürk’ün
vasiyeti çerçevesinde, yine AK PARTİ Hükûmetine nasip oluyor. Ayinesi iştir
kişinin lafa bakılmaz. Hep beraber görüyoruz; ecdada sahip çıkmak, vatansever
olmak, milliyetçi olmak bu işlerle mümkün oluyor. 
Ben burada şunu
belirtiyorum: Bu işlere emeği geçen başta eski Genel Müdürümüz Yusuf Beyazıt,
mevcut Genel Müdürümüz Adnan Ertem ve değerli çalışma ekibine ve bundan önceki
Başbakan Yardımcımız Mehmet Ali Şahin Bey’e ve mevcut Başbakan Yardımcımız
Bülent Arınç Bey’e bu konulardaki hassasiyetlerinden dolayı kendilerine
teşekkür ediyorum. 
Burada bir
milletvekili olarak ve İdare Amiri olarak da şunu rica ediyorum: On gün daha
burada bütçe görüşmelerini yapacağız. Aynı fikirleri konuşmak zorunda değiliz,
aynı konularda buluşmak zorunda da değiliz ama birbirimize karşı tahammül etmek
zorundayız. (AK PARTİ sıralarından alkışlar)
ALİ UZUNIRMAK
(Aydın) – Yalan söylenmesin ya. 
ÖMER FARUK ÖZ
(Devamla) - Bu noktada herkesin gerekli hassasiyeti göstereceğini ümit ediyor,
yüce heyetinizi saygıyla sevgiyle selamlıyorum. (AK PARTİ sıralarından “Bravo”
sesleri, alkışlar) 
ALİ UZUNIRMAK
(Aydın) – Fikre karşı çıkan yok, saptırmayın her şeyi. Yalan söylenmesin ya.
BAŞKAN –
Teşekkür ederim Sayın Öz.
On beşinci
konuşmacı Sayın Mehmet Sarı, Gaziantep Milletvekili. 
Süreniz beş
dakikadır. (AK PARTİ sıralarından alkışlar) 
AK PARTİ GRUBU
ADINA MEHMET SARI (Gaziantep) – Sayın Başkan, değerli milletvekilleri; 2015
yılı Vakıflar Genel Müdürlüğü bütçesi üzerinde Adalet ve Kalkınma Partisi Grubu
adına söz almış bulunuyorum. Yüce Meclisi saygıyla selamlıyorum. 
“İnsanların en
hayırlısı insanlara faydalı olandır.” hadisi şerifini kendisine rehber edinen
ecdadımız Orta Asya’dan Atlas Okyanusu’na kadar her tarafa camiler,
kervansaraylar, medreseler, tekkeler, köprüler, yollar, hastaneler,
imarethaneler gibi pek çok hayırlı eserleri hizmete sunmuş, bu eserler geçmişte
olduğu gibi şimdi de hayranlık uyandırmaya devam etmektedir.
Sayın Başkan,
değerli milletvekilleri; Vakıflar Genel Müdürlüğümüz, günümüzde vakıf eski
eserlerimizi korumak, kollamak, yaşatmak ve gelecek nesillere taşımak gibi zor
bir görevi üstlenmiş durumdadır. Bu kapsamda, 52 bin adet Selçuklu ve Osmanlı
dönemine ait vakıf, 4.863 adet yeni vakıf, 276 adet mülhak vakfı, 166 adet
cemaat vakfıyla ilgili olarak kuruluş, dağılma ve denetim işlemleri
yapmaktadır. 
AK PARTİ
döneminde her alanda yaptığımız başarılı çalışmaları vakıf ve vakıf eserlerinde
de göstermiş bulunmaktayız. Bu kapsamda, 2003-2014 yılları arasında ülkemiz
genelinde 4 bin vakıf eseri restorasyonuna yaklaşık 1 milyar lira harcama
yapılarak bunların hizmete açılması sağlanmıştır.
Ayrıca, Vakıflar
Genel Müdürlüğü, ülkemizin dışındaki ecdadımızın yaptığı eserlere sahip çıkmış
ve bu amaçla Kıbrıs, Bosna Hersek, Kosova, Bulgaristan ve Yemen’deki eserlerin
envanterinin tespit edilmesi, vakıf kültür varlıklarının projelendirilmesi ve
onarılması için de çalışmalar başlatmıştır.
Sayın Başkan,
değerli milletvekilleri; Vakıflar Genel Müdürlüğü bir taraftan ülkemizdeki ve
yurt dışındaki eserlerin canlandırılmasıyla uğraşırken bir taraftan da ihtiyaç
sahibi insanlara yardım etmektedir. Bu amaçla, vakfiyelerdeki hayır şartlarının
yerine getirilmesi amacıyla 20.215 ihtiyaç sahibi aileye gıda dağıtımı, 5 bin
muhtaç engelliler ile yetim çocuklarına muhtaç aylığı, 15 bin öğrenciye burs
yardımı ve imarethanelerde sıcak yemek dağıtımı devam etmektedir. 
Vakfedilen
gayrimenkuller içerisinde akar nitelikleri olanları en yüksek gelir getirecek
şekilde değerlendirmekte, bu amaçla 230 adet taşınmaz yapım karşılığı kiralama
modeliyle, 216 adet taşınmaz onarım karşılığı uzun süreli kiralama modeliyle
turizm, eğitim, sağlık, sosyal, kültürel ve ticari tesis olarak, 565 adet
taşınmaz da kat karşılığı inşaat yöntemiyle değerlendirilerek 4.372 taşınmaz
Vakıflar Genel Müdürlüğünün envanterine kazandırılmıştır.
Vakıf,
medeniyetini yaşatmak için Vakıf Arşiv Yönetim Sistemi Projesi’yle 10 milyon
sayfa tarihî belge görüntüleri dijital ortama aktararak koruma altına almış,
akademisyenlerin ve araştırmacıların hizmetine sunmuştur. 
Yıllar boyunca
depolarda bulunan binlerce halı, kilim, hat levha, Kâbe örtüsü, el yazması
Kur'an-ı Kerim gibi eserlerin konservasyonu ve tadilatları yapılarak yeni
açılan vakıf müzelerde sergilenmesine başlanmıştır. 
Vakfiyelerinde
eğitim şartı bulunan vakıfların amaçlarını gerçekleştirmek üzere İstanbul’da
Bezmiâlem Vakıf Üniversitesi; geleceğin restoratörlerini, tezhip ve tezyinat,
hat sanatı ustaları ve uzmanlar yetiştirmek amacıyla İstanbul'da Fatih Sultan
Mehmet Vakıf Üniversitesi kurulmuştur.
Sayın Başkan,
değerli milletvekilleri; Vakıflar Genel Müdürlüğümüz Gaziantep ilinde de
başarılı işler yapmış, Gaziantep Bölge Müdürlüğümüz son on yıl içerisinde 26
adet proje yapım işine 1 milyon 240 bin lira; 43 adet restorasyon çalışması
başlatmış, 39’u bitmiş, 4 tanesi de devam etmekte olan bu işler için de 20
milyon 153 bin lira; ayrıca 3 yeni inşaat olarak yapılmış olan vakıf iş
merkezlerimize de toplam 11 milyon 88 bin lira harcama yaparak bu eserleri
hizmete açmıştır.
Sayın Başkan,
değerli milletvekilleri; sözlerime Yunus Emre’nin şu dizeleriyle son vermek
istiyorum: “Mal sahibi, mülk sahibi / Hani bunun ilk sahibi? / Mal da yalan,
mülk de yalan / Var biraz da sen oyalan.”
2015 yılı
bütçesinin hayırlı olmasını dilerken vakıf eser bırakan ecdadımızı rahmet ve
minnetle yâd ediyor; vakıf eserlerimizi koruyan, kollayan ve yaşatarak gelecek
nesillere taşımak için çalışan başta AK PARTİ hükûmetlerimiz,
milletvekillerimiz olmak üzere Vakıflar Genel Müdürlüğü mensupları ile Gaziantep
Vakıflar Bölge çalışanlarımızı kutluyor, yüce heyetinizi saygıyla selamlıyorum.
(AK PARTİ sıralarından alkışlar)
BAŞKAN –
Teşekkür ederim Sayın Sarı.
Adalet ve
Kalkınma Partisi Grubunun son konuşmacısı Sayın Mehmet Kerim Yıldız, Ağrı
Milletvekili.
Süreniz beş
dakikadır. (AK PARTİ sıralarından alkışlar)
AK PARTİ GRUBU
ADINA MEHMET KERİM YILDIZ (Ağrı) – Sayın Başkan, değerli milletvekilleri; 2015
yılı Türkiye İnsan Hakları Kurumu bütçesi üzerinde AK PARTİ Grubu adına söz
almış bulunuyorum. Bu vesileyle hepinizi saygıyla selamlıyorum.
10 Aralık Dünya
İnsan Hakları Günü’ydü. Evet, daha dün ülkemizin de içinde bulunduğu bölgede
insani trajedilerin yaşandığı, zulmün cezasız kaldığı, mazlum ve mağdurların
çığlıklarına kulak tıkandığı bir Dünya İnsan Hakları Günü’nü kutladık. 10
Aralık 1948 tarihinde Birleşmiş Milletler Genel Kurulunca kabul edilen İnsan
Hakları Evrensel Beyannamesi’yle, insan hakları artık ülkelerin iç meselesi
olmaktan çıkmış, uluslararası evrensel hak olarak insanlığın ortak amacı olmuştur.

Yeryüzünde
yaşayan tüm insanlar, din, dil, ırk, renk, cinsiyet ya da başka bir nedenle
hiçbir ayrım gözetilmeksizin, yalnızca insan oluşlarından dolayı eşit, özgür ve
onurlu yaşama haklarına sahiptir. İnsan hakları bütün insanlığın ortak değeri,
bütün uygar ülkelerin ortak paydasıdır. İnsanlar arasında hiçbir zaman ayrım
yapmadan, onlara özgür, eşit bireyler olarak muamele etmek insan hakları
kavramının özüdür ve demokrasinin de vazgeçilmez unsurudur. 
On iki yıllık AK
PARTİ iktidarı boyunca, insanımızın hak ettiği seviyeye ulaşabilmesi için, tüm
hak ve hürriyetlerden tam manasıyla istifade edebilmesi için çok kapsamlı
reformlar gerçekleştirdik. Bu reformları uygulamaya eksiksiz yansıtabilmek ve
kalıcılığını sağlayabilmek için gerekli olan yasal düzenlemeleri hızla hayata
geçirdik. Hükûmetlerimiz döneminde yapılan yasal ve hukuki düzenlemeler
sayesinde devlet ile millet arasındaki kaynaşmanın sağlanması, inanç ve düşünce
özgürlüğünün teminat altına alınması alanında önemli ilerlemeler sağlanmıştır.
Bu kapsamda, 21
Haziran 2012’de Türkiye İnsan Hakları Kurumu kurulmuştur. İnsan haklarının
korunması ve geliştirilmesi konusunda çalışmalar yapmak üzere kurulan Türkiye
İnsan Hakları Kurumu, kamu tüzel kişiliğini haiz, idari ve mali özerkliğe sahip
ve özel bütçeli bir kurumdur. Kurum, ülkemizin insan hakları standartlarını
geliştirme hedefi doğrultusunda, insan hakları alanında kurumsallaşma
çalışmaları ve “Paris Prensipleri” olarak bilinen Birleşmiş Milletler ilkelerine uyumlu
bir insan hakları teşkilatına sahip olma iradesi sonucu vücut bulmuştur. Kurum,
insan haklarını korumak ve geliştirmek yönünde çalışmalar yapmak, bu çerçevede
insan hakları ihlallerini, iddialarını incelemek ve araştırmak, mevzuat ve
uygulamayı izlemek, bilgilendirme, bilinçlendirme ve eğitim faaliyetlerini
gerçekleştirmek, işkence ve kötü muameleyle mücadele etmek, gerekli yerlere
ziyaretleri yanı sıra ilgili kişi, kurum ve kuruluşlara görüş, öneri ve
tavsiyelerde bulunmakla görevli ve yetkilidir. Kurum, görev ve yetkileriyle
ilgili olarak, Türkiye Büyük Millet Meclisi İnsan Haklarını İnceleme
Komisyonunu yılda en az 1 defa bilgilendirmekle yükümlüdür. 
Sayın Başkan, değerli
milletvekilleri; Türkiye İnsan Hakları Kurumuna bazı önerilerimiz var. Bunlar:
Kurumun daha aktif ve görünür olması, güncel insan hakları ihlalleriyle
ilgilenmesi, ülke içinde her türlü insan hakları ihlalleriyle ilgili çözüme
yönelik girişimlerde bulunması, dünyada meydana gelen insan hakları ihlallerini
uluslararası her platformda dile getirmesi, Birleşmiş Milletler sisteminin
eskimiş, antidemokratik yapısının ve adaletsizliğinin gündeme getirilmesi,
İnsan Hakları Kurumunun varlık sebebi olan Türkiye Büyük Millet Meclisi ve
Meclisi temsilen İnsan Haklarını İnceleme Komisyonuyla sıkı bir diyalog ve
istişare içinde olması gerekmektedir. Zaman içinde kurumun ülkemizin insan
hakları standartlarının yükseltilmesi çabalarına önemli katkılar sağlayacağını
ümit ediyoruz. 
Eşitlik, hak ve özgürlüklerin herkes
için kabul edilip yaşatıldığı bir dünyaya ulaşılması temennisiyle İnsan Hakları
ve Demokrasi Haftası’nı kutluyor, hepinize saygılar sunuyorum. 
Teşekkür ederim. (AK PARTİ
sıralarından alkışlar)
BAŞKAN – Teşekkür ederim.
Sayın milletvekilleri, birleşime…
ADİL ZOZANİ (Hakkâri) – Sayın Başkan,
birleşime ara vermeden önce, biraz önce AK PARTİ Grubu adına konuşan Sayın Adem
Yeşildal konuşmasının hemen başında adımı zikrederek hem
Cumhurbaşkanlığının halk tarafından seçilmesine ilişkin olarak sözlerimi
değerlendirdi hem de grubumuzun, 2007 yılında, söz konusu değişiklik
Parlamentoda görüşüldüğünde nasıl bir tutum takındığına ilişkin benim merakıma
mazhar bir soru bana yöneltti; müsaade ederseniz bu soruyu cevaplayayım.
BAŞKAN – Yerinizden açıklama için bir dakika çünkü
ara vereceğim.
ADİL ZOZANİ (Hakkâri) – Sayın Başkanım ama bu sataşma.
İDRİS BALUKEN (Bingöl) – Hayır, hayır, partimize
sataşmada bulundu.
BAŞKAN – “Açıklama yapacağım.” dedi, “Şahsıma soru
sordu, açıklama yapacağım.” dedi.
İDRİS BALUKEN (Bingöl) – Hayır, hayır. Halkların
Demokratik Partisinin, Cumhurbaşkanının seçilmesiyle ilgili, daha önce ardılı
olduğu siyasi partilerin oy rengini sorarak partimize sataşmada bulundu,
arkadaşımız cevap verecek.
BAŞKAN – Bu soruda nerede sataşma var Sayın
Baluken? Rica ederim… 
İDRİS BALUKEN (Bingöl) – Yanlış bilgi verdi işte. 
PERVİN BULDAN (Iğdır) – Yanlış bilgi verdi.
BAŞKAN – “Soru sordu.” diyorsunuz.
İDRİS BALUKEN (Bingöl) - Partimizin kullanmış
olduğu oyla ilgili Genel Kurula yanlış bilgi verdi.
ADİL ZOZANİ (Hakkâri) – Hemen sözlerini okumamı
ister misiniz?
BAŞKAN – Lütfen.
ADİL ZOZANİ
(Hakkâri) – “O dönem ki siyasi partilerinin kararlarını hatırlatmak isterim,
nasıl bir karar aldıklarını ve o referanduma destek olup olmadıkları hususunu
kendilerinin de hatırlamasına vesile olur diye düşünüyorum.”
BAŞKAN – Evet,
bunda bir sataşma yok.
İDRİS BALUKEN
(Bingöl) – Var, var. Nasıl yok ya?
BAŞKAN – Hayır,
bunda sataşma yok. Açıklama istiyorsanız bir dakika yerinizden söz vereceğim. 
İDRİS BALUKEN
(Bingöl) – Sayın Başkan, burada…
BAŞKAN - Lütfen,
hayır… Bakın, birleşime ara vereceğim. 
İDRİS BALUKEN
(Bingöl) – Ara veremezsiniz, şu anda bir konuyu konuşuyoruz.
BAŞKAN – Bir
dakika konuşur musunuz lütfen. Burada sataşma yok.
ADİL ZOZANİ
(Hakkâri) – Sonra tekrar geri geleceksiniz Başkanım.
BAŞKAN – Ama
“Hatırlatmak isterim.” diyor.
İDRİS BALUKEN (Bingöl)
– Hayır, oy rengimizi yanlış olarak hem halka hem Genel Kurula sunmuş oldu. 
ADİL ZOZANİ
(Hakkâri) – Sayın Başkan, ara verirseniz geri geleceksiniz.
BAŞKAN – Ben
ikinizden birini nasıl dinleyebilirim aynı anda? Bakın, “Hatırlatmak isterim.”
diyor, hatırlatıyor.
ADİL ZOZANİ
(Hakkâri) – Yani “O dönem siz reddettiniz.” demek istiyor.
BAŞKAN – Bu bir
gerçek ama.
MUSTAFA ELİTAŞ
(Kayseri) – Yani, hatırlamak üzüyor mu onları?
PERVİN BULDAN
(Iğdır) – Yalan bilgi ama. 
MUSTAFA ELİTAŞ
(Kayseri) – Hiç yalan değil. 
PERVİN BULDAN
(Iğdır) – Yanlış bilgi, evet. 
MUSTAFA ELİTAŞ
(Kayseri) – Olur mu?
PERVİN BULDAN
(Iğdır) – İşte açıklayacak.
MUSTAFA ELİTAŞ
(Kayseri) - İşte oradan açıklasın, sataşma değil ki bu. “Sataşma değil,
açıklasın.” diyor.
PERVİN BULDAN
(Iğdır) – Niye oradan açıklasın, kürsüden açıklayacak.
İDRİS BALUKEN
(Bingöl) – Sayın Başkan, açık bir şekilde partimizi zan altında bırakan bir
sataşma var, ondan dolayı arkadaşımızın kürsüden cevap vermesini talep
ediyoruz.
ADİL ZOZANİ
(Hakkâri) – Oylama renkleri de burada Sayın Başkan.
BAŞKAN – Nedir
tutanak? Bir bakabilir miyim Sayın Zozani?
MUSTAFA ELİTAŞ
(Kayseri) - Sayın Başkan, ara verin, tutanaklara bakın.
ADİL ZOZANİ
(Hakkâri) – Sayın Başkan, notlara bakın.
BAŞKAN – Peki, o
zaman notları varsa bir ara vereyim, tutanağa bakayım, ona göre söz vereceğim
size, söz.
İDRİS BALUKEN
(Bingöl) – Nasıl yani Elitaş mı yönetiyor Meclisi ya?
MALİK ECDER
ÖZDEMİR (Sivas) - Bu kadar etki altında kalmayın.
ADİL ZOZANİ
(Hakkâri) – Buyurun Sayın Başkanım, bakın.
BAŞKAN – Tamam,
söz vereceğim. Sayın Zozani, söz vereceğim size. Tutanağı okuyacağım ve söz
vereceğim daha sonra.
Birleşime otuz
dakika ara veriyorum.
Kapanma Saati: 19.47
BEŞİNCİ
OTURUM
Açılma
Saati: 20.18
BAŞKAN:
Başkan Vekili Ayşe Nur BAHÇEKAPILI
KÂTİP
ÜYELER: Muharrem IŞIK (Erzincan), Muhammet Bilal MACİT (İstanbul)
----0----
BAŞKAN – Sayın
milletvekilleri, Türkiye Büyük Millet Meclisinin 26’ncı Birleşiminin Beşinci
Oturumunu açıyorum.
2015 Yılı Merkezi
Yönetim Bütçe Kanunu Tasarısı ve 2013 Yılı Merkezi Yönetim Kesin Hesap Kanunu
Tasarısı’nın görüşmelerine devam edeceğiz.
Komisyon? Burada.
Hükûmet? Burada.
Şimdi şahsı
adına konuşmalar bölümüne geldik. 
Birinci tur
üzerinde, lehinde söz alan Elâzığ Milletvekili Sayın Zülfü Demirbağ konuşacak. 
ADİL ZOZANİ
(Hakkâri) – Sayın Başkan...
BAŞKAN – Sayın
Zozani, konuşmadan sonra size söz vereceğim. 
Buyurun. (AK
PARTİ sıralarından alkışlar)
ZÜLFÜ DEMİRBAĞ
(Elâzığ) – Sayın Başkan, değerli milletvekilleri; 2015 Mali Yılı Bütçe Kanunu Tasarısı
üzerinde şahsım adına söz almış bulunuyorum. Konuşmamın başında yüce heyetinizi
ve necip milletimizi saygıyla selamlıyorum. 
Değerli
milletvekilleri, konuşmamın başında on iki yılda yapılan büyük yatırımlardan
bazılarını kısaca ifade etmek istiyorum. Bölünmüş yol miktarı 6 bin
kilometreden 23 bin kilometreye, havaalanı sayısı 25’ten 53’e, yolcu sayısı 34
milyondan 150 milyona çıktı. Yıllarca tamamlanamayan ve patates depolanmak
üzere soğuk hava deposu yapılması düşünülen Bolu Tüneli hizmete sokuldu.
Ankara-Konya, Ankara-Eskişehir-İstanbul hızlı tren hatları hizmete sokuldu.
Asrın projelerinden Marmaray hizmete girdi, Avrasya Tüneli hizmete girecek. 
Değerli
milletvekilleri, yapılan büyük yatırım ve hizmetlerin yanında biraz da ak
saraydan bahsetmek istiyorum. 
Cumhurbaşkanlığı
Sarayı’nın maliyeti 1,3 katrilyon, oda sayısı 1.150. Bu noktada özellikle bizi
eleştiren ülkelere bakacak olursak: Pentagon için ayrılan para 1,3 milyar
dolar, İngiltere’deki onlarca saraydan biri olan Parlamento Sarayı için
harcanacak para 5 milyar euro. Alman istihbarat binası -devlet binası, sarayı
değil- için harcanan para 1,33 milyar euro; bizim 3 katımız. 
Bu rakamlara
bakıldığında, iki bin yıllık devlet geleneğine sahip Türkiye Cumhuriyeti’nin
temsil makamı olan, Selçuklu, Osmanlı ve modern mimariyi bünyesinde barındıran
ve on gün içinde Papa, Putin ve Cameron gibi devlet adamlarını misafir eden ve
daha yüzlercesini misafir edecek olan Cumhurbaşkanlığı Sarayı’na harcanan
meblağın ne anlam ifade ettiği anlaşılacaktır. Kaldı ki 1’inci Cumhurbaşkanımız
Gazi Mustafa Kemal, 1937’de yani yetmiş yedi yıl önce Kral Edward ile Boğaz
gezisi yaparken Edward’ın açık renk elbisesinin Ertuğrul yatından çıkan duman
ve isten neredeyse simsiyah olduğunu üzülerek görünce dünyanın en iyi
yatlarından birinin alınması talimatını verdi. Bunun üzerine, daha önce Amerika
Birleşik Devletleri tarafından Almanya’ya sipariş edilen Savarona yatı yüksek
vergi nedeniyle gümrükten geri dönünce, satın alınarak Türkiye’ye getirildi.
1937’de, 20 milyon dolara, bir futbol sahasından 16 metre daha uzun yani 136
metre uzunluğunda, biri süper lüks olmak üzere her bir yatak odası 50 metrekare
süit odadan müteşekkil Savarona yatı alındı ve Atatürk bir buçuk ay sonra vefat
etti. Engin ufka sahip, büyük devlet adamı Gazi Mustafa Kemal, kişi başına
millî gelirin 100 doların altında olduğu bir dönemde bu yatı neden Türkiye
Cumhuriyeti’ne kazandırdı? İki bin yıllık devlet geleneğine sahip bu ülkenin
devlet adamları sıradan devlet adamları karşısında ezik duruma düşmesin,
mahcubiyet duymasın diye aldı ve Türkiye’ye emanet etti. (AK PARTİ sıralarından
alkışlar) 
MALİK ECDER
ÖZDEMİR (Sivas) – Neyi savunuyorsunuz, kaçak saraya gerekçe mi arıyorsunuz?
ZÜLFÜ DEMİRBAĞ
(Devamla) – Bugünkü muhalif mantalite ve bakış açısıyla düşünüldüğünde o gün
Savarona yerine bir balıkçı teknesi pekâlâ bu hizmeti görebilirdi.
MUSA ÇAM (İzmir)
– Ne alakası var, böyle bir benzetme olabilir mi? 
AYKAN ERDEMİR
(Bursa) – 10 bin liralık klozet ne için? 10 bin liralık klozet neyin itibarı
için?
ZÜLFÜ DEMİRBAĞ
(Devamla) – Muhalif kafayla, bu muhalif kafayla.
Değerli
milletvekilleri, Birinci Meclis, İkinci, Üçüncü Meclise bakalım; Anayasa
Mahkemesi, Yargıtay, Danıştay, eski adliye binaları ve yeni adliye sarayları ve
benzer kurumların eski ve yeni binaları kıyaslandığında, temsil makamı olması
hasebiyle Cumhurbaşkanlığı Sarayı’nın büyüyen, gelişen ve kalkınan büyük
Türkiye için ne anlam ifade ettiği daha iyi görülecektir.
AYKAN ERDEMİR
(Bursa) – 10 binlik klozet ne, klozet?
MALİK ECDER
ÖZDEMİR (Sivas) – Aferin sana, aferin!
ZÜLFÜ DEMİRBAĞ
(Devamla) – Sözlerimi bitirirken bütçemizin hayırlı olması dileğiyle sizlere ve
necip milletimize saygılar sunuyorum. (AK PARTİ sıralarından alkışlar)
BAŞKAN –
Teşekkür ederim.
Sayın
milletvekilleri, şimdi, Hükûmet adına…
ADİL ZOZANİ
(Hakkâri) – Sayın Başkan…
İDRİS BALUKEN
(Bingöl) – Sayın Başkan, söz istemiştik.
BAŞKAN – Yine
unuttum, affedersiniz Sayın Zozani. Tutanaklara baktım.
Buyurun, size
iki dakika söz veriyorum. 
IV.- SATAŞMALARA İLİŞKİN KONUŞMALAR (Devam)
13.- Hakkâri Milletvekili Adil Zozani'nin, Hatay Milletvekili
Adem Yeşildal’ın 656 ve 656’ya 1’inci Ek sıra sayılı Bütçe Kanunu Tasarısı ile
657 sıra sayılı Kesin Hesap Kanunu Tasarısı’nın birinci tur görüşmelerinde AK
PARTİ Grubu adına yaptığı konuşması sırasında şahsına ve Halkların Demokratik
Partisine sataşması nedeniyle konuşması
ADİL ZOZANİ
(Hakkâri) – Teşekkür ederim.
Sayın Başkan,
biz daha sıralardan çıkmadan zaman başlatıyorsunuz.
BAŞKAN – Hayır,
başlatmadık. 
ADİL ZOZANİ
(Devamla) – Dikkat ediyorum, evet, ben daha oradan yola çıkmadan burada süre
başlıyor.
BAŞKAN – Durun o
zaman, yeniden, geri alalım.
İki dakika.
ADİL ZOZANİ
(Devamla) – Teşekkür ederim Sayın Başkan. 
Şimdi, Sayın
Adem Yeşildal konuşmasının başında, benim Cumhurbaşkanlığı seçimiyle ilgili
olarak yaptığım değerlendirmeye önce bir teşekkür ediyor, sonra teşekkürünü
ironiye çevirerek bizim, Cumhurbaşkanlığının doğrudan halk tarafından
seçilmesine ilişkin olarak partimizin o dönem destek vermediğine delalet eden
beyanlarda bulunuyor.
Bu Meclisin en
sevdiğim tarafı ya da beğendiğim tarafı nedir biliyor musunuz? Öksürseniz de
kayıt altına alınıyor yani bu Mecliste öksürseniz bile kaydı alınıyor, iyi bir
arşivi vardır. Bu beyanlarda bulunmadan önce Meclisin kayıtlarına baksa, kim ne
demiş, nasıl bir tutum belirlemiş, nasıl bir tutum takınmış; bunlara bakar,
ondan sonra gelir burada değerlendirme yapar.
Biz, evet,
doğrudan demokrasiye inanıyoruz, doğrudan demokrasi ilkesinin işletilmesi
gereği Cumhurbaşkanının halk tarafından seçilmesine de “Evet.” dedik, “Evet.”
diyoruz çünkü… “Evet” referandumunda da böyledir. 2007 ile 2010 referandumunu
birbiriyle karıştırmayın, iki ayrı meseleden söz ediyoruz, 2010 ayrı bir
safhadır. 2007, Cumhurbaşkanının halk tarafından seçilmesi ve milletvekilliği
görev süresinin beş yıldan dört yıla indirilmesi ayrı bir safhadır, ayrı bir
zaman diliminde konuşulmuş, 2010 referandumu ayrı bir zaman diliminde
konuşulmuş, birbirine karıştırmayın.
Dolayısıyla, ben
bu ironiyi anlamadığınızı ifade etmek istiyorum. Kendisine, teşekkürden sonra,
teşekkürünü ironiye çevirmesi yakışmamıştır.
Teşekkür
ediyorum. (HDP sıralarından alkışlar)
BAŞKAN –
Teşekkür ederim ben de.
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
(Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
A) CUMHURBAŞKANLIĞI (Devam)
1) Cumhurbaşkanlığı 2015 Yılı Merkezî Yönetim Bütçesi
2) Cumhurbaşkanlığı 2013 Yılı Merkezî Yönetim Kesin
Hesabı
B) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2015 Yılı Merkezî
Yönetim Bütçesi
2) Türkiye Büyük Millet Meclisi 2013 Yılı Merkezî
Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu 2015 Yılı Merkezî Yönetim
Bütçesi
2) Kamu Denetçiliği Kurumu 2013 Yılı Merkezî Yönetim
Kesin Hesabı
Ç) SAYIŞTAY (Devam)
1) Sayıştay 2015 Yılı Merkezî Yönetim Bütçesi
2) Sayıştay 2013 Yılı Merkezî Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2015 Yılı Merkezî Yönetim Bütçesi
2) Anayasa Mahkemesi 2013 Yılı Merkezî Yönetim Kesin
Hesabı
E) YARGITAY (Devam)
1) Yargıtay 2015 Yılı Merkezî Yönetim Bütçesi
2) Yargıtay 2013 Yılı Merkezî Yönetim Kesin Hesabı
F) DANIŞTAY (Devam)
1) Danıştay 2015 Yılı Merkezî Yönetim Bütçesi
2) Danıştay 2013 Yılı Merkezî Yönetim Kesin Hesabı
G) BAŞBAKANLIK (Devam)
1) Başbakanlık 2015 Yılı Merkezî Yönetim Bütçesi
2) Başbakanlık 2013 Yılı Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI MÜSTEŞARLIĞI (Devam)
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
H) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2015 Yılı
Merkezî Yönetim Bütçesi
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2015 Yılı Merkezî Yönetim
Bütçesi
2) Diyanet İşleri Başkanlığı 2013 Yılı Merkezî Yönetim
Kesin Hesabı
İ) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2015 Yılı Merkezî Yönetim
Bütçesi
2) Vakıflar Genel Müdürlüğü 2013 Yılı Merkezî Yönetim
Kesin Hesabı
J) TÜRKİYE İNSAN HAKLARI KURUMU (Devam)
1) Türkiye İnsan Hakları Kurumu 2015 Yılı Merkezî
Yönetim Bütçesi
2) Türkiye İnsan Hakları Kurumu 2013 Yılı Merkezî
Yönetim Kesin Hesabı

BAŞKAN – Sayın
milletvekilleri, şimdi Hükûmet adına Başbakan Yardımcısı Sayın Bülent Arınç
konuşacak.
Buyurun efendim.
(AK PARTİ sıralarından alkışlar)
Süreniz seksen
dakika.
BAŞBAKAN
YARDIMCISI BÜLENT ARINÇ (Bursa) – Sayın Başkan, değerli milletvekili
arkadaşlarım; hepinizi hürmetle selamlıyorum, iyi akşamlar diliyorum. Bütçe
görüşmelerimizin birinci turundayız, başarılar diliyorum, bütçemizin hayırlı
olmasını temenni ediyorum.
Bugün birinci
tur görüşmeleri biraz sonra bitecek, ben de Hükûmet adına bir konuşma sırası
aldım. İlk defa bir bütçede iki tur birleştirilmiş durumda, buna alışık
değilim. Plan ve Bütçe Komisyonunda iki tur olarak yapıldı; Başbakanlıkla
doğrudan bağlantısı olmayan kurumlar bir turda, Başbakanlık ve bağlı kurumlar
bir başka turda yapıldı. Belki öylesi daha iyi ama Meclis Başkanlığımız,
şüphesiz, parti gruplarının da iştirakiyle bir Danışma Kurulu kararı almış. Bu
Danışma Kurulu kararıyla bugünkü birinci tur görüşmeleri bütün kurumları bir
arada yapacak şekilde tanzim edilmiş. Dolayısıyla, Cumhurbaşkanlığı, Türkiye
Büyük Millet Meclisi, Sayıştay, Anayasa Mahkemesi, Danıştay ve diğer bazı
kurumlar olmak üzere doğrudan benim temsil etmem mümkün değil, onlar hakkında
da eğer doğru yapabilirsem fazla konuşmamam gerekecek. Ben bunu öncelikle
belirtmek istiyorum. Kaldı ki görüşmeler sırasında da notlar aldım, takip ettim;
sadece birinci turda burada bulunamamıştım, bir başka görevim vardı ama
arkadaşlarımızın tutanaklardan konuşmalarını da aldım. Bütün konuşmacılara
teşekkür ediyorum. Kurumlarımızı çok fazla eleştirmediler, bunun bir sebebi
belki dün yapılan bütçenin tümü üzerindeki görüşmeler olabilir, sayın genel
başkanlar konuştular, onlar önemli konular üzerinde ciddi eleştiriler yaptılar,
artık bugünkü görüşmeler biraz da resmî geçit hüviyetinde. AK PARTİ Grubuna
baktım, 16 kişi beşer dakika, diğer gruplar biraz daha fazla süreler verdiler.
Ben 1995’te filan girdiysem Parlamentoya -evet, 24 Aralık 1995- bir, bir buçuk
ay kadar sürdüğünü bilirim Genel Kurul görüşmelerinin, sonra kırpa kırpa kırpa
13 güne indirdik, belki ileride Genel Kurul bir seremoniden ibaret kalacak,
bütün görüşmeler ait olunan komisyonlarda yapılacak, onda da fayda olabilir. 
Tabii, seksen
dakikanın hepsini konuşmak niyetinde de değilim, saat sabah on birden bu yana
görüşmeler devam ediyor. Bir de şu saatlerde Beşiktaş-Tottenham maçı başladı.
Ben iyi bir Beşiktaşlıyım, bu akşam bu maçı şahsen izlemek isterdim. Birincisi,
son zamanlarda Beşiktaş iyi gidiyor, ikincisi de eğer Tottenham’ı yenerse
Arsenal’in de acısını çıkarmış olacak. (AK PARTİ sıralarından alkışlar)
Dolayısıyla Beşiktaş…
BAŞKAN – Biz de
başarılar dileyelim. 
BAŞBAKAN YARDIMCISI
BÜLENT ARINÇ (Devamla) – Tabii.
MUSA ÇAM (İzmir)
– Tribünlere baktınız mı Sayın Bakan?
BAŞBAKAN
YARDIMCISI BÜLENT ARINÇ (Devamla) – Buyurun.
MUSA ÇAM (İzmir)
– Tribünlere baktınız mı? O PASSOLİG nedeniyle tribünler bomboş.
BAŞBAKAN
YARDIMCISI BÜLENT ARINÇ (Devamla) – Bakamadım hiç, buraya geldim doğrudan, siz
isterseniz bir çıkın, bize de haber getirin arada bir.
MUSA ÇAM (İzmir)
– Biz de sizi dinlemek için özel olarak geldik. 
BAŞBAKAN
YARDIMCISI BÜLENT ARINÇ (Devamla) – Ayrı bir konu, ben onu konuşmuyorum ama
Beşiktaş, bu akşam bir millî takım gibi mücadele etsin diliyorum.
ÖZCAN YENİÇERİ
(Ankara) – Başarılar diliyoruz.
BAŞBAKAN
YARDIMCISI BÜLENT ARINÇ (Devamla) – Başarılar diliyorum, inşallah hayırlı bir
haber alırız, maç bitmeden de toplantımız biterse belki son zamanlarını izleme
imkânımız olabilir. Sayın Başkanımız gibi bendeniz de Beşiktaş’ımıza başarılar
diliyorum, inşallah bizi mahcup etmeyecek bir sonuca ulaşır.
S. NEVZAT
KORKMAZ (Isparta) – Başkanım, bir Galatasaraylı olarak sataşmadan söz isteyeceğim
birazdan.
BAŞBAKAN
YARDIMCISI BÜLENT ARINÇ (Devamla) – Değerli arkadaşlarım, birkaç kurum
üzerinde...
BAŞKAN – Sayın
Bakan, lütfen... 
Hepimiz
başarılar diliyoruz, ben bir Fenerbahçeliyim ama Beşiktaş’a başarılar
diliyoruz. 
BAŞBAKAN
YARDIMCISI BÜLENT ARINÇ (Devamla) – Tabii, Nevzat Bey’in latife yaptığını
biliyorum, sağ olun.
BAŞKAN – Buyurun
Sayın Bakan.
BAŞBAKAN
YARDIMCISI BÜLENT ARINÇ (Devamla) – Bu güzel bir şeydir yani bana sorarlar,
dışarıda hangi takımımız hangi yabancı takımla maç yapıyorsa ben millî takım
gözüyle bakarım, formamı çıkarırım, onun yanında olurum. Eskiden Meclisimizin
bir geleneği de vardı. Gerek Meclis Başkanlığım döneminde gerek biraz daha
sonrasında, biz yurt dışına gittiğimizde uluslararası komisyonlar olarak
karşımızda yabancılar olursa hep millî takım gibi hareket ederdik yani
iktidar-muhalefet ayrımı olmazdı, birimizin dediğini öbürü de kendi açısından
ama teyit edecek bir konuşma yapardı; umarım gene böyledir, bilemiyorum. 
Değerli
arkadaşlarım, özellikle bazı arkadaşlarımızın da eleştirileri veya temennileri
olduğu için bazı kurumlarımızla ilgili müsaade ederseniz açıklama yapayım,
ondan sonra da birilerinin beklediği açıklamayı en sonuna bırakayım. 
Diyanet İşleri
Başkanlığımızla ilgili, Sayın Özkes Hocamız ve Mustafa Erdem Bey’i
dinleyemedim, tutanaklardan okudum; hem önemli bir görev yaptığından bahisle
hem de bazı eksikliklerini dile getirmek suretiyle eleştirilerde bulundular,
bunları takdirle karşılarız. Arkadaşlarım bilirler ki Plan ve Bütçe
Komisyonunda biz gece 01.00’e kadar daha çok soru, daha çok cevapla güzel bir
akşam geçirmiştik; bugün konuşulanların bir kısmı orada sorulan ve
cevaplandırdığım konulardır, bir kısmı da yenidir. Dolayısıyla, izniniz olursa
kısaca onlara temas etmek istiyorum. 
Şüphesiz, Diyanet
İşleri Başkanlığı eleştirsek de takdir etsek de cumhuriyetle neredeyse eş değer
bir kurumumuzdur. Görevleri bellidir. Son zamanlarda, zannediyorum dört veya
beş yıl kadar oldu, yeni bir teşkilat kanunuyla yeni bir hüviyete kavuştu. Pek
çok hizmetleri yapmakla görevli. Bunların içerisinde din hizmetleri vardır,
eğitim hizmetleri vardır, yayın hizmetleri vardır, yurt dışı hizmetleri vardır,
personel hizmetleri vardır, hac ve umre hizmetleri vardır, strateji geliştirme
hizmetleri vardır. Çok kısa olarak söylersem, 2014 Eylül ayı itibarıyla da
140.854 kadrosu, 1.401 sözleşmeli pozisyonu mevcuttur. Bütün bunlar, bu
personel genişliği vesaireyle 5 katrilyonun üzerinde bir bütçe ödeneği de
ayrılmıştır. Diyanet İşleri Başkanlığıyla ilgili olarak Sayın Özkes’in ve bir
kısım arkadaşlarımızın sorularından daha önce cevaplandırmadıklarıma ait bazı
notlar aldım. 
Sayın Erdem
benden önceki konuşmasında, Türkiye Diyanet Vakfının kampanyalarda topladığı
yardım paralarının vadesiz hesaplarda tutulup amacına uygun kullanılmadığı
iddiasında bulunmuş. Türkiye Diyanet Vakfı Medeni Kanun’la kurulmuş özel hukuk
tüzel kişisidir. Vakıflar Genel Müdürlüğünün teftiş ve denetimine tabidir.
Bunları hepimiz çok iyi biliyoruz. Yardım Toplama Esas Ve Usulleri Hakkında
Yönetmelik’in 13’üncü maddesine uygun olarak toplamaktadır yardımlarını.
Yönetmelik gereği bu amaçla bankalarda açılan hesaplara yatırılmaktadır. Banka
hesaplarında yardım paraları kampanya amacı doğrultusunda nemalarıyla birlikte
harcanmaktadır. 
Çanakkale
Bayramiç ilçesi bir imam hatibinin IŞİD’e katılması hakkında sorusu var.
Maalesef gerçektir. Adı geçen görevlinin, bu iş ortaya çıktıktan sonra, 25
Haziran 2014 tarihî itibarıyla görevine son verilmiştir. Az da olsa, belki
başka yerlerden var mıdır bilmiyorum ama böyle bir imam hatibin böylesine bir
katiller ordusuna katılmak üzere dışarıya gitmesi bizi fevkalade yaralamıştır.
Umarım bunların önü alınacak çalışmaları da hep beraber yaparız.
“Kayseri Talas
ilçesinde camide protokol masası kurulmuş.” Konuyla ilgili iddia üzerine
tahkikat henüz sonuçlanmamış ama tahkikat açılmış. 
“AK PARTİ
Üsküdar ilçe teşkilatının, Üsküdar Çiçekçi Camisine ve Karacaahmet Mezarlığına
astığı afişlerle ilgili ne gibi işlemler yapılmıştır?” Bunda da tahkikat devam
etmektedir. 
Bu soruyu
cevaplandırmıştım ama önemine binaen tekrar söylüyorum: Sayın Özkes ısrarla, 17
Aralık sonrası rüşvet ve yolsuzlukla ilgili hutbelerin okunmadığını iddia etti.
Plan Bütçe Komisyonunda günüyle, tarihiyle bunun karşılığını vermiştim.
Şöyle kısaca
tekrarlayayım: Diyanet İşleri Başkanlığı bünyesinde helal-haram duyarlılığı;
kul, kamu hakkı; adalet, doğruluk, dürüstlük, güven, emanet, rüşvet ve
yolsuzluk gibi konularda il müftülüklerimiz tarafından 2011 yılında 164; 2012
yılında 177; 2013 yılında 121, 2014 yılının ilk altı ayında 72 olmak üzere son
dört yılda toplam 534 hutbe irat edilmiştir. 
Yine bu
konularla ilgili olarak vaizlerimiz tarafından da yurt sathındaki camilerimizin
kürsülerinden 2012’de 20.890, 2013’te 39 bin, 2014’te 29 bin –küsurlarını
söylemiyorum- üç yılda toplam 90.167 vaaz edilmiştir. 
Ayrıca İstanbul
Müftülüğü web sitesinde 20 Aralık 2013 Cuma günü okunacak hutbe konusunun
rüşvet olarak belirlendiği ancak 17 Aralık 2013’te yapılan operasyonun ardından
bu hutbenin değiştirilerek yerine Kur'an-ı anlamak konulu hutbenin okunduğu
iddia edilmektedir. Bu iddia doğru değildir. 
İHSAN ÖZKES
(İstanbul) – Doğrudur efendim. 
BAŞBAKAN
YARDIMCISI BÜLENT ARINÇ (Devamla) – Nitekim İstanbul Müftülüğünün İnternet
adresine bakıldığında rüşvet ve yolsuzluk konulu hutbenin 20 Aralık 2013’te
değil, aksine 13 Aralık 2013 Cuma gününün yani söz konusu operasyondan dört gün
öncesinin hutbesi olduğu görülecektir. 20 Aralık gününün hutbesi ise “Kur'an-ı
okumak, anlamak ve yaşamak” isimli hutbe olup değişikliğe uğramadan kendi gününde
okunmuştur. 
Kış ortasında
rotasyon uygulaması ve Diyanet İşleri Başkanlığı tarafından uygulanan rotasyon
işlemlerini Sayın Erdem eleştiri konusu yapmış. Bununla ilgili
yönetmeliklerimiz bana maddeler hâlinde getirildi. Cami görevlilerinin rotasyon
işlemleri kış aylarında yapılmayıp ilgili mevzuatta belirtildiği şekilde
haziran-eylül dönemi içerisinde yapılmaktadır. Şef, müdür, ilçe müftüsü
unvanlarındaki personelin rotasyon ve yer değişikliği işlemleri de 1 Haziran-31
Temmuz tarihleri arasında gerçekleştirilmektedir. Resmî Gazete’de yayımlanan
yönetmelik hükümlerini de koymuşlar. Merak ettim baktım, kaç yılını dolduranlar
rotasyona tabi olacak diye. Aynı camide yirmi beş yılını dolduranlar ile sekiz
yılını tamamlayan cami görevlilerinin bir şekilde yer değiştirmesi gerektiği
yönetmelikte yazılmaktadır. 
Mustafa Erdem
arkadaşımızın yine, Bursa Uludağ’da Bursa Milletvekili Hüseyin Şahin’in
Başbakan için “Ona dokunmak bir ibadettir.” şeklinde ifade kullandığı ve
Diyanet İşleri Başkanlığı tarafından cevap verilmediği iddiası hakkında da
“Konuyla ilgili, Diyanet İşleri Başkanlığı 25 Mart 2014 tarihinde web
sayfasında yayınladığı gündeme ilişkin basın açıklamasında aşağıdaki ifadeleri
kullanmıştır.” gibi dört paragraflık bir yazı var. Yani buna kayıtsız kaldığını
da doğrusu söyleyemeyiz. Açıklayıcı mahiyette bir bilgi verilmiş.
Sayın Özkes
Hoca’mız: “2013 yılında kullanılan Kutlu Doğum Haftası logosu IŞİD’i
andırmaktadır.” Biz her yıl için bir sabit logo kullanmıyoruz. 2013 logosu
“Peygamberimiz, insan onuru” onun yanında da Hazreti Peygambere ait olduğu
bilinen mührün fotoğrafı yer almıştır. 2014 kutlamalarında da “Peygamberimiz,
din ve samimiyet” konulu bir logomuz bulunmaktadır.
Arkadaşlarımın
arasında sorularda göremedim ama ibadethanelerin elektrik giderleriyle ilgili
bir bilgi notu var. Bunlarda, ibadethane sayılan cami, mescit, kilise, havra ve
sinagogun elektrik enerjisi yıllık giderlerinin Diyanet İşleri bütçesine
konulacak ödeneklerden karşılanmasına karar verilmiş. 30/3/2013 tarihli Resmî
Gazete’de yayımlanan Elektrik Piyasası Kanunu geçici 6’ncı maddesiyle “Güvenlik
amacıyla yapılan sınır aydınlatmalarına ait tüketim ve yatırım giderleri
İçişleri Bakanlığı bütçesinden, ibadethanelere ilişkin aydınlatma giderleri ise
Diyanet İşleri Başkanlığı bütçesine konulacak ödenekten karşılanır.” şeklinde
değiştirilmiştir. Son bilgi şu: 2014 yılı için ibadethanelerin aydınlatma
giderleri harcama tertibine konulan ve eklenen ödenek 70 milyon iken 11 Aralık
–bugün- itibarıyla kullanılan 48 milyon 361 bin Türk Lirasıdır. 
Değerli
arkadaşlarım, vakıflarla ilgili notlarıma gelince: Bugün Türkiye’de vakıflar
idaresi de esasen çoğu zaman sizin takdirlerinize mazhar olan, övülen ve
hepimizi ilgilendiren bir kurum olduğu için de daha da gelişmesi noktasında
önemli önermelerle karşımızda bulunan bir konudur. 
Bildiğiniz gibi
bugün Vakıflar Genel Müdürlüğümüz 52 bin mazbut vakfın, 271 mülhak vakfın,
4.863 yeni vakfın, 166 cemaat vakfının da bir ölçüde yöneticisi, bir ölçüde
deneticisidir. Vakıf kurmak isteyenler için özgürlük vardır. Kanunda
gösterilir. Amacı, gayesi doğrultusunda hazırlanan vakıf senedi asliye hukuk
mahkemesi tarafından tescil edilir, merkeze tescil edilir, ondan sonra
kendiliğinden çalışmaya başlar. Bazen rutin teftişler bazen de şikâyet üzerine
denetimler yapılır. Şu ana kadar vakıflarımızla ilgili çok ciddi bazı ihbarlar
bulunsa da, bu, 52 bin ve buna bağlı sayılar içerisinde çok küçük bir nokta
olması itibarıyla vakıflarımızın iyi çalıştığını, güzel çalıştığını
söyleyebilirim. 
“Yeni vakıf”
dediğimizde yani geçmişten kalmış, bugün Vakıflar Genel Müdürlüğünün bizzat
denetiminde olan -mazbut vakıflar gibi- veya ailesi tarafından, evlatları
tarafından yönetilen mülhak vakıflar gibi olmayıp, sizin, bizim,
arkadaşlarımızın kurduğu veya desteklediği vakıfları kastediyorum. Buna 5 bin
civarında da diyebiliriz. Sayısı ne kadar artarsa o kadar iyi olduğunu
düşünüyorum. 
Bizim 2003-2014
yılları arasında her zaman takdir edilen şey şudur: 4 bin eserin proje ve
onarımı tamamlanmıştır. Bunlar için -bütçemiz özel bütçedir bildiğiniz gibi- 3
katrilyona yakın masraf yapılmıştır. Bu 70 bin istihdam demektir ve
Türkiye’mizin her şehrinde, her ilçesinde, vakıf eseri olarak kabul ettiğimiz
kültür ve tarih varlıklarını kim, nereden bize haber verirse onları bir plan
dâhilinde yapmaya çalışıyoruz. Aynı zamanda, Türkiye sınırları içine de
hapsetmedik bu konuyu. Eski Osmanlı coğrafyasında bizimle tarihî ve akrabalık
ilişkileri bulunan ülkelerin tamamında biz aynı zamanda restorasyonlar
yapıyoruz. Yemen’den ta Bosna Hersek’e, bütün Balkan ülkelerine kadar, en son
da Kuzey Kıbrıs Türk Cumhuriyeti’nde -Sayın Gök de vardı, partisini temsilen
gelmişlerdi. Bu son, Kuzey Kıbrıs Türk Cumhuriyeti’nin kuruluş yıldönümünde
birlikte olmuştuk. O gün Sayın Başbakanla bir protokol, hatta sözleşme imzaladık,
Meclise gelecektir- bulunan vakıfların Türkiye Vakıflar Genel Müdürlüğü
tarafından restore edilmesi, ayağa kaldırılması konusunda, parasını da biz
vereceğiz, projelerini de biz yapacağız. Başta belki Hala Sultan veya Hazreti
Ömer Camisi olmak üzere veya şehir merkezindeki kültür ve tarih varlıkları
olmak üzere biz bunları Türkiye’nin bir kurumu olarak inşallah ayağa
kaldıracağız; ki, Kuzey Kıbrıs da bizim bir parçamızdır. 
Değerli
arkadaşlar, Sayın Nazlıaka vakıflar konusuna girince TÜRGEV’le ilgili bazı
sözler konuştu. Şunu rahatlıkla söyleyebilirim: Bu konuda içimiz rahattır. Şu
açıdan: Bana bu konuda zannediyorum ki 20 civarında önerge gelmiştir. Bu
önergelerin hepsini cevaplandırdım. Bize verilen beyannamedeki bilanço
miktarlarını, kendilerine yapılan bağışları ve gayrimenkul sahibi iseler bunun
kaç tane olduğunu içinizdeki, içimizdeki bütün arkadaşlarıma bildirdim. Yani
cevaplandırılmayan bir soru önergesi yok. 
Yeni vakıflar
içerisinde sayılmaktadır TÜRGEV. 1996’da kurulmuştur. Daha sonra yönetiminde
değişiklikler olmuştur. Bugün de amaçları doğrultusunda faaliyet gösterdiğine
inanıyoruz. Nereden yardım alıp almadığını soracak durumda değiliz çünkü
Vakıflar Kanunu’muzda yaptığımız değişiklikle vakıflar yurt dışından da bağış
kabul edebilmektedir. Bu, biraz önce söylediğim 4.863 yeni vakıf için de
geçerlidir, cemaat vakıfları için de geçerlidir, mazbut ve mülhak vakıflar için
de geçerlidir. Yurt dışından birisi belli bir miktarda bağış yaptığında Türkiye
gündemine gelmişti, onun miktarını da ilk açıklayan benim, vakıflardan sorumlu
bir Bakan olarak. Bu konuda şeffaflıktan yanayım. Adı ne olursa olsun bir vakfı
peşin, ön yargıyla suçlamanın ötesinde, yaptığı çalışmaları mercek altına alıp
bir kanunsuzluk, bir hukuksuzluk varsa bunlarla ilgili, önce bir denetim, sonra
da mahkeme yönünü düşünebiliriz. 
“Mahkeme yönü”
derken şunu kastediyorum: Şu anda asliye hukuk mahkemelerinde yöneticilerinin
görevden alınmasını talep ettiğimiz bazı vakıflar vardır. Bu aynı zamanda
“azil” anlamına gelmektedir. Arkasından mahkeme bunu kabul ederse yapılacak şey
kayyum atanması ve vakfın yeni yönetime kavuşmasıdır. Onların isimlerini
vermiyorum konuşulmadığı için, “bahsi diğer” diye onları tanımlıyorum.
Sayın Altan Tan,
vakıflarla ilgili -kendisi yok galiba ama önemli bir konu- Diyarbakır’da
bulunan bir mülhak vakıftan bahsetti, ismini vermedi. Doğrusu da budur. Yani,
bir vakfın ismini vererek burada konuşmak belki kamuoyunda farklı algılamalara
yol açabilir. Söylediği şudur: “Bir de şahıs vakıfları, aile vakıfları var ki vakıfların
büyük bir ekseriyetini bunlar teşkil ediyor; padişah vakıfları bile öyledir. Bu
işin uzmanları bilir bunları. Diyarbakır’dan bir örnek vereyim: Bir aile
vakfının 5 milyon metrekare arazisi imara girmiştir. 3 milyon metrekare, 3 bin
dönüm arsa ortaya çıkmıştır; bunun hepsini yüzde 20’den, yüzde 25’ten aile
devletle de iş birliği içerisinde yöneticilerle müteahhitlere vermiştir.”
“Devletle iş birliği” demeseydi belki bir şey
söylemem gerekmezdi ama kendi üstüme alındım, o yüzden cevap vereceğim. Öncelikle,
Diyarbakır’daki bir vakfın yüksek bir arazisinin devletle işbirliği yapılarak
mı yoksa mahallî kurumlar aracılığıyla, mesela belediye diyelim, onlar
vasıtasıyla mı bu hâle geldiğini sizlere birkaç cümleyle aktarmak istiyorum:
“Açıktan yüz milyonlarca doları da alıp dışarıya transfer etmiştir, bunun
engellenmesi lazım. ‘Baş üstüne, engelleyelim.’” 
Peki gerçek durum nedir? Evet, böyle bir vakıf var
Diyarbakır’da, maşallah, arazi zengini. Adı geçen vakıf 1987 tarihinden bu yana
belli bir yönetici tarafından idare ediliyor. Üzerinde işlem yaptığımız için
vakfın ismini vermeden -gerekirse Altan Bey’e veririm, burada konuşulmasının,
tutanaklara girmesinin doğru olmadığını düşünüyorum- durumu şöyledir: Vakfın
Diyarbakır il merkezinde 3 bin dönüm arazisi bulunmaktadır. Bu arsanın 700
dönümü için vakıf, Vakıflar Meclisi ve mahkeme kararı almak suretiyle satış
yetkisi almıştır. Satışlardan vakfa 170 milyon gelir elde edilmiş olup, bu
gelirle yurdun çeşitli yerlerinden yeni gayrimenkuller almışlardır. 1.400 dönüm
için de yine Vakıflar Meclisi ve mahkemeden karar alarak taşınmazlarını kat
karşılığı değerlendirmektedir. Kat karşılığı oranları yüzde 30-35 arasında
gerçekleşmektedir. İnşaatlar devam etmekte olup, tamamlandığında vakfa yaklaşık
2 bin daire ve 60 bin metrekare dükkân kalacaktır; maşallah. 
Adı geçen vakfın gerek arsa satışlarında gerekse de
kat karşılığı gayrimenkullerin değerlendirilmesinde usulsüzlük olduğu
belirtilen şikâyetler üzerine Genel Müdürlüğümüz müfettişleri tarafından
yapılan incelemede mevzuata aykırı bir işlem olmadığı tespit edilmiştir. Bu
husus ayrıca Diyarbakır Cumhuriyet Başsavcılığında da incelenmiş olup
savcılıkta da takipsizlik kararı verilmiştir. Mal varlığına “Ooo” diyebiliriz,
“Şu kadar daire sahibi olacak, vay!” diyebiliriz ama durum bu. Şimdi, Sayın
Altan Tan’ın bu konuşmasını bir bakıma ihbar kabul ederek tekrar müfettiş
görevlendireceğim ve konu üzerinde bu iddialar üzerinde de neler var, neler
yok, tekrar bir inceleme yapılmasını isteyeceğim. 
Sayın Nazlıaka
konuşmasında vakıf taşınmazlarının işgal ettirildiği, daha sonra bu
işgalcilerin kiracı yapıldığı yani taşınmazların ihale edilmeden işgalcilerle
kira mukavelesi imzalandığını ifade etmiş. İşgalcilere kiracı sıfatını vermek
veya mukavele imzalamak doğrudan doğruya mümkün değil, doğru da değil ama
unutmayalım ki 6111 sayılı, 2011 yılında bir kanun çıktı. Bu kanunla, hazineye
ait araziler de dâhil olmak üzere, işgalciler varsa bu araziler üzerinde
vakıflar da dâhil olmak üzere bunlarla kira kontratosu imzalanması imkânı getirildi.
Kanunun verdiği bir imkânı başkaları kullanırken Vakıflar Genel Müdürlüğümüz de
kullanmış oldu. Tamamen kanuna uygun bir işlem tesis edildi.
Değerli
arkadaşlarım, Türkiye İnsan Hakları Kurumu üzerinde sadece Sayın Mahmut
Tanal’ın konuşmasından bazı notlar aldım. Biliyorsunuz, 2012 yılına kadar İnsan
Hakları Kurumu yok, İnsan Hakları Başkanlığı vardı. 2012 yılında bir kanunu
çıkardık ve üyeleri seçimle gelen bir İnsan Hakları Kurumu kurduk. Şüphesiz, tamamen
serbest, özgür, özerk olduğunu söyleyemem; yarısı resmî, yarısı da özel
sayılabilecek, mevcut örnekleri içerisinde bir İnsan Hakları Kurumu oldu.
Bunlar, İnsan Hakları Kurulu vardır, Cumhurbaşkanı tarafından seçilen, baro
tarafından seçilen, YÖK tarafından seçilen üyeleri olduğu gibi, Başbakanlık tarafından
seçilen üyeleri de vardır. Bu üyeler belli zaman içerisinde görev yapıyorlar ve
2012’de kurulan bu kurum bence önemli faaliyetler de yapıyor. Tabii, beni
muhatap almadan bürokrat arkadaşımızı muhatap aldı Sayın Tanal ama ben ona bir
sorumlu Bakan olarak, bana bağlı kurum şu anda, yaptığı çalışmalardan kısmen
bahsedeyim yani iki senelik kurumun kendisine verilen görev ve yetkiler
çerçevesinde: Antalya L Tipi Kapalı Ceza İnfaz Kurumunu ziyaret. İnsan Hakları
Derneğinin başvurusu üzerine, basına yansıyan bazı insan hakları ihlalleri
iddialarına ilişkin incelemelerde bulunmak üzere Antalya L Tipi Kapalı Ceza
İnfaz Kurumu 15 Temmuz 2013’te ziyaret edilmiş. 
İnsan Hakları
Derneği Şanlıurfa şubesinin başvurusu üzerine yine bu kurul 1 Eylül 2013
tarihinde Şanlıurfa Siverek ilçesinde bir inşaatın temel kazısı sırasında
ortaya çıkan kemiklerin kayıp kişilere ait toplu mezar olabileceği iddiasını
araştırmak üzere Şanlıurfa ve Siverek’te incelemeler yapmış. Yapılan inceleme
ve araştırmalar sonucu hazırlanan rapor, kurumun sayfalarında yayınlamıştır. 
10 Aralık Dünya
İnsan Hakları Günü etkinliği… Çalıştaylardan bahsediyor. Çalıştayın konuları:
Tutuklu ve yükümlü hakları, nefret söylemi ve ifade özgürlüğü, kişi özgürlüğü
ve güvenliği hakkı konuları ele alınmıştır. 
Sincan Gençlik
ve Çocuk Cezaevinde çocuklara kötü muamelede bulunulduğu iddialarına yer
verilmesi üzerine resen inceleme yapılmıştır. Bu kapsamda, 22 Ocak 2014
tarihinde Sincan Cezaevi ziyareti yapılmış, konuyla ilgili rapor hazırlanmış ve
yayınlamıştır.
Hasta tutuklu ve
hükümlülerin sağlık hizmetlerine erişim konusunda yaşadıkları sorunların
tespiti vesairesi amacıyla Metris R Tipi Cezaevi ziyaret edilmiş 17 Ocak 2014
tarihinde. Hasta tutuklu ve hükümlülerin tedavisinin yapıldığı ceza infaz
kurumu da ayrıca 19 Şubat 2014 tarihinde ziyaret edilmiştir.
Kadının İnsan
Hakları Çalıştayı 6 Mart 2014 tarihinde yapılmış. 
İstanbul Kumkapı
Geri Gönderme Merkezi ziyareti… Kurum uzmanları, akademisyenler ve ilgili sivil
toplum kuruluşlarının temsilcilerinin katılımıyla oluşturulan heyet tarafından
mülteci hakları incelenmek üzere 2 Mayıs 2014’te ziyaret edilmiş ve rapor
düzenlenmiş.
Toplantı ve
gösteri yürüyüşü düzenleme hakkı ve demokratik toplum düzeni kavramıyla ilgili
çalıştay 22 Mayıs 2014 tarihinde yapılmış. Tutuklu ve hükümlülerin sağlık
hizmetlerine erişimi hakkında rapor 12 Haziran 2014 tarihinde hazırlanmış. 
İstişare
toplantıları… İnsan Hakları Kurumu, Birleşmiş Milletler İnsan Hakları Yüksek
Komiserliği Ortak Çalıştayı,. Metris Cezaevinde inceleme ve buna bağlı bazı
incelemeler, raporlar tanzim edilmiş ve yayınlanmış. 
Sayın Tanal’ın “Kurum
İnsan Hakları Ulusal Kurumları Uluslararası Koordinasyon Komitesine -ICC diye
biliniyor- akreditasyon başvurusunda niçin bulunmadı veya bulundu mu?” diye
sorusu var, gayet güzel bir soru. Bizim bu konuda başvuru hazırlıklarımız devam
ediyor. Çünkü, İşkenceye Karşı Birleşmiş Milletler Sözleşmesi’ne Ek İhtiyari
Protokol -OPCAT- kapsamında kurumumuza verilen önleme mekanizması görevinin
etkin bir şekilde yerine getirilmesi amacıyla hazırlanan kanun tasarısını
Başbakanlığımıza sunduk, pazartesi günü sunumunu bizzat yapacağım, Parlamentoya
göndereceğiz. İnşallah, desteğinizle İnsan Hakları Kurumunun kanununda 11
maddelik bir değişiklik öngörüyoruz; fonksiyonlarını, yetki ve sorumluluklarını
yeniden tanzim edeceğiz. Destekleriniz için şimdiden teşekkür ederim. 
Değerli
arkadaşlarım, diğer kurumlar üzerinde doğrusu şimdilik söyleyebileceğim bir şey
yok.
Türkiye Büyük
Milet Meclisi bütçesi üzerinde değerli arkadaşım Nevzat Pakdil Bey bir konuşma
yaptılar. Ben, Başkanlığım döneminde Sayın Pakdil’le de çalıştım, rahmetli Ali
Dinçer Bey’le de çalıştım, kendisini rahmetle anıyorum, Yılmaz Ateş Bey’le de
çalıştım, Ahmet Küçük Bey’le de çalıştım. Bizim dönemimiz güzel bir dönemdi,
güzel bir uyum ve ahenk içinde çalıştık ve Meclisimiz için de çok şeyler
yaptık.
Şimdi,
bahsettiği konu üzerinde Sayın Halaçoğlu bir tepki gösterdi, ben kendisiyle
daha sonra konuştum, bunlar yanlış şeyler değil ama biz bu konuda zaten
fikirlerimizi ifade etmiştik. “Bunu burada söylemenin ne alemi vardı!” şeklinde
bir tepki gösterdi.
Arkadaşlar,
burada müsaade ederseniz bir öz eleştiri yapmak istiyorum, buna herkesten çok
benim hakkım var. Siz de biz de milletvekiliyiz. Allah bize bu şerefli noktayı
nasip etti, herkese nasip etmiyor. Bazen seçiliyor, ant içmeye gelirken arabası
devriliyor, hayatını kaybediyor, böyle arkadaşlarımız da var. Bazen aday
oluyor, seçilemiyor. Bazen aday bile olamıyor. Yani, şu kadar aday adayının
bulunduğu bir yerden süzülerek milletimiz sizi, bizi takdir etmiş, buraya
getirmiş. Burada görevlerimiz bittikten sonra siz ve biz, hepimiz “sayın
milletvekili”yiz, milletin gözünde böyleyiz. Bu, bir dönem olsa da böyledir,
benim gibi beş dönem olsa da böyledir. Üç günlük bakanlık yapsa bile bir insan,
buradan gittikten sonra adı “sayın bakan”dır, Meclis başkanlığı yapmışsa “sayın
başkan”dır yani millet bizi bu sıfatımızla veya bu statümüzle takdir ediyor
veya bize böyle hitap ediyor. Bundan dolayı memnun olmamız lazım ama bu hitabın
bize yüklediği külfetler var, mükellefiyetler var, bunları da yerine getirmemiz
lazım. Seçmenle olan ilişkilerimiz devam ediyor, hâlâ sizden bazı şeyler rica
ediyor olabilirler. Düğünler oluyor, davetler oluyor, açılışlar oluyor, temel
atmalar oluyor, buralara gitmemiz gerekebilir, yurt dışına gitmemiz
gerekebilir, sosyal tesislerden istifade etmemiz gerekebilir. Şimdi, Sayın
Pakdil’in Türkiye Parlamenterler Birliği Başkanı olarak, ondan önce Sayın Hasan
Korkmazcan’ın, ondan önce diğerlerimizin düşünüp de fiiliyata koyamadığı bir
konu var, izin verirseniz bu konuya, Meclis bütçesi üzerinde değil ama, dönemi
sona ermekte olan bir milletvekili arkadaşınız olarak birkaç şey söylemek
istiyorum. 
Ayağına kurşun
sıkan tek grup siyasetçilerdir. Bu çok acı bir şey. Herkesin bir koruması
vardır -yanımızdaki korumalar olarak söylemiyorum- ama milletvekilleri
korunmasızdır ve milletvekilinin en büyük hasmı yine milletvekilidir. Çok garip
bir şeydir, birbirimizi severiz ama birbirimize sahip çıkmayız. Siyasetçi,
siyasetçiye sahip çıkmalı. Herkes birbirine sahip çıkarken, korurken,
kollarken, biz, birbirimizi yok edecek veya gözardı edecek veya küçültecek bazı
şeylerin içinde oluruz.
Ne demek
istiyorum? 1995’te milletvekili oldum, herkesin ağzında bir sakız: “milletvekilinin
dokunulmazlığı”, “milletvekilinin lojmanı”, “milletvekilinin maaşı.” Anadolu’ya
gidiyoruz, diyorlar ki: “Sizin altınızda araba varmış, yediğiniz içtiğiniz
bedavaymış, mükellef villalarda kalıyormuşsunuz.” Allah Allah, bunların
hiçbirisi yok. Yerken paramızı veriyoruz, maşallah Meclis Başkanımız da her gün
artırıyor zaten. Yani, burada 8 bin kişi yemek yiyor günde ama gazetelere
bakarsanız “Mecliste bir ayda 400 ton et yenildi.” deniyor, sanki hepsini biz
yemişiz gibi. Ulan vicdansız, ahlaksız, yazma böyle. Benim dönemimde ortalama 5
bin kişiydi. Bazen 13 bin kişi girer bu Meclise, bazen 8 bin kişi girer, bazen
5 bin kişi girer; bunlar bizim vatandaşlarımız, hepimiz yanımıza alırız.
Güneydoğu milletvekillerine Allah yardım etsin, en kolayı İstanbul milletvekilleridir,
çok fazla seçmenleri gelmez, bunlara bir geldi mi maşallah 20 kişi gelir. (AK
PARTİ sıralarından alkışlar) Yedirirler, yatırırlar, hastaların da tedavisini
yaptırırlar, yol parası verirler, uçak bileti alırlar. Ben lojmanlardan
biliyorum, iki tarafımda bunlar vardı, evin hanımı intihar etmek üzereydi. Her
akşam 20 tane misafir, 10 tanesi kalıyor, kendilerine yatacak yer yok. Bunları
yaşadık. 
Maaşımız o kadar
değil, lojmanımız o kadar ahım şahım değil. Dokunulmazlığımız, onu kendi
aramızda da çok konuşuyoruz ama onun da istisnaları var. 
Şimdi, böyle
olunca, mesela, lojmanlardan 2003 Ocak ayında çıktık. Ben de baktım yani
devamlı zarar eden bir işletme. 200 kişi çalışıyor, yılda 2 trilyon civarında
bizim lojmanlardan masrafımız var. O zaman AK PARTİ Grubu da bir karar aldı.
Biz de Başkanlık Divanında -Sadık Bey o zamandan kalmıştır, bilir- bir karar
aldık, lojmanlardan çıkacağız. İyi, lojmanlardan çıktık da nereye gidecek bu
milletvekilleri? Mesela, ben Meclis Başkanı oldum. “Resmî konuta gideceksin.”
dediler. “Resmî konuta gitmem.” dedim. Allah razı olsun, eşim beni ikaz etti
“Milletvekillerinin kiraya çıktığı bir yerde sen nasıl konuta gidersin? ” dedi
bana. Gitmem dedim, ben de kullanmayacağım dedim. Kooperatife girmiştik 1996
yılında, 2002’de bitmek üzere olduğunu söylediler, onu bitirdim, içine girdim.
Ama, milletvekillerimiz perişan oldu. Yani, evi varsa evine gitti adamcağız,
evi yoksa kiraya gitti veya misafirhanelerde kaldılar. Ben de dedim ki: TOKİ
denilen kuruluş var, askere bina yapıyor, Millî Eğitime bina yapıyor, Sağlık
Bakanlığına bina yapıyor, TOKİ bize de yapsın. Lojman değil, parasıyla bize
satsın. “Ne kadar güzel.” dediler. İlan ettim. İlan ettim ama başıma gelmeyen
kalmadı. “Bunlar değil miydi o zaman lojmandan çıkanlar; bak, şimdi kendilerine
ev yaptırıyorlar.” Ya, yapılacak ev beş yıl taksitle, on yıl taksitle TOKİ
nasıl yapıyorsa öyle yapılacak; yapmayın, etmeyin. Ama, basından korkarız biz,
sevmeyiz de korkarız; sevmek başka şey, korkmak başka şey. Bir şey doğrudur ama
gazeteler yazdığı zaman tüylerimiz diken diken olur, hemen yanlarına gideriz
“Ben bu işte yokum ha, bilesin bak benim ismimi de yaz.” deriz. Ya ben sana
lojman yaptırıyorum kardeşim, parasıyla yaptırıyorum. Bak askere yapmış, Millî
Eğitime yapmış, oraya yapmış, buraya yapmış. 355 tane müracaat oldu, 351’i
müracaatını geri çekti “Ben korkarım." dedi. Öyle mi? Ben de o zaman
memurlara yaptıracağım dedim. İncek’te 3.500 konut yaptırdım Parlamentoda
çalışanlara, bu kızlarımızdan var mı oturanlar bilmiyorum ama oraya gittiğiniz
zaman Ankara’nın en güzel yerini memurlarımız, çalışanlarımız için yaptırdım.
Ondan sonra akıllar başlara geldi. Benden sonra gelen Başkanımız, tabii Bülent
Arınç ismini taşımayınca ona aynı tepki gösterilmedi, o da “Ben size
Yenimahalle’de bina yaptırayım mı?” dedi. “Yaptır." dediler. Bir kısmımız
Yenimahalle’de TOKİ’den konut aldı. Ondan sonra gelen “İncek’e yaptırayım mı?”
dedi. “Yaptır." dediler. Şimdi İncek’te konutları var milletvekillerin.
Onlara “evet” derken bana niye “hayır” demiştiniz? Hangisi yanlıştı, hangisi
doğruydu? TOKİ, milletvekillerine konut yaptı arkadaşlar, hem de güzel yaptı,
Yenimahalle biraz pahalı oldu ama şartları itibarıyla onlar da bugün ucuza
geldi. Şimdi, o zaman hatırlıyorum, gözüme baka baka “Senin yaptığın doğru ama
kusura bakma bizim genel başkanlar ‘Bu işe girmeyin.’ diyor. Dolayısıyla biz bu
lojman işinden çıktık, buraya giremeyiz.” Siz bilirsiniz. 
Sonra milletvekilleri şikâyete gelmeye başladılar.
“Paramız yetmiyor Sayın Başkan, maaşımızı artıralım.” Haklısınız. O zaman bir
şeyler yapmamız lazım. Öyle milletvekilleri hatırlıyorum ki “Benim ayda 300
milyon –o zamanın parasıyla- çay masrafım var.”, beriki “500 milyon çay
masrafım var.” Ya nasıl olur, bu kadar masraf olmaması lazım. Mecliste
çalışanlar iyi insanlardır ama şöyle bir dedikodu dolaşmaya başladı, şimdi, ben
Aykan Bey, Müslim Bey orada oturduk çay içiyoruz, üçümüze de yazarlarmış
mesela. Allah Allah, olacak şey mi bu? Veya şöyle şöyle yaparlarmış mesela.
Kardeşim öyle bir şey olmaz, bu adamlar namuslu adam, maaşla çalışıyorlar
burada, yapmayın etmeyin. Biz bunları önlemek için hesap yaptık kitap yaptık.
Benim dönemimde fiks 20 lira veren isterse günde bin bardak çay içecek,
çatlasın. İçemez zaten. Bir adam ne kadar çay içer? 5 bardak içer, 10 bardak
içer. Kaç kilo çaydan kaç bardak çay çıkar, bitki çayı çıkar, hepsinin hesabını
yaptırdım. Sonunda biz kârlı duruma geçtik. Zannediyorum kahve hariçti, diğer
bu meşrubat türü şeyler hariçti, sadece çay ve benzerlerine -şimdi 30 mu oldu,
40 mı oldu bilmiyorum- benim zamanımda 20 lira verdik, bu işten kurtulduk.
Arkadaşlar, şunu
söylemek istiyorum: Şimdi “Maaşlarımız az.” diye gelenler, dışarı çıktıkları zaman
bir gazeteci görürlerse “Bunlar maaşları artırmak istiyor, asgari ücret bu
kadarken milletvekili maaşı bu kadar olur mu? Ben bunu reddettim.” diyor. Yapma
ya. Kim söyledi bunu? “Filan.” Ee, benim yanımda öyle konuşmamıştı. Benim
yanımda şöyle konuşmuştu mesela: “Ayda bin lira uçak parası veriyorum Sayın
Başkanım. Ayda bin lira altın masrafı veriyorum Sayın Başkanım. Ayda 500 lira
çay masrafı veriyorum Sayın Başkanım. Para bitti.” Dışarı çıkan adam değişiyor
kardeşim. Bu ekran kötü bir şey. “Ne diyorsun?” diyorlar. “Olur mu öyle şey?
Asgari ücret 300 lira. Benim maaşım -o zamanlar- 2 bin lira. Böyle bir şey
olmaz.” diyor. Çoğunu çağırdım, konuştum. “Mecburum böyle konuşmaya.” diyor.
Dedim ki bak, bunun gerçeği şudur: Milletvekilliği bir görevse bu görevinin
karşılığını bizim vermemiz lazım. Amerika’da böyledir, yıllık 110 bin dolar,
180 bin dolar verirler. Mahallinde bürosunu açar, şöyle yapar böyle yapar.
Bizim de buna uygun bir düzenleme yapmamız lazım veya maaşa bunu
aksettireceksek… Ya, bir milletvekilinin maaşının Başbakanlık müsteşarına
endekslenmesi ne demek kardeşim? Emekliliğinde bir başka memurun emekliliğine
endeks yapılması ne demek? Ben milletvekiliyim, ben seçilmiş bir insanım. Benim
hesabım ayrı olmalı, benim hesabım ayrı olmalı. “Çok doğru söylüyorsun Başkan,
bunu sen yap, biz susarız, hiç dışarıda da konuşmayız.” Ee, ama sen
konuşuyorsun, ben sana inanmıyorum. Bak, genel başkanına söyle, bir tane imza
koyun benim teklifime, ben bu işte varım dedim. Ali Topuz olsaydı da
söyleseydi, başkaları olsaydı da söyleseydi, neler geçirdik biz. Benim yanımda
“Evet.” diyenler gittiler, genel başkanları “Olmaz, kimse imza koymayacak. Ha, susmaya
gelirse susalım ama onlar yapsınlar.” dedi. “Onlar yapsınlar”ı da bizim taraf
kabul etmedi. “Bunlar yine bizi istismar edecekler.” dedi. Benim yaşadığım
gerçek bu. Ben ayrıldım sonra. Diğer başkanlara da biz bunları hep söyledik. O zaman
da yine onlar “Bütün partilerden birer imza.” dediler. MHP bu konuda bence çok
dürüst davrandı. Genel Başkanıyla da, sorumlu milletvekilinin imza vermesi
suretiyle de “Ben yardımcı olurum.” dedi. Keşke Hamzaçebi olsaydı da burada
kulaklarını çınlatsaydık. Ama başka genel başkanlar bu konuda kesinlikle ne bir
imza ne bir katkı. “Yaparlarsa yapsınlar, susarsanız ayrı ama susmazsanız da
olur.” Bu yüzden, birkaç yıl öncesine kadar ne maaşlarda bir düzenleme
yapılabildi ne başka bir şey.
Şimdi, sağ olsun, bu kanun teklifi
Hasan Korkmazcan zamanında da vardı, biraz daha düzenlendi. Biz şunu
düşünürken… Hani maaşlarda bir düzenleme yaptık ama hâlâ biz müsteşara
endeksliyiz. Müsteşara endeksli olmaktan bizim çıkmamız lazım. Maaş az olur,
çok olur, farklı bir şey ama ben bir statü sahibi olmalıyım. Benim özlük
haklarım, benim sosyal haklarım ne olacak, bunu bilmem lazım. Buradaki
öncülüğümüz de şudur: Avrupa Birliği için, müktesebat için her şeyi yapıyoruz
be kardeşim, bir de bunu yapalım dedik. Bir de milletvekilleri için böyle bir
düzenleme olsun. Orada var mı yok mu beni ilgilendirmez, var olan da var, yok
olan da var. 
Bir defa Yunanistan’a gitmiştim KEİPA
zamanında. Büyükelçilikte yemek yiyoruz; Ahmet Hacıosman da orada, öbürü de…
Gece 12.00 oldu. “Bize müsaade, biz Meclise gidiyoruz.” dediler. “Ne var
Mecliste?” dedim. “Efendim, 2-3 tane kanun görüşüldü, onların oylaması bu gece
saat 12.00’ye konuldu.” Orada usul öyleymiş, oylamanın ayrıca günü ve saati
varmış. Keşke bizde de olsa. Keşke oylama için insanlar daha çok gelebilseler,
düşüncelerine gerçekten ihtiyacımız olduğu kadar en azından katkıyı orada
yapmış olurlar. Her yerde farklı uygulama olabilir ama Avrupa Birliği
müktesebatı içerisinde biz seçilmiş insanlar olarak -bakan, milletvekili,
Meclis başkanı, vesaire- ne yapmamız gerekiyor, onu düşünmemiz lazım dedik. 
Bakın, arkadaşlarımız ödenek ve
yollukları, hak kazanma ve ödemeleri, dışarıdan atanan bakanları, emekliliği,
tedavi hakkını, analık hâlini, ölüm yardımını, sosyal hakları, personel
istihdamını, protokol sırasını düzenlemişler. 5 tanesini çıkaralım isterseniz,
yerine 1 tane ilave edelim isterseniz ama bunları konuşalım. Dönem bitiyor ya.
Ocaktan sonra seçim, kimse burada kalmaz, kimse bunları düşünmez. Bence ocak
ayının 6’sına veya 5’ine kadar tatildeysek ocak ayının ilk gündemine bunu
koymamız lazım. “Efendim, sizin çoğunluğunuz var, siz çıkarın.” Bu, eski
usuldür. Doğrusu, hepimizi ilgilendiren bir konuda hepimizin bu işe nasıl doğru
biliyorsanız onu koymak suretiyle, mutlaka bu çıksın diye demiyorum ama
üzerinde müzakere edilsin, konuşulsun, ondan sonra da bunu Parlamentoya
getirelim değerli arkadaşlar. Bunu yapmadığımız takdirde çok zor durumda
kalırız.
Meclis Başkanlığım döneminde şunu yaşadım:
İstanbul’a gidiyoruz, hâkimevi var, mükemmel; polisevi var, mükemmel; Su
İşlerinin var, mükemmel; bilmem neyin var, mükemmel. Nerede kalacağım? Ben şu
ana kadar, yirmi senelik parlamenterlik hayatımda ya polisevinde ya
öğretmenevinde ya kendi yerlerimde kaldım. Benim otellerde kaldığım gün on
günü, on beş günü geçmez, böyle bir âdetim var. İstanbul’da Florya var, çok
eski bir yer, Atatürk Köşkü’nün yanında ama çok güzel bir yer. “Orayı biraz
genişletelim.” dedik. İnşaat sırasında bir yol çökmesi oldu, Bakırköy
Belediyesi bir el koydu, o el kalkmadı; Erdoğan Yetenç’e rağmen kalkmadı, Ali
Topuz’a rağmen kalkmadı. Ben oraya 30 tane daha güzel süit oda yapacaktım,
mevcutları tadilat yapacaktım. Onların yanına Büyükşehir Belediyesinden 7 dönüm
kadar bir yer aldım. Şöyle bir yürüyüş yapmak isterseniz sahile doğru, oradaki
dolgu bizim o zamandan aldığımız bir yerdir. Belediyeyi aşamadığımız için 30
yer yapamadım oraya. Beşiktaş’ta, daha doğrusu Balmumcu’da bir yerimiz daha
var. Orası da sayısı mahdut, yemek çıkmıyor, sadece kahvaltı çıkıyor; ikisi de
temizdir, ikisi de nezihtir, ben ikisinin hizmetlerinden de memnunum ama kâfi
değil. “O zaman bize bir yer lazım.” dedik. Herkes özelleştirmeden, şuradan,
buradan bir yer alıyor, ben de Başbakana gittim, “Bize yer vereceksin.” dedim.
Beşiktaş’ta köşede Çalışma ve Sosyal Güvenlik Bakanlığının bir binası var,
yerini tam tarif edemem. Onun arkasında bir ada içinde ÇAYKUR’a ait bir yer
vardı, ÇAYKUR’dan o yeri aldık, 1 trilyon masraf yaptık, orayı da misafirhane
hâline getirdik. Arkadaşlar, bizim Ankara’da misafirhanemiz yok. Parlamenterler
Birliği’nin ta yukarıda bir yeri var, giden oluyor mu bilmiyorum. İstanbul’da
yemek yiyebileceğiniz bir tek Filizi Köşk var. Bir de benim dönemimde termalde
30 odalı küçük termal bir tesis yaptırdık. Filizleri vardı, Sayın Cindoruk
zamanında temeli atılmış, öylece kalmış. Bir Yalova ziyaretimde buraya da bizim
emekli milletvekillerimiz, aktif milletvekillerimiz gelir, kaplıca tedavisi
görür ve burası ormanın içerisinde bir yer, orada da rahat eder dedik. Sağ
olsun Cemil Çiçek Bey birkaç ay önce de orayı kapattı. Tadilat düşüncesiyle
kapattığını söylüyor, inşallah, sözü böyledir, o zaman bir an evvel ne
yapacaksa orada yapsın. Arkadaşlar, bizim böyle yerlere ihtiyacımız var.
14’üncü Dönemin
deniz kenarında villaları var, 15’inci Dönemin Kuşadası’nda var, 16’ncı Dönemin
Artur’da var, 17’nci Dönemin Antalya’da var, 20'nci Dönemden sonra bir şey yok.
20’nci Dönemde biz geldik her şey bitti, “Harç bitti, yapı paydos.” dediler.
Onların yaptığı doğru muydu? Eleştirebilirsiniz ama o zaman hazine tahsisleriyle
hepsi yazlıklara kavuştu. Hepsi, yaz aylarında görüyorum İzmir’e giden uçağın
içerisinde. Nereye gidiyorsun? Ya Çeşme ya Kuşadası veya Didim taraflarında bir
yerler, bildiğimiz yerler, değil mi Musa Bey, hepsini görüyoruz bunların. Biz
kendimize geldiğimiz zaman “Aman laf olur sonra.” Ne lafı olacak? Üç gün
konuşurlar, dördüncü gün biter kardeşim. Kim konuşacak? Haksız bir iş mi
yapıyoruz? Yanlış bir iş mi yapıyoruz?
Lojmanlardan
çıkanlar yeni tesisler kuramaz, buna katılıyorum ama benim konaklama ihtiyacım
var. Bursa’da da olmalı böyle bir ihtiyacımız, İzmir’de de olmalı, orada da
milletvekillerimiz var, oralara da gidiyoruz. Ben arkadaşlarımı görmek isterim,
bize ait bir yerde ağırlanmak isterim, kalmak isterim. Dolayısıyla böyle
yerlerde arkadaşlarımızın bizim karşımıza neler getirdiğini biliyoruz. Bu
dönemin bir şerefi olsun, bence milletvekillerine ait bir düzenlemeyi yapalım.
Mesela ben eski Meclis Başkanı olarak belki pasaportta yine kırmızıyı
kullanmaya devam edeceğim ama milletvekillerimiz 3’üncü dereceye gelmiş memur
gibi aynı pasaportu kullanacak. E, bu, doğru mu arkadaşlar? Toplasanız 2.800
civarındayız; 500’ü burada, geri kalanlar da önceki dönemler. Her gün de bir
cenaze merasimi oluyor zaten burada. Yani bu insanı kuyruklara sokmanın, rezil
etmenin, perişan etmenin bir âlemi var mı? Bizim neyimiz eksik? “Efendim,
Pasaport Kanunu’nu değiştirelim.” Değiştirelim. 10 defa oturdular, İçişleri
Komisyonunda değiştiremediler. Neden? Başkaları devreye giriyor. Hâkimleri
düşünüyoruz, kanun çıkarıyoruz; askeri düşünüyoruz, kanun çıkarıyoruz;
akademisyenleri düşündük, kanun çıkardık hem de üç günde maşallah. E,
milletvekilleri için niye çıkaramıyoruz, neden bir araya gelmiyoruz?
Parlamenterler Birliği Başkanı, arkadaşın sıfatı var. Yani AK PARTİ Grubunun
bir üyesi olarak onu görmeyiniz, hepimizi temsil ediyor, seçimle geldi.
Dolayısıyla, ben Meclis Başkanımızdan da buna öncülük yapmasını istiyorum ve
sizlerin hep beraber bu noktaya gelmek suretiyle, yardımcı olmanız suretiyle
ocak ayı içerisinde bu konuyu gündemden çıkarmamız gerektiğini düşünüyorum. (AK
PARTİ ve CHP sıralarından alkışlar)
Değerli
arkadaşlar, bunları samimi düşüncelerim olarak ifade ettim, yanlış
bulabilirsiniz, içinizden katılıyor olabilirsiniz. Ben, mümkün olduğu kadar
bütün milletvekillerimin bu konuda hassasiyet göstermesi gerektiğini
düşünüyorum. Bu konunun önümüzdeki dönemlerde tartışılacak bir konu olmaktan
çıkması gerekir. 
Değerli
arkadaşlar, şimdi, bununla uzaktan yakından ilintisi olan bir konuyu da
söyleyeyim. Sayın Haluk Koç, birkaç gün evvelki basın toplantısında, bazı
milletvekilleri veya bakanların yakınlarının kamuda KPSS aranmaksızın veya
imtihan geçirmeksizin göreve alındığını iddia etti. Pek çok isim var. Bunların
hepsi doğru değildir, yalandır diyemem ama bir kısmı doğrudur. Dün de Sayın
Kılıçdaroğlu’nun esasen çok takdir ettim konuşmasını ve ilgiyle takip ettim,
Sayın Bahçeli de kısa konuştu ama onu da takip ettim. Bir yerde bize döndü,
dedi ki: “Evet, bir Recep amcaya bakın, bir de bunlara, bunların çocuklarına
bakın.” Arkadaşlar, toptan suçlamak iyi bir üslup değil. Bence o konuda çok
haklı olsa dahi -katılırım bazı noktalara- ama bu bizim üzerimize yüklenecek
bir suç olmak değil. Şu açıdan: Şimdi, bu bakanların içerisinde, ben kendi
adıma konuşayım, benim kızım var, çalışmıyor, başörtüsünden dolayı öğretmenlik
yapamadı. Damadım var, evlendiği zaman doktordu, KPSS’sini bilmem, doktor nasıl
oldu bilmem. Oğlum var, itiraf edeyim, bazı bakan arkadaşlarımız bana teklif
ettiler, “Bir kadro verelim, oğlunuzu da böyle yapalım.” Oğlum da benim
kafamda, “Baba ben özel sektörde çalışacağım.” dedi. Şu anda da altı senedir
özel sektörde işçi statüsünde çalışıyor. Bunu bir tarafa koyalım, seneler sonra
iki çocuğu olmuş bir bakan var, daha bir yaşını doldurmadı, çocuğu olmayan da vardır,
çocuklarından hiçbirisinin devletle ilişiği olmayan da vardır. Yani bütününü
suçlamak yerine “bazıları” diyebilir, “şunlar” diyebilir, “bunlar” diyebilir. 
83 tane ismin
içerisine beni koymasalar olmaz. Bunda başka amaçları var. Bir: Benim ismim üzerinde
bir istifham meydana getirmek. İkincisi: Bu iddialarını daha da güçlendirmek
amacıyla. Doktor Metin bilmem ne diye, bana söylediler; vallahi de, billahi de
bu ismi tanımıyorum, hayatımda görmedim, rüyamda görmedim. Sonra, araştırın
dedim. Bir ara Mecliste çalıştığını söyledikleri için, adamın şimdi, artık
Google’dan mogıldan her şeyi çıkıyor ortaya, danışmanlarım buldular getirdiler.
Mamak Belediyesinde çalışmış, Aile ve Sosyal Politikalarda çalışmış, Çalışma ve
Sosyal Güvenlik Bakanlığında çalışmış, bilmem nerede çalışmış; on altı yıllık
memurken de TİB’e geçmiş. Peki, benimle ne ilgisi var bunun? Bir ara Mecliste
geçici görevle bulunmuş. Hepiniz milletvekilisiniz, danışmanlarınızdan bir
tanesi en azından geçici görevli değil mi? Kaldı ki benim yanımda çalışmamış,
Meclise o zamanlar -bu yeniden yapılanma mı, belki Nevzat Bey daha iyi bilecek-
bazı kurumlardan uzmanlar getirilmiş, o zaman Mecliste bir birimde geçici
görevle çalışmış. Üzüldüm ve açıklama yaptım, açıklamam ne kadar yer buldu
bilmiyorum. Ama bakın, size bir şey söyleyeyim: Benim hakkımda her şeyi
söyleyebilirsiniz. Çoğunuzun Kamer Genç gibi düşünmediğine de inanıyorum. O
bizimle onun arasındaki bir mesele oldu, herhâlde böyle de devam edecek ama ben
dürüstlüğü ilke edinmiş bir insanım. Ben ikinci dönem Meclis Başkanlığına aday
olacağım zaman Cumhuriyet Halk Partisinden Sayın Önder Sav da, Sayın Baykal da
“Sen dürüst bir adamsın, istersen seni destekleyelim.” dediler. Onlara teşekkür
ettim. Ben AK PARTİ Grubundan bir üyeyim, onların oylarıyla seçilmek isterim.
25 milletvekili CHP’den bana oy verdi, benim içimden vermeyenler oldu, sizden
verenler oldu. Şunun için söylüyorum: Şimdi, bize yükleniyorlar, “Bakanların,
milletvekillerinin çocukları şuralara, şuralara girmişler.” Bunlardan birisi
mesela Türkiye Büyük Millet Meclisiyle… Ben şöyle bir baktım grubunuza bu
konuşma yapılırken çok yeni arkadaşlarımı tenzih ediyorum ama eskilerinden birkaç
kişiyi gördüm ki oğulları da burada, kızları da burada, üstelik gelinleri de
burada, damatları da burada.
MALİK ECDER
ÖZDEMİR (Sivas) – O da yanlış Sayın Bakan, o da yanlış.
BAŞBAKAN
YARDIMCISI BÜLENT ARINÇ (Devamla) – Yanlış tabii, ayrı bir şey ama bana bunu
söylerken kendi içinde olmadığını mı zannediyor? Zannedebilir, Sayın
Kılıçdaroğlu yeni. O zaman şu hatıramı anlatayım size: Meclis Başkanıyım, Kamer
Genç gibi Berhan Şimşek de bana taktı, ikide bir basın toplantısı yapıyor:
“Şunu yaptı, bunu yaptı, şunu şöyle yaptı, Meclisi doldurdu.” bilmem ne. En çok
hak etmediğim suçlamalar bunlar. Bir gün yine dedi ki: “Ben yarın basın
toplantısı yapacağım, burada ne kadar ANAP’lı var, ne kadar DYP’li var, ne
kadar AK PARTİ’li var, Fazilet var hepsini söyleyeceğim.” Önce, sabah haber
gönderdim, böyle bir şey yaparsa ben Meclis Başkanıyım, bütün bilgiler elimde.
İnsan Kaynaklarına girdim, bunların içerisinde CHP’lilerin, SHP’lilerin
yakınları diğerlerinin 3 misli, beni söyletmeye mecbur etmeyin dedim. Ondan bir
şey çıkmadı. Sayın Baykal’ı aradım –bugün yok aramızda ama sorabilirsiniz,
Sayın Baykal’la da ilişkilerimiz çok iyiydi, kendisini de takdir ederdim o
zaman- dedim ki: Bakın, bunların hepsini konuşabilir ama “Meclise alınanlar
içinde partizanlık yapıyor.” demişse ben de buradaki isimleri açıklamak zorunda
kalırım. Beni buna mecbur etmeyin. “Haklısın Başkan, ben bu işi halledeceğim.”
dedi, ertesi gün de yapmadı.
Arkadaşlar,
elimdeki bilgilere göre, inanın bu Meclisin her kadrosu ben geldiğimde de
istisnai kadroydu. Çilingir kadrosu istisna, berber kadrosu istisna, ayakkabı
boyacısı kadrosu istisna, müşavir kadrosu istisna. Ben bunu kabul etmedim, ben
giderken 276 kadroyu iptal ederek gittim buradan. Emekli olanın veya başka yere
gidenin yerine adam koymadım, ben burada israfı önlemeye çalıştım ama bakınız,
ta geçmişten bu yıl, CHP’lisi, Anavatan Partilisi, Doğru Yol Partilisi, Adalet
Partilisi, az da olsa Refah ve Fazilet Partilisi -o zamanlar daha AK
PARTİ’liler içeriye adam sokamamıştı- hepsi vardı. Kimisi karısını koymuş,
neden? Çünkü Meclisin imkânları çok iyiydi. Meclisten emekli oldu mu bir adam
başka yerdeki genel müdürün karşılığı 6.400, bizde şefin karşılığı 5.500’dü.
Herkes buraya gelmek ister, buradan gitmek istemezdi. 600 tane polisimiz vardı
bizim, içlerinde on dokuz yıldır Mecliste çalışan vardı oysa en fazla altı yıl
çalışabilir. Neden? Her birine 600 lira tazminat veriyorduk, sağlık
imkânlarından istifade ediyordu. Buraya geçici görevle gelip de buradan gitmek
isteyen bir sekreter ben düşünmüyorum. Buraya geçici görevle gelip de danışman
olmaktan vazgeçen birisini görmedim. Dönem sonuna yakın kapıları aşındırırlar:
“Aman beni kadroya al.” Ve kendi partinin de ötesinde her partiden gelirler,
kıramayacağın insanlar: “Aman, ben gidiyorum, hiç olmazsa sekreterimi,
danışmanımı al.” Bunlara karşı koyan olabilir, karşı koymayan olabilir.
Dolayısıyla her dönemde Meclis başkanına yakınlığını bir şekilde kullanarak
Meclise; karısını, baldızını, oğlunu, gelinini, damadını aldırmış olanlar
vardır, meraklılarına takdim ederim. 
Bir ikincisi:
Milliyetçi Hareket Partisi benim hakkımda gensoru verdi, iki sene kadar öncedir.
İki sene kadar önce bu gensoru verildiğinde çok ağır suçlamalar vardı, ben de
hatta kızdım: Bu kadar ağır suçlamanın karşılığı idam, siz bana on lira para
cezası istiyorsunuz, ben bunu kabul etmiyorum çünkü vatan hainliği var, ben
terörle mücadeleyi engelliyormuşum, ben Kürtler var demişim, Kürtlerle olan
ilişkimden bahsetmişim vesaire. Şu kadarcık da bir cümle: “Onun zamanında TRT
çiftlik hâline geldi, partizanca atamalar yapıldı.” Bunu kabul edemem. Bir tane
isim gösteriyorlar, benim basın danışmanım. Basın danışmanımı ben SPK’dan
aldım, SPK öncesinde on altı yıllık devlet memuriyeti var. Sonra TRT’ye onu
koydum, benim TRT’yle ilgili ilişkilerimi yürütsün diye. Bunu her bakan yapar,
yapması da lazımdır, basın danışmanı bir yerde olacak ki kendisiyle ilişkileri
daha güçlü olsun. Ama o kadar üzüldüm ki. TRT içerisinde geçmiş yıllardan bu
yana hangi siyasetçinin karısı, baldızı, oğlu, gelini, damadı varsa hepsinin
listesini çıkardım. O insanların bir kabahati yok. Annesinin, babasının siyasi
nüfuz kullanarak yaptığı bu işlerden dolayı ben o insanları suçlayamam. O
yüzden buradan isimlerini vermedim, listeyi grup başkan vekillerine elden
gönderdim. 
Arkadaşlar,
dürüst ve şeffaf olmamız lazım. Bugün Türkiye’de bir gerçek var, her bakanlığın
hemen hemen... Başbakan yardımcılıklarında yok çok şükür, benim bir müşavir
atama imkânım yok. Başbakanın yardımcısı olunca bütçesi bile olmayan, hiçbir
şeyi olmayan, sadece adı olan bir insan oluyorsunuz, millet de bizi bir şey
zannediyor. Değerli arkadaşlarım, birisi 70 katrilyonluk bütçe götürüyor, öbürü
60 katrilyonluk bütçe götürüyor, benim param yok, Başbakanlık ne kadar verirse
o kadar iş yapıyorum. Fakat bunu şunu için söylüyorum: Her bakanlıkta müşavir
kadroları vardır; Başbakanlıkta vardır, Cumhurbaşkanlığında vardır, Mecliste
vardır. Meclis Başkanımız en son bir kanun çıkardı, bunları kapatmaya
çalışıyor, iyi de yaptı. Ben geldiğim zaman, jeoloji mühendisi danışman,
“Kardeşim, ben madenci değilim, sana ihtiyacım yok.” dedim. Eczacı danışman;
yahu eczane var, 12 tane de eczane var, o zaman 12 tane eczacımız vardı.
“Efendim, ben şuradan geldim, ben buradan geldim.” Bitirmiş üniversiteyi,
ertesi gün burada müşavir yapmışlar. Bunların hepsi olabilir. Belediyelerde
özel kalem müdürleri ve birkaç makamda istisnai memuriyet var. Mahallî idareler
izin verirse onlar alıyorlar. Bu istisnai kadroları kullanmak belediyeler de
dâhil suç değil, kanunlar buna izin ve imkân veriyor. Sadece etik açıdan
meseleye bakabiliriz, yaptığı doğru mu, etik mi, o konuda suçlayabilirsiniz.
Yoksa böyle bas bas bağırarak “Buraya 80 kişi almışlar, öbür tarafta 1 milyon
insan işsiz...” Bu, istismarı yapılacak bir şey değil. Dürüst olalım. Bu imkân
varken bu imkânı kullananlara şu veya bu maksatla kullandın mı diye
sorabilirsiniz, takdir haklarını irdeleyebilirsiniz ama yaptığın iş kanuna,
Anayasa’ya, babayasaya aykırı diyemezsiniz. Diyeceğiniz şey, etik olup
olmadığıdır. Bunun karşılığı da bir ağır cezalık suç değildir. 
Bir de şu kötü
bir şekilde yapılıyor; bundan ben de sizin gibi muzdaribim. Buralar bir
istasyon gibi kullanılmaya başlandı, terminal. Filan yere yapıyorsun atamasını,
bir ay sonra, iki ay sonra, üç ay sonra onu başka bir kuruma alıyorsun. İkinci
bir insan için kullanıyorsun. Alıyorsun, üçüncü bir insan için kullanıyorsun.
Bu, yanlış arkadaşlar, bu yanlış. Bunu yapan, bunu yapmak isteyen insanlarla
ilişki… Eleştirilerinize ben her zaman saygı duyarım ama bunları “AK PARTİ
döneminde şunlar şunlar yapıldı, bunların hepsi zaten hırsızdır, hepsi
yolsuzdur…” Böyle bir ithama biz müstahak değiliz. Bunu yaptığımız zaman bu
eleştirilerden herkes üzerine düşeni almalıdır. Ben pek çok arkadaşımızı
biliyorum, onları teşhir etmek niyetinde değilim.
Değerli
arkadaşlarım, dışarıdaki maçtan bir haber gelmedi ama umarım inşallah
yenilmiyoruzdur.
CELAL DİNÇER
(İstanbul) – Berabere devam ediyor. 
BAŞBAKAN
YARDIMCISI BÜLENT ARINÇ (Devamla) – Bizi bekliyorlar o zaman gol atmak için.
Değerli
arkadaşlarım, bir konuyu daha arz edip müsaadelerinizi alayım; o da şudur: Bir
üslup tartışması yaşandı. Sayın Gök, bazı arkadaşlarımız buna katıldılar, uzun
uzun müzakerelerden, münakaşalardan sonra, yanlış anlaşılmalar oldu, özür
dilemeler oldu, affedildiler, çok güzel bir havaya dönüştü ama o sırada da hem
zaman kaybetmiş olduk hem Sayın Başkanımız bence haksız bir şekilde itham
altında kalmış oldu vesaire. 
Arkadaşlar,
tabii şunu iyi biliyoruz veya bilmemiz lazım: 73’ten beri Meclisimizin bir İç
Tüzük’ü var, bu İç Tüzük de bize göre Anayasa hükmündedir. Defalarca
değişmiştir, değiştirilmek istenmiştir ama bu Meclisteki Genel Kurul
müzakerelerinin veya komisyonları da buna teşmil edebiliriz, ne şekilde
olacağını İç Tüzük’ümüz tayin ediyor. Bu İç Tüzük’de var olan hükümler
uygulanmak içindir; itiraf edeyim, son yıllarda da uygulanmıyor. Sadece gürültü
çıkmasın diye, sadece zaman kaybetmeyelim diye, sadece vakit kaybı olmasın
diye, eskilerin tabiriyle defibela kabilinden susuyoruz, söz hakları veriliyor,
şu oluyor, bu oluyor ama bu Mecliste “itibar” denilen bir şey varsa bu
itibarımızı biz davranışlarımızla, hâl ve tavırlarımızla da göstermeliyiz. 
65’inci madde
var, bunu biz getirmedik, bu 73’ten beri var. Söz kesmek, şahsiyetle uğraşmak,
çalışma düzenini bozucu hareketlerde bulunmak yasaktır. Bunu tartışabilir
miyiz? Peki, nedir bunlar? Bu da uygulamalardan bellidir. Hepimiz bu konularda
yaşadık. Başkanın söz kesme hakkını 66’ncı madde söylüyor. 67’nci maddede
konuşma üslubu, temiz dil, kaba ve yaralayıcı sözler, bunları konuşan kimseler,
bununla ilgili hükümler devam ediyor. Demek ki biz bu konularda bazı şeylere
dikkatli olmalıyız, birbirimize saygıyı kaybetmeden, Meclisimizin de itibarını
düşünerek bazı konularda, özel hayatın gizliliğine girmeden, şahsiyet yapmadan,
kişilik haklarını zedelemeden konuşabiliriz, konuşmalıyız. 
Şimdi, ben,
Meclis Başkanlığım döneminde bütün milletvekillerinin özel hayatlarına kadar o
albümü ezberlemiştim; kaç tane çocuğu var, nerede doğmuş, hangi fakülteyi
bitirmiş, bilmem ne. Şimdi bu kadar değilim, ilk defa gördüğümü zannettiğim
milletvekillerine bakıyorum, onlar da belki birbirlerine öyle bakıyorlar.
Hâlbuki isimleriyle, memleketleriyle, babasının ismiyle hitap ederdim. Böyle
bir merakım vardı. 
Şimdi bütün bu
arkadaşlarıma bakıyorum: Önce Binnaz Toprak Hanımefendi, saygı duyduğum bir
insan, zaman zaman da görüşüyoruz.
Levent Bey,
değerli bir hukukçu arkadaşımız, geçenlerde Kıbrıs’ta da beraberdik, eşimle
beraber tebrik ettik, iyi bir grup başkan vekili olacak, buna gönülden
inanıyorum. 
Malik Bey’e
saygım var, oturmuşluğumuz, yemiş içmişliğimiz yok ama saygı duyduğum bir
insan.
Aykan Bey, hemşehrim,
Bursa milletvekilimiz, genç yaşında akademisyen, çok kibar, çok nazik,
konuştuğunu dinleten bir arkadaşımız. 
Müslim Bey’le
Plan ve Bütçeden daha çok konuşuyoruz, üstadımız yani Basın Konseyi Başkanıyken
çok eleştirdim ama Parlamentoda birbirimizi hiç kırmadık. 
Birbirimize
saygı gösteriyoruz, şurada bağırıp çağırıyoruz, dışarı çıktığımız zaman
“Saygılar efendim.” diyoruz. E, bunu bu kürsüde de yapalım. Yani kabahat şu
koltukların renginde midir, yoksa bu kürsünün şehveti midir, nesidir
bilmiyorum. Ama kendimizden geçiyoruz kardeşim, tanıyamaz hâle geliyoruz.
Mahmut Tanal Bey, bana göre altın gibi kalbi var ama yaptıklarına bakıyorum…
(AK PARTİ sıralarından alkışlar, gülüşmeler) Vallahi böyle. Gönlümden geçeni
söylüyorum. Birkaç defa konuştuk, her meseleyle ilgili, her meseleye kendisini
görevli sayıyor. Sonra hepimizden daha cesur bir arkadaşımız kardeşim. İhsan
Hoca’nın yapamadığını yaptı, translarla basın toplantısı yaptı arkadaşımız,
onların hakkını savundu. (AK PARTİ sıralarından alkışlar, gülüşmeler) Yani
Meclis kürsüsüne veya basın toplantısına herkesi çıkarmak mümkün ama böylesi
cesaret ister, her kişinin kârı değil Tanal, er kişinin kârı, bak sen onu bile
yaptın. Sayın Valimiz, Çankırı Valisiydi, eşimle beraber gittik, bizleri
misafir etti. Yani biz birbirimizi tanıyoruz aslında, seviyoruz da. Geçen Plan
ve Bütçe Komisyonunda İhsan Hoca’yla Musa Çam Bey arasında güzel bir şeyi de
söyledik, CHP’de mescit açıldı arkadaşlar, kapandığını henüz duymadım! Açık,
devam mı?
MALİK ECDER
ÖZDEMİR (Sivas) – Açık.
BAŞBAKAN
YARDIMCISI BÜLENT ARINÇ (Devamla) – Dedim: İhsan Hocam, mademki kurultaydan en
yüksek oyu aldın…
ALİ ÖZGÜNDÜZ
(İstanbul) - Sayın Bakan, bir de cemevi açsanız ne iyi olacak.
BAŞBAKAN
YARDIMCISI BÜLENT ARINÇ (Devamla) – Meclis Başkanına söyleyin, belki açar. 
İhsan Hocama
dedim ki: Kurultaydan en yüksek oyu sen aldın. Bir görev daha var, mescitte
imamlık yap, Musa Çam’ı da arkasında cemaat et. (AK PARTİ sıralarından
alkışlar, gülüşmeler) Bak, ne geçiyor gönlümden biliyor musun, siz, Musa Çam’ı
cemaat yapamazsınız ama Musa Çam sana jandarma marşını söyletir. (Gülüşmeler)
Bundan o kadar eminim. 
BİNNAZ TOPRAK
(İstanbul) - Ama sesi kötü. 
BAŞBAKAN
YARDIMCISI BÜLENT ARINÇ (Devamla) – Vallahi hocam… (Gülüşmeler) Kamer Genç’e
bir terkibibent söylemiştim altı aydır hâlâ gerçek anlamını anlayamadı. 
İHSAN ÖZKES
(İstanbul) - Beni övüyor musunuz, yeriyor musunuz?
BAŞBAKAN
YARDIMCISI BÜLENT ARINÇ (Devamla) – Ben sizi överim, Allah korusun ya, öyle şey
mi olur? Siz Üsküdar’da neredeyse belediyeyi kazanıyordunuz. 
Değerli
arkadaşlarım, gelmek istediğim nokta…
İDRİS YILDIZ
(Ordu) - Sayın Bakanım, CHP’de mescit olması, bu basınla ilgili biraz önce
söylediğiniz eleştiri için yoksa CHP’de mescit olması Türkiye’de en doğal şey. 
BAŞBAKAN
YARDIMCISI BÜLENT ARINÇ (Devamla) – Tabii tabii. 
Ama o gece
-bağışlayın, yani insan zaman zaman espri yapmalı- demek ki bir mescit
açılabilmesi için CHP’de bir psikiyatriste ihtiyaç varmış, onu da söyledim. Bu,
daha önce de açılabilirdi, daha sonra da açılabilirdi. Ama sağ olsun, Bekaroğlu
bizde yapamadığını sizde başardı. Onu da kutlamak gerekir, ne diyeyim. (AK
PARTİ sıralarından alkışlar) Arkadan, bir tek cemevi açmak kaldı. Cemevi
açılmasını, Meclisten önce bence CHP’de istemeniz lazım. Yani o ihtiyaç orada
daha gerçek olabilir. 
ALİ ÖZGÜNDÜZ
(İstanbul) – Onu da siz başlatın. 
MUSA ÇAM (İzmir)
– Yani, siz istemiyor musunuz? 
BAŞBAKAN
YARDIMCISI BÜLENT ARINÇ (Devamla) – Peki. Burası için de bir şey demiyorum.
Tamam, burası için açma yetkisi Meclis Başkanımızda…
ALİ ÖZGÜNDÜZ
(İstanbul) – Hayır, hayır, Mecliste değil, genel merkezde. 
BAŞBAKAN
YARDIMCISI BÜLENT ARINÇ (Devamla) – Ama orada Genel Başkanda. Peki, teşekkür
ediyorum. 
Değerli
arkadaşlar, buradaki müzakerelerin sükûnet içinde ve karşılıklı anlayış içinde
olabilmesi için çok fevri hareket etmemek lazım, şahsiyatla uğraşmamak lazım, kişilik
haklarını gözetmek lazım. Kişilik hakları bir insanın zayi ediliyorsa, ona
hepimizin sahip çıkması lazım. 
BAŞKAN – Sayın
Başkan, Beşiktaş gol atmış. 
BAŞBAKAN
YARDIMCISI BÜLENT ARINÇ (Devamla) – Allah aşkına! Oh! (AK PARTİ sıralarından
alkışlar) Peki, teşekkür ederim. Zaten ümitliydim bu takımdan, inşallah arkadan
üst üste gelmez bir şeyler de. 
Değerli
arkadaşlarım, daha önce, bakınız, notlarıma baktım, Meclis Başkanlığından
ayrıldıktan sonra şurada oturuyormuşum. Bir gün şey üzerinde bir konuşma
yapılmış. O zaman da Sayın Akşener Meclis Başkan Vekili. Kamer Genç Beyefendi
her kürsüye çıktığında “sayın” demeden konuşuyor. Sadece Cumhurbaşkanı,
Başbakan için değil bizim için de. 
MUSA ÇAM (İzmir)
– Sayın Başkan, şimdi bu güzel konuşmanın üzerine başka konulara girmeseniz de
burada bağlasanız çok daha iyi olurdu? 
BAŞBAKAN
YARDIMCISI BÜLENT ARINÇ (Devamla) – Yine güzel bir şey söyleyeceğim, sağ ol.
Yani kimseyi rencide etmek niyetinde değilim, kendimi ön plana koyuyorum. Ben
de nefsiyle hareket eden bir insan olabilirim, çoğu zaman da böyleyim,
duygularıyla… Bütün bunları bir tarafa koyalım. Ama bu Meclis, hak etmediği bu
tartışmalardan da kurtulması lazım. Ben sadece hissiyatımı ifade edeyim,
kapatayım. 
Bakınız, o zaman
demişim ki burada: “Milletvekilleri ‘Sayın Başkan, sayın milletvekilleri’ diye
konuşmaya başlar. Bu bir nezaket ifadesidir. Siz bana demiyorsunuz ama ben size
‘sayın’ demeye devam edeceğim.” Oradan bağırmış “Senden sayın mayın
istemiyorum.” diye. Sayın Akşener ısrar etmiş “Sayın diyeceksiniz.” diye,
etmemiş. Bu ayrı bir yapıdır. Etmiyor, ne yapalım. Ondan sonra ben de kendisine
“sayın” dememeye başladım. 
Şimdi,
arkadaşlar, bağırarak konuşmak veya bağırarak ortamı güç durumlara düşürmek
doğru değil. Yine bu kürsüden söylemişim: Sesini yükseltme, sözünü yükselt.
Toprağa işleyen su damlaları toprağa berekettir, sağanak yağmurdan fayda
gelmez. “Sesini yükseltme, sözünü yükselt.” sözü şudur: Sözde, hikmet ve
bilgelik vardır, seste sadece bağırmak vardır. Eğer sesimizin sözle beraber
tesirli olmasını istiyorsak ne dediğimizi güzel bir şekilde anlatacağız.
Bağırmadan, damarlar şişmeden, gözler yerinden fırlamadan, karşınızda rakip bir
parti değil de düşman kuvvetler var gibi konuşmayacağız. Bu kadar basit.
Bakınız, Mevlâna’ya ait olduğunu söyledikleri bir söz: “Hiç bir sarrafın
bağırdığını duydunuz mu?” 
Türkçesiyle
söylüyorum veya Mevlana dilinden: 
“Zerzevatçı
bağırır, sarraf bağırmaz. 
Söyleyecek sözü,
fikri kıymetli olan bağırmaz. 
Bağıran
düşünemez, düşünemeyen kavga eder. 
Siz hiç bir
sarrafın bağırdığını duydunuz mu? 
Kıymetli malı
olanlar bağırmaz. 
Domatesçi,
zerzevatçı bağırır ama kuyumcu bağırmaz. 
Eskici bağırır
ama antikacı bağırmaz.” 
Bu tarafa
döneyim, burada da bağıranlar var çünkü. (Gülüşmeler) 
“Düşünen
bağırmaz. İnsan bağırırken düşünemez.” 
Değerli
arkadaşlarım, ne olur, bu üslup içerisinde tartışmalarımızı, görüşmelerimizi
yapalım. Bu Meclis bunu hak ediyor. Yarın buradan gittiğimiz zaman tutanaklar
bizim şahidimiz olacak. Bu tutanakları okuyan insanlar bu hakaretleri, bu
yersiz sözleri, bu birbirimizi kırıp geçirmeleri gördükleri zaman yüzleri
kızarmak bir tarafa, hepimizin hakkında da bir kanaatleri olacak. Âdeta amel
defteri gibi tutanaklarda yazılı olan her şey bizim hakkımızda bir beraat
vesikası veya da bir suçlama mekanizması olacak. 
Ben bütün
arkadaşlarımın bu hassasiyetlere fazlasıyla dikkat edeceğini düşünüyorum. Kendi
hatalarımdan dolayı af diliyorum. İsmi geçen zat için de söyleyecek bir şey
bulamıyorum. 
Hepinize hayırlı
akşamlar. (AK PARTİ sıralarından alkışlar) 
BAŞKAN – Çok
teşekkür ederiz Sayın Bakan. 
Sayın
milletvekilleri, bu akşam Legia Varşova ile bir maçı var Polonya’da
Trabzonspor’un; ona da başarılar dileyelim buradan. (Alkışlar) 
Bu sefer bir Trabzonlu
olarak Trabzonspor’a başarılar diliyorum; inşallah ondan da iyi haberler alırız
bu maç sonucunda.
Şimdi, şahsı
adına, aleyhte olmak üzere Sivas Milletvekili Sayın Malik Ecder Özdemir’i
kürsüye davet ediyorum.
Buyurun. (CHP
sıralarından alkışlar)
Süreniz beş
dakika. 
MALİK ECDER
ÖZDEMİR (Sivas) – Sayın Başkan, sayın milletvekilleri; Sayın Bülent Arınç’ın bu
veciz konuşmalarından, ağzından bal akan konuşmalarından sonra bu Genel Kurulu
çok fazla germek istemiyorum. 
Ben konuşmamın
başında yine “Sayın Başkanım” diye başladım, Sayın Başkanıma da saygılarımı
sunuyorum. Her ne kadar tutanaklarda Sayın Başkan “Sizin saygınızı
istemiyoruz.” dese de ben Sayın Başkanı da saygıyla selamlayarak konuşmama
başlamak istiyorum. 
BAŞKAN –
Teşekkür ederim Sayın Özdemir.
MALİK ECDER
ÖZDEMİR (Devamla) - Değerli arkadaşlarım, geçen hafta bu çatı altında, Türkiye
Büyük Millet Meclisi çatısı altında kelimenin tam anlamıyla bir skandal, bir
rezalet yaşandı. Meclisin davetlisi olarak bir konferans verme gerekçesiyle
Meclise davet edilen ve geçmişi belli olan bir meczup bu çatı altında yani
cumhuriyetin en önemli kurumu olan Türkiye Büyük Millet Meclisi çatısı altında
cumhuriyetin temel değerlerine ve cumhuriyet devrimlerine aşağılayıcı sözlerde
bulundu. Gerçi bu konuda Meclis Başkanı bir idari soruşturma başlattı ama bizim
grup başkan vekillerimizin ortak imzasıyla Meclis Başkanına verdiğimiz bu şahıs
için bir suç duyurusu talebimiz var; bu talebimizi sonuna kadar takip edeceğiz.

Bütçe üzerine
çok fazla bir şey söylemek istemiyorum, ilerleyen günlerde konuşacağız. Bu
bütçe, aslında ezilene, yoksula, işsize çok fazla bir şey getirmiyor “Milletin
efendisi” dediğimiz köylüye bir şey vermiyor ama “Milletin hizmetkârı” olduğunu
söyleyenlere 1,5 katrilyon lira para harcayarak saraylar yaptırmayı hedefliyor.
Değerli
arkadaşlarım, bir başka şey var; ben kaçak saraydan değil bir başka saraydan
bahsetmek istiyorum. Meclise bağlı İstanbul’da bulunan tarihî Millî
Saraylarımız var. Biz bir aydan bu tarafa bu Millî Saraylarda yaşanan yolsuzlukları,
hukuksuzlukları Meclis gündemine taşımaya çalışıyoruz. Bu sarayların bir
envanteri çıkarılıyor mu, içindeki tarihî eserlere gerçekten sahip çıkılıyor
mu, bilmiyorum ama bu saraylara bağlı 10 tane, adı kafeterya olan değişik türde
işletmeler var. Daha önce Meclis tarafından işletilen bu kafeteryalar ne yazık
ki 2003’te Meclis Genel Sekreterliğinin çıkardığı bir sözüm ona yönergeyle
hukuka, ahlaka, etik kurallarına aykırı bir biçimde birçoğu AKP’li iş adamı ve
yandaşlarına -kelimenin tam anlamıyla- peşkeş çekilmiştir. Buradan söylüyorum;
Yıldız Park içerisinde bulunan Yıldız Teras Cafe AKP Genel Başkan Yardımcısı
Süleyman Soylu’nun yeğeni Mehmet Soylu’ya; Dolmabahçe Saat Kulesi Kafeterya
Kadir Topbaş’ın hala çocuklarına; Küçüksu Kasrı’nda bulunan kafeterya AKP’li iş
adamı Albayrak’ın damadına verilmiştir. Biz bunu Cumhuriyet Halk Partisinin
Başkanlık Divanı üyeleri olarak Başkanlık Divanında gündeme getirdik, bir
soruşturma açılmasını istedik ve Meclis Başkanından bu konuda bir idari işlemde
bulunmasını istedik. Ne yazık ki bugüne kadar bir soruşturma açılmadı. İç
denetim açılmış olmasına rağmen soruşturma açılmayınca biz Bartın
Milletvekilimiz Sayın Rıza Yalçınkaya’yla birlikte cumhuriyet savcılığına suç
duyurusunda bulunduk. Eğer bu ülkede cumhuriyet savcıları varsa, gerçekten
ahlaka, hukuka aykırı bu vurgunun üzerine gitmeleri lazım.
İşin özü şu:
2886 sayılı Yasa’ya göre hazineye ait olan yerler, hazineden izin almadan
kimseye kiraya verilemeyecek olan bu yerler iş bilir bürokratlar tarafından,
sözüm ona “konsinye usulü işletme” adı altında, bu adını saydığımız şahıslara
peşkeş çekilmiştir ve işin bir başka garip tarafı “teklif alma usulü” adı
altında bir komisyon oluşturuluyor. Komisyonun Başkanı, Genel Sekreter
Yardımcısı İstanbul’da, 2 bürokratı var. Teklifleri alanlar da bunlar,
teklifleri “Evet, uygundur.” diyen, tasdik eden komisyon da aynı komisyon.
Böyle bir anlayış olamaz. Gerçekten, ahlaka, etik kurallara ve hukuka aykırı bu
yolsuzluğun peşini bırakmayacağımızı ifade etmek istiyorum. Belki beş dakikalık
sürede bu yolsuzluğu Meclisimizin Genel Kurulunun dikkatine yeterince sunamamış
olabiliriz ama önümüzdeki süreçte bu konuda bir Meclis araştırması açarak, bu
konudaki sorumluların yani kaçak saraydan sonra Millî Saraylarda ona buna
peşkeş çekilen bu millî değerlerimizin hesabını eninde sonunda soracağımızı
ifade etmek istiyorum.
Sayın Genel
Sekreterimiz burada, Meclis Başkan Vekilimiz burada, Başkanlık Divanında
gündeme getirdik. 
(Mikrofon
otomatik cihaz tarafından kapatıldı)
BAŞKAN –
Teşekkür ederim.
MALİK ECDER
ÖZDEMİR (Devamla) – Yani, çok açık ve net hukuka aykırı bir biçimde “Biz
Meclisiz, biz istediğimizi yaparız.” diyerek bu milletin varlığını hiç kimseye
peşkeş çekmeye hiç kimsenin hakkı yoktur diyorum.
Bu bütçenin
ülkemize hayır getirmeyeceğini, işsize, yoksula fayda getirmeyeceğini
biliyoruz. Bu nedenle, bu bütçeye ret oyu vereceğimizi ifade ediyor, Genel
Kurulu sevgiyle saygıyla selamlıyorum. (CHP sıralarından alkışlar)
BAŞKAN –
Teşekkür ederim Sayın Malik Ecder Özdemir. Sizin de bana attığınız bütün
lafları unutuyorum ve tekrar teşekkür ediyorum.
Şimdi soru-cevap
işlemine başlıyoruz.
Süremiz yirmi
dakika. On dakika soru sormaya ayıracağız, on dakika da cevaplarla geçireceğiz.
Sisteme giren
milletvekili arkadaşlarımız var, sırasıyla söz vereceğim.
Sayın Işık,
buyurun.
ALİM IŞIK
(Kütahya) – Teşekkür ediyorum Sayın Başkan.
Sayın Bakan, iki
sorum var. Birisi, bilindiği gibi, Başbakanlığın 16 Haziran 2012 tarihli ve
2012/15 no.lu Genelge’si gereğince maden ruhsatları başta olmak üzere, birçok konu
Başbakanlığın iznine tabi tutulmuştur. O tarihten bu yana Başbakanlığın iznini
almak için bekleyen kaç işlem şu anda izne maruz kalmıştır? Bugüne kadar
kimlere veya kaç başvuruya müsaade edilmiş, kaçı bekleme hâlindedir? Bu
genelgenin kaldırılması düşünülmekte midir? Eski Sayın Başbakan Cumhurbaşkanı
olduğuna göre, herhâlde yeni Başbakanın da böyle bir tasarruf hakkı doğmuştur
diye düşünüyorum. 
İkincisi:
Diyanet Vakfı tarafından, örneğin camilerde toplanan paralarla vakıf parasından
Diyanet İşleri Başkanına ve üst düzey bazı yöneticilere çok sayıda otomobil
alındığı iddiaları doğru mudur? Doğruysa kimlere, hangi özelliklerde, kaç adet
otomobil alınmıştır? 
BAŞKAN –
Teşekkür ederim. 
Sayın Erdoğan…
MEHMET ERDOĞAN
(Muğla) – Teşekkür ediyorum Sayın Başkan. 
Sayın Bakan,
ülkemizde memura yüzde 3 zam verildiği, işsizliğin çift haneli rakamlara
ulaştığı bir dönemde Cumhurbaşkanlığı bütçesinin yüzde 100 artırılmasının
sebebi nedir? Bundan önceki Cumhurbaşkanı ülkemizi temsil etmekten aciz miydi? 
İki: Sayıştay
2013 yılında kaç belediye denetlemiştir? Denetlenen belediyelerin kaç tanesi
iktidar partisine mensuptur, kaç tanesi muhalefet belediyelerine mensuptur? 
Üç: 2012 yılı
Vakıflar Bankası kârından Vakıflar Genel Müdürlüğüne aktarılması gereken payın
TÜRGEV’e aktarıldığı doğru mudur? Bu doğru ise, TÜRGEV’e ne kadar para
aktarılmıştır Vakıflar Bankasından? 
Teşekkür
ediyorum. 
BAŞKAN –
Teşekkür ederim. 
Sayın Belen…
BÜLENT BELEN
(Tekirdağ) – Teşekkür ederim Sayın Başkan. 
Delaletinizle
Hükûmete 2 tane sorum var. 
BAŞKAN –
Buyurun. 
BÜLENT BELEN
(Tekirdağ) – Ülkemizde faaliyette olan TÜRGEV adında bir vakıf var. Son
zamanlarda bu vakıfla ilgili basında birçok şey yazılıyor. Bu vakfın mali
durumu nedir? Ne kadar mal varlığı vardır? Bugüne kadar ne kadar bağış almıştır?
Bu konuda bilgi… 
İkinci sorum:
Atatürk Orman Çiftliği’nde yapılan kaçak sarayla ilgili salı günü AKP Grubu
adına bütçe konuşması yapan Süreyya Sadi Bilgiç Bey “Yasalara aykırı bir şey
yok.” demiştir.
Geçtiğimiz
günlerde, gene, Meclis Genel Kurulunda Ankara 5. Bölge İdare Mahkemesinin
yürütmeyi durdurma talebini reddettiği iddia edildiğinde Adalet Bakanımız
itiraz etti. Fakat, “Bürokratlar yanlış bilgi vermiş, doğruymuş, 5. İdare
Mahkemesi yürütmeyi durdurma kararı vermiştir.” dedi. Bunların hangisi doğrudur?
BAŞKAN –
Teşekkür ederim. 
Sayın Çam…
MUSA ÇAM (İzmir)
– Teşekkür ederim Sayın Başkan. 
Türkiye Büyük
Millet Meclisinde bizlerle birlikte çalışan danışmanlar var ve üçüncü eleman
arkadaşlarımız var. Sayın Başkan, bunlar ne yazık ki kıdem tazminatından
faydalanamıyorlar. Bu, büyük bir haksızlık, bizlerle birlikte çalışan danışman
ve üçüncü elemanlara kıdem tazminatının verilmemesi büyük bir haksızlık.
Mutlaka bunun verilmesi gerekiyor. 
Yine, Mecliste
4/C’yle çalışanlar var. Daha önceki Plan ve Bütçe Komisyonundaki toplantılarda
bunları dile getirdik. Bunların peyderpey kadroya alınacaklarıyla ilgili söz
verilmiş olmasına rağmen hâlâ kadrolara geçirilemedi. 
Yine, Türkiye
Büyük Millet Meclisinde çeşitli meslek grupları var. Marangozu var, demircisi var,
sıhhi tesisatçısı var, elektrikçisi var, kaynakçısı var. Bunlar teknik
kadrolarda görev alması gerekirken, maalesef, garson veyahut da aşçı kadrosuna
alınıyor, esas kadrolarına alınmıyor. Yaklaşık olarak 90-95 kişilik bir kadro
var. Tabii ki garson ve aşçı da bir kadrodur ama başka meslek gruplarındaki o
kadroların ihdas edilmesini, onlara karşı yapılmış olan bir haksızlık olarak
düşünüyoruz. 
Yine, burada
çalışan personelimizin çeşitli servis giderleri var. Servisten yeteri kadar
faydalanamıyorlar. Bunlarla ilgili çalışmalar nelerdir, öğrenmek istiyorum.
Teşekkür ederim.

BAŞKAN –
Teşekkür ederim Sayın Çam. 
Sayın Özdemir… 
MALİK ECDER
ÖZDEMİR (Sivas) – Teşekkürler Sayın Başkan. 
Sayın Bakan, çok
yaygın bir söylenti, biraz önce Sayın Mahmut Tanal da söyledi ama önemli
gördüğüm için tekrar sormak istiyorum ve cevap rica ediyorum sizden. Çok ciddi
bir şekilde bir söylenti, ülke çapında, başta “paralel yapı” olarak
adlandırdığınız gazete gruplarından başlayarak, merkez medya gazeteleri dâhil,
100’ün üzerinde gazetecinin ve televizyoncunun bu sabaha doğru tutuklanacağı
iddiası söyleniyor ve bu operasyonun boyutlarının giderek büyüyeceği, gerekirse
seçimleri erteleme pahasına bu operasyonun yapılacağı iddiası söz konusu. Bu
konudaki düşünceniz nedir? Bu iddia doğru mu? Gerçi “Şüyuu vukuundan beterdir.”
diye Anadolu’da bir söz var. Eğer insanların bu konuda tereddütleri, endişeleri
ve korkuları varsa gerçekten Türkiye’de hukukun, demokrasinin hangi noktada
olduğunun bir göstergesidir diye düşünüyorum. Hassaten cevabınızı rica
ediyorum. 
Teşekkür
ediyorum.
BAŞKAN –
Teşekkür ederim. 
Sayın Dibek… 
TURGUT DİBEK
(Kırklareli) – Sayın Başkan, teşekkür ediyorum. 
Sayın Arınç’a
ben de iki soru sormak istiyorum. 
Sayın Arınç,
Başbakanlığın bu yıl ilk on bir aylık süre içerisinde örtülü ödenekten
kullandığı paranın toplamını öğrenebilir miyiz öncelikle, arkadaşlarımız onu
bildirebilirler mi? 2013’ün tümünü de öğrenirsek karşılaştırma fırsatımız
olabilir.
Diğer bir soru
da şu: Bugün Sayın Başbakan kendisine sorulan bir soru üzerine çözüm süreci
içerisinde genel af ve özerklik konusunun masada olmadığını, görüşülmediğini
belirtti. Ancak, birkaç gün önce diğer taraftan bazı yetkili arkadaşlar basına
şu açıklamayı yaptılar: “Özerklik de çözüm süreci içinde masadadır, görüşülüyor,
hatta görüşülen konuları bir iki güne kadar kamuoyuyla paylaşacağız.” Bu iki
açıklamayı siz nasıl değerlendiriyorsunuz? Bir taraftan Sayın Başbakanın “yok”
dediği açıklama, diğer taraftan da diğer grubun “var” dediği özerklik süreci.
Teşekkür
ediyorum.
BAŞKAN –
Teşekkür ederim.
Sayın Aksünger…
Yok.
Sayın Oktay
Öztürk… Yok.
Sayın Öz… Yok.
Sayın Yeniçeri…
ÖZCAN YENİÇERİ
(Ankara) – Teşekkür ederim Sayın Başkan.
Sayın Bakan,
24’üncü Dönemde milletvekilleri tarafından verilen yazılı soru önergelerinin
güncel sayısı nedir? Bunların kaçı süresi içinde cevaplandırılmıştır, kaçı
süresi geçtikten sonra cevaplandırılmıştır, kaçı cevaplandırılmamıştır? Süresi
içerisinde cevaplandırılan soru önergelerinin toplam soru önergelerine oranı
nedir? 
24’üncü Dönemde
Türkiye Büyük Millet Meclisi Başkanlığı tarafından işleme alınmayan soru
önergelerinin sayısı kaçtır? 
24’üncü Dönemde
Başkanlık tarafından süresi içerisinde cevaplandırılmayan yazılı sorular için
Başbakanın veya ilgili bakanların İç Tüzük’te ifade edildiği üzere kaç kere
dikkati çekilmiştir? 
Cumhurbaşkanlığı
2015 yılı bütçesinin ödenek bazında yüzde 100 artış göstermesi hangi ihtiyaçtan
kaynaklanmıştır? 
Yine,
Cumhurbaşkanlığı personel giderlerinin yüzde 70’lik artışının gerekçeleri
nelerdir?
Size göre,
Tayyip Erdoğan Cumhurbaşkanı mıdır, başbakan mıdır, AKP genel başkanı mıdır,
bunu kesin çizgileriyle siz ayrıştırabiliyor musunuz?
Yine, size göre
Cumhurbaşkanı tarafsız mıdır, Anayasa’yla kendisini bağlı hissetmekte midir? 
Teşekkür ederim.
BAŞKAN –
Teşekkür ederim. 
Sayın Şeker…
Yok.
Sayın Küçük…
SEDEF KÜÇÜK
(İstanbul) – Sayın Bakan, personel temininde eşitlik ilkesine uygun hareket
edilmesi konusunda Başbakanlık genelgesi olmasına rağmen kamuda personel
istihdamında maalesef sorunlar bulunmakta. Özellikle Diyanet İşleri Başkanlığı
gibi kamu kurumlarında kadın oranı yüzde 10’un altına düşmektedir. Bugün
bütçelerini görüştüğümüz kurumlarda istihdam edilen personelin ne kadarı
kadındır? Söz konusu kurumlarda üst düzey kadın personel oranı nedir? Bu oranın
artırılması için yapılan çalışmalar nelerdir? 
Teşekkür
ediyorum.
BAŞKAN –
Teşekkür ederim.
Sayın Tanal…
MAHMUT TANAL
(İstanbul) – Teşekkür ederim Sayın Başkan.
Değerli Başbakan
Yardımcımız, bugün bütçesini görüşmüş olduğumuz kurumlarda 657 sayılı Devlet
Memurları Kanunu’nun 59’uncu maddesi uyarınca sınavsız olarak kaç personel
alındı ve bugün bütçesini görüşmüş olduğumuz kurumlarda sınavsız alınan
personelden diğer kurumlara kaç kişi atandı? 
Teşekkür
ediyorum.
BAŞKAN – Sayın
Öğüt…
KADİR GÖKMEN
ÖĞÜT (İstanbul) – Teşekkür ederim Sayın Başkan.
Pazartesi günü
eski bir AKP milletvekili Feyzi İşbaşaran’a yapılan linç girişimi hakkında
herhangi bir şey söyleyecek misiniz? Bu linç girişimi bundan sonraki baş
kaldırma ihtimali olanlara bir gözdağı mıdır? Bu şekilde yapılanları hukuk
dışında linç girişimlerini tasvip ediyor musunuz, buna en yüksek derecede karşı
çıkacak mısınız? Bundan sonra herkes kendi işini kendisi mi görecektir, bunu
öğrenmek istiyorum. Mahkemenin içinde bile dayak yenmiş, bir de alaycı bir
üslupla “Başını duvarlara vurmuş.” denmiştir. Bu konuda Sayın Bakandan bir
görüş rica ediyorum.
BAŞKAN –
Teşekkür ederim. 
Sayın Bakan,
buyurun.
BAŞBAKAN
YARDIMCISI BÜLENT ARINÇ (Bursa) – Sayın Başkanım, bana aidiyeti mümkün olmayan
sorular var. Dilerseniz Sayın Başkan Vekilimiz, belki Sayın Cumhurbaşkanı Genel
Sekreteri, birkaç cümleyle açıklama yapsınlar. Ben, bana ait olanlar için hem
hazırlık yapayım hem de onlara cevap vereyim.
BAŞKAN –
Buyurunuz Sayın Meclis Başkan Vekilim.
TÜRKİYE BÜYÜK
MİLLET MECLİSİ BAŞKAN VEKİLİ SADIK YAKUT (Kayseri) – Sayın Çam’ın sorusuyla
ilgili: 4/C’lilerle ilgili kanunda hüküm var. Yapılacak sınavlarda yüzde 20
4/C’liler arasından olacak. Başka türlü kadroya almak kanunen mümkün değil.
Kaldı ki Başkanlık Divanı tarafından yapılan iyileştirmeyle 4/C’li personel ile
kadrolu personel arasındaki maaş farkı büyük ölçüde giderilmiştir.
Kadrolu
personelin mali hakları 657 sayılı Kanun’la belirlenmiş, 4/C’li personelin mali
hakları ise kamuda Bakanlar Kurulu kararıyla, Türkiye Büyük Millet Meclisinde ise
Başkanlık Divanı kararlarıyla belirlenmektedir. 1/1/2014 tarihinden geçerli
olmak üzere, kamuda çalışan 4/C’li personele yapılan artışlara paralel olarak,
Başkanlık Divanı kararıyla yapılan artış sonucu kadrolu personel ile 4/C’li
personel arasındaki ücret farklılığı azalmıştır. Örneğin, kadrolu personel ile
4/C’li personel arasındaki fark 1/1/2014 tarihi itibarıyla 350 lira civarındadır.
1/1//2014 tarihinden önce bu farklılık 670 lira civarındaydı. 
Diğer soru,
yardımcı hizmetler sınıfından genel idari hizmetler sınıfına geçmek isteyen
personel hakkındadır. Kurumumuzda yardımcı hizmetler sınıfında 312 personel
bulunmaktadır. Kamuda aynı sınıfta görev yapan personel sayısı 110.860’tır.
Yardımcı hizmetler sınıfında görev yapan personelin genel idari hizmetler
sınıfına geçirilmeleri hususu Türkiye Büyük Millet Meclisi Başkanlık Divanının
20/11/2014 tarihli toplantısında dile getirilmiş ancak kurumumuzda görev yapan
personelin kamuda görev yapan personelden ayrı tutulmasının doğru olmayacağı
kanaatiyle konu gündeme alınmamıştır. Kaldı ki bu yıl içerisinde yapılan
görevde yükselme sınavında başarılı olan yardımcı hizmetler sınıfındaki
personel genel idari hizmetler sınıfındaki kadrolarına atanmışlardır.
Sayın
Yeniçeri’nin sorusuyla ilgili: Yazılı ve sözlü soru önergelerine dair her türlü
istatistiki bilgi Türkiye Büyük Millet Meclisi İnternet sayfasında yer almaktadır. Ayrıca yazılı
olarak da cevap verilir. 
Sayın Özdemir’in konuşması sırasında
sorduğu sorularla ilgili: Millî Saraylara bağlı sosyal tesislerin işletilmesine
dair yönerge Genel Sekreter imzasıyla değil, Meclis Başkanı imzasıyla yürürlüğe
girmiştir. Bunun bilinmesini…
MALİK ECDER ÖZDEMİR (Sivas) – O daha
kötü, o daha kötü o zaman.
TÜRKİYE BÜYÜK MİLLET MECLİSİ BAŞKAN
VEKİLİ SADIK YAKUT (Kayseri) – Ayrı bir konu da bilgilendirme anlamında
söylüyorum.
MALİK ECDER ÖZDEMİR (Sivas) – O daha
kötü.
TÜRKİYE BÜYÜK MİLLET MECLİSİ BAŞKAN
VEKİLİ SADIK YAKUT (Kayseri) – Aynı zamanda, 5 Aralık 2014 tarihinde Türkiye
Büyük Millet Meclisinde düzenlenen “Hazreti Mevlâna’yı Anlamak” konulu
konferansta konuşmacı, hiçbir şekilde tasvip edilmesi mümkün olmayan yakışıksız
ifadeler kullanmıştır. Konuyla ilgili olarak…
MALİK ECDER ÖZDEMİR (Sivas) – Niye
davet ediliyor bu adam?
TÜRKİYE BÜYÜK MİLLET MECLİSİ BAŞKAN
VEKİLİ SADIK YAKUT (Kayseri) – Efendim, kürsüye çıkan hiçbir kimsenin ne
konuşacağını önceden kimse bilemez, kimse kestiremez.
MALİK ECDER ÖZDEMİR (Sivas) – Niye
çağırıyorsunuz o zaman? Başka adam yok mu? Adamın sicili belli.
TÜRKİYE BÜYÜK MİLLET MECLİSİ BAŞKAN
VEKİLİ SADIK YAKUT (Kayseri) – Dinleyin lütfen.
Konuyla ilgili olarak inceleme ve
soruşturma başlatılmış olup 2 idareci açığa alınmış, ayrıca konferanstaki
ifadelerle ilgili olarak da Ankara Cumhuriyet Başsavcılığına suç duyurusunda
bulunulmuştur.
MALİK ECDER ÖZDEMİR (Sivas) – Peki,
İstanbul’daki yolsuzluklar hakkında ne diyeceksiniz?
TÜRKİYE BÜYÜK MİLLET MECLİSİ BAŞKAN
VEKİLİ SADIK YAKUT (Kayseri) – Evet, ona geliyorum şimdi, ona da geliyorum.
Birlikteydik o gün konuştuğumuzda Sayın Özdemir, hep birlikte karar verdik
soruşturulmasına. 
Başkanlık Divanında konu görüşülmüş
olup dış denetim için 3 Sayıştay denetçisi, iç denetim için 2 denetçi ve
inceleme soruşturma için de 2 muhakkik görevlendirilmiştir. İnceleme ve
soruşturmanın sonucuna göre de gereği yapılacaktır.
Ayrıca, Genel Sekreterlik tarafından
mevcut kafeteryaların 2886 sayılı Devlet İhale Kanunu’na göre ihale edilerek
kiraya verilebilmesi için başlatılan çalışmalar neticesinde Maliye
Bakanlığından gerekli izinler alınmış olup…
MALİK ECDER ÖZDEMİR (Sivas) – Ne
zaman Sayın Başkan? Bu yolsuzluktan sonra müracaat ettiler. Yapmayın! Genel
Kurulu yanıltmayın.
TÜRKİYE BÜYÜK MİLLET MECLİSİ BAŞKAN
VEKİLİ SADIK YAKUT (Kayseri) – Sayın Başkanın ve Başkanlık Divanının takdirine
göre bu yerler kiraya verilecek veya Türkiye Büyük Millet Meclisi tarafından
işletilecektir.
MALİK ECDER ÖZDEMİR (Sivas) – Bizim
suç duyurumuzdan sonra yapıldı.
TÜRKİYE BÜYÜK MİLLET MECLİSİ BAŞKAN
VEKİLİ SADIK YAKUT (Kayseri) – Sayın Özdemir, konu orada, Başkanlık Divanında
tartışıldı. Milletvekillerinin görevlendirilmesiyle ilgili de iktidarıyla,
muhalefetiyle birlikte, hep birlikte, oy birliğiyle karar verildi. Sonucunu
bekleyeceğiz. 
MALİK ECDER ÖZDEMİR (Sivas) – Peki,
meczup hakkında yapılan idari işlem bu konuda niye yapılmadı Sayın Başkan yani
bu hırsızlık öbüründen daha mı az bir suç?
TÜRKİYE BÜYÜK MİLLET MECLİSİ BAŞKAN
VEKİLİ SADIK YAKUT (Kayseri) - Sayın Öner’in konuşması sırasında sorduğu soru:
Sayın Başkanın yaptıkları var -hakkını yemeyelim- Başkanlık konutuyla ilgili. Bu
tür açıklamaları yapmadan önce keşke sorulsaydı veya kısa bir araştırma
yapsaydınız Sayın Öner. 
Meclis Başkanımız Sayın Cemil Çiçek, Başkanlık
konutunda değil, kendi evinde oturuyor, Başkanlık konutuna taşınmayacağını da
daha önce çeşitli vesilelerle ifade etti.
Yine, medya mensuplarına otopark yasağıyla ilgili
de “Otopark yasağı getirildi.” ifadesi doğru değil, aksine mevcut otoparktan
daha geniş bir otopark tahsis edilmiştir.
Sayın Genç’in Cumhurbaşkanının yemininin
geçersizliği iddiasıyla ilgili yazısına Meclis Başkanlığınca “Başkanlığımızca
ant içmenin tekrarlanmasını gerektirecek bir husus tespit edilememiş olup
yapılacak herhangi bir işlem bulunmamaktadır.” diye cevap verilmiştir.
MALİK ECDER ÖZDEMİR (Sivas) – Sayın Başkanım… Sayın
Başkanım…
BAŞKAN – Hayır, bir dakika, lütfen… 
Sayın Bakan, buyurun…
MALİK ECDER ÖZDEMİR (Sivas) – Sayın Bakanım, özür
dilerim. 
Bu yönergede, bu hukuka aykırı yönergede…
BAŞKAN – Yalnız, sözü ben vereceğim Sayın Özdemir.
TÜRKİYE BÜYÜK MİLLET MECLİSİ BAŞKAN VEKİLİ SADIK YAKUT (Kayseri) –
Efendim, soru sordunuz, cevap verdik burada.
MALİK ECDER ÖZDEMİR (Sivas) – Eğer Sayın Meclis
Başkanımız da bu hukuksuzluğa alet edilmişse Meclis Başkanımız adına
üzülüyorum.
BAŞKAN – Sayın Özdemir, lütfen, sözü ben vereceğim,
benden istediniz, lütfen dedim size.
Buyurun Sayın Bakanım.
BAŞBAKAN YARDIMCISI BÜLENT ARINÇ (Bursa) – Sağ olun
Sayın Başkanım, teşekkür ediyorum.
Sayın Işık’ın iki sorusu vardı; birisi, izne tabi
ruhsatlar, Başbakanlığın izni konusu. Bu konudaki döküm şöyledir: Başbakanlık genelgesinin
yürürlüğe girdiği 15 Haziran 2012’den bugüne kadar 7.094 dosya gelmiş,
bunlardan yüzde 91’i olumlu, yüzde 5,5’u olumsuz olarak cevaplandırılmıştır,
yüzde 3,5’unun ise değerlendirilmesi devam etmektedir. Bu genelgenin
kaldırılması söz konusu olabilir ama şu an için görevine devam ediyor. 
İkinci sorusu: “Diyanet Vakfının camide toplanan
paralarıyla Diyanet İşleri Başkan ve üst düzeylerine kaç otomobil alınmıştır?”
Böyle bir durum kesinlikle söz konusu değildir.
Sayın Erdoğan, Cumhurbaşkanlığı bütçesinde… Sayın
Genel Sekreterin söz hakkı yok İç Tüzük’ümüz gereğince. Kusura bakmayın, biraz
önce yanılmış olabilirim. Yani, bu konular Plan ve Bütçe Komisyonunda
görüşüldüğünde herhâlde cevaplandırılmıştı. Cumhurbaşkanlığı bütçesi üzerinde
bir söz söylemem herhâlde uygun olmayacak. 
“Sayıştay kaç belediyeyi denetledi?” Sayıştay
Başkanımız konuşabilir ama bunun da bir veriye dayanması gerekli, izin
verirseniz onu da Sayıştay Başkanımız yazılı olarak cevaplandırsın. 
Ben bir iki
konuya mutlaka süratli de olsa geçeyim. “Vakıfbanktan vakıflara ayrılan paradan
TÜRGEV’e ayrıldı mı?” diye... Kesinlikle böyle bir şey söz konusu değil. 
BÜLENT BELEN
(Tekirdağ) – Ben böyle bir soru sormadım. 
BAŞBAKAN
YARDIMCISI BÜLENT ARINÇ (Bursa) – Sayın Erdoğan sordu Beyefendi. Sayın Erdoğan’ın
bir bütçeyle ilgili, ikincisi de “2012 yılında Vakıfbanktan Vakıflar Genel
Müdürlüğüne para ayrıldıysa bunlardan TÜRGEV’e de ayrıldı mı?” diye sorusu
vardı. Kesinlikle mümkün değil, böyle bir şeyi reddederiz, böyle bir şeyin
olması da mümkün değil. 
Sayın Belen
“TÜRGEV hakkında yazılıp çiziliyor, ne kadar bağış almış?” dedi. Bunları ben 20
tane önergede madde madde cevaplandırdım, burada tekrar edersem bir dakikaya
sığdıramam. Onlardan size göndereyim, belki sizin sorunuz yok olabilir.
Sayın Çam’ın Meclis
kadrolarıydı sorusu. 
Sayın Tanal önce
bunu sormuştu, Sayın Ecder de onu tekrar etti, keşke ayaktayken
cevaplandırabilseydim.
Konu şu: Bana da
arkadaşlarım getirdiler. Biliyorsunuz Twitter’da fenomen hâline gelen bir isim
var, bu isim bazen yazılarında olacak olayları isim de vermek, yer de vermek
suretiyle yazıyor yani ismini burada zikretmekte de beis yok “Fuat Avni”
isminde. Tahminen 50’ye yakın “tweet” atmış. Bu “tweet”lerinin başında “12
Aralık Cuma günü İstanbul, Ankara ve Malatya merkezli operasyonlar yapılacak,
şunlar, şunlar olacak, şu kadar gazeteci vesaire gözaltına alınacak.” diyor.
Yani, bu bilgilerin, isim de verilerek yapıldığına göre, ciddi sayılması
gerekir. Adalet Bakanımızla, tabii burada olmadığı için, telefonla
görüşebildik. Yani, bu tür bilgilerin bir ilgisi, esası yoktur, biz buna böyle
inanıyoruz ama tabii, öyle bir operasyon yarın, üç gün sonra, beş gün sonra
yapılır mı, ne kadar kapsamda yapılır, ne amaçla yapılır, onu bizim bilmemiz
mümkün değil. 
MALİK ECDER
ÖZDEMİR (Sivas) – Bu, olacak anlamına mı geliyor Sayın Bakan?
BAŞBAKAN
YARDIMCISI BÜLENT ARINÇ (Bursa) – Hayır, Twitter’da her yazılan şeyi biz gerçek
olarak kabul edemeyiz. 
İkincisi, bu
insanın daha önce yazdığı “tweet”ler de var, pek çoğu hakarettir, pek çoğu
düşmanlıktır, pek çoğu kin ve iftiradır, bunlara da inanmayız ancak buradaki
isimler ve yapılacak operasyonda görev alacak polislere kadar da isimler
verildiğine göre... Yani, buna, sadece benim “Ciddidir, bunun üzerinde
durulmalıdır.” dememden gayrı bir şey olamaz. Ben Emniyet Genel Müdürlüğü
mensubu değilim, bir; savcı değilim, hâkim değilim, iki. Adalet Bakanı olsa ne
söyleyebilirdi, onu da tahmin edemem. Ama, bahsi geçen “tweet”leri aldım, ciddi
buldum, biraz da vahim buldum. Daha ne söyleyebilirim? Umarım ki bunların aslı
çıkmaz veya bu ölçüde çıkmaz veya yargı sürecinin dışına taşan bir olay olmaz.
Bunu da temenni ederim, bunu da söylemek isterim. 
BAŞKAN –
Teşekkür ederim Sayın Bakan. 
MAHMUT TANAL
(İstanbul) – Atamalar vardı Sayın Bakan.
MALİK ECDER
ÖZDEMİR (Sivas) – Sayın Başkan, biraz devam etsin.
ALİ HAYDAR ÖNER
(Isparta) – Sayın Başkanım, efendim, benim eleştirdiğim bazı hususlar vardı.
Sayın Başkan Vekilimle aynı liseden mezun olmakla...
MALİK ECDER
ÖZDEMİR (Sivas) – Sayın Bakana süre verelim de cevap versin. 
MUSTAFA ELİTAŞ
(Kayseri) – Yazılı verebilir ama, süre o kadar. 
BAŞKAN – İç
Tüzük’ün hangi usulüne göre söz istediniz, öğrenebilir miyim.
ALİ HAYDAR ÖNER
(Isparta) – Efendim, sorulan sorulara cevap verilmedi. Eleştirilen hususlara
cevap verilmedi, eleştirilmeyen hususa ilişkin birtakım görüşler açıklandı.
BAŞBAKAN
YARDIMCISI BÜLENT ARINÇ (Bursa) – Yazılı cevap verelim Sayın Başkan. 
BAŞKAN –
Teşekkür ederim Sayın Öner. Bu konuda size bir açıklama için söz hakkı verme
durumum söz konusu değil. 
ALİ HAYDAR ÖNER
(Isparta) – Peki, efendim. Ben, kayda düşmek bakımından...
MALİK ECDER
ÖZDEMİR (Sivas) – Açıklama istemedi zaten. Sayın Bakana süre verin, Sayın Bakan
açıklasın.
BAŞKAN – Yazılı
cevap vereceğini de söyledi zaten Sayın Bakan. 
Sayın
milletvekilleri, şimdi, sırasıyla, birinci turda yer alan bütçelerin
bölümlerine geçilmesi hususunu ve bölümlerini ayrı ayrı okutup oylarınıza
sunacağım. 
Cumhurbaşkanlığı 2015 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri okutuyorum:
01) CUMHURBAŞKANLIĞI
1) Cumhurbaşkanlığı 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 397.000.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 397.000.000
BAŞKAN – Kabul edenler...
Etmeyenler... Kabul edilmiştir.
Cumhurbaşkanlığı 2015 yılı
merkezî yönetim bütçesinin bölümleri kabul edilmiştir.
Cumhurbaşkanlığı 2013 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2) Cumhurbaşkanlığı 2013 Yılı Merkezî Yönetim Kesin
Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 186.310.000,00
Bütçe Gideri 181.466.334,33
İptal Edilen Ödenek 4.843.665,67
BAŞKAN – (A) cetvelini kabul
edenler... Etmeyenler... Kabul edilmiştir.
Cumhurbaşkanlığı 2013 yılı
merkezî yönetim kesin hesabının bölümleri kabul edilmiştir.
Türkiye Büyük Millet Meclisi 2015
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
Bölümleri okutuyorum:
02) TÜRKİYE BÜYÜK MİLLET MECLİSİ 
1) Türkiye Büyük Millet Meclisi 2015 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 763.216.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 763.216.000
BAŞKAN – Kabul edenler...
Etmeyenler... Kabul edilmiştir.
Türkiye Büyük Millet Meclisi 2015
yılı merkezî yönetim bütçesinin bölümleri kabul edilmiştir.
Türkiye Büyük Millet Meclisi 2013
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Türkiye Büyük Millet Meclisi 2013 Yılı Merkezî
Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 722.741.520,42
Bütçe Gideri 651.897.008,77
İptal Edilen Ödenek 67.060.856,70
Ertesi Yıla Devredilen Ödenek 3.783.654,95
BAŞKAN – (A) cetvelini kabul
edenler... Etmeyenler... Kabul edilmiştir.
Türkiye Büyük Millet Meclisi 2013
yılı merkezî yönetim kesin hesabının bölümleri kabul edilmiştir.
Kamu Denetçiliği Kurumu 2015 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri okutuyorum:
40.60) KAMU DENETÇİLİĞİ KURUMU
1) Kamu Denetçiliği Kurumu 2015 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 03 Kamu
Düzeni ve Güvenlik Hizmetleri 15.368.000
BAŞKAN – Kabul edenler...
Etmeyenler... Kabul edilmiştir.
 GENEL
TOPLAM 15.368.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
(B) CETVELİ



Kodu


Açıklama


(TL)



 04 Alınan
Bağışlar ve Yardımlar ile Özel Gelirler 15.168.000
BAŞKAN – Kabul edenler...
Etmeyenler... Kabul edilmiştir.
 05 Diğer
Gelirler 200.000
BAŞKAN – Kabul edenler...
Etmeyenler... Kabul edilmiştir.
 TOPLAM 15.368.000
Kamu Denetçiliği Kurumu 2015 yılı
merkezî yönetim bütçesinin bölümleri kabul edilmiştir.
Kamu Denetçiliği Kurumu 2013 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2) Kamu Denetçiliği Kurumu 2013 Yılı Merkezî Yönetim
Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 17.575.000,00
Bütçe Gideri 14.129.184,47
İptal Edilen Ödenek 3.445.815,53
BAŞKAN – (A) cetvelini kabul
edenler... Etmeyenler... Kabul edilmiştir.
Kesin hesap (B) cetvelini
okutuyorum:
(B) CETVELİ



Kodu


Açıklama


(TL)



Genel
Toplam 17.889.232,94
Ret
ve İadeler 693,59
Net
Tahsilat 17.888.539,35
BAŞKAN – (B) cetvelini kabul
edenler… Etmeyenler… Kabul edilmiştir.
Kamu Denetçiliği Kurumu 2013 yılı
merkezî yönetim kesin hesabının bölümleri kabul edilmiştir.
Sayıştay Başkanlığı 2015 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri okutuyorum:
06) SAYIŞTAY BAŞKANLIĞI
1) Sayıştay Başkanlığı 2015 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 22.302.500
BAŞKAN – Kabul edenler…
Etmeyenler… Kabul edilmiştir.
 02 Savunma
Hizmetleri 20.000
BAŞKAN – Kabul edenler...
Etmeyenler... Kabul edilmiştir.
 03 Kamu
Düzeni ve Güvenlik Hizmetleri 159.750.000
BAŞKAN – Kabul edenler...
Etmeyenler... Kabul edilmiştir.
 09 Eğitim
Hizmetleri 4.300.000
BAŞKAN – Kabul edenler...
Etmeyenler... Kabul edilmiştir.
 GENEL
TOPLAM 186.372.500
BAŞKAN – Kabul edenler...
Etmeyenler... Kabul edilmiştir.
Sayıştay Başkanlığı 2015 yılı
merkezî yönetim bütçesinin bölümleri kabul edilmiştir.
Sayıştay Başkanlığının 2013 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2) Sayıştay Başkanlığı 2013 Yılı Merkezî Yönetim Kesin
Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 164.587.200,00
Bütçe Gideri 141.002.930,93
İptal Edilen Ödenek 23.584.269,07
BAŞKAN – (A) cetvelini kabul
edenler... Etmeyenler... Kabul edilmiştir.
Sayıştay Başkanlığı 2013 yılı
merkezî yönetim kesin hesabının bölümleri kabul edilmiştir.
Anayasa Mahkemesi Başkanlığı 2015
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Bölümleri okutuyorum:
03) ANAYASA MAHKEMESİ BAŞKANLIĞI
1) Anayasa Mahkemesi Başkanlığı 2015 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 9.688.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 33.814.000
BAŞKAN – Kabul edenler...
Etmeyenler... Kabul edilmiştir.
MAHMUT TANAL (İstanbul) – Sayın
Başkanım, “Kabul edenler…” derken Anayasa Mahkemesinin bütçesini biz de kabul
ediyoruz, bize de bir bakın.
BAŞKAN – Peki. 
Kabul edenler…
Kabul etmeyenler… Kabul edilmiştir.

GENEL
TOPLAM 43.502.000
BAŞKAN – Kabul edenler...
Etmeyenler... Kabul edilmiştir.
Anayasa Mahkemesi Başkanlığı 2015
yılı merkezî yönetim bütçesinin bölümleri kabul edilmiştir.
Anayasa Mahkemesi Başkanlığı 2013
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Anayasa Mahkemesi Başkanlığı 2013 Yılı Merkezî
Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 36.372.408,44
Bütçe Gideri 25.268.180,46
İptal Edilen Ödenek 11.104.227,98
BAŞKAN – (A) cetvelini kabul
edenler... Etmeyenler... Kabul edilmiştir.
Anayasa Mahkemesi Başkanlığı 2013
yılı merkezî yönetim kesin hesabının bölümleri kabul edilmiştir.
Yargıtay 2015 yılı merkezî
yönetim bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
04) YARGITAY
1) Yargıtay 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 31.525.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 131.442.000
BAŞKAN – Kabul edenler...
Etmeyenler... Kabul edilmiştir.
 GENEL
TOPLAM 162.967.000
BAŞKAN – Kabul edenler...
Etmeyenler... Kabul edilmiştir.
Yargıtay 2015 yılı merkezî
yönetim bütçesinin bölümleri kabul edilmiştir.
Yargıtay 2013 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
2) Yargıtay 2013 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 144.686.000,00
Bütçe Gideri 129.777.735,42
İptal Edilen Ödenek 14.908.264,58
BAŞKAN – (A) cetvelini kabul
edenler... Etmeyenler... Kabul edilmiştir.
Yargıtay 2013 yılı merkezî
yönetim kesin hesabının bölümleri kabul edilmiştir.
Danıştay 2015 yılı merkezî
yönetim bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
05) DANIŞTAY
1) Danıştay 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 18.722.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 84.951.000
BAŞKAN – Kabul edenler...
Etmeyenler... Kabul edilmiştir.
 09 Eğitim
Hizmetleri 30.000
BAŞKAN – Kabul edenler...
Etmeyenler... Kabul edilmiştir.
 GENEL
TOPLAM 103.703.000
BAŞKAN – Kabul edenler...
Etmeyenler... Kabul edilmiştir.
Danıştay 2015 yılı merkezî
yönetim bütçesinin bölümleri kabul edilmiştir.
Danıştay 2013 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
2) Danıştay 2013 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 89.653.280,00
Bütçe Gideri 82.518.012,22
İptal Edilen Ödenek 7.135.267,78
BAŞKAN – (A) cetvelini kabul
edenler... Etmeyenler... Kabul edilmiştir.
Danıştay 2013 yılı merkezî
yönetim kesin hesabının bölümleri kabul edilmiştir.
Başbakanlık 2015 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
Bölümleri okutuyorum:
07)
BAŞBAKANLIK
1) Başbakanlık 2015 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 845.597.000
BAŞKAN – Kabul edenler… Etmeyenler… Kabul
edilmiştir.
 02 Savunma Hizmetleri 2.159.000
BAŞKAN – Kabul edenler... Etmeyenler...
Kabul edilmiştir.
 03 Kamu Düzeni ve Güvenlik
Hizmetleri 5.034.000
BAŞKAN – Kabul edenler... Etmeyenler...
Kabul edilmiştir.
 04 Ekonomik İşler ve
Hizmetler 53.628.000
BAŞKAN – Kabul edenler... Etmeyenler...
Kabul edilmiştir.
 07 Sağlık Hizmetleri 701.000
BAŞKAN – Kabul edenler... Etmeyenler...
Kabul edilmiştir.
 10 Sosyal Güvenlik ve Sosyal
Yardım Hizmetleri 22.000.000
BAŞKAN – Kabul edenler... Etmeyenler...
Kabul edilmiştir.
 GENEL
TOPLAM 929.119.000
BAŞKAN – Kabul edenler... Etmeyenler...
Kabul edilmiştir.
Başbakanlık 2015 yılı merkezî yönetim
bütçesinin bölümleri kabul edilmiştir.
Başbakanlık 2013 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2) Başbakanlık 2013 Yılı Merkezî
Yönetim Kesin Hesabı
BAŞKAN – (A) cetvelinin genel toplamını
okutuyorum:
(A) CETVELİ






(TL)



Toplam
Ödenek 1.206.235.598,49
Bütçe
Gideri 1.177.353.253,88
İptal
Edilen Ödenek 28.882.344,61
BAŞKAN – (A) cetvelini kabul edenler...
Etmeyenler... Kabul edilmiştir.
Başbakanlık 2013 yılı merkezî yönetim
kesin hesabının bölümleri kabul edilmiştir.
Millî İstihbarat Teşkilatı Müşteşarlığı
2015 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri okutuyorum:
07.75) MİLLÎ İSTİHBARAT TEŞKİLATI
MÜŞTEŞARLIĞI
1) Millî İstihbarat Teşkilatı Müsteşarlığı 2015 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 03 Kamu
Düzeni ve Güvenlik Hizmetleri 1.108.220.000
BAŞKAN – Kabul edenler...
Etmeyenler... Kabul edilmiştir.
 GENEL
TOPLAM 1.108.220.000
BAŞKAN – Kabul edenler...
Etmeyenler... Kabul edilmiştir.
Millî İstihbarat Teşkilatı
Müsteşarlığı 2015 yılı merkezî yönetim bütçesinin bölümleri kabul edilmiştir.
Millî İstihbarat Teşkilatı
Müsteşarlığı 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Millî İstihbarat Teşkilatı Müsteşarlığı 2013 Yılı
Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 958.728.518,64
Bütçe Gideri 874.112.460,49
İptal Edilen Ödenek 84.616.058,15
Ertesi Yıla Devredilen Ödenek 27.682.869,87
BAŞKAN – (A) cetvelini kabul
edenler... Etmeyenler... Kabul edilmiştir.
Millî İstihbarat Teşkilatı
Müsteşarlığı 2013 yılı merkezî yönetim kesin hesabının bölümleri kabul
edilmiştir.
Millî Güvenlik Kurulu Genel
Sekreterliği 2015 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri okutuyorum:
07.76) MİLLÎ GÜVENLİK KURULU GENEL
SEKRETERLİĞİ
1) Millî Güvenlik Kurulu Genel Sekreterliği 2015 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 22.575.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 22.575.000
BAŞKAN – Kabul edenler...
Etmeyenler... Kabul edilmiştir.
Millî Güvenlik Kurulu Genel
Sekreterliği 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Millî Güvenlik Kurulu Genel Sekreterliği 2013 Yılı
Merkezî Yönetim Kesin Hesabı
BAŞKAN– (A) cetvelinin genel
toplamını okutuyorum:
(A) CETVELİ






(TL)



Toplam Ödenek 20.166.876,00
Bütçe Gideri 18.221.269,18
İptal Edilen Ödenek 1.945.606,82
BAŞKAN – (A) cetvelini kabul
edenler... Etmeyenler... Kabul edilmiştir.
Millî Güvenlik Kurulu Genel
Sekreterliği 2013 yılı merkezî yönetim kesin hesabının bölümleri kabul
edilmiştir.
Diyanet İşleri Başkanlığı 2015
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Bölümleri okutuyorum:
07.86)
DİYANET İŞLERİ BAŞKANLIĞI
1) Diyanet İşleri Başkanlığı 2015
Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 39.419.145
BAŞKAN – Kabul edenler… Etmeyenler… Kabul
edilmiştir.
 02 Savunma Hizmetleri 191.525
BAŞKAN – Kabul edenler... Etmeyenler...
Kabul edilmiştir.
 03 Kamu Düzeni ve Güvenlik
Hizmetleri 9.593.000
BAŞKAN – Kabul edenler... Etmeyenler...
Kabul edilmiştir.
 07 Sağlık Hizmetleri 519.117
BAŞKAN – Kabul edenler... Etmeyenler...
Kabul edilmiştir.
 08 Dinlenme, Kültür ve Din
Hizmetleri 5.692.332.513
BAŞKAN – Kabul edenler... Etmeyenler...
Kabul edilmiştir.
 09 Eğitim Hizmetleri 1.327.700
BAŞKAN – Kabul edenler... Etmeyenler...
Kabul edilmiştir.
 GENEL
TOPLAM 5.743.383.000
BAŞKAN – Kabul edenler... Etmeyenler...
Kabul edilmiştir.
Diyanet İşleri Başkanlığı 2015 yılı
merkezî yönetim bütçesinin bölümleri kabul edilmiştir.
Diyanet İşleri Başkanlığı 2013 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2) Diyanet İşleri Başkanlığı 2013
Yılı Merkezî Yönetim Kesin Hesabı
BAŞKAN – (A) cetvelinin genel toplamını
okutuyorum:
(A) CETVELİ






(TL)



Toplam
Ödenek 4.960.893.631,00
Bütçe
Gideri 4.971.484.728,65
Ödenek
Üstü Gider 49.461.325,44
İptal
Edilen Ödenek 38.870.227,79
BAŞKAN – (A) cetvelini kabul edenler...
Etmeyenler... Kabul edilmiştir.
Diyanet İşleri Başkanlığı 2013 yılı
merkezî yönetim kesin hesabının bölümleri kabul edilmiştir.
Vakıflar Genel Müdürlüğü 2015
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Bölümleri okutuyorum:
40.18) VAKIFLAR GENEL MÜDÜRLÜĞÜ
1) Vakıflar Genel Müdürlüğü 2015 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 26.935.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 8.910.000
BAŞKAN – Kabul edenler…
Etmeyenler… Kabul edilmiştir.
 07 Sağlık
Hizmetleri 559.500
BAŞKAN – Kabul edenler…
Etmeyenler… Kabul edilmiştir.
 08 Dinlenme,
Kültür ve Din Hizmetleri 355.836.500
BAŞKAN – Kabul edenler…
Etmeyenler… Kabul edilmiştir.
 10 Sosyal
Güvenlik ve Sosyal Yardım Hizmetleri 60.573.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 452.814.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum: 
(B) CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 499.350.000
BAŞKAN – Kabul edenler… Etmeyenler…
Kabul edilmiştir.
 05 Diğer
Gelirler 49.272.000
BAŞKAN – Kabul edenler…
Etmeyenler… Kabul edilmiştir.
 06 Sermaye
Gelirleri 88.000.000
BAŞKAN – Kabul edenler…
Etmeyenler… Kabul edilmiştir.
 TOPLAM 636.622.000
BAŞKAN – Kabul edenler...
Etmeyenler... Kabul edilmiştir.
Vakıflar Genel Müdürlüğü 2015
yılı merkezî yönetim bütçesinin bölümleri kabul edilmiştir.
Vakıflar Genel Müdürlüğü 2013
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2) Vakıflar Genel Müdürlüğü 2013 Yılı Merkezî Yönetim
Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 509.967.333,96
Bütçe Gideri 440.933.470,28
İptal Edilen Ödenek 68.913.419,50
Ertesi Yıla Devredilen Ödenek 120.444,18
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Bütçe
Geliri Tahmini 501.023.000,00
Tahsilat 554.398.305,88
Ret
ve İadeler 18.337.340,71
Net
Tahsilat 536.060.965,17
BAŞKAN – (B) cetvelini kabul
edenler… Etmeyenler… Kabul edilmiştir.
Vakıflar Genel Müdürlüğü 2013
yılı merkezî yönetim kesin hesabının bölümleri kabul edilmiştir.
Türkiye İnsan Hakları Kurumu 2015
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Bölümleri okutuyorum:
40.61)
TÜRKİYE İNSAN HAKLARI KURUMU
1) Türkiye İnsan Hakları Kurumu 2015
Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 4.633.000
BAŞKAN – Kabul edenler... Etmeyenler...
Kabul edilmiştir.
 03 Kamu Düzeni ve Güvenlik
Hizmetleri 200.000
BAŞKAN – Kabul edenler... Etmeyenler...
Kabul edilmiştir.
 GENEL
TOPLAM 4.833.000
BAŞKAN – Kabul edenler... Etmeyenler...
Kabul edilmiştir.
(B) cetvelini okutuyorum:
(B) CETVELİ



Kodu


Açıklama


(TL)



 04 Alınan Bağışlar ve
Yardımlar ile Özel Gelirler 4.818.000
BAŞKAN – Kabul edenler... Etmeyenler...
Kabul edilmiştir. 
 05 Diğer Gelirler 15.000
BAŞKAN – Kabul edenler... Etmeyenler...
Kabul edilmiştir.
 TOPLAM 4.833.000
BAŞKAN – (B) cetvelini kabul
edenler… Etmeyenler… Kabul edilmiştir.
Türkiye İnsan Hakları Kurumu 2015 yılı merkezî yönetim
bütçesinin bölümleri kabul edilmiştir.
Türkiye İnsan Hakları Kurumu 2013 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Türkiye İnsan Hakları Kurumu 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını
okutuyorum:
(A) CETVELİ






(TL)



Toplam Ödenek 750.000,00
Bütçe Gideri 401.606,39
İptal Edilen Ödenek 348.393,61
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Net
Tahsilat 765.900,73
BAŞKAN – (B) cetvelini kabul
edenler… Etmeyenler… Kabul edilmiştir.
Türkiye İnsan Hakları Kurumu 2013 yılı
merkezî yönetim kesin hesabının bölümleri kabul edilmiştir.
Sayın milletvekilleri, böylece
birinci turda yer alan kuruluşların bütçeleri ve kesin hesapları kabul
edilmiştir. Hayırlı olmalarını dilemekteyim. 
Sayın milletvekilleri, birinci
tur görüşmeleri tamamlanmıştır. 
Programa göre kuruluşların bütçe
ve kesin hesaplarını sırasıyla görüşmek için, 12 Aralık 2014 Cuma günü saat
11.00’de toplanmak üzere birleşimi kapatıyorum. 
İyi geceler diliyorum. 
Kapanma Saati:
22.26




(X) 656 ve 656’ya 1’inci Ek ve 657 S.
Sayılı Basmayazılar ve Ödenek Cetvelleri 10/12/2014 tarihli 25’inci Birleşim
Tutanağı’na eklidir.




