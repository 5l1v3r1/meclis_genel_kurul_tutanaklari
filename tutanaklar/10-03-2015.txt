



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

73’üncü Birleşim
10 Mart 2015 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER


I.- GEÇEN TUTANAK
ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kocaeli Milletvekili Haydar Akar'ın, Kocaeli ilinin
sorunlarına ilişkin gündem dışı konuşması
2.- Afyonkarahisar Milletvekili Kemalettin Yılmaz'ın,
çiftçiler, besiciler ve süt üreticilerinin sorunları ve çözüm önerilerine
ilişkin gündem dışı konuşması
3.- Ağrı Milletvekili Ekrem Çelebi'nin, Ağrı ilinde
yapılan yatırımlara ilişkin gündem dışı konuşması
V.- SATAŞMALARA İLİŞKİN KONUŞMALAR
1.- Afyonkarahisar Milletvekili Kemalettin Yılmaz'ın,
Ağrı Milletvekili Ekrem Çelebi’nin yaptığı gündem dışı konuşması sırasında şahsına
ve Milliyetçi Hareket Partisine sataşması nedeniyle konuşması
2.- Amasya Milletvekili Avni Erdemir'in, Mersin
Milletvekili Aytuğ Atıcı’nın HDP grup önerisi üzerinde yaptığı konuşması
sırasında şahsına sataşması nedeniyle konuşması
3.- Mersin Milletvekili Aytuğ Atıcı'nın, Amasya
Milletvekili Avni Erdemir’in sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
4.- Bingöl Milletvekili İdris Baluken'in, Amasya
Milletvekili Avni Erdemir’in sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
5.- Bingöl Milletvekili İdris Baluken'in, Isparta
Milletvekili Recep Özel’in HDP grup önerisi üzerinde yaptığı konuşması sırasında
Halkların Demokratik Partisine sataşması nedeniyle konuşması
6.- Mersin Milletvekili Aytuğ Atıcı'nın, Amasya
Milletvekili Avni Erdemir ile Isparta Milletvekili Recep Özel’in HDP grup
önerisi üzerinde yaptıkları konuşmaları sırasında Cumhuriyet Halk Partisine
sataşması nedeniyle konuşması
7.- Amasya Milletvekili Mehmet Naci Bostancı'nın,
Mersin Milletvekili Aytuğ Atıcı’nın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
8.- Mersin Milletvekili Aytuğ Atıcı'nın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
9.- Kahramanmaraş Milletvekili Mahir Ünal'ın, Antalya
Milletvekili Mehmet Günal’ın CHP grup önerisi üzerinde yaptığı konuşması
sırasında AK PARTİ eski Grup Başkanına sataşması nedeniyle konuşması
10.- Antalya Milletvekili Mehmet Günal'ın,
Kahramanmaraş Milletvekili Mahir Ünal’ın sataşma nedeniyle ve Antalya Milletvekili
Sadık Badak’ın CHP grup önerisi üzerinde yaptıkları konuşmaları sırasında
şahsına sataşması nedeniyle konuşması
11.- Gaziantep Milletvekili Mehmet Şeker'in,
Kahramanmaraş Milletvekili Mahir Ünal’ın sataşma nedeniyle yaptığı konuşması
sırasında şahsına sataşması nedeniyle konuşması
12.- Kayseri Milletvekili Yusuf Halaçoğlu'nun, İstanbul
Milletvekili Sedef Küçük’ün 684 sıra sayılı Kanun Tasarısı’nın 52’nci
maddesiyle ilgili önerge üzerinde yaptığı konuşması sırasında Milliyetçi
Hareket Partisine sataşması nedeniyle konuşması
13.- Amasya Milletvekili Mehmet Naci Bostancı'nın,
Ankara Milletvekili Levent Gök’ün yaptığı açıklaması sırasında Adalet ve
Kalkınma Partisine sataşması nedeniyle konuşması
14.- İstanbul Milletvekili Abdullah Levent Tüzel'in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
15.- Ankara Milletvekili Levent Gök'ün, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
16.- Gaziantep Milletvekili Ali Serindağ'ın, Osmaniye
Milletvekili Hasan Hüseyin Türkoğlu’nun 684 sıra sayılı Kanun Tasarısı’nın
52’nci maddesiyle ilgili önerge üzerinde yaptığı konuşması sırasında Cumhuriyet
Halk Partisine sataşması nedeniyle konuşması
17.- Iğdır Milletvekili Pervin Buldan'ın, Osmaniye
Milletvekili Hasan Hüseyin Türkoğlu’nun 684 sıra sayılı Kanun Tasarısı’nın
52’nci maddesiyle ilgili önerge üzerinde yaptığı konuşması sırasında Halkların
Demokratik Partisine sataşması nedeniyle konuşması
VI.- AÇIKLAMALAR
1.- Tokat Milletvekili Reşat Doğru'nun, Tokat’ın Turhal
ilçesindeki isteğe bağlı sigortalıların, Hükûmetten borçlarının faizlerinin
kaldırılmasını ve yeniden yapılandırılmasını istediklerine ilişkin açıklaması
2.- Bursa Milletvekili Hüseyin Şahin'in, Bursa
Yenişehir Havaalanı’ndan Trabzon ve Erzurum uçuşlarının tekrar başladığına ve
bu konuda emeği geçen herkese şükranlarını sunduğuna ilişkin açıklaması
3.- Mersin Milletvekili Aytuğ Atıcı'nın, Mersin
Büyükşehir Belediyesinin tutumu nedeniyle Mersin Otogarı’nın işletilemediğine
ve Hükûmetin Mersin’in otogar sorununa acilen el atması gerektiğine ilişkin
açıklaması
4.- Kütahya Milletvekili Alim Işık'ın, KPSS’nin nisan
ayında yapılmasının birçok mağduriyete yol açacağına ilişkin açıklaması
5.- Afyonkarahisar Milletvekili Kemalettin Yılmaz'ın,
nüfusları 2 binin altında olduğu için belediye tüzel kişilikleri kapatılan
yerleşim birimlerinin sorunlarına ilişkin açıklaması
6.- Ankara Milletvekili Haluk Özdalga'nın, Suriye’de
öldürülen 300 bin kişinin yaklaşık yarısının AKP iktidarının desteklediği
fanatik militanlar tarafından katledildiğine ilişkin açıklaması
7.- Ankara Milletvekili Levent Gök'ün, Parlamentonun
10/3/1972 tarihinde Deniz Gezmiş, Yusuf Aslan ve Hüseyin İnan hakkındaki idam
cezalarını onaylamasının üzüntüsünü bir kez daha yaşadıklarına ve iç güvenlik
paketinin derhâl geri çekilmesini talep ettiğine ilişkin açıklaması
8.- Adana Milletvekili Ali Halaman'ın, Adana-Kozan
yolunun yapılması gerektiğine ilişkin açıklaması
9.- Mersin Milletvekili Ali Öz'ün, Mersin Milletvekili
Aytuğ Atıcı’nın yaptığı açıklamasındaki bazı ifadelerine ilişkin açıklaması
10.- İzmir Milletvekili Oktay Vural'ın, dolar ve euro
arasındaki parite değişikliğinin hacca gidecek vatandaşlara menfi etkilerinin
ortadan kaldırılması için bir düzenleme yapılması gerektiğine, İzmir Valiliğinin
özgürlükleri kısıtlayan bazı uygulamalarına ve Çanakkale’de yolsuzlukları
eleştirdiği için işten çıkarılan taşeron işçisine yapılan işlemin geri alınması
gerektiğine ilişkin açıklaması
11.- İzmir Milletvekili Oktay Vural'ın, Türkiye Büyük
Millet Meclisine 9-20 Mart tarihleri arasında ziyaretçi yasağı getirilmesiyle
ilgili karara ilişkin açıklaması
12.- Ankara Milletvekili Levent Gök'ün, Türkiye Büyük
Millet Meclisine 9-20 Mart tarihleri arasında ziyaretçi yasağı getirilmesiyle
ilgili karara ilişkin açıklaması
13.- Eskişehir Milletvekili Ruhsar Demirel'in, Antalya
Milletvekili Sadık Badak’ın CHP grup önerisi üzerinde yaptığı konuşmasındaki
bazı ifadelerine ilişkin açıklaması
14.- Amasya Milletvekili Mehmet Naci Bostancı'nın,
İstanbul Milletvekili Abdullah Levent Tüzel’in 684 sıra sayılı Kanun
Tasarısı’nın 52’nci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
15.- Ankara Milletvekili Levent Gök'ün, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
16.- Kayseri Milletvekili Yusuf Halaçoğlu'nun, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
17.- Kayseri Milletvekili Yusuf Halaçoğlu'nun, kadına
uygulanan şiddeti, aşağılamayı ve tacizi ortadan kaldıracak bir yasayı derhâl
çıkarmaya hazır olduklarına ilişkin açıklaması
18.- Kayseri Milletvekili Yusuf Halaçoğlu'nun, Şırnak
Milletvekili Hasip Kaplan’ın 684 sıra sayılı Kanun Tasarısı’nın 53’üncü
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
19.- Ankara Milletvekili Levent Gök'ün, İstanbul
Milletvekili Abdullah Levent Tüzel’in 684 sıra sayılı Kanun Tasarısı’nın
54’üncü maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
20.- Şırnak Milletvekili Hasip Kaplan'ın, Genel Kurulda
uygulanan kölelik düzenindeki çalışma tarzını insan onuruna aykırı bulduğuna
ilişkin açıklaması
21.- Bursa Milletvekili Sena Kaleli'nin, Genel Kurulda
çalışanlara fazla mesai ücreti verilmeden insanlık dışı bir tempoda çalıştırıldıklarına
ilişkin açıklaması
22.- Amasya Milletvekili Mehmet Naci Bostancı'nın,
Şırnak Milletvekili Hasip Kaplan’ın yaptığı açıklamasındaki bazı ifadelerine
ilişkin açıklaması
23.- Ankara Milletvekili Levent Gök'ün, çalışanların
hukukunu korumak zorunda olduklarına ve temel hak ve hürriyetleri ilgilendiren
bir konuda iktidar partisinin uzlaşma araması gerektiğine ilişkin açıklaması
24.- İzmir Milletvekili Oktay Vural'ın, yürütmenin Parlamentoya
bu şekilde bir dayatmada bulunmasının milletvekillerinin durumlarını istismar
etmek amacı taşıdığına ilişkin açıklaması
25.- Isparta Milletvekili Ali Haydar Öner'in, Meclis
Başkanlığının, sadece milletvekillerinin değil, stenografların, kavasların,
aşçıların, garsonların, polislerin ve diğer görevlilerin de hukukunu koruması
gerektiğine ilişkin açıklaması
26.- Ankara Milletvekili Bülent Kuşoğlu'nun,
genişletilmiş ekonomi zirvesinde alınan kararlarla ilgili Hükûmetin detaylı bir
açıklama yapması gerektiğine ilişkin açıklaması
27.- Kocaeli Milletvekili Haydar Akar'ın, Genel
Kuruldaki çalışma düzeninin dünyanın hiçbir ülkesinde olmadığına ilişkin
açıklaması
28.- Aydın Milletvekili Ali Uzunırmak'ın, Meclisin
denetim faaliyetlerini yapamadığına ve çalışmaların bu kadar uzun süreli
olmaması gerektiğine ilişkin açıklaması
29.- Gaziantep Milletvekili Ali Serindağ'ın, Genel
Kurul çalışmalarının bu kadar uzun süreli olmaması gerektiğine ve görüşülmekte
olan tasarıya toplumun her kesiminin karşı çıktığına ilişkin açıklaması
30.- Kütahya Milletvekili Alim Işık'ın, Meclise bu
çalışma şartlarının dayatılmasının normal bir uygulama olmadığına ilişkin
açıklaması
31.- İstanbul Milletvekili Binnaz Toprak'ın, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
32.- Ardahan Milletvekili Ensar Öğüt'ün, Genel
Kuruldaki çalışma düzeninin insan haklarına aykırı olduğuna ilişkin açıklaması
33.- Antalya Milletvekili Mehmet Günal'ın, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
34.- Isparta Milletvekili S. Nevzat Korkmaz'ın, İç
Tüzük’ün herkesin kendi kafasına göre yorumladığı bir kitapçık şeklinde
kaldığına ve bu çalışma düzeninin dünyada eşi benzeri görülmediğine ilişkin
açıklaması
35.- Tokat Milletvekili Orhan Düzgün'ün, Merkez Bankası
Başkanıyla ilgili Bakanın bir açıklama yapması gerektiğine ilişkin açıklaması
36.- Hatay Milletvekili Adnan Şefik Çirkin'in,
Cumhurbaşkanının, bu yasanın çıkması konusunda yaptığı değerlendirmelerle
aslında bu Meclise hakaret ettiğine ilişkin açıklaması
37.- Bilecik Milletvekili Fahrettin Poyraz'ın,
muhalefet partilerinin bir taraftan engelleme yaparken bir taraftan da çalışma
düzeninden şikâyet ettiklerine ilişkin açıklaması
38.- Mersin Milletvekili Ali Öz'ün, Türkiye Büyük
Millet Meclisinin saygınlığına gölge düşürecek bir çalışma yürütüldüğüne
ilişkin açıklaması
39.- Bursa Milletvekili Hüseyin Şahin'in, vatandaşların
görüşülmekte olan 684 sıra sayılı Kanun Tasarısı’nın bir an önce çıkmasını
beklediklerine ilişkin açıklaması
40.- Konya Milletvekili Faruk Bal'ın, Bursa
Milletvekili Hüseyin Şahin’in yaptığı açıklamasındaki bazı ifadelerine ilişkin
açıklaması
41.- İstanbul Milletvekili Ali Özgündüz'ün, iktidar
partisi milletvekillerinin muhalefetin konuşmasını hakkın suistimali olarak
değerlendirmelerinin haksızlık olduğuna ve Genel Kuruldaki çalışma düzenine
ilişkin açıklaması
42.- Sivas Milletvekili Hilmi Bilgin'in, muhalefete,
Meclisin onuruna yakışır şekilde muhalefet yapmasını ve yapmış olduğu işi
ciddiye almasını önerdiğine ilişkin açıklaması


VII.- GEÇEN TUTANAK HAKKINDA KONUŞMALAR
1.- Isparta Milletvekili Ali Haydar Öner'in, 9/3/2015
tarihli 72’nci Birleşimdeki bazı ifadelerini düzelttiğine ilişkin konuşması
VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İzmir Milletvekili Oğuz Oyan ve 24 milletvekilinin,
Maliye Bakanlığının belediyelere yönelik vergi incelemelerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1245)
2.- Hatay Milletvekili Mehmet Ali Ediboğlu ve 21
milletvekilinin, akademik ve idari personel ile öğrencilerin sorunlarına çözüm
bulunması ve haklarının korunması amacıyla Mustafa Kemal Üniversitesi
Rektörünün icraatlarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1246) 
3.- Çanakkale Milletvekili Ali Sarıbaş ve 20
milletvekilinin, 18 Mart Çan Termik Santrali’nin çalıştırılamaması nedeniyle
meydana gelen üretim kaybından kaynaklanan kamu zararı ile sorumluların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1247)
B) Duyurular
1.- Başkanlıkça, Kadın Erkek Fırsat Eşitliği ile İnsan
Haklarını İnceleme Komisyonlarında siyasi parti grubu mensubu olmayan
milletvekillerine düşen birer üyelik için aday olmak isteyen siyasi parti grubu
mensubu olmayan milletvekillerinin yazılı olarak müracaat etmelerine ilişkin
duyurusu
C) Tezkereler
1.- Türkiye Büyük Millet Meclisi Başkanlığının,
Kenya’nın başkenti Nairobi’de 21-23 Nisan 2015 tarihlerinde düzenlenecek olan
Engellilerin Katılımı İçin Küresel İttifak konulu konferansa katılım
sağlanmasına ilişkin tezkeresi (3/1713)
2.- Türkiye Büyük Millet Meclisi Başkanlığının, Almanya
Federal Cumhuriyeti Kuzey Ren Vestfalya Eyaleti Meclis Başkanlığı tarafından
17/3/2015 tarihinde Almanya’nın Düsseldorf şehrinde düzenlenecek olan Kuzey Ren
Vestfalya ve Türkiye Arasında Kardeş Şehirler Uygulaması- Parlamenter Görüşmesi
konulu toplantıya katılım sağlanmasına ilişkin tezkeresi (3/1714)
3.- Türkiye Büyük Millet Meclisi Başkanlığının, Avrupa
Parlamentosu (AP) Katılım Öncesi Eylem Birimi tarafından Avrupa Parlamentosu
Anayasal İşler Komitesi ve Dışişleri Komitesi iş birliğiyle 23-24 Mart 2015
tarihlerinde Belçika’nın başkenti Brüksel’de düzenlenecek olan Sürdürülebilir
Demokrasi İçin Siyasi Kültürün Geliştirilmesi ve Siyasi Diyalogun Arttırılması
konulu parlamentolar arası seminere katılım sağlanmasına ilişkin tezkeresi (3/1715)
4.- Türkiye Büyük Millet Meclisi Başkanlığının, Amerika
Birleşik Devletleri’nin New York şehrinde 9-13 Mart 2015 tarihlerinde Birleşmiş
Milletler (BM) Kadının Statüsü Komisyonunun 59’uncu Dönem Toplantısına
milletvekillerinden oluşan bir heyetin katılmasının Türkiye Büyük Millet
Meclisi Başkanlık Divanının 4/3/2015 tarihli 95 sayılı Kararı’yla uygun
bulunduğuna ilişkin tezkeresi (3/1716)
D) Önergeler 
1.- Osmaniye Milletvekili Hasan Hüseyin Türkoğlu’nun,
(2/428) esas numaralı Devlet Memurları Kanununda Değişiklik Yapılması Hakkında
Kanun Teklifi’nin doğrudan gündeme alınmasına ilişkin önergesi (4/243)
IX.- ÖNERİLER
A) Siyasi Parti Grubu Önerileri 
1.- HDP Grubunun, Grup Başkan Vekili Bingöl
Milletvekili İdris Baluken tarafından, Bingöl Üniversitesindeki baskılar, yolsuzluk
iddiaları ve rektör yönetiminden kaynaklı sorunların araştırılması amacıyla
5/3/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak Genel Kurulun 10 Mart 2015 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
2.- MHP Grubunun, Kütahya Milletvekili Alim Işık ve
arkadaşları tarafından, ASELSAN’da görevli mühendislerin zamansız ve endişe
verici ölümlerinin arkasındaki nedenlerin ve gerçeklerin tespit edilerek
kamuoyunda oluşan şüphelerin giderilmesi, çalışanların güvence içinde
projelerini gerçekleştirebilmelerinin sağlanması ve yaşadıkları sorunların
araştırılarak alınması gereken önlemlerin belirlenmesi amacıyla, 10/3/2015
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin Genel Kurulun bilgisine sunulmak üzere bekleyen diğer
önergelerin önüne alınarak Genel Kurulun 10 Mart 2015 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
3.- CHP Grubunun, Gaziantep Milletvekili Mehmet Şeker
ve 19 milletvekili tarafından, Hükûmet temsilcilerinin faiz lobisine yönelik
iddialarının araştırılarak alınması gereken önlemlerin belirlenmesi amacıyla
13/6/2013 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak Genel Kurulun 10 Mart 2015 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
X.- SEÇİMLER
A) Radyo Ve Televizyon Üst Kuruluna Üye Seçimi
1.- Radyo ve Televizyon Üst Kurulunda boşalan
üyeliklere seçim
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli Milletvekili
Kamer Genç’in; Türkiye Büyük Millet Meclisi İçtüzüğünün Bir Maddesinin
Değiştirilmesi Hakkında İçtüzük Teklifi ve Anayasa Komisyonu Raporu (2/242,
2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
6.- Konya Milletvekili Kerim Özkul ve Kırıkkale
Milletvekili Ramazan Can ile 45 Milletvekilinin; Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (2/2616) (S. Sayısı: 688)
XII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Meral Akşener'in,
her türlü toplumsal olayda kadınların örnek verilmesinin doğru olmadığına
ilişkin konuşması 
XIII.- YAZILI SORULAR VE CEVAPLARI
1.- Ankara Milletvekili Zühal Topcu'nun, yabancı
uyruklu gerçek kişilerin ülkemizde taşınmaz edinmesine ilişkin sorusu ve
Kalkınma Bakanı Cevdet Yılmaz’ın cevabı (7/61164) (Ek Cevap)
10 Mart 2015
Salı
BİRİNCİ OTURUM
Açılma Saati:
15.00
BAŞKAN: Başkan
Vekili Meral AKŞENER
KÂTİP ÜYELER: Fehmi
KÜPÇÜ (Bolu), İsmail KAŞDEMİR (Çanakkale) 
-----0----- 
BAŞKAN – Türkiye Büyük Millet
Meclisinin 73’üncü Birleşimini açıyorum.
III.- YOKLAMA
BAŞKAN – Elektronik cihazla yoklama
yapacağız.
Yoklama için üç dakika süre vereceğim.
Sayın milletvekillerinin oy düğmelerine
basarak salonda bulunduklarını bildirmelerini, bu süre içerisinde elektronik
sisteme giremeyen milletvekillerinin salonda hazır bulunan teknik personelden
yardım istemelerini, buna rağmen sisteme giremeyen üyelerin ise yoklama
pusulalarını görevli personel aracılığıyla üç dakikalık süre içerisinde
Başkanlığa ulaştırmalarını rica ediyorum.
Yoklama işlemini başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı yoktur.
Birleşime on dakika ara veriyorum.
Kapanma Saati:
15.06
İKİNCİ OTURUM
Açılma Saati:
15.18
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale) 
-----0-----
BAŞKAN – Türkiye Büyük Millet
Meclisinin 73’üncü Birleşiminin İkinci Oturumunu açıyorum.
III.- YOKLAMA
BAŞKAN – Açılışta yapılan yoklamada
toplantı yeter sayısı bulunamamıştı.
Şimdi yoklama işlemini tekrarlayacağım.

Yoklama için iki dakika süre veriyorum
ve yoklama işlemini başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır,
görüşmelere başlıyoruz.
Gündeme geçmeden önce üç sayın
milletvekiline gündem dışı söz vereceğim. 
Sayın milletvekilleri, bütün gruplar
açısından söylüyorum, gündem dışı konuşma yapacak üç arkadaşımızın konuşmalarını
sükûnet içerisinde, sağlıklı bir şekilde dinleyebilmek, onları izleyebilmek
için -bu tarafa da söylüyorum, o tarafa da; tur atanlar var- gürültüyü
hafifletirsek iyi olacak.
Gündem dışı ilk söz, Kocaeli ilinin
sorunları hakkında söz isteyen Kocaeli Milletvekili Sayın Haydar Akar’a aittir.
Buyurunuz Sayın Akar. (CHP sıralarından
alkışlar)
IV.- GÜNDEM DIŞI KONUŞMALAR
A) Milletvekillerinin Gündem
Dışı Konuşmaları
1.- Kocaeli Milletvekili
Haydar Akar'ın, Kocaeli ilinin sorunlarına, ilişkin gündem dışı konuşması
HAYDAR AKAR (Kocaeli) – Teşekkür
ediyorum Sayın Başkan.
Sayın Başkan, değerli milletvekilleri;
evet, bugün Kocaeli’nin sorunlarını -daha önce de çok defa konuşmuştum- yine
konuşmaya devam edeceğim çünkü sorunlar çözülmediği için konuşuyoruz. 
Ama önce, geçen hafta Kartepe bölgesi
Derbent Mahalle Muhtarı Turan Yılmaz’ı, “Toto Turan” lakaplı Turan ağabeyimizi
kaybettik; ailesine başsağlığı diliyorum, sabırlar diliyorum. Çünkü elli dört
saat elektrik kesintisine uğradığımız bölgede, bir daha bu olayları yaşamamak
için bizzat başında bulunup hatları onartmak üzereyken, o çalışmayı yaparken
hayatını kaybetti. 
Yine, bir başka konu: Şu anda AKP’li
Belediye tarafından, İzmit’teki Kocaeli Büyükşehir Belediyesi tarafından
Alikahya Merkez Mahallesi’nde, Orduluların yaşadığı mahallede şu ana kadar 3-4
bina yıkıldı, 100’e yakın bina yıkılmak üzere. Çünkü orası “çalılık alan” diye
geçiyor, aslında çalı falan kalmadı, imara açılması gerekiyor. Bir an evvel bu
vatandaşlarımızın mağduriyetinin de giderilmesi gerektiğini söylüyorum. Niçin
böyle söylüyorum? Çünkü yolunu yapmışız, elektriğini vermişiz, asfaltı var, her
şeyi var, tüm donanımlar var mahallede; “çalılık” diye geçtiği için tapuda ve
imara açık olmadığı için yirmi yıllık, otuz yıllık, kırk yıllık binalar yıkılıyor,
aslında imara açılması gerekiyor ve iyi bir çalışmanın orada yapılarak bu
vatandaşların mağduriyetlerinin giderilmesi gerekiyor. 
Kocaeli, hepinizin bildiği gibi,
Türkiye’de en çok üreten kentlerden bir tanesi, Türkiye bütçesine muazzam katkı
veren bir kent ama bir o kadar da kötü yönetilen, problemleri giderilmeyen bir
kent. Bunun bir örneği de hastane ihtiyacı Kocaeli’nde. Gerçekten, on iki
yıllık AKP iktidarı döneminde Körfez, Kandıra, Dilovası’nda 50 yatak
kapasitesini geçmeyecek 3 hastane yapıldı, bir de Farabiye ek ilave
hastanelerle 500’e yakın yatak ilave edildi yaklaşık on iki senede. Yalnız,
garip tarafı işin, on iki senede Kocaeli yaklaşık 500 bin büyüdü çünkü diyoruz
ya “Kocaeli her yıl bir Bayburt kadar büyüyor.” ve 500 bine yakın Kocaeli
büyüdü. Kocaeli’nin sadece yatak ihtiyacı yok. 
Kocaeli’nde, hepinizin bildiği gibi,
kanser oranları yüzde 200 oranında artmış ve kanser vakaları çığ gibi
büyümüştür. Onun için, Kocaeli’nde donanımlı bir onkoloji hastanesine acil
ihtiyaç vardır çünkü hayatını kaybeden 4 kişiden 1’i kanser nedeniyle hayatını
kaybetmektedir Kocaeli’nde. Sadece bu değil, Kocaeli’nde yoğun bakım ünitesine
ihtiyacımız vardır. Yaklaşık 1 milyon 700 bin kişinin yaşadığı Kocaeli’nde
sadece 200 adet yoğun bakım ünitesi vardır. Kocaeli’nde hastalar Yalova’ya,
Bolu’ya, Düzce’ye, hatta İstanbul’daki hastanelere yollanmaktadır yoğun bakım
için; yoğun bakım ünitesine ihtiyaç vardır. 
Sanayinin kalbinin attığı, “sanayinin
başkenti” dediğimiz Kocaeli’nde mikrocerrahi ve yanık ünitesi bulunmuyor
arkadaşlar, çok ilginç, mirkocerrahi ve yanık ünitesi bulunmuyor. İş
kazalarının yoğun yaşandığı Kocaeli’nde bu ünitelere de acil ihtiyaç var
diyorum. 
Tabii, biz bunları söyleyince bu
yatırımı yapamayan AKP hükûmetleri ne yaptı? 12 Eylül 2013’te “Şehir hastanesi
yapacağım." dedi ve bizim “Cephanelik” dediğimiz bir kesimde şehir
hastanesi yapma kararı verildi. Önce 350 dönüm bir arazide yapılması
kararlaştırıldı, daha sonra eski Başbakanınızın talebiyle 500 dönüme çıktı ama
bir türlü buraya bu hastane yapılmadı ve yapılmamaya devam ediyor. Ben,
yılbaşından önce, yerinde var mı yok mu diye hastaneyi incelemeye gittiğimde,
çöplerin olduğunu gördüğümde hangi şirket almışsa, protokolü yapmışsa o şirketi
aradım. Niye yapmıyorsunuz bu hastaneyi dedim. “Daha henüz protokolde anlaşma
yapamadık yani protokol maddelerinde anlaşamadık.” dedi. Ama ne talihsiz bir
kentiz ki biz, iki Sanayi Bakanımız vardı -ilki de aynı, ikincisi de aynı-
kentin problemleriyle yakından uzaktan ilgileri yok. Çıkıyorlar, aynı, nasıl
yalan konuşuyorlarsa bu bakanlar da yalan konuşuyor. Aynen böyle söylüyorum,
bir sataşma olarak kabul etsinler, burada açıklasınlar. Geliyorlar, vatandaşa
“Prosedürleri tamamlıyoruz, şimdi hastanenin temelini atacağız.” diyorlar.
Yine, ortada hastane yok. Yine, bu Sayın Bakan gitmiş, demiş ki: “Burası
cephanelik bölgesi, burada mayın taraması yapacağız.” Yahu, mübarek, orası
cephanelik bölgesi de orada spor tesisleri yapıldı, başka tesisler yapıldı da
hiç mayın araması yapılmadı, şimdiye kadar da 1 tane mayın patlamadı. Orayı
Suriye sınırıyla karıştırdı herhâlde benim Bakanım çünkü tatillerini
memleketinde geçiriyor o Sayın Bakan, orasıyla karıştırdı ve böyle bir
beyanatla mayından dolayı hastaneyi yapmadıklarını ifade etti. Vatandaşın
aklıyla dalga geçiyorlar diyorum. 
Bu Sayın Bakan, Bilim, Sanayi ve
Teknoloji Bakanı, biliyorsunuz, önce hissetti, sonra hayali tramvaydan el
salladı tüm Kocaeli’ye, şimdi de mayına çarptı tıpkı Amiral Battı oyunundaki
gibi diyorum. Bizim Bakan, anca karavana atar diyor, hepinize saygılar
sunuyorum.
Teşekkür ederim. (CHP sıralarından
alkışlar) 
BAŞKAN – Teşekkür ederim Sayın Akar.
Gündem dışı ikinci söz, çiftçiler,
besiciler ve süt üreticilerinin sorunları ve çözüm önerileri hakkında söz
isteyen Afyonkarahisar Milletvekili Sayın Kemalettin Yılmaz’a aittir.
Buyurunuz Sayın Yılmaz. (MHP
sıralarından alkışlar) 
2.- Afyonkarahisar
Milletvekili Kemalettin Yılmaz'ın, çiftçiler, besiciler ve süt üreticilerinin
sorunları ve çözüm önerilerine ilişkin gündem dışı konuşması
KEMALETTİN YILMAZ
(Afyonkarahisar) - Sayın Başkanım, değerli milletvekili arkadaşlarımız; bu
kürsüden onlarca defa tarımın ülkemiz ve dünya için önemini ülkemizde tarımla
uğraşan çiftçimizin, et ve süt üreticilerimizin sorunlarını ve çözüm yollarını
defalarca dile getirmiş olmanın ve bunları da yakın takip etmiş olmanın vicdani
rahatlığı içerisindeyim. Benim vicdanım rahat da sizlerin vicdanları rahat mı
bilmiyorum. 
Zira, tekrar
tekrar söylüyorum: Ülkemizde tarımın, çiftçinin, et ve süt üreticisinin hâli
perişandır. Tarım arazileri her geçen gün tarım dışı kalmaya devam ediyor.
Meralar, mera kapsamından çıkartılarak ahbap çavuş ve yandaşa âdeta peşkeş
çekiliyor. Çiftçi üreteceğine âdeta pişman ediliyor. Bakanlıktan teknik destek
alamayan üretici ne yapacağını âdeta şaşırmış vaziyettedir.
Gıda, Tarım ve Hayvancılık Bakanlığı,
eleman eksikliği ve olanların da yetkisizleştirilmesi ve koordinasyon
eksikliğinden maalesef atıl vaziyettedir. On üç yıldır araştırma, üretim ve
yayın koordinasyonu hâlâ sağlanamamıştır. Araştırma enstitülerinde ve
üniversitelerde üretilmiş olan yeni teknolojiler halkımızla
buluşturulamamıştır. Atama bekleyen ziraat mühendisleri, veteriner hekimler,
gıda mühendisleri, su ürünleri mühendisleri, teknisyen ve teknikerler yıllarca
uyutulmuş, âdeta kandırılmışlardır. 
Tekrar söylüyorum Sayın Gıda, Tarım ve
Hayvancılık Bakanıma: Eleman eksikliğiniz hizmetleri aksatmaktadır. Bu yanlış
tercih ve politikalarınızın olumsuzluklarını önümüzdeki yıllarda hem çiftçimiz
hem üreticimiz ve de neticede ülkemiz çekecektir.
Çiftçimiz, üreticimiz sözde desteklerle
oyalanmaktadır. Çıkartılan Tarım Kanunu’na göre -ki kanunu bile
uygulamıyorsunuz- millî gelirimizin yüzde 1’inin tarıma destek olarak verilmesi
gerekirken bu oran yıllardan beridir yüzde 0,5’i yani binde 5’i geçmemiştir.
Çiftçiye hak ettiği desteği ne zaman vereceksiniz? Can çekişmekte olan tarım
sektörüne desteği, soruyorum, musalla taşında mı vereceksiniz? Çiftçi, besici,
süt üreticisi banka faizi, banka borcu, kredi taksiti, icra, ipotek ve
hapishane kıskacında âdeta inim inim inlemektedir. Girdi maliyetleri çiftçinin
belini bükmüştür değerli milletvekilleri. Tarımsal girdiler olan mazot, ilaç,
gübre, tohum, fidan, fide, yem, tarımsal sulamada kullanılan elektrikten alınmakta olan ÖTV ve KDV acilen
kaldırılmalıdır. Bunların sözünü zamanında verdiniz ama hepsini unuttunuz.
İnşallah, Milliyetçi Hareket Partisinin iktidarında bu tarımsal girdilerin
hepsinden ÖTV ve KDV kaldırılacaktır. 
Değerli milletvekilleri, özellikle elektrik borçları konusu
çiftçimizi perişan etmektedir, acilen bu borçların yeniden yapılandırılması
gerekmektedir. Çiftçiye söz verdiğiniz yeşil mazotu unuttunuz, unutturmaya
çalışıyorsunuz. Denizcilik sektörüne, gemiciklere vermekte olduğunuz ucuz
mazotu, traktöre, sulama motoruna, patpata, biçerdövere yani çiftçimize,
üreticimize çok gördünüz. Dörtçeker lüks cipe konulan mazot ile traktöre
konulan mazotun aynı fiyattan satıldığı belki de tek ülke Türkiye'dir. Avrupa
Birliği çiftçilerinin aldığı desteğin hiç olmazsa yarısını çiftçimize
verdiğinizde ciddi bir katkısı olacaktır. Çiftçimizin el emeği göz nuru, alın
terinin karşılığını alması en tabii hakkıdır değerli milletvekilleri. 
Petrol ve doğal gazdan sonra en çok dövizi, ithal ettiğimiz
yağ ham maddesi ve yem ham maddesi için ödemekteyiz. Ham yağ açığının ve yem
açığının kapatılması için her türlü imkân, -ki, insanımız, güneşimiz,
toprağımız, suyumuz var- altyapı mevcuttur. Sadece doğru tercih ve
politikalarla alım garantili sözleşmeli üretim sistemiyle milyarlarca döviz
ülkemizde kalacaktır. Bu suretle diğer ülkelerin üreticisi, çiftçisi yerine,
ülkemizin üreticisi, çiftçisi, besicisi desteklenmiş olacaktır. 
“Ülkemizde tarım hasta” dedik inanmadınız, “can çekişiyor”
diyoruz, “SOS veriyor” diyoruz inanmıyorsunuz. Tarım ölünce, tarım bitince her
türlü gıda ithaline, canlı hayvan, et, süt ithaline, yağ ve yem ham maddesi
ithaline, kurbanlık ve saman ithaline mecbur ve mahkûm olunca mı inanacaksınız?
Gelin, doğumdan ölüme her insanın ihtiyacı olan, olmazsa olmazı olan tarım
sektörüne, üreticimize, çiftçimize, besicimize, süt üreticimize sahip çıkalım. 
Yüce heyetinizi saygılarla selamlıyorum. (MHP sıralarından
alkışlar)
BAŞKAN – Teşekkür ederim Sayın Yılmaz. 
Gündem dışı üçüncü söz, Ağrı ilinde yapılan yatırımlar
hakkında söz isteyen Ağrı Milletvekili Sayın Ekrem Çelebi’ye aittir.
Buyurun Sayın Çelebi. (AK PARTİ sıralarından alkışlar) 
3.- Ağrı Milletvekili Ekrem
Çelebi'nin, Ağrı ilinde yapılan yatırımlara ilişkin gündem dışı konuşması
EKREM ÇELEBİ (Ağrı) – Teşekkür ediyorum
Sayın Başkan. 
Sayın Başkan, değerli milletvekilleri;
Ağrı iline yapılan yatırımlar hakkında gündem dışı söz almış bulunmaktayım. Bu
vesileyle yüce heyetinizi saygıyla selamlıyorum.
Öncelikle, hafta sonu şehit olan 4
pilotumuza buradan Cenab-ı Allah’tan rahmet diliyor, kederli ailelerine
başsağlığı dileklerimi sunuyorum. 
Şimdi, benden önce tabii bir arkadaş
çıktı burada konuşma yaptı, çiftçilerle ilgili sorunları söyledi. Hani, biz,
daha önceki tabii MHP iktidarlarını da gördük, çiftçilere ne verdiler, bunu da
gerçekten sizlerin vicdanına bırakıyorum, yüce milletimiz herhâlde bu
değerlendirmeyi yapar. 
ALİM IŞIK (Kütahya) – Sizin ne
verdiğiniz önemli, sizin. Öncekiler on beş sene önceydi. Siz ne verdiniz, onu
söyle.
EKREM ÇELEBİ (Devamla) - Şimdi,
Hükûmetimiz, tüm Türkiye'de olduğu gibi Ağrı ilinde de neler getirmiş? Biz,
yaklaşık olarak üç hafta önce Ağrı il merkezimize neler yaptığımızı burada
sizlere arz etmiştik. Şimdi bir de ilçelerimize bakalım. Ağrı’mıza, güzel
Ağrı’mıza, ilçe merkezlerimize biz neler getirmişiz?
MEHMET GÜNAL (Antalya) – Millet işsiz
geziyor, aç Ağrı’da. 
EKREM ÇELEBİ (Devamla) - Ağrı
merkezimize yeni bir adliye sarayı yapılmak üzere Adalet Bakanlığımıza 33
dönümlük arsa tahsis işlemlerimiz devam etmektedir. Bunun yaklaşık olarak yüzde
90’ı bitti, inşallah önümüzdeki 2016 yılı yatırım programına biz bunu almayı
hedefliyoruz. Bizim şu andaki Ağrı Adliyesinin bulunduğu yeri de inşallah bir
müze hâline getirip geri kalan bölümlerini ise bir sosyal donatı merkezi hâline
getirmeyi düşünüyoruz. 
Yine Ağrı il merkezinde 2014 yılında
hâkim ve savcılarımıza 96 adet lojman aldık. Bu da yaklaşık olarak eski
maliyetle 13 trilyon 158 milyar 160 milyon TL’lik bir mali unsur yapmaktadır. 
ALİM IŞIK (Kütahya) – 6 lojman 13
trilyon mu? 2 trilyonluk bir lojman… Neresi burası? İstanbul mu? 6 lojmana 12
trilyon… Ne para, ne para!
EKREM ÇELEBİ (Devamla) - Yine bizim
Ağrı’mızın güzel bir ilçesi Diyadin: 16 derslikli imam-hatip lisesi ve 100
öğrencilik pansiyonun ihale süreci devam ediyor. 
İsaağa Mahallesi’nde 2 trilyon 338
milyar TL maliyetli 200 kişilik öğrenci yurdu yapımına başladık. 
Yine Fatih Mahallemizde 12 derslikli
ilkokul bu sene tamamlandı. Bunun maliyeti 1 trilyon 156 milyar TL. 
Diyadin ilçemize, inşallah bundan
sonraki dönemde, 2016 yılı içerisinde, 58 dönüm arsa tahsisini yaptık, buraya
da Ağrı İbrahim Çeçen Üniversitesine bağlı iki yıllık yüksekokul veya dört
yıllık bir tane yüksekokul getirmeyi düşünüyoruz.
Yine, Aile ve Sosyal Politikalar
Bakanlığımıza SHM yapılmak üzere 8 dönümlük arsa tahsisi yapıldı. Diyanet
İşleri Başkanlığına diyanet yerleşkesinin yapılması için 4 bin metrekarelik
arsa tahsisi yapıldı. Millî Eğitim Bakanlığına okul yapılmak üzere 44 dönüm
arsa tahsisi, Adalet Bakanlığına yeni bir adliye sarayı yapılmak üzere 8 dönüm
arsa tahsisi, Sosyal Güvenlik Bakanlığına SGK binası yapılmak üzere 5 bin
metrekare arsa tahsisi… 500 seyirci kapasiteli kapalı spor salonu ile sentetik
çim sahamız bitti. Köy yollarına sadece iki yıl içerisinde 40 kilometrelik
sıcak asfalt atıldı. 50 yataklı Diyadin Devlet Hastanemiz bitti, taşındılar,
hayırlı uğurlu olsun. 
Tutak ilçemize, aynı şekilde, bir
yüksekokulun getirilmesi için şu anda yine çalışmalarımız devam ediyor,
inşallah bu da, bu sene içerisinde sonuçlanacak. 24 derslikli imam-hatip
lisemizin geçen sene temelini attık, bu sene bitti, taşınacağız. 200 öğrenci
kapasiteli pansiyonumuz, 24 derslikli sağlık meslek lisemiz, sentetik çim
sahamız yaklaşık olarak 969 milyar liraya mal oluyor, 2015’in altıncı veya
yedinci ayında bitiyor. Tutak Devlet Hastanemiz bitti, taşındık, hayırlı uğurlu
olsun. Tutak Anadolu Lisesinde 1.000 kişilik kapalı spor salonu yapıldı,
yaklaşık maliyeti eski parayla 1 trilyon 782 milyar lira. 37 kilometre sadece
Tutak ilçemize sıcak asfalt yaptık. SGK binamız bitti, inşallah önümüzdeki
aylarda açacağız.
Taşlıçay'da, burada, Nur Ali Turan
Meslek Yüksekokulunu bir iş adamımız yaptı, ben huzurlarınızda kendilerine
teşekkür ediyorum. 16 derslikli, 100 öğrenci kapasiteli imam-hatip lisemiz ve
16 derslikli ortaokul.
Şirin ilçemiz Eleşkirt. Eleşkirt’te,
yine, Celal Oruç Bey’e ben buradan şükranlarımı sunuyorum huzurlarınızda. Orası
Türkiye’de hayvancılık alanında açılmış ilk ve tek okul. Dört yılık fakültemiz,
Ağrı İbrahim Çeçen Üniversitesine bağlı. Yine, aynı şekilde, Eleşkirt ilçemize
devlet hastanemizi yapıyoruz, 2015 yılında bitiyor. Yine, 24 derslikli endüstri
meslek lisemiz ihale aşamasında. 24 derslikli ve 300 kapasiteli imam-hatip
lisemiz ihale aşamasında. Yine, aynı şekilde, SGK binamız bitti, hayırlı olsun
ve köy yollarına 53 kilometre sıcak asfalt yapıldı. Yani üç buçuk yıl
içerisinde Ağrı…
(Mikrofon otomatik cihaz tarafından
kapatıldı) 
EKREM ÇELEBİ (Devamla) - …il merkez ve
ilçelerine yaklaşık olarak 450 kilometre sıcak asfalt yapıldı. 
Yüce Meclise saygılarımı sunuyorum
efendim. (AK PARTİ sıralarından alkışlar) 
BAŞKAN – Teşekkür ederim. 
KEMALETTİN YILMAZ (Afyonkarahisar) –
Sayın Başkanım, konuşmacı benim konuşmamı saptırarak “57’nci Cumhuriyet
Hükûmeti döneminde neler yapıldı?” diye sordu. Ben de, o dönemin Tarım
Bakanlığının bir bürokratı olarak, bir genel müdürü olarak cevap vermek
istiyorum efendim sataşmadan dolayı. 
BAŞKAN – Buyurun. 
V.- SATAŞMALARA İLİŞKİN
KONUŞMALAR
1.- Afyonkarahisar
Milletvekili Kemalettin Yılmaz'ın, Ağrı Milletvekili Ekrem Çelebi’nin yaptığı
gündem dışı konuşması sırasında şahsına ve Milliyetçi Hareket Partisine
sataşması nedeniyle konuşması
KEMALETTİN YILMAZ (Afyonkarahisar) –
Teşekkür ederim Sayın Başkanım. 
Sayın konuşmacı “Devriiktidarları
döneminde Tarım Bakanlığı olarak neler yaptılar, çiftçiye neler verdiler?”
dedi. Sadece şunları ifade etmek bile, şu rakamları paylaşmak bile gerçekten
ibretle takip edilecek konulardır. 
Milat kabul ettiğiniz 2002’de, tarımın
en önemli girdilerinden biri olan 1 litre mazotu alabilmek için çiftçimizin 2,5
kilo buğday satması yeterliydi. Bugün 6 kilo buğday satabilecek ki 1 litre
mazot alabilsin. 
Yine, 2002 yılında, çiftçimiz, pancar
üreticimiz 10 kilo pancar teslim ettiğinde 1 litre mazot alabiliyordu. Bugün 30
kilo, 35 kilo pancar teslim etmesi gerekiyor ki 1 litre mazot alabilsin. 
Yine, besicimiz, süt üreticimiz 1 litre
ham süt sattığında 2,5 kilo kesif yem alabiliyordu. Bugün gelinen noktada, 1
litre ham süt sattığında ancak 750-800 gram -1 kilo bile yapmıyor- kesif besi
yemi alabiliyor. 
Hani, “Nereden nereye?” dediğiniz
olaylar bu. 
Buradan, bu kürsüden Tarım Bakanına
seslendim, komisyon sırasında oturuyordu Sayın Bakan, “Buyurun gelin, buradan,
Polatlı’dan, Emirdağ’dan, Çay’dan Konya Ovası’na kadar, oradan da hatta
Toroslara, Akdeniz’e kadar uzanalım, bir tebdilikıyafet yapın, Tarım Bakanı
Sayın Mehdi Eker’i çiftçi, üretici, besici, arpa üreticisi, buğday üreticisi,
narenciye üreticisi nasıl görüyor, ne söylüyor? Altın çağını mı yaşatıyorlar,
yoksa gerçekten can mı çekişiyorlar olduğunu bir noktada gözlemleyelim.” dedim,
cesaret edemedi. Aracılığınızla tekrar davet ediyorum: Cesareti varsa, buyurun,
çiftçimizin, besicimizin, üreticimizin önüne bir çıkalım bakalım, kimin
dedikleri doğru. 
Saygıyla selamlıyorum. 
BAŞKAN – Teşekkür ederim.
Şimdi 60’ıncı maddeye göre 10
arkadaşımızın pek kısa söz talebini yerine getireceğim. Ondan sonra, Sayın
Öner, 58’inci maddeye göre size söz vereceğim. Yani önceden bildireyim de bir
şey olmasın. 
Sayın Doğru…
VI.- AÇIKLAMALAR
1.- Tokat Milletvekili Reşat
Doğru'nun, Tokat’ın Turhal ilçesindeki isteğe bağlı sigortalıların, Hükûmetten
borçlarının faizlerinin kaldırılmasını ve yeniden yapılandırılmasını
istediklerine ilişkin açıklaması
REŞAT DOĞRU (Tokat) – Teşekkür ederim
Sayın Başkanım. 
Ekonomik tablonun çok ağır olması,
esnaf, işçi, çiftçi, emekli, çeşitli sosyal katmanları perişan ediyor. İnsanlar
borçlarını, sosyal güvenlik primlerini ödeyemiyorlar. Bunlardan birileri de
Turhallı hemşehrilerimiz. Tokat ili Turhal ilçesinden arayan isteğe bağlı
sigortalılar Hükûmet tarafından Meclis gündemine getirilen torba kanunda
borçların faizlerinin kaldırılmasını ve yeniden yapılandırılmasını istiyorlar.
Yeniden yapılandırma yapılmaz ise borçlarını ödeyemeyeceklerinin, ödemelerinin
mümkün olmadığının… Acilen konunun öneminin anlaşılması ve torba kanunda
mutlaka bu yönlü düzenleme yapılması bekleniyor.
Teşekkür ediyorum Sayın Başkanım.
BAŞKAN – Sayın Şahin…
2.- Bursa Milletvekili
Hüseyin Şahin'in, Bursa Yenişehir Havaalanı’ndan Trabzon ve Erzurum uçuşlarının
tekrar başladığına ve bu konuda emeği geçen herkese şükranlarını sunduğuna
ilişkin açıklaması
HÜSEYİN ŞAHİN (Bursa) – Sayın Başkanım,
bugün Bursa’da Trabzon ve Erzurum uçuşları hava yoluyla tekrar başlamıştır.
Bugün Bursa’da Yenişehir Havaalanı’na Erzurum ve Trabzon’dan gelen uçaklar
inmiş ve Bursalı hemşehrilerimizin tekrar ülkemizin kuzeyine ve doğusuna doğru
hava yoluyla ulaşımı yolunu başlatmışlardır. Bu konuda özen gösteren Anadolu
Jet Genel Müdürüne ve yetkililerine şükranlarımızı sunuyoruz ama beklentimiz o
ki bu uçuşlardan sonra, yine aynı şekilde, Diyarbakır, Şanlıurfa, Van, Muş,
Ağrı, Antalya ve Kıbrıs uçuşlarının da başlatılmasıdır. Bu konuda çok büyük
emeği geçen başta Sayın Başbakan Yardımcımız Bülent Arınç Bey’e, Çalışma
Bakanımız Faruk Çelik Bey’e, milletvekili arkadaşlarımıza ve Sayın Valimize,
Büyükşehir Belediye Başkanlarımıza şükranlarımızı sunuyoruz. 
Bursa’da uçmayan kalmasın diyor, bütün
Bursalı hemşehrilerimizi saygıyla selamlıyorum.
BAŞKAN – Sayın Atıcı…
3.- Mersin Milletvekili Aytuğ
Atıcı'nın, Mersin Büyükşehir Belediyesinin tutumu nedeniyle Mersin Otogarı’nın
işletilemediğine ve Hükûmetin Mersin’in otogar sorununa acilen el atması
gerektiğine ilişkin açıklaması
AYTUĞ ATICI
(Mersin) – Teşekkür ederim Sayın Başkan.
Değerli
arkadaşlar, Mersin’de CHP’li Belediye Başkanı Mersin’e yakışır bir otogar
yaptı. Yerel seçimler geçtikten yaklaşık bir yıl sonra otogar ancak hizmete
sokulabildi ancak otogar işletilemiyor. Neden? Çünkü Türkiye’nin en pahalı
kiraları isteniyor. Taşıma şirketleri bu fahiş kiralara direniyor; yolcuları
Tarsus’a taşıyıp oradan otobüslere bindiriyor ancak otogar tekeli yaratan
Mersin Büyükşehir Belediyesi, çok çeşitli zorluklar çıkararak şirketleri
sindirmeye çalışıyor. Yolcular ciddi şekilde mağdur, bürolar çalışmayınca
yüzlerce insan işsiz kaldı, otogarda istenen fahiş fiyatların bilet ücretlerine
yansıması kaçınılmaz yani halk iki kere mağdur olacak. Büyükşehir Belediye
Başkanı da kalkmış “Halkın yararına iş yaptık.” diye algı yönetmeye çalışıyor.
Belediyeler, algı değil, barış ve huzur içerisinde kenti yönetmelidirler.
Mersin iyi yönetilmemektedir. Hükûmetin Mersin otogar sorununa acilen el atması
gerekmektedir. 
Teşekkür ederim.

BAŞKAN – Sayın Işık… 
4.- Kütahya Milletvekili Alim
Işık'ın, KPSS’nin nisan ayında yapılmasının birçok mağduriyete yol açacağına
ilişkin açıklaması
ALİM IŞIK (Kütahya) – Teşekkür ederim
Sayın Başkan. 
KPSS birinci dönem personel atamaları
şimdiye kadar, daha önceki yıllarda haziran, temmuz aylarında yapılırken 2015
yılı için birinci dönem KPSS atamalarının Devlet Personel Başkanlığı tarafından
nisan ayına çekildiği duyurulmuştur. 7 Haziran 2015 tarihinde yapılacak genel
seçimler öncesinde AKP’nin siyasi rant elde etmeye yönelik bu girişimi hâlen
KPSS’ye girmiş ama üniversite son sınıfta olup da mezuniyet hakkı kazanamamış
binlerce gencimizi mağdur etmektedir. Daha önce yaptığım uyarıyı tekrarlıyorum,
Hükûmeti bu personel alımını tekrar eskiden olduğu gibi haziran, temmuz
aylarına çekerek bu mağduriyeti gidermeye davet ediyorum; aksi takdirde
gençlerimizin mağduriyeti ciddi sorunlara yol açacak ve birçok insanımızı
gerçekten üzecektir.
Teşekkür ediyorum. 
BAŞKAN – Sayın Yılmaz…
5.- Afyonkarahisar
Milletvekili Kemalettin Yılmaz'ın, nüfusları 2 binin altında olduğu için
belediye tüzel kişilikleri kapatılan yerleşim birimlerinin sorunlarına ilişkin
açıklaması
KEMALETTİN YILMAZ (Afyonkarahisar) –
Teşekkür ederim Sayın Başkanım.
Nüfusları 2 binin altına düştüğü
gerekçesiyle ve pek çok vaatlerle belediye tüzel kişiliklerini kapattığınız
yüzlerce yerleşim birimini köye dönüştürdüğünüz bir gerçek. Gelinen noktada hepsinde,
çöpten susuzluğa kadar onlarca sorun var. Buralarda yaşayan insanlarımız âdeta
bir yıldır eziyet çekiyorlar. Bu kapatılan belediyelerden 49 tanesi
Afyonkarahisar’da. Afyonkarahisar’da Şuhut ilçesine bağlı Balçıkhisar köyünde
devam etmekte olan sağlık ocağı inşaatı bile durdurulmuş vaziyettedir. Halkımız
burada çok mağdurdur. Köylülerimizden onlarca telefon aldık, “Sizin vereceğiniz
kaliteli hizmet bu mu?” diye soruyorlar ve sağlık ocağı inşaatının bir an evvel
tamamlanarak hizmete açılmasını bekliyorlar. 
Yüce heyetinizi saygıyla selamlarım. 
BAŞKAN – Sayın Özdalga…
6.- Ankara Milletvekili Haluk
Özdalga'nın, Suriye’de öldürülen 300 bin kişinin yaklaşık yarısının AKP
iktidarının desteklediği fanatik militanlar tarafından katledildiğine ilişkin
açıklaması
HALUK ÖZDALGA (Ankara) – Teşekkür
ederim. 
Suriye halkının Beşar Esed rejimine
direnişi tam dört yıl önce bugünlerde başladı. Aradan geçen süre içinde
yaklaşık 300 bin Suriyeli katledildi. Bu katliamda masum insanlara ağır
silahlarla ateş ettiren, sivillerin üstüne fıçı bombası atılması emrini veren
Esed’in ağır sorumluluğu vardır ve Esed eli kanlı bir katildir ancak AKP
sözcülerinin ve Cumhurbaşkanı Erdoğan’ın hep ileri sürdüğü gibi, hayatını
kaybeden 300 bin kişinin hepsi Esed tarafından katledilmiş değildir, yaklaşık
yarısı AKP iktidarının desteklediği fanatik militanlar tarafından
katledilmiştir. 300 bin kişinin hepsinin Esed tarafından katledildiğini
söylemek, Nusra Cephesi ve IŞİD militanları tarafından sadece Alevi olduğu için
canlı canlı ciğerleri deşilerek katledilen sivilleri görmemek demektir. AKP bu
büyük yalana herhâlde Suriye’deki ağır sorumluluğunu örtmek için başvuruyor ama
bilsinler ki o sorumluluktan asla kurtulamayacaklar. 
(Mikrofon otomatik cihaz tarafından
kapatıldı) 
MEHMET METİNER (Adıyaman) – Son
kullanım tarihiniz geçti sizin.
BAŞKAN – Sayın Gök…
7.- Ankara Milletvekili
Levent Gök'ün, Parlamentonun 10/3/1972 tarihinde Deniz Gezmiş, Yusuf Aslan ve
Hüseyin İnan hakkındaki idam cezalarını onaylamasının üzüntüsünü bir kez daha
yaşadıklarına ve iç güvenlik paketinin derhâl geri çekilmesini talep ettiğine
ilişkin açıklaması
LEVENT GÖK (Ankara) – Sayın Başkan,
bundan tam kırk üç yıl önce, 10 Mart 1972 tarihinde bu Parlamento Deniz Gezmiş,
Yusuf Aslan ve Hüseyin İnan hakkındaki idam cezalarını onayladı. Aradan geçen
süre içerisinde idam cezalarının yarattığı mağduriyet ve haksızlık herkes
tarafından benimsenmiş durumda. Bugün Parlamentomuz bu kararı almanın büyük
üzüntüsünü bir kez daha yaşıyor. Ancak Sayın Başkan, bugünlerde görüşülen iç güvenlik
paketiyle, yargı kararı olmaksızın dahi polise ve valilere verilen yetkilerle,
Türkiye'de yaşayan 77 milyon insanımız etkisiz kılınabileceği bir ortama doğru
çekilmek isteniyor. Böyle bir ortama Parlamentonun izin vermemesi gerekir. Kırk
üç yıl önce yaşanmış bu acı olayın bugün de hatırlanması ve iç güvenlik
paketinin derhâl geri çekilmesini talep ediyoruz.
BAŞKAN – Sayın Halaman…
8.- Adana Milletvekili Ali
Halaman'ın, Adana-Kozan yolunun yapılması gerektiğine ilişkin açıklaması
ALİ HALAMAN (Adana) – Başkanım,
teşekkür ederim.
Başkanım, ben bunu çok da söylüyorum
ama bir türlü de yapan da olmuyor. Bizim bu Adana-Kozan arası var, 55
kilometre. Bu Hükûmet duble yol yapacağım dedi. Bu yolun kenarlarına da -bizim
Hacıbeyli ile Sarıçam mahallesi var, köydü mahalle oldu, buraya- refüj, ondan
sonra bir de istinat duvarı… Ya, yapmadıkları için sürekli kaza bela çok
oluyor. Muhtarlar sürekli şikâyetçi. Karayolları 5. Bölge Müdürlüğü var, bu da
Mersin’de. Ya, sürekli de söylememize rağmen yapmıyorlar, sizin aracılığınızla
söylesek acaba yaparlar mı Sayın Başkanım?
BAŞKAN – Bir bakalım.
ALİ HALAMAN (Adana) – Oldu, teşekkür
ederim.
BAŞKAN – Teşekkür ederim.
Sayın Öz…
9.- Mersin Milletvekili Ali
Öz'ün, Mersin Milletvekili Aytuğ Atıcı’nın yaptığı açıklamasındaki bazı
ifadelerine ilişkin açıklaması
ALİ ÖZ (Mersin) – Sayın Başkanım,
teşekkür ediyorum.
Cumhuriyet Halk Partisi Mersin
Milletvekili Sayın Aytuğ Atıcı’nın Mersin Şehirlerarası Terminal
İşletmeciliğiyle alakalı vermiş olduğu bir bilgi üzerine söz aldım. Doğrudur.
Mersin Şehirlerarası Terminal İşletmeciliği bundan önceki süreçte Mersin’de
yerel yönetimden sorumlu olan Cumhuriyet Halk Partisi tarafından yapılmış ve
Mersin Büyükşehir Belediye Başkanı, özellikle eski Büyükşehir Belediye
Başkanını ve yardımcısını açılışında birlikte olmaya davet etmiş nezaket gereği
fakat kendileri katılmayı uygun bulmamışlardır. Sonuçta, bu yapılmış olan
Şehirlerarası Terminal İşletmeciliği bir ihale karşılığında verilmiş, daha
önceki terminal fiyatından çok daha misli misli fazla bir paraya verildiği
doğrudur ancak burada kazanan Mersin ve Mersin Büyükşehir Belediyesi olmuştur.
İhaleyle verildiği için -ihaleye girenler arasında- yüksek meblağlı bir alım
olduğu için daha önceden Mersin’deki bu işletmenin ne kadar ucuza kiralandığını
da Mersin halkı görmüş oldu. Bunun fiyatlara yansıyıp yansımayacağını zaman
gösterecektir.
Teşekkür ediyorum.
BAŞKAN – Sayın Vural...
10.- İzmir Milletvekili Oktay
Vural'ın, dolar ve euro arasındaki parite değişikliğinin hacca gidecek
vatandaşlara menfi etkilerinin ortadan kaldırılması için bir düzenleme
yapılması gerektiğine, İzmir Valiliğinin özgürlükleri kısıtlayan bazı
uygulamalarına ve Çanakkale’de yolsuzlukları eleştirdiği için işten çıkarılan
taşeron işçisine yapılan işlemin geri alınması gerektiğine ilişkin açıklaması
OKTAY VURAL (İzmir) – Teşekkür ederim.
Sayın Başkan,
vatandaşlarımız hac görevini yerine getirecekler, bunun için kuraya girenler,
çıkanlar büyük umutla hac görevini yerine getirme heyecanı içerisinde, şimdiden
hepsini kutluyorum ancak maalesef, dolar-euro paritesinden dolayı euro yerine
dolar paritesiyle bu yükümlülüğün yerine getirilmesi yaklaşık 1,5 milyar TL her
bir vatandaşın üzerinde bir mali yük teşkil edecektir. Dolayısıyla, dolar ve
euro arasındaki bu parite değişikliğinin hac farizasını yerine getirecek
vatandaşlarımıza menfi etkilerinin ortadan kaldırılması amacıyla bir düzenleme,
bir yaklaşım tarzının benimsenmesi gerekir.
Bir diğer konu
da, İzmir’de, maalesef, açıkçası AKP İl Başkanı gibi hareket eden vali, siyasi
parti, dernek, STK’ların kendi binalarının önünden farklı yerde basın
açıklaması yapmasını engellemiştir, yasaklamıştır. Gerçekten, İzmir bir
özgürlük ortamıdır. Dolayısıyla, bu konuda STK’lara, partilere getirilen bu
kısıtlama bir sıkıyönetim yasası gibidir. 
Bir diğer
taraftan da Çanakkale’de, maalesef, bir taşeron işçi bir hanımefendi
yolsuzlukları eleştirdi diye ekmeğinden edilmiştir. Böyle zulüm kesinlikle
kabul edilemez, yazıklar olsun diyorum! Bu bakımdan da ivedilikle Çanakkale’de
asgari ücretle çalışan bu taşeron işçisine yapılan işlemin ileriye alınması
gerektiğini bu vesileyle de ifade etmek istiyorum.
Teşekkür ederim.
BAŞKAN – Sayın Öner,
buyurunuz.
VII.- GEÇEN TUTANAK HAKKINDA
KONUŞMALAR
1.- Isparta Milletvekili Ali
Haydar Öner'in, 9/3/2015 tarihli 72’nci Birleşimdeki bazı ifadelerini
düzelttiğine ilişkin konuşması
ALİ HAYDAR ÖNER
(Isparta) – Çok teşekkür ederim Sayın Başkanım.
72’nci
Birleşimde yanlış ifadelerim var, onları düzeltmek üzere söz aldım. Öncelikle,
Isparta Milletvekilimiz -çok da kısmetsiz- Sayın Recep Özel’e çok çok
teşekkürler ediyorum. 
Sayın Bülent
Turan’la ilgili olarak “Sen bir yandan Mekke’de bir yandan Mecliste görünen
adamsın.” demiştim. Recep Özel düzeltmiş: “Bülent Turan değildi o, yanlış
hatırlıyorsun.” Gerçekten Bülent Turan değil, bir başka arkadaşımızmış. Ancak,
128’inci Birleşim, 4 Ağustos 2014 Pazartesi günü Başkan Sayın Ayşe Nur
Bahçekapılı yoklama üzerine “Toplantı yeter sayısı vardır.” diyor. “Önergeyi
oylarınıza sunuyorum:” derken CHP ve MHP sıralarından “Okutun.” çağrısı var;
Grup Başkan Vekili Sayın Muharrem İnce, Grup Başkan Vekili Sayın Oktay Vural.
“Başkan - Peki, pusulaları okuyalım. Mehmet Erdoğan? Burada. Bülent Turan?
Yok.” Bir arkadaşımızın ismi daha okunuyor: “Yok.” Bir milletvekilimiz de “Vay
sahtekârlar, vay!” diye sesleniyor.
Gerçekten burada olmadığı hâlde burada
görünen arkadaşlarımızdan biri Bülent Turan Mekke’de değilmiş. Zaten Mekke’de
olmasına şaşırırdım, nasıl böyle bir adam aynı zamanda hem Mekke’de olabilir
diye. (x)Bunu düzeltiyorum, Recep Özel’e
teşekkür ediyorum. 
RECEP ÖZEL (Isparta) – İlk defa
teşekkür ediyorsun. 
ALİ HAYDAR ÖNER (Devamla) – Evet
efendim, candan. 
Bir de Berkin Elvan maddesiyle ilgili
olarak, iki yıl altı aydan başlıyor. Sebep? “tutuksuz yargılanmak” diye çıkmış,
hâlbuki “tutuklu yargılanmak” olacaktı, bunları düzeltiyorum. 
Eskiden bir türkü vardı “Gece gelme
gündüz gel, horozdan korkan oğlan.” diye, şimdi yeni türkü çıkacak “Yeni
yasalarla gel, sapandan korkan adam.” diye. 
Saygılar sunuyorum. (CHP ve MHP
sıralarından alkışlar) 
BAŞKAN – Teşekkür ederim. 
Gündeme geçiyoruz. 
Başkanlığın Genel Kurula sunuşları
vardır.
Meclis araştırması açılmasına ilişkin
üç önerge vardır, ayrı ayrı okutuyorum: 
VIII.- BAŞKANLIĞIN GENEL
KURULA SUNUŞLARI
A) Meclis Araştırması
Önergeleri
1.- İzmir Milletvekili Oğuz
Oyan ve 24 milletvekilinin, Maliye Bakanlığının belediyelere yönelik vergi
incelemelerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1245)
Türkiye Büyük
Millet Meclisi Başkanlığına
Maliye Bakanlığı vergi müfettişlerinin
21/12/2011 tarihli raporlarıyla İzmir Büyükşehir Belediyesinin kira ve benzeri
gelirlerinin haksız bir biçimde kurumlar vergisine tabi tutulmak istenmesi ve
ilgili belediyenin bir daire başkanlığına bağlı ticari olmayan faaliyet yürüten
-yani kamu iktisadi kuruluşu olmayan- katı atık imal tesislerinin kurumlar
vergisi mükellefi addedilmesi gibi uygulamaların Türkiye'de başka belediyelerde
emsallerinin bulunup bulunmadığını, vergide genellik ve eşitlik ilkelerinin
gözetilip gözetilmediğini Maliye Bakanına 8/2/2012 tarihli yazılı soru
önergemizle sormamıza rağmen, Maliye Bakanı imzasıyla verilen 13/3/2012 tarihli
yanıtta 213 sayılı VUK'un 5’inci maddesinde düzenlenen "vergi
mahremiyeti" gerekçesine sığınılarak yanıt vermekten kaçınılmıştır.
Son olarak Konak Vergi Dairesi
Müdürlüğünün 14/9/2012 tarihli yazısıyla İzmir Büyükşehir Belediyesi Çevre
Sağlığı Daire Başkanlığına bağlı olarak faaliyet gösteren Doğal Yaşam Parkı’nın
hizmete girdiği 30/11/2008 tarihi itibarıyla kurumlar vergisi mükellefi
yapıldığı İzmir Büyükşehir Belediyesine bildirilmiştir. Bu arada, 4982 sayılı
Bilgi Edinme Hakkı Kanunu gereğince 6/4/2012 tarihi itibarıyla İzmir
Milletvekili Oğuz Oyan tarafından Ankara ve İstanbul büyükşehirlerinin kira ve
benzeri gelirlerinin ayrıntılı dökümü istenmiş, her iki belediyeden de Nisan ve
Mayıs 2012'de yanıtlar gelmiştir. Buna göre, İstanbul Büyükşehir Belediyesinin
kira, kullanım hakkı geliri, taşınır kira geliri, park yerleri işletme geliri,
hal araç geçiş geliri, tahsis geliri olmak üzere esas olarak kira, hak ve ücret
kapsamına giren türdeki gelirleri toplamının 2011 yılında 166.173.489 TL olduğu
bildirilmiş; Ankara Büyükşehir Belediyesininse kira gelirlerinin 2011 yılında
32.833.862 TL olduğu bildirilmiştir.
İlgili belediyelere bu gelirlere
karşılık bir kurumlar vergisi ödeyip ödemedikleri, ödedilerse miktarının ne
olduğu, Maliye Bakanlığı vergi denetim elemanları tarafından belediyelerinde bu
konularda bugüne kadar bir inceleme yapılıp yapılmadığı 5 Eylül 2012 tarihi
itibarıyla gene İzmir Milletvekili Oğuz Oyan tarafından sorulmuş, Ankara ve
İstanbul Büyükşehir Belediyelerinden sırasıyla 2 ve 9 Ekim 2012 tarihlerinde
gelen yanıtlara göre, her iki belediyenin de kira ve benzeri gelirleri
üzerinden kurumlar vergisi vermedikleri ve bu konuda vergi incelemesine tabi
tutulmadıkları anlaşılmıştır. Ankara Büyükşehir Belediyesi, 2/9/2012 tarihli
yanıtında daha şümullü bir sonuca ulaşarak "Belediye kira gelirleri 5520
sayılı Kurumlar Vergisi Kanunu’nun 4. maddesinin (ı) bendi gereğince kurumlar
vergisinden muaftır." yanıtını verebilmiştir. (Oysa 5520 sayılı Kurumlar
Vergisi Kanunu'nun ilgili madde ve bendinde düzenlenen, belediyelerin su, yolcu
taşıma ve mezbaha işletmeleridir. Burada kira gelirleriyle ilgili hüküm yoktur)
Ama demek ki bu belediyelerde ne bu gelirlerden kurumlar vergisi talep
edildiğine dair bir iz ne de vergi müfettişlerinin herhangi bir izi
bulunmaktadır.
Bütün bunlar ayrımcı ve baskıcı vergi
operasyonlarının sistematik olarak İzmir Büyükşehir Belediyesini hedef aldığını
göstermektedir. Bu belgelenmiş çelişkili uygulamalar dikkate alınarak, Maliye
Bakanlığının belediyelere yönelik vergi incelemelerinde çifte standart
uygulayıp uygulamadığını, belediyelerin ve benzeri faaliyetlerinin vergi
karşısında eşit konumda tutulup tutulmadıklarını yani vergide genellik ve
eşitlik ilkelerinin layıkıyla uygulanıp uygulanmadığını, Maliye Bakanının
elindeki vergileme aracını muhalif belediyeler üzerinde baskı kurmak, onları
vergi kaçakçısı gibi gösterip kamuoyu önünde yıpratmak ve onların gelirlerini
haksız, eşitsiz uygulanan vergilerle aşındırıp hizmetlerini sınırlandırmak
amacını taşıyan sistematik siyasi operasyonların bir parçası olup olmadığını
araştırmak üzere Anayasa’nın 98, İç Tüzük’ün 104 ve 105'inci maddeleri uyarınca
Meclis araştırması açılmasını saygılarımızla arz ederiz. 
1) Oğuz Oyan  (İzmir)
2) İhsan Özkes  (İstanbul)
3) Ali Serindağ  (Gaziantep)
4) İlhan Demiröz  (Bursa)
5) Celal Dinçer (İstanbul)
6) Candan Yüceer (Tekirdağ)
7) Mustafa Sezgin Tanrıkulu (İstanbul)
8) Hasan Akgöl (Hatay)
9) Ali İhsan Köktürk (Zonguldak)
10) Ali Özgündüz  (İstanbul)
11) Ali Demirçalı  (Adana)
12) Tanju Özcan  (Bolu)
13) Mehmet Ali Ediboğlu  (Hatay)
14) Hülya Güven  (İzmir)
15) Emre Köprülü  (Tekirdağ)
16) Mehmet Şevki Kulkuloğlu  (Kayseri)
17) Gürkut Acar  (Antalya)
18) Haydar Akar  (Kocaeli)
19) Ali Sarıbaş  (Çanakkale)
20) Hurşit Güneş  (Kocaeli)
21) Turgay Develi  (Adana)
22) Namık Havutça  (Balıkesir)
23) Doğan Şafak  (Niğde)
24) Osman Kaptan  (Antalya)
25) Ramazan Kerim Özkan  (Burdur)
2.- Hatay Milletvekili Mehmet
Ali Ediboğlu ve 21 milletvekilinin, akademik ve idari personel ile öğrencilerin
sorunlarına çözüm bulunması ve haklarının korunması amacıyla Mustafa Kemal
Üniversitesi Rektörünün icraatlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1246) 
Türkiye Büyük
Millet Meclisi Başkanlığına
1992 yılında kurulan Mustafa Kemal
Üniversitesi 20’nci kuruluş yılını kutlarken gerek üniversite akademik ve idari
personeli gerekse öğrenciler, Hatay kamuoyunda tartışılan çok ciddi iddialarla
birlikte anılmakta ve bu kutlama aktiviteleri de gölgede kalmaktadır. Nitekim,
üniversitenin 2012-2013 eğitim öğretim yılı akademik açılış töreninin yapıldığı
15 Ekim 2012'de EĞİTİM SEN, SES, DİSK, GENEL-İŞ, TMMOB İl Temsilciliği ve Hatay
Tabip Odasının ortak bir açıklama yaparak Mustafa Kemal Üniversitesinde (MKÜ)
korku cumhuriyeti yaratıldığını belirterek üniversitede gerek akademik gerek
idari personele uygulanan baskılara, açılan hukuksuz soruşturmalara ve bunun
sonucunda verilen haksız cezaları protesto etmesi dikkat çekmiştir.
Bu çerçevede;
1- 20’nci kuruluş yılını kutlayan
MKÜ'de Profesör Doktor Hüsnü Salih Güder'in görev yaptığı son iki yıl içinde
gerek idari gerek akademik personelle ilgili kaç soruşturma açılmış ve bu
soruşturmalar sonucu ne gibi cezalar verilmiştir?
2- Son iki yıldaki soruşturma sayısıyla
üniversitenin önceki on sekiz yıllık tarihindeki soruşturma sayısı arasında
nasıl bir ilişki bulunmaktadır? Son iki yıldaki soruşturma sayısının, önceki
dönemlerden fazla olduğu doğru mudur? Doğruysa nedenleri nelerdir?
3-  Profesör Doktor Hüsnü Salih
Güder'in göreve geldiği son iki yıllık süre zarfında kaç akademik ve idari
personelin üniversite ile ilişkisi kesilmiştir? Gerekçeleri nelerdir?
4-  Profesör Doktor Hüsnü Salih
Güder'in göreve geldiği son iki yıllık süre zarfında kaç akademik ve idari
personel emekliye ayrılmak zorunda kalmıştır?
5-  Profesör Doktor Hüsnü Salih
Güder'in Rektör olarak görev aldığı dönemde kaç akademik ve idari personel
MKÜ'den başka bir kuruma geçiş yapmıştır? Bu kurum değişikliği yapmak zorunda
kalmasının nedeni nedir?
6-  Kendi yandaşlarına kadro sağlamada
çok başarılı olan Rektör, kendinden görmediği öğretim üyelerine kadro vermekte
neden zorlanmaktadır? Başka bir ifadeyle kendi yandaşı olmadığı için kadro
alamayan ve kimi profesör kimi doçent kadrosuna atanmayı bekleyen kaç öğretim
üyesi bulunmaktadır? Bazı öğretim üyelerinin beş yıldır kadro beklediği doğru mudur?
Bu beş yılın üç yılı, Profesör Doktor Hüsnü Salih Güder'in önceki Rektör
Şerafettin Canda'nın danışmanlığını yaptığı dönem midir?
7-  Profesör Doktor Hüsnü Salih
Güder'in Rektör olarak görev aldığı dönemde, öğretim elamanı alımı, atanma ve
yükseltilmesi ile süre uzatımları konusunda uyguladığı nesnel kriterleri
nelerdir?
8-  Profesör Doktor Hüsnü Salih
Güder'in Rektör olarak görev aldığı dönemde yurt dışı görevlendirmelerde
uygulanan nesnel kriterleri nelerdir? Rektör, kendisine yakın öğretim elemanlarını
yurt dışı görevlendirmede cömert davranırken kendisine yakın görmediği öğretim
üyelerini görevlendirmede neden oldukça cimri davranmaktadır? Bu konuda yaşanan
taraflı tutumların nedenleri nelerdir?
9- MKÜ'de, Profesör Doktor Hüsnü Salih
Güder'in görev yaptığı son iki yıl içinde öğrencilerle ilgili kaç soruşturma
açılmış ve bu soruşturmalar sonucu ne gibi cezalar verilmiştir?
Yukarıda belirtilen sorulara cevap
bulunması, olumsuzluklar ve taraflı uygulamalarla ilgili mağdur olan gerek
üniversite akademik ve idari personeli gerekse öğrencilerin sorunlarına çözüm
bulmak ve haklarının korunması amacıyla; MKÜ Rektörü ve icraatlarının
araştırılarak, alınabilecek tedbirlerin, çözüm önerilerinin belirlenmesi ve
uygulanması konularında, yüce Meclisimizin ve halkımızın bilgilendirilmesi
amacıyla, Anayasa’nın 98'inci, Türkiye Büyük Millet Meclisi İçtüzüğü’nün
104'üncü ve 105'inci maddeleri gereğince Meclis araştırması açılmasını arz
ederiz. 
1)
Mehmet Ali
Ediboğlu (Hatay)
2)
Ali Serindağ (Gaziantep)
3)
Candan Yüceer  (Tekirdağ)
4)
İlhan Demiröz (Bursa)
5)
Celal Dinçer  (İstanbul)
6)
İhsan Özkes  (İstanbul)
7)
Ali Demirçalı 
 (Adana)
8)
Ali İhsan
Köktürk  (Zonguldak)
9)
Mustafa Sezgin
Tanrıkulu  (İstanbul)
10)
Emre Köprülü  (Tekirdağ)
11)
Hülya Güven  (İzmir)
12)
Tanju Özcan  (Bolu)
13)
Hasan Akgöl  (Hatay)
14)
Mehmet Şevki
Kulkuloğlu  (Kayseri)
15)
Gürkut Acar  (Antalya)
16)
Haydar Akar  (Kocaeli)
17)
Ali Sarıbaş  (Çanakkale)
18)
Turgay Develi  (Adana)
19)
Namık Havutça  (Balıkesir)
20)
Doğan Şafak  (Niğde)
21)
Osman Kaptan  (Antalya)
22)
Ramazan Kerim
Özkan  (Burdur)
3.- Çanakkale Milletvekili Ali Sarıbaş
ve 20 milletvekilinin, 18 Mart Çan Termik Santrali’nin çalıştırılamaması
nedeniyle meydana gelen üretim kaybından kaynaklanan kamu zararı ile
sorumluların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1247)
Türkiye Büyük Millet Meclisi
Başkanlığına
Çanakkale ili Çan ilçesinde yer alan
320 megavat gücündeki, 18 Mart Çan Termik Santrali’nde kullanılan, kömüre
karıştırılan kireç taşının temininde yaşanan sorunların çözülememesi
nedeniyle, santral 28/8/2012'den bu yana çalıştırılmamaktadır.
Çalıştırılamamanın sonucunda meydana gelen üretim kaybı, kireç taşının temin
edilememesine bağlı olarak, santralin üretim kaybından kaynaklanan kamu zararının
ve sorumlularının tespiti ile santralin uzun vadeli tedarik sorunlarının
çözümündeki engellerin giderilmesine yardımcı olmak amacıyla TBMM İçtüzüğü'nün
104’üncü ve 105’inci maddeleri ve Anayasa'nın 98’inci maddesi uyarınca bir
Meclis araştırması açılmasını arz ederiz.
1) Ali Sarıbaş  (Çanakkale)
2) Ferit Mevlüt Aslanoğlu  (İstanbul)
3) İzzet Çetin  (Ankara)
4) Osman Taney Korutürk  (İstanbul)
5) Orhan Düzgün  (Tokat)
6) Turgut Dibek  (Kırklareli)
7) Hasan Ören  (Manisa)
8) Ömer Süha Aldan  (Muğla)
9) İhsan Özkes  (İstanbul)
10) Kazım Kurt  (Eskişehir)
11) Rahmi Aşkın Türeli  (İzmir)
12) Muharrem Işık  (Erzincan)
13) Musa Çam (İzmir)
14) Müslim Sarı  (İstanbul)
15) Aydın Ağan Ayaydın  (İstanbul)
16) Gürsel Tekin  (İstanbul)
17) Doğan Şafak  (Niğde)
18) Ali Rıza Öztürk  (Mersin)
19) Engin Altay  (Sinop)
20) Haydar Akar  (Kocaeli)
21) Namık Havutça  (Balıkesir)
Gerekçe:
Çanakkale ili, Çan ilçesinde Elektrik Üretim A.Ş'ye (EÜAŞ)
bağlı olarak faaliyette bulunan 18 Mart Çan Termik Santrali (Santral), katı
yakıtlı bir enerji üretim tesisi olup, yakıt olarak kömür kullanmaktadır.
Santral, akışkan yataklı bir termik santral olması nedeniyle yakma esnasında
kükürtdioksidin tutulması amacıyla belirli oranda kömürle kireç taşı
karıştırılarak yakma işlemi gerçekleştirilmektedir.
Kireç taşı temini sağlayan firmayla sözleşme süresinin 2011
yılı sonunda bitmesi üzerine 13/12/2011 tarihinde yapılan ihale, 9/1/2012
tarihinde idare tarafından iptal edilmiş, aynı konuda bir firmanın
şikâyeti üzerine Kamu İhale Kurulunun (KİK) 19/1/2012 tarih ve 2012/UM.I-425
sayılı Kararı’yla da aynı kanıya varılarak ihalenin iptal edilmesi gerektiği
öngörülmüştür.
Aynı gelişmeler 28/2/2012 tarihinde
ilan edilen kireç taşı temini ihalesi için de geçerli olmuş, 17/5/2012
tarihinde aynı firmanın itirazı üzerine KİK tarafından 4/6/2012 tarihinde
karara bağlanmadan önce idare tarafından iptal edilmiştir.
Son olarak, santralin bağlı olduğu EÜAŞ
Genel Müdürlüğü tarafından 2/9/2012 tarihinde ilana çıkılarak 27/12/2012
tarihinde yapılacak ihaleyle 1,5 milyon ton kireç taşı alınacağı duyurulmuştur.
İdarenin her iki ihaleyi de iptal
ettiği ve nedenlerini 4734 sayılı Kamu İhale Kanunu’nun ilkinde 16, ikincisinde
de 5’inci maddesine dayandırdığı dikkate alındığında idarenin basiretsizliği
olarak değerlendirilebilecek bu tutumu doğrulayan başka gelişmeler de
bulunmaktadır. Sözgelimi, aynı dönemde Türkiye Şeker Fabrikaları Anonim
Şirketince muhtelif illerdeki bağlı fabrikalar için kireç taşı temini amacıyla
21 ihale yapılmış ve bu ihalelerde 13 bin-50 bin ton arasında kireç taşı temin
edilmiştir. Sözü edilen miktarlardaki kireç taşı alımları santralin uzun vadeli
ihtiyacını karşılayacak yeterlikte olmasa da, Şeker Fabrikaları örneğinde
olduğu gibi, kısa vadeli benzer miktardaki alımlarla santralin 28/8/2012 tarihinden
bu yana çalışması sağlanabilirdi. 
Ancak 27/12/2012 tarihinde yapılacak
olan kireç taşı alım ihalesiyle ilgili sözleşme tasarısının 10.3.1. maddesinde
yüklenicinin sözleşmenin imzalanmasını müteakip yüz elli gün içinde işe
başlayacağı ve kısmi teslimatlar hâlinde işi altmış ay içerisinde tamamlayacağı
öngörülmüştür. İhaleyi alan yüklenicinin işe başlaması süresini sonuna kadar
kullanması durumunda santralin Mayıs 2013'e kadar faaliyete geçemeyeceği,
dolayısıyla 320 megavat gücündeki bu santralin yaklaşık dokuz ay boyunca devre
dışı kalmış olacağı açıktır.
Şeker Fabrikaları örneğinde olduğu
gibi, kireç taşı ihtiyacı olan diğer kamu kurum ve kuruluşlarında (Örneğin
EÜAŞ'a bağlı Kemerköy ve Yeniköy Santralleri vd.) herhangi bir tedarik sorunu
yaşanmazken sadece söz konusu santralde yaşanan bu soruna bağlı olarak oluşan
kamu zararının ve sorumlularının tespiti ile santralin uzun vadeli tedarik
sorunlarının çözümündeki engellerin giderilmesine yardımcı olmak amacıyla bir
Meclis araştırması açılmasını arz ve teklif ederiz.
OKTAY VURAL (İzmir) – Sayın Başkan, bir
konuyu arz etmek istiyorum.
BAŞKAN – Buyurun.
VI.- AÇIKLAMALAR (Devam) 
11.- İzmir Milletvekili Oktay
Vural'ın, Türkiye Büyük Millet Meclisine 9-20 Mart tarihleri arasında ziyaretçi
yasağı getirilmesiyle ilgili karara ilişkin açıklaması
OKTAY VURAL (İzmir) – Şimdi,
milletvekillerine ve gruplara 20 Marta kadar vatandaşın Meclise ziyareti
yasaklanmış. Yani ben halkla böyle bir dönem içerisinde ziyaretini kesen bir
Parlamentonun doğru olmadığını düşünüyorum. Bu kadar, milletvekilinin seçim
dönemi, dertleri olacak, bunları anlatacak da yani böylesine bir dönem
içerisinde vatandaş varlığını Mecliste hissettirmezse nerede hissettirecek?
Bununla ilgili ziyaretçi yasağı geliyor. Bu ziyaretçi yasağının anlamı nedir?
Parlamentoya ziyaretçi yasağıyla ilgili husus sadece ve sadece, ancak ve ancak
belki bütçe sırasında bir gelenek oluştuğu için yapılabilmektedir. Ama
böylesine bir dönem içerisinde ziyaretçilere yasaklanması uygun değil. 
Ayrıca, bir de gruplara da gönderiliyor.
Bizim temsil görevimiz var. Böyle bir şey olabilir mi? Yani ben Milliyetçi
Hareket Partisi Grubunu temsil ediyorum, ziyaretçi yasağı var diye… Partimin
temsil görevi var. Sivil toplum örgütleri geliyor, derdi olanlar geliyor,
komisyonda olanlar geliyor. Bir partinin kendisiyle ilgili bir temsil görevini
bile engelleyecek şekilde ziyaretçilerin yasaklanması ve bu konuda parti
gruplarının âdeta birilerini ricacı konumuna düşürmesi kabul edilebilir gibi
değil. İvedilikle bu konuda bu yanlıştan dönülmesi gerektiğini düşünüyorum. 
Bunu arz etmek için söz aldım. Çok
teşekkür ediyorum.
12.- Ankara Milletvekili
Levent Gök'ün, Türkiye Büyük Millet Meclisine 9-20 Mart tarihleri arasında
ziyaretçi yasağı getirilmesiyle ilgili karara ilişkin açıklaması
LEVENT GÖK (Ankara) – Sayın Başkan, biz
de az önce, koridorda, tesadüfen, bir emniyet mensubu arkadaşımızın getirdiği
bir yazıyla bunu öğrendik. Yani bu davet ne zaman yapıldı? Ve bizim idare
amirimizin de olmadığı bir ortamda, 9 Mart-20 Mart arasında ziyaretçi yasağının
getirilmiş olduğunu tesadüfen Meclise girerken öğrenmiş bulunuyoruz. 
Şimdi, Meclisimizin artık son dönemi.
Bu Meclisin bütçe dönemlerinde belki çalışması için hep beraber ortaklaşa
aldığımız bir kararın şimdi artık son aya, son günlere şamil edilmesini haklı
kılacak hiçbir gerekçe yoktur. Birçok seçmenimiz bu konuda tepki göstermeye
başlamıştır çünkü öğrenmişler bu kararı. Bizim önümüzdeki haftalarda grup
toplantılarımız var. Milletvekillerimiz her gün odalarında seçmenleriyle
buluşmak için onları bekliyorlar yani kapıları kapalı değil ki
milletvekillerimizin. Doğal olarak seçmenler de milletvekillerini ziyaret etmek
istiyor, sorunlarını anlatmak istiyor ama böyle bir uygulama bir anda kapıda
polislerle, emniyet güçleriyle ziyaretçileri ve bizleri karşı karşıya
getirecektir. Benim az önce haberim oldu. Yani ana muhalefet partisinin grup
başkan vekilinin az önce, tesadüfen haberinin olduğu bir konuyu konuşuyoruz. 
Böyle bir
uygulamayı kabul etmemiz mümkün değildir. Bizim ziyaretçilerimiz gelecektir ama
Meclisimiz bu kararı derhâl geri almalı ve değiştirmelidir.
BAŞKAN – İleteceğim.
Teşekkür ederim.
ALİM IŞIK (Kütahya) – Yani AKP
milletvekilleri ziyaretçi istemiyorsa…
OKTAY VURAL (İzmir) – Onlara ayrı bir
önlem alsınlar, yasak konsun.
ALİM IŞIK (Kütahya) – Bizimkilere engel
olamazlar.
MEHMET GÜNAL (Antalya) – Kendi
adamlarına yasak koysunlar yani tutamıyorlar herhâlde. 
OKTAY VURAL (İzmir) – Bize, benim
milletvekilimin halkla görüşmesini hangi sıfatla engelliyorlar? Böyle bir şey
olur mu!
BAŞKAN – İleteceğim.
VIII.- BAŞKANLIĞIN GENEL
KURULA SUNUŞLARI (Devam) 
A) Meclis Araştırması
Önergeleri (Devam) 
3.- Çanakkale Milletvekili
Ali Sarıbaş ve 20 milletvekilinin, 18 Mart Çan Termik Santrali’nin
çalıştırılamaması nedeniyle meydana gelen üretim kaybından kaynaklanan kamu
zararı ile sorumluların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1247) (Devam) 
BAŞKAN – Araştırma önergeleri
bilgilerinize sunulmuştur.
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır. 
B) Duyurular
1.- Başkanlıkça, Kadın Erkek
Fırsat Eşitliği ile İnsan Haklarını İnceleme Komisyonlarında siyasi parti grubu
mensubu olmayan milletvekillerine düşen birer üyelik için aday olmak isteyen
siyasi parti grubu mensubu olmayan milletvekillerinin yazılı olarak müracaat
etmelerine ilişkin duyurusu
BAŞKAN – Sayın milletvekilleri, Kadın
Erkek Fırsat Eşitliği ve İnsan Haklarını İnceleme Komisyonlarında siyasi parti
grubu mensubu olmayan milletvekillerine de birer üyelik düşmektedir. Bu
komisyonlara aday olmak isteyen siyasi parti grubu mensubu olmayan
milletvekillerinin 16 Mart 2015 Pazartesi günü saat 18.00’e kadar Türkiye Büyük
Millet Meclisi Başkanlığına yazılı olarak müracaat etmelerini rica ediyorum.
Türkiye Büyük Millet Meclisi
Başkanlığının dört tezkeresi vardır, ayrı ayrı okutup oylarınıza sunacağım.
C) Tezkereler
1.- Türkiye Büyük Millet
Meclisi Başkanlığının, Kenya’nın başkenti Nairobi’de 21-23 Nisan 2015
tarihlerinde düzenlenecek olan Engellilerin Katılımı İçin Küresel İttifak
konulu konferansa katılım sağlanmasına ilişkin tezkeresi (3/1713)
4/3/2015
Türkiye Büyük
Millet Meclisi Genel Kuruluna
Kenya'nın başkenti Nairobi'de 21-23
Nisan 2015 tarihlerinde "Engellilerin Katılımı İçin Küresel İttifak"
konulu bir konferans düzenlenecektir.
Söz konusu konferansa katılım
sağlanması hususu, 28/3/1990 tarihli ve 3620 sayılı Türkiye Büyük Millet
Meclisinin Dış İlişkilerinin Düzenlenmesi Hakkında Kanun'un 9'uncu maddesi
uyarınca Genel Kurulun tasviplerine sunulur.
 Cemil
Çiçek
 Türkiye
Büyük Millet Meclisi 
 Başkanı
MEHMET GÜNAL (Antalya) – Karar yeter
sayısı…
BAŞKAN – Karar yeter sayısı arayacağım.
Tezkereyi oylarınıza sunuyorum: Kabul
edenler… Kabul etmeyenler… Karar yeter sayısı yoktur.
Birleşime on beş dakika ara veriyorum.
Kapanma Saati:
16.12
ÜÇÜNCÜ OTURUM
Açılma Saati: 16.34
BAŞKAN: Başkan Vekili Meral AKŞENER
KÂTİP ÜYELER: Fehmi KÜPÇÜ (Bolu), İsmail KAŞDEMİR
(Çanakkale) 
-----0-----
BAŞKAN – Sayın milletvekilleri, Türkiye Büyük Millet Meclisinin 73’üncü
Birleşiminin Üçüncü Oturumunu açıyorum.
Türkiye Büyük Millet Meclisi
Başkanlığının ilk okunan tezkeresinin oylamasında karar yeter sayısı
bulunamamıştı. 
Şimdi tezkereyi tekrar oylarınıza
sunacağım ve karar yeter sayısı arayacağım. Kabul edenler… Kabul etmeyenler…
Kabul edilmiştir, Karar yeter sayısı vardır. 
Diğer tezkereyi okutuyorum: 
2.- Türkiye Büyük Millet
Meclisi Başkanlığının, Almanya Federal Cumhuriyeti Kuzey Ren Vestfalya Eyaleti
Meclis Başkanlığı tarafından 17/3/2015 tarihinde Almanya’nın Düsseldorf
şehrinde düzenlenecek olan Kuzey Ren Vestfalya ve Türkiye Arasında Kardeş
Şehirler Uygulaması- Parlamenter Görüşmesi konulu toplantıya katılım
sağlanmasına ilişkin tezkeresi (3/1714)
4/3/2015
Türkiye Büyük
Millet Meclisi Genel Kuruluna
Almanya Federal Cumhuriyeti Kuzey Ren
Vestfalya Eyaleti Meclis Başkanlığı tarafından 17 Mart 2015 tarihinde
Almanya'nın Düsseldorf şehrinde "Kuzey Ren Vestfalya ve Türkiye Arasında
Kardeş Şehirler Uygulaması- Parlamenter Görüşmesi" konulu bir toplantı
düzenlenecektir.
Söz konusu toplantıya katılım
sağlanması hususu, 28/3/1990 tarihli ve 3620 sayılı Türkiye Büyük Millet
Meclisinin Dış İlişkilerinin Düzenlenmesi Hakkında Kanun'un 9'uncu maddesi
uyarınca Genel Kurulun tasviplerine sunulur.
 Cemil
Çiçek
 Türkiye
Büyük Millet Meclisi 
 Başkanı
BAŞKAN – Kabul edenler… Kabul
etmeyenler… Kabul edilmiştir.
Diğer tezkereyi okutuyorum:
3.- Türkiye Büyük Millet
Meclisi Başkanlığının, Avrupa Parlamentosu (AP) Katılım Öncesi Eylem Birimi
tarafından Avrupa Parlamentosu Anayasal İşler Komitesi ve Dışişleri Komitesi iş
birliğiyle 23-24 Mart 2015 tarihlerinde Belçika’nın başkenti Brüksel’de
düzenlenecek olan Sürdürülebilir Demokrasi İçin Siyasi Kültürün Geliştirilmesi
ve Siyasi Diyalogun Arttırılması konulu parlamentolar arası seminere katılım
sağlanmasına ilişkin tezkeresi (3/1715)
5/3/2015
Türkiye Büyük
Millet Meclisi Genel Kuruluna
Avrupa Parlamentosu (AP) Katılım Öncesi
Eylem Birimi tarafından Avrupa Parlamentosu Anayasal İşler Komitesi ve
Dışişleri Komitesi iş birliği ile 23-24 Mart 2015 tarihlerinde Belçika'nın
başkenti Brüksel'de "Sürdürülebilir Demokrasi için Siyasi Kültürün
Geliştirilmesi ve Siyasi Diyalogun Arttırılması" konulu Parlamentolar
Arası Seminer düzenlenecektir.
Söz konusu seminere katılım sağlanması
hususu, 28/3/1990 tarihli ve 3620 sayılı Türkiye Büyük Millet Meclisinin Dış
İlişkilerinin Düzenlenmesi Hakkında Kanun'un 9'uncu maddesi uyarınca Genel
Kurulun tasviplerine sunulur.
 Cemil
Çiçek
Türkiye Büyük
Millet Meclisi
 Başkanı
LEVENT GÖK (Ankara) – Karar yeter
sayısı…
BAŞKAN – Elektronik cihazla oylama
yapacağım, karar yeter sayısı arayacağım.
İki dakika süre veriyorum ve
başlatıyorum.
Buyurunuz.
(Elektronik cihazla oylama yapıldı)
BAŞKAN – Karar yeter sayısı yoktur.
Birleşime on dakika ara veriyorum.
Kapanma Saati:
16.38
DÖRDÜNCÜ OTURUM
Açılma Saati:
16.52
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale) 
-----0-----
BAŞKAN – Sayın milletvekilleri, Türkiye
Büyük Millet Meclisinin 73’üncü Birleşiminin Dördüncü Oturumunu açıyorum.
Türkiye Büyük Millet Meclisi
Başkanlığının üçüncü okunan tezkeresinin oylamasında karar yeter sayısı
bulunamamıştı. 
Şimdi tezkereyi tekrar oylarınıza
sunacağım ve karar yeter sayısı arayacağım: Kabul edenler… Kabul etmeyenler…
Kabul edilmiştir, karar yeter sayısı vardır.
Diğer tezkereyi okutuyorum:
4.- Türkiye Büyük Millet
Meclisi Başkanlığının, Amerika Birleşik Devletleri’nin New York şehrinde 9-13
Mart 2015 tarihlerinde Birleşmiş Milletler (BM) Kadının Statüsü Komisyonunun
59’uncu Dönem Toplantısına milletvekillerinden oluşan bir heyetin katılmasının
Türkiye Büyük Millet Meclisi Başkanlık Divanının 4/3/2015 tarihli 95 sayılı
Kararı’yla uygun bulunduğuna ilişkin tezkeresi (3/1716)
Türkiye Büyük
Millet Meclisi Genel Kuruluna
Amerika Birleşik Devletleri’nin New
York şehrinde 9-13 Mart 2015 tarihlerinde Birleşmiş Milletler (BM) Kadının
Statüsü Komisyonunun 59’uncu Dönem Toplantısına milletvekillerinden oluşan bir
heyetin katılması Türkiye Büyük Millet Meclisi Başkanlık Divanının 4/3/2015
tarihli ve 95 sayılı Kararı’yla uygun bulunmuştur.
Söz konusu programa katılım, 28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin
Düzenlenmesi Hakkında Kanun'un 10'uncu maddesi gereğince Genel Kurulun onayına
sunulur.
 Cemil
Çiçek
 
Türkiye Büyük Millet Meclisi
 
Başkanı
III.- YOKLAMA
(CHP ve MHP sıralarından bir grup
milletvekili ayağa kalktı)
LEVENT GÖK (Ankara) – Yoklama
istiyoruz.
BAŞKAN – Yoklama talebi vardır. 
Sayın Gök, Sayın Şeker, Sayın Toprak,
Sayın Küçük, Sayın Çetin, Sayın Atıcı, Sayın Aygün, Sayın Haberal, Sayın
Ağbaba, Sayın Tayan, Sayın Aksünger, Sayın Bayraktutan, Sayın Öner, Sayın
Günal, Sayın Tamaylıgil, Sayın Özkes, Sayın Akar, Sayın Işık, Sayın Türkoğlu,
Sayın Belen.
Yoklama için iki dakika süre veriyorum
ve başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır. 
VIII.- BAŞKANLIĞIN GENEL
KURULA SUNUŞLARI (Devam) 
C) Tezkereler (Devam) 
4.- Türkiye Büyük Millet
Meclisi Başkanlığının, Amerika Birleşik Devletleri’nin New York şehrinde 9-13
Mart 2015 tarihlerinde Birleşmiş Milletler (BM) Kadının Statüsü Komisyonunun
59’uncu Dönem Toplantısına milletvekillerinden oluşan bir heyetin katılmasının
Türkiye Büyük Millet Meclisi Başkanlık Divanının 4/3/2015 tarihli 95 sayılı
Kararı’yla uygun bulunduğuna ilişkin tezkeresi (3/1716) (Devam) 
BAŞKAN – Tezkereyi oylarınıza
sunuyorum: Kabul edenler… Kabul etmeyenler… Kabul edilmiştir.
Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım. 
IX.- ÖNERİLER
A) Siyasi Parti Grubu
Önerileri 
1.- HDP Grubunun, Grup Başkan
Vekili Bingöl Milletvekili İdris Baluken tarafından, Bingöl Üniversitesindeki
baskılar, yolsuzluk iddiaları ve rektör yönetiminden kaynaklı sorunların
araştırılması amacıyla 5/3/2015 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak Genel
Kurulun 10 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
10/3/2015
Türkiye Büyük
Millet Meclisi Başkanlığına
Danışma Kurulunun 10/3/2015 Salı günü
(bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 İdris
Baluken 
 Bingöl

 Grup
Başkan Vekili
Öneri:
5 Mart 2015 tarihinde Bingöl
Milletvekili Grup Başkan Vekili İdris Baluken tarafından verilen (1721 sıra
no.lu), Bingöl Üniversitesindeki baskılar, yolsuzluk iddiaları ve rektör
yönetiminden kaynaklı sorunların araştırılması amacıyla Türkiye Büyük Millet
Meclisine verilmiş olan Meclis araştırması önergesinin Genel Kurulun bilgisine
sunulmak üzere bekleyen diğer önergelerin önüne alınarak 10/3/2015 Salı günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN – Halkların Demokratik Partisi
Grubu önerisinin lehinde Bingöl Milletvekili Sayın İdris Baluken.
Buyurunuz. 
İDRİS BALUKEN (Bingöl) – Teşekkür
ediyorum.
Sayın Başkan, değerli milletvekilleri;
hepinizi saygıyla selamlıyorum. 
Sayın Başkan, salonda uğultu var. Eğer
müdahale ederseniz… Bu şekilde konuşamayacağım. 
BAŞKAN – Sayın milletvekilleri,
sohbetleri dışarıda yapalım lütfen. 
Buyurunuz Sayın Baluken. 
İDRİS BALUKEN (Devamla) – Teşekkür
ediyorum Sayın Başkan. 
Burada çok önemli bir konu görüşeceğiz.
Duyarlı olan milletvekillerinin cankulağıyla bu önergeyle ilgili konuşmaları
dinlemelerini ve ona göre bir tutum belirlemelerini özellikle rica ediyoruz. 
Bingöl Üniversitesinde yaşanan
sorunları anlatabiliriz ama aslında Türkiye’nin her tarafındaki üniversitelerde
yaşanan sorunlar, öğrenciler üzerindeki baskılar ve bugün gelmiş olduğu aşamayı
burada mümkün olduğunca sizlerle paylaşacağız. 
Değerli milletvekilleri, Bingöl
Üniversitesinde tam on beş gündür 16 öğrenci süresiz, dönüşümlü açlık grevine
başlamış durumda. Bu ülkedeki demokrasi ayıplarına iktidarınız döneminde bir
ilki daha eklemeyi başardınız. Bu ülkede, baskılardan dolayı, rektörlerin,
üniversite yönetimlerinin keyfî tutumlarından dolayı üniversite öğrencilerini
açlık grevine götüren bir iktidar olarak tarihe isminizi yazdırdınız. 
Bingöl Üniversitesinde başlayan bu
açlık grevi direnişi, şu anda giderek yaygınlaşarak, Türkiye’nin neredeyse pek
çok üniversitesinde büyüyerek bir gündem yaratma durumuna gelmiştir. Kocaeli
Üniversitesinde, Çanakkale Üniversitesinde, Çorum’daki, Adana’daki,
İskenderun’daki, Bitlis’teki pek çok üniversitede şu anda yüzlerce öğrenci genç
bedenlerini açlığa yatırmış, sesini Hükûmete ve Meclise duyurmanın çabası
içerisinde kendi taleplerini haykırmaya çalışmaktadır. Maalesef bu konuda ne
Hükûmetten ne Meclisten bugüne kadar Halkların Demokratik Partisinin söylemleri
ya da burada, kürsüde ifade ettikleri dışında hiçbir şey duymuş değiliz. 
Öğrencilerin talepleri son derece
nettir. Bingöl Üniversitesindeki öğrencilerin talepleri, aynı zamanda Kocaeli
Üniversitesindeki, Çorum Üniversitesindeki, Çukurova Üniversitesindeki
öğrencilerin de talepleridir.
Dört temel talep dile getiriyor bu
öğrenciler. İnanın ki bu talepleri buradan dile getirirken ben bir milletvekili
olarak hicap duyuyorum, utanıyorum. Öğrencilerin özgürce basın açıklaması yapma
hakkıyla ilgili talebini, bu ülkenin demokratik geleceğini düşünen bir milletvekili
olarak burada, bu kürsüden bir talep olarak dile getirmekten utanıyorum. 
Öğrencilerin özel güvenlik
elemanlarının baskılarının devre dışı kalmasıyla ilgili taleplerini dile
getirirken burada ben utanıyorum. 
Öğrencilerin üniversiteye rastgele
polisin girmemesi, polisin girdiği durumlarda üniversite kampüsünde öğrencilere
işkence uygulamamasıyla ilgili taleplerini burada dile getirirken ben
utanıyorum.
Yine, öğrencilerin katıldıkları bir
basın açıklamasından dolayı rektörün ve üniversite yönetiminin keyfî tutumundan
kaynaklanan uzaklaştırma cezaları başta olmak üzere antidemokratik
uygulamalarının kaldırılmasıyla ilgili taleplerini buradan dile getirirken
utanıyorum.
Bir üniversitede zaten bunlarla ilgili
talepler yerine getirilmemişse o üniversitenin üniversite olma hüviyeti ortadan
kalkmıştır. Dediğim gibi, sadece Bingöl Üniversitesinde değil, Çorum’da da,
Çanakkale’de de, Kocaeli’nde de, Çukurova’da da aynı durum söz konusu.
Öğrenciler, rektör ve rektör yönetiminin keyfî baskıları, uygulamaları,
uyguladıkları cezalar, polisin kampüs içerisinde terör derecesine varacak olan
işkence yöntemleri ve demokratik haklarını kullanmayla ilgili Meclise, Hükûmete
seslerini duyurmaya çalışıyorlar. Bugüne kadar bu sesin duyulmamış olması çok
büyük bir ayıptır. 
Bu araştırma önergemizle, biz,
Türkiye’deki bütün üniversite öğrencilerinin taleplerine bu Meclisin kayıtsız
kalamayacağını, duyarlı olacağını göstermek zorundayız. Dolayısıyla, başta
iktidar partisi olmak üzere diğer muhalefet partilerinden de bu önergemize
destek beklediğimizi ifade etmek istiyorum. 
Bakın, değerli milletvekilleri, Bingöl
Üniversitesinde başlayan sürecin özeti şudur: Bingöl Üniversitesinde
öğrenciler, Dicle Üniversitesinde katledilen bir arkadaşları için, Aydın
Erdem’in polis kurşunuyla infaz edildiğini protesto etmek için basın açıklaması
yaptılar, o basın açıklamasından dolayı uzaklaştırma cezaları aldılar; 25 Kasım
Kadına Yönelik Şiddetle Mücadele Günü vesilesiyle -ki, şu anda Türkiye’nin en
önemli gündemi kadına yönelik şiddettir- kadına yönelik şiddetle ilgili bir
basın açıklaması yaptılar, uzaklaştırma cezalarıyla karşılaştılar; 21 Martta
üniversite kampüsünde herhangi bir şiddet olayının olmadığı “Nevroz”
kutlamalarında bulundular, üniversite rektörünün ve üniversite yönetiminin soruşturma
süreçleriyle karşı karşıya kaldılar. Şimdi, bu üniversite yönetimi hem YÖK’e
hem de Hükûmet yetkililerine yalan yanlış bilgiler aktararak orada sanki farklı
birtakım şeyler varmış gibi birtakım algılar yaratmaya çalışıyor. Güya bazı
öğrenciler “Burası Kürdistan’dır, burada batıdan gelen öğrenciler okuyamaz.”
demiş de, o nedenle bazı öğrencilere şiddet uygulamış da, akademik personele,
akademisyenlere bu yönlü baskı uygulamış da üniversite yönetimi de bununla
ilgili bir süreç geliştirmiş. Bunun tamamının yalan yanlış bilgiden
kaynaklandığını ve sizi yanıltmaya yönelik olduğunu ifade etmek istiyorum. 
Bakın, elimde bir belge var, bu belge
Bingöl Üniversitesi Rektörlüğü tarafından öğrencilere gönderilmiş bir belge
-utanç duyuyorum yani bunu buradan okurken de utanç duyuyorum- Kadınlara
Yönelik Şiddete Karşı Mücadele ve Dayanışma Günü kapsamında üniversite
yerleşkesinde izin verilmeyen toplu yürüyüşe katıldığınız, basın açıklamasına
katıldığınız için hakkınızdaki soruşturma süreciyle ilgili bir belge. Bu, sizin
adınıza bir utanç belgesidir. Bu süreçle ilgili ben YÖK Başkanıyla görüştüm.
YÖK Başkanı basın açıklamasıyla ilgili, öğrencilerin demokratik hakkını
kullanmasıyla ilgili durumdan utanç duyduğunu ifade ediyor. 
Bakın, hem Hükûmetinizi hem rektörü,
üniversite yönetimini uyarıyoruz. Açlık grevinde olan bu öğrencilerin bir
kılına zarar gelirse inanın ki bu durumun altında kalırsınız. Hepimiz özellikle
öğrencilerin karşı karşıya kaldığı bu baskılar ve özellikle on beş gündür
bedenlerini açlık grevine yatırmalarıyla ilgili sabrımızın son noktasındayız.
Bu duruma başta Millî Eğitim Bakanı olmak üzere, Başbakanın derhâl el atması
lazım. Bir ülkede üniversite öğrencileri açlık grevindeyse, bir Hükûmet sırtını
dönüp duyarsız bir yaklaşım içerisinde olamaz. Ben burada Bingöl
Üniversitesiyle ilgili defalarca, yapılan yolsuzlukları, usulsüzlükleri,
rektörün aile şirketi uygulamasını dile getirdim, onların yazılı belgeleri
bizde. Akademiden gelen Bingöl milletvekiliniz var, ona sorun. Bingöl
Üniversitesinin nasıl aile şirketine döndüğünü, rektörün soyadından kaç
akademisyenin o üniversitede nerede istihdam edildiğini, rektörün oğlunun bir
günlük bir çalışmayla nasıl usulsüz bir şekilde öğretim görevlisi kadrosuna
alındığını, Bingöl Üniversitesi bünyesinde kurulan fizik tedavi rehabilitasyon
bölümüyle ilgili elde edilen döner sermayenin nasıl rektörün hesabına
yatırıldığını, rektörün usulsüz nasıl makam aracı aldığını, Cumhurbaşkanı
sarayını kıskandıracak şekilde, üniversite kampüsü içerisinde nasıl trilyonluk
konut yaptırdığını bize güvenmiyorsanız kendi milletvekilinize sorun. Bu
yolsuzluklar ve usulsüzlükler almış başını gidiyor. Orası bir ailenin
üniversitesi değil. Hele hele bir polis üniversitesi yapılmaya çalışılan
antidemokratik bir kurum hiç değil. Eğer öyle bir gayret varsa o gayretin
önünde en önce bizim durmamız lazım, bütün Meclisin durması lazım. O nedenle
burada kısıtlı bir süre içerisinde özetlemeye çalıştığım bu yolsuzluklar,
usulsüzlükler, öğrencilere baskı ve zulümle ilgili Bingöl Üniversitesi başta
olmak üzere…
(Mikrofon otomatik cihaz tarafından
kapatıldı) 
İDRİS BALUKEN (Devamla) - …bütün
üniversiteleri incelemek üzere bir araştırma komisyonunun kurulmasını talep
ediyoruz. Bu konuda da başta akademisyen olan milletvekilleri olmak üzere her 4
siyasi partinin ortak bir şekilde destek vermelerini talep ediyoruz.
Genel Kurulu saygıyla selamlıyorum.
(HDP sıralarından alkışlar)
BAŞKAN – Teşekkür ederim Sayın Baluken.
Halkların Demokratik Partisi Grubu
önerisinin aleyhinde Amasya Milletvekili Sayın Avni Erdemir…
Buyurunuz. (AK PARTİ sıralarından
alkışlar) 
AVNİ ERDEMİR (Amasya) – Sayın Başkan,
değerli milletvekilleri; HDP Grubunun, Bingöl Üniversitesindeki yolsuzlukların
araştırılmasıyla ilgili vermiş olduğu önerge hakkında AK PARTİ Grubu adına söz
almış bulunuyorum. Hepinizi saygıyla, muhabbetle selamlıyorum.
Değerli milletvekilleri, AK PARTİ
iktidarları olarak biz, ülkenin kaderi ve geleceğiyle eğitim arasında yakın bir
ilişki olduğuna yürekten inanıyoruz ve bu inançla eğitime hep büyük önem
verdik, bütçeden en büyük payı hep eğitime ayırdık. 
Değerli arkadaşlar, hepimiz biliyoruz
ki üniversiteler bilimi üreten, öğreten ve bilimi toplumla paylaşan
kurumlardır. Bu yönüyle beşerî ve iktisadi kalkınmanın ancak bilimsel
kalkınmayla, üniversitelerin varlığıyla mümkün olduğuna da inanıyoruz. Bu
anlayışla, 2002’den beri yükseköğretimde de önemli gelişmeler yaşandı.
İllerimizi üniversite ile buluşturmak istedik ve her ile üniversite açtık,
üniversitesi olmayan ilimiz kalmadı. Evet, AK PARTİ’nin üniversite vizyonu sayesinde
bugün üniversitesi olmayan ilimiz yok.
Değerli
milletvekili arkadaşlarım, 2002 yılında, maalesef, 53 devlet, 23 vakıf
üniversitesi olmak üzere toplam 76 üniversitemiz vardı. Bugün, 104’ü devlet,
72’si vakıf olmak üzere toplam 176 üniversitemiz var. AK PARTİ iktidarı öncesi
Türkiye’de 76 üniversite vardı; evet, 176’ya çıktı bu sayı. Bu şu demek, AK
PARTİ iktidarı Türkiye’de 100 yeni üniversite kurdu demek.
Değerli
arkadaşlar, hedefimiz, üniversite çağına gelmiş her evladımıza üniversite
kapısını sonuna kadar açmak; bütün hedefimiz bu. 
Değerli
arkadaşlar, evet, personel yapısına baktığımız zaman, 2002 yılında 76 bin olan
öğretim elemanı sayısı, bugün 143 bini aşmış durumda.
Değerli
arkadaşlar, evet, 2002’de YÖK bütçesi 2,5 milyar liraydı; 2015 yılındaysa
bütçemize baktığımızda 18,5 milyar. Evet; 2,5 milyar liradan 18,5 milyar liraya
çıkmış bir yükseköğretim bütçesi var. Yani 7,5 kat artmış bir yükseköğretim
bütçesi var AK PARTİ iktidarında.
Değerli
arkadaşlarım, yine, 2002’de üniversite bütçesinin gayrisafi yurt içi hasılaya
oranı 0,71 idi; bugün, 2015’te 0,95’e yükselmiştir bu oran.
Değerli
arkadaşlar, 2002’de YÖK bütçesinin konsolide bütçe içerisinde payı 2,54 idi;
2015 yılında bu oran 3,91’e yükselmiştir.
Diğer taraftan, öğretim elemanlarımızın
özlük haklarında önemli iyileştirmeler yapılmıştır. Kısaca, son on üç yılda,
üniversitelerimizde hayal edilemeyecek gelişmeler yaşandı.
Değerli milletvekilleri, değerli
arkadaşlarım; HDP Grubunun Bingöl Üniversitesindeki yolsuzluk iddialarını da
elbette önemsiyoruz. Zira biz, yolsuzluk ile bilimin, yolsuzluk ile kalkınmanın
bir arada olamayacağını da biliyoruz. Yolsuzluğun, toplumun maddi, manevi bütün
değerlerini kemiren bir hastalık olduğunu da biliyoruz. Yolsuzluğun yoksulluğun
davetçisi olduğunu biliyoruz.
Değerli arkadaşlarım, yine, şunu
unutmamamız gerekiyor ki yargıya intikal etmiş olan bu konunun da AK PARTİ
iktidarı olarak sonuna kadar takipçisi olacağız. 
Elbette, üniversitenin olmazsa olmazı
özgür düşüncedir, buna da inanıyoruz ancak özgürlük-güvenlik dengesinin de
önemli olduğunu biliyoruz. Güvenliğin olmadığı, şiddetin egemen olduğu yerde
özgür düşüncenin, bilimin asla olamayacağını da biliyoruz, bunu da unutmamamız
gerekiyor. 
Değerli arkadaşlar, siz de takdir
edersiniz ki bir ay sonra Türkiye’de seçim çalışmaları başlayacak, Türkiye
Büyük Millet Meclisi tatile girecek. Bugün kuracağımız bir araştırma
komisyonunun faaliyetini yürütme imkânının olmadığını da görüyoruz. Bir ay
sonra hiçbirimiz burada yokuz, hepimiz alandayız, arazideyiz. 
Değerli arkadaşlarım, evet,
milletimizin yasalaşmasını beklediği, sabırsızlandığı yasalar var bugün. Onun
için, Meclisimiz bir an önce gündemine geçmelidir diyorum ve AK PARTİ Grubu
olarak araştırma önergesinin aleyhinde olduğumuzu bildiriyor, hepinizi
saygıyla, muhabbetle selamlıyorum. (AK PARTİ sıralarından alkışlar) 
BAŞKAN – Teşekkür ederim Sayın Erdemir.

Halkların Demokratik Partisi Grubu
önerisinin lehinde Mersin Milletvekili Sayın Aytuğ Atıcı...
Buyurunuz. 
AYTUĞ ATICI (Mersin) – Teşekkürler
Sayın Başkan. 
Değerli milletvekilleri, bilimi yaşamın
rehberi edinen, üniversiteleri kadro, rant ve ailesi için çıkar kapısı değil de
bilim yuvası olarak kabul edenleri ve siyasi kariyerlerini ve kazanımlarını
sözde sağlam iradenin gölgesine borçlu olmayan milletvekillerini saygıyla
selamlıyorum. 
Sayın Başkan,
değerli milletvekilleri; Bingöl’den bir çığlık yükseliyor. Ben de dört yıldır
Bingöl’ün gönüllü milletvekili olarak görev yapıyorum. Çığlığı atan kim?
Çığlığı atan Bingöl üniversite öğrencileri yani geleceğimizi emanet edeceğimiz
gençlerimiz. Ne diyor bu gençler korkusuzca ve yiğitçe? Diyorlar ki: “Bingöl
Üniversitesinde baskılar var, Bingöl Üniversitesinde yolsuzluk iddiaları var,
Bingöl Üniversitesinde rektörlük yönetiminden kaynaklı sorunlar var.” Bu
çığlığı duyan milletvekilleri de diyor ki: “Gençlerin bu çığlığını duyalım,
kafamızı kuma gömmeyelim, gelin, bir araştıralım.” Birazdan AKP milletvekilleri
büyük ihtimalle -umarım yapmazlar ama, buraya not düşmek üzere söylüyorum-
hayır, buna gerek yoktur diyecekler. Neden? Çünkü AKP Grubu adına konuşan hatip
bu iddiaların çok da önemli olmadığını, 17-25 Aralıkta bu Türkiye'nin neler
görüp geçirdiğini, bunların devede kulak tüyü bile olmadığını burada bizlere
farklı cümlelerle anlatmaya çalıştı.
İDRİS ŞAHİN (Çankırı) – Yanlış
anlamışsınız.
AYTUĞ ATICI (Devamla) – Peki,
üniversite öğrencilerinin bu çığlığını kimin duyması gerekiyor? Elbette
öncelikle Hükûmetin duyması gerekiyor. Duyuyor mu Hükûmet yetkilileri ve
Hükûmetin milletvekilleri? Hayır. Sıralara bakacak olursanız, kimisi yeniden
milletvekili olabilmek için çalışmalar yapıyor, sarayın kapısını aşındırıyor,
kimisi de eğer milletvekili olma ümidini kaybetmişse “Acaba saraya girebilir
miyim?”in derdine düşmüş duruma. 
Bingöl Üniversitesi özelinde yaşanan ve
birazdan sizlere anlatacağım bu konular aslında ülkemizdeki bütün
üniversitelerin sorunlarıdır ve ne yazık ki, ne acıdır ki, ne vahimdir ki,
sizin “İleri demokrasi getirdik.” dediğiniz ülkemde bu gençler seslerini
duyurabilmek için o gencecik bedenlerini ölüme yatırmak zorunda kalıyorlar. Hiç
utanma olmaz mı acaba insanlarda, bu sesi duymayanlarda? Hiç zerre kadar
sıkılma olmaz mı arkadaşlar? Nasıl bir demokratik ülke yarattınız siz? Ne hâle
getirdiniz ülkeyi? İnsanlar orada bağırıyorlar, “Yolsuzluk var.” diyorlar, belgeleriyle
size gösteriyorlar, “Üniversite Rektörü aynı soyadından pek çok insanı aldı
işe, akademisyen yaptı, yolsuzluk var, hukuksuzluk var.” diyorlar, siz “Boş
ver.” diyorsunuz. Üniversite öğrencileri kalkmışlar, diyorlar ki: “Burada bize
baskı var, biz fikirlerimizi özgürce dile getiremiyoruz.” “Boş ver sen onları,
otur yerine.” diyorsunuz. Üniversite öğrencileri “Bütün üniversitenin her
noktasında polis var. Burası karakol mu, üniversite mi belli değil. Sivillerden
vazgeçtik, resmî üniformalı polisler kışkırtırcasına kantinlerimize geliyorlar,
burada bize küfür ediyorlar, rektörlük binasının önünde TOMA’lar bekliyor, bizi
kışkırtıyor. Bizi duyun.” diyorlar, “Boş ver.” diyorsunuz, “Zamanımız yok.”
diyorsunuz, az önce konuşan hatibin sözlerinden alıyorum “Zamanımız yok,
bunlardan daha önemli konularımız var.” diyorsunuz. Neymiş daha önemli konunuz?
İç güvenlik paketi. Yazıklar olsun size! 
RECEP ÖZEL (Isparta) – Öyle bir şey
demedi kimse.
AYTUĞ ATICI (Devamla) - Adam diyor ki:
“Polis beni öldürüyor.” Sen diyorsun ki: “Bekle, polise daha ağır yetkiler
vereceğim ki senin kökünü kazısın.” Söylediğiniz şey bu.
RECEP ÖZEL (Isparta) – Hiç de öyle
değil.
AYTUĞ ATICI (Devamla) – Yazıklar olsun
size!
RECEP ÖZEL (Isparta) – Ya, doğru konuş.
Allah, Allah!
AYTUĞ ATICI (Devamla) – Bunu yapmamanız
gerekiyor. O gencecik öğrencilerin seslerini duymanız gerekiyor. Duymadığınız
takdirde bunun bedelini halkımız size misliyle ödetecektir.
Üniversite öğrencileri diyor ki: “Bizi
fişliyorlar, ‘Alevi’ diye, ‘Kürt’ diye fişliyorlar. Basın açıklaması yaptığımız
için isimlerimizi yazıyorlar.” Ve bunlar gerçek ve siz kılınızı bile
kıpırdatmıyorsunuz. Ne oldu size arkadaşlar ya! Ne oldu size ya! AKP’li
olabilirsiniz ama hepinizin içinde insanlık damarı var. Ne oldu size! Bu
öğrenciler öldükten sonra mı aklınız başınıza gelecek? Ölüm orucuna yatmışlar
diyorum size, anlamıyor musunuz? Hiç mi kılınız kıpırdamayacak? Bu kadar
yolsuzluğu, bu kadar hukuksuzluğu nasıl görmezden geleceksiniz? Aynı
duyarsızlığı sizler cezaevlerinde bedenlerini ölüme yatıran insanlar için de
yapmıştınız. O insanlar ölüme gittiler, bedenleri perişan oldu, beyinleri eridi
ondan sonra lütfedip de seslerini duymaya çalıştınız, bizim bu kadar
kışkırtmamızdan sonra. Bunları yapmaya hakkınız yok. Bunları yapıyorsanız da kalkıp
burada ileri demokrasi naraları atmaya hakkınız yok. Öğrenciler diyorlar ki:
“Bütün temizlik şirketleri, bütün kantin ihaleleri yandaşa veriliyor,
çığlığımızı duyun.” diyor, beyefendi buraya gelmiş, diyor ki: “76 üniversite
vardı, 176’ya çıkardık.” Ee, niye çıkardığınız belli! 100 tane daha üniversite
kurup, 100 tane daha rant kapısı oluşturmuşsunuz. 
“76 binden 143 bin öğretim üyesine
çıkardık.” diyorsunuz. Güzel gibi geliyor kulağa. Bu öğrenciler buradan mezun
olunca ne hâle geliyorlar? İş bulabiliyorlar mı? Bulamıyorlar. 
Peki, siz diyorsunuz ki: “Bu kadar
eğitime para aktardık.” Sizin rakamınız, az önce arkadaşınız söyledi, “2,5
milyardan 18,5 milyara çıkardık YÖK bütçesini.” diyorsunuz. 
Peki, eğitimde PISA sonuçları ne diyor?
Yani kafa hiç bunları muhakeme etmiyor mu? Bu kadar parayı harcıyorsunuz ve
uluslararası arenada eğitimimiz geriye gidiyor arkadaşlar ya, bunu
değerlendiremiyor musunuz? Paraları harcıyorsunuz, harcıyorsunuz, ama eğitim
geriye gidiyor. 
Bakın, bunlar bir muhalefet
milletvekili olarak benim söylemlerim değil, sizin söylemleriniz, uluslararası
kuruluşların değerlendirmeleri. Yani sizin anlayışınıza göre üniversitelere
paraları basalım, bu paralar birilerinin cebine gitsin, ama eğitim kimsenin
umurunda olmasın. 
Kalkmışsınız, “Öğretim elemanlarında
hayal edilemeyecek düzeltmeler yaptık.” diyorsunuz. Allah aşkına, içinizde bir
sürü öğretim üyesi insan var, ya hiç mi hicap duymazsınız, öğretim üyelerini
perişan ettiniz be! Üniversitelerde “performans sistemi” diye bir sistem
getirdiniz; hocalar birbirine düşman oldu sizin sayenizde, kalkıp “Özlük
haklarını ilerlettik.” diye, burada açıkça yalan söylüyorsunuz. Bunu söylemeye
hakkınız yok, sizler milletvekilisiniz, milleti temsil ediyorsunuz ve doğruları
söylemek mecburiyetindesiniz. Mecbursunuz doğruları söylemeye, acıtsa bile. Ama
sizler, kalkıp burada halkın gözünü boyamaya çalışıyorsunuz, diyorsunuz ki:
“Şiddetin olduğu yerde özgür düşünce olmaz.” Ya, ne kadar güzel bir laf, kim
buna hayır diyebilir? Mecliste şiddet, sokakta şiddet, üniversitede şiddet, ee,
özgür düşünce tabii ki olmaz. 
Bakın, size birkaç tane rakam
vereceğim. Önce birkaç tane iş söyleyeceğim, niye öğrencileri
cezalandırıyorsunuz? 
Bakın, öğrenciler Kürtçe ders
okutulmasını talep etmişler, cezalandır; izinsiz dergi dağıtmışlar, cezalandır;
pankart açmışlar, döviz açmışlar, cezalandır. Öğrenciler YÖK’ü protesto
etmişler. E, Allah’tan korkmazlar, YÖK’ü protesto eden sizsiniz aynı zamanda.
Siz değil miydiniz YÖK’ü protesto eden? Şimdi, gençler YÖK’ü protesto ediyor
diye kalkmışsınız cezalandırıyorsunuz. İzinsiz bildiri okuma; vay, seveyim
sizin demokrasinizi! İzinsiz bildiri okudu diye… Bakın, YÖK raporlarını
okuyorum size, birazdan rakamları da vereceğim kaç öğrencinin canını
yaktığınızla ilgili. Üniversitenin uygun gördüğü koşu törenlerine katılmama;
törene katılmadı diye kalkmışsınız öğrenciye ceza veriyorsunuz, Allah’tan
korkun. 
Bakın, 2003 yılından itibaren giderek
artan sayıda soruşturma, 3 binden başlıyor. 2004’ten 2011’e kadar 6 bin küsur
öğrenci hakkında her yıl soruşturma açıyorsunuz. Bu öğrencileri
konuşturmuyorsunuz, bu öğrencilerin yurt sorununu çözmüyorsunuz, bu
öğrencilerin özgür düşüncelerini engelliyorsunuz, burs sorunlarını
çözmüyorsunuz, ondan sonra da haklarında soruşturma açıyorsunuz. Bir tek
amacınız var, diyorsunuz ki: “Ya benim gibi düşüneceksin ya da senin kelleni
koparırım.” Bunu yapmayın, bu ülkeye bunu yapmayın. Bu gençler, bu öğrenciler
sizler gibi düşünmeyecekler, çok şükür ki sizler gibi düşünmeyecekler.
Saygılar sunuyorum. (CHP sıralarından
alkışlar)
BAŞKAN – Teşekkür ederim Sayın Atıcı.
AVNİ ERDEMİR (Amasya) – Sayın Başkan…
BAŞKAN – Efendim?..
AVNİ ERDEMİR (Amasya) – Sayın Başkanım,
konuşmamla ilgili olarak bu iddiaları önemli bulmadığımı ifade etti. Ben
konuşmamda bu yolsuzluk iddialarını önemli bulduğumu ifade ettim. Bu konuyla
ilgili açıklama yapmak istiyorum.
BAŞKAN – Buyurun. (AK PARTİ
sıralarından alkışlar)
V.- SATAŞMALARA İLİŞKİN
KONUŞMALAR (Devam) 
2.- Amasya Milletvekili Avni
Erdemir'in, Mersin Milletvekili Aytuğ Atıcı’nın HDP grup önerisi üzerinde
yaptığı konuşması sırasında şahsına sataşması nedeniyle konuşması
AVNİ ERDEMİR (Amasya) – Sayın Başkan,
değerli milletvekilleri; şair diyor ki: 
“Muradını anlarız ol gamzenin biraz
izanımız vardır.
Beli söz bilmeziz amma biraz irfanımız
vardır.”
ALİ HAYDAR ÖNER (Isparta) – İrfanınız
olsa üniversite öğrencilerine bunu yapmazsınız.
AVNİ ERDEMİR (Devamla) – Değerli
milletvekilleri, biz ne söylediğimizi biliyoruz. Söylediğim cümle aynen şu:
Yolsuzluk iddialarını önemsiyoruz ve bunun sıkı takipçisi olacağız diyorum.
ALİ HAYDAR ÖNER (Isparta) –
Önemsiyorsanız niye önünü açmadınız? Kuvvetli şüphe var, makul şüphe var, ret
oyu verdiniz.
AVNİ ERDEMİR (Devamla) - Ve yine,
yolsuzluk ile bilimin bir arada olması mümkün değil diyorum.
BİNNAZ TOPRAK (İstanbul) – Neden
akladınız, neden?
AVNİ ERDEMİR (Devamla) – Yolsuzluğun
toplumun maddi manevi bütün değerlerini kemirdiğini ifade ediyorum.
ALİ HAYDAR ÖNER (Isparta) – Takiye,
takiye. Dediğin başka, yaptığın başka.
AVNİ ERDEMİR (Devamla) - Özgürlük
diyorsunuz, özerk üniversite diyorsunuz, siyasi iktidardan üniversiteye
müdahale bekliyorsunuz diğer taraftan da. Nasıl, çelişmiyor musunuz kendinizle?
(AK PARTİ sıralarından alkışlar)
İDRİS ŞAHİN (Çankırı) – Bravo Hocam.
AHMET YENİ (Samsun) – Bravo sana Hocam.
AVNİ ERDEMİR (Devamla) – Evet,
üniversiteler özerktir ve siz siyasi iktidardan üniversiteye müdahale
bekliyorsunuz. Evet, yargıya intikal etmiş bir konudur, yargı bunun
takipçisidir.
ALİ HAYDAR ÖNER (Isparta) –
Üniversiteye müdahale eden sizsiniz, üniversiteye müdahale eden Sayın Recep
Tayyip Erdoğan. Müdahale etmedik yer bırakmadı.
AVNİ ERDEMİR (Devamla) – Değerli
arkadaşlarım, evet, PISA sonuçlarından söz edildi. Hiçbir kimse 2002’den bugüne
PISA sonuçlarının geriye gittiğini söyleyemez ama PISA sonuçları şunu söylüyor:
“OECD ülkelerinde alt gelir grupları ile üst gelir grupları arasındaki puan
farkını en iyi noktaya getiren ülke Türkiye’dir.”
OSMAN AŞKIN BAK (İstanbul) – Evet, onu
söylemezler.
AVNİ ERDEMİR (Devamla) - Evet
“Türkiye’de fırsat eşitliği, OECD ülkelerinden daha iyidir son on iki yıl
içerisinde.” diyor. 
Değerli arkadaşlar, kısaca, AK PARTİ
iktidarı olarak bizler neler yaptığımızı da iyi biliyoruz, milletimiz de iyi
biliyor. 2,5 milyarı 18,5 milyara çıkaran AK PARTİ iktidarını milletimiz
sandıkta ödüllendiriyor ve ödüllendirmeye devam edecek diyorum.
Hepinizi saygıyla selamlıyorum. (AK
PARTİ sıralarından alkışlar)
ALİ HAYDAR ÖNER (Isparta) – Göreceğiz,
göreceğiz. 7 Haziran son tarih.
AYTUĞ ATICI (Mersin) – Sayın Başkan,
sayın konuşmacı “Siyasi iktidarın üniversiteye müdahale etmesini istiyorsunuz.”
diye bir sataşmada bulundu. İzin verirseniz…
BAŞKAN – Buyurunuz.
3.- Mersin Milletvekili Aytuğ
Atıcı'nın, Amasya Milletvekili Avni Erdemir’in sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
AYTUĞ ATICI (Mersin) – Teşekkür ederim
Sayın Başkan.
Değerli arkadaşlar, siyasi iktidardan
üniversiteye müdahale etmesini filan istemiyoruz. Gölge etmeyin, başka ihsan
istemez. (CHP sıralarından alkışlar) Elinizi çekin, o üniversitelerden
polisinizi çekin kardeşim. Biz bunu istiyoruz. Müdahale değil, yaptığınız
müdahaleyi geri çekin diyoruz. Burada halkı yanıltmayın.
Şimdi, Bingöl’den bahsediyoruz. Bakın,
önemli bir konu üzerinde konuşuyoruz. Ben isterim ki AKP’nin Bingöl milletvekili
gelsin, burada konuşsun. Bir akademisyen milletvekiliniz var. Bingöl’ün
milletvekili konuştu. Ben Bingöl’ün fahri milletvekiliyim, ilime sahip
çıkıyorum. Nerede sizin Bingöl milletvekiliniz kardeşim? Üstelik akademisyen.
Birazdan Sayın Özel gelip konuşma yapacakmış Bingöl adına. Hiç mi
utanmıyorsunuz ya?
RECEP ÖZEL (Isparta) – Fahri
milletvekiliyim ben. 
AYTUĞ ATICI (Devamla) – Ya, Bingöl’ün
bir milletvekili yok mu? Bingöl size 2 tane milletvekili verdi. Burada biz
Bingöl’de açlık grevinden ölüme yatan çocukları konuşuyoruz, siz keyif yapıp
burada zaman geçiriyorsunuz. Bakın…
OSMAN AŞKIN BAK (İstanbul) – Bağırma
ya, niye bağırıyorsun Hocam? Bağırarak olmuyor Hocam, bağırarak olmaz.
AYTUĞ ATICI (Devamla) - Bakın,
Bingöl’de rektörünüz, sizin atadığınız rektör kalkıyor kendine bir saray
yapıyor ve bu sarayı siz alkışlıyorsunuz. Bir yıl içerisinde üniversite
rektörlüğüne yavru bir saray yapıyor. Kimden alıyor bu cesareti? Tabii, imam
böyle yaparsa cemaatin böyle yapması çok doğaldır. 
Aynı rektör yıllarca süren kültür
merkezinin inşaatını tamamlamıyor. Kültüre ne gerek var efendim, kültüre ne
gerek var?
SÜREYYA SADİ BİLGİÇ (Isparta) – Sizin
Bingöl milletvekiliniz yok mu?
AYTUĞ ATICI (Devamla) - “Ben rektörlük
binasını yapayım, içinde keyfimi süreyim. Önüne panzerleri koyayım. Nasıl olsa
beni savunacak milletvekilleri vardır; onları görevlendiririz, beni savunur.”
diyor.
PISA sonuçları… Sayın milletvekili,
PISA sonuçlarında geriye gidiyoruz.
AVNİ ERDEMİR (Amasya) – Kesinlikle
hayır.
AYTUĞ ATICI (Devamla) - Diğer ülkelerle
mukayese edeceksiniz; onlar ilerliyor, onlara göre biz geri kalıyoruz.
Değerlendirmeyi doğru yapın. (CHP sıralarından alkışlar)
AVNİ ERDEMİR (Amasya) – OECD
ülkelerinin önündeyiz. 
SÜREYYA SADİ BİLGİÇ (Isparta) – CHP’nin
Bingöl’den milletvekili yok mu?
İDRİS BALUKEN (Bingöl) – Sayın Başkan…
BAŞKAN – Evet…
İDRİS BALUKEN (Bingöl) – Aynı
gerekçeyle ben de söz istiyorum.
BAŞKAN – Buyurun.
4.- Bingöl Milletvekili İdris
Baluken'in, Amasya Milletvekili Avni Erdemir’in sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
İDRİS BALUKEN (Bingöl) – Sayın Başkan,
değerli milletvekilleri; ben de hepinizi saygıyla selamlıyorum.
Şimdi, biz bilimsel, özerk, demokratik,
tarafsız bir üniversite ortamına müdahale edin demiyoruz. Sorun, öyle bir
üniversite ortamının, şu anda, ortadan kaldırılmış olmasıdır. Şu anda, Bingöl
Üniversitesi başta olmak üzere Kocaeli, Çanakkale, Çorum, bu ülkenin pek çok
üniversitesinde bilimsel, özerk, demokratik üniversite anlayışı rektörlerin
baskı ve keyfî tutumları neticesinde tamamen rafa kaldırılmıştır. 
Burada çok ciddi yolsuzluk iddialarını
dile getiriyoruz. 1 milyon liraya –bizim bildiğimiz rakam- bir konut yapılmış.
Ak saray değil bu, Baydaş saray, Bingöl’ün merkezinde. Bingöl’de 1971
depreminden dolayı 50 metrekarelik geçici, prefabrik evlerde yaşayan insanlar
var. 2003 depreminden dolayı binlerce liralık faturayı ödeyemeyen depremzedeler
var. Böyle bir kentte siz bir rektöre 1 milyon TL’ye konut yaptırırsanız, 350
bin TL’ye altına makam aracı çekerseniz, makam aracı varken ayda 10 bin TL’ye
yeniden bir makam aracı kiralarsanız, kusura bakmayın, bunlara siz duyarsız
kalabilirsiniz ama biz duyarsız kalamayız, biz müdahale ederiz. Hele hele bu
öğrencilerin genç bedenlerini açlığa yatırmaları vicdanları kanatacak bir
boyuta gelmiş. Bu öğrencilerde kalıcı nörolojik hasarlar her an ortaya
çıkabilir. Hepinizin çocukları var, illa ki bu çocuklar ölümün sınırına gelince
mi duyarlı olacaksınız? Bizim dediğimiz bu, yoksa olması gereken, bir
üniversite ortamının sağlanması durumunda üniversitenin özerkliğini hepimiz
savunuyoruz. Size de yakışan, iktidar partisine de yakışan hem bu öğrencilerin
durumuyla ilgili hem de bu yolsuzluk iddialarıyla ilgili duyarsız davranmak
değil, tam tersine bu önergemize destek sunmaktır. 
Teşekkür ederim. (HDP sıralarından
alkışlar) 
BAŞKAN – Teşekkür ederim Sayın Baluken.

IX.- ÖNERİLER (Devam) 
A) Siyasi Parti Grubu
Önerileri (Devam) 
1.- HDP Grubunun, Grup Başkan
Vekili Bingöl Milletvekili İdris Baluken tarafından, Bingöl Üniversitesindeki
baskılar, yolsuzluk iddiaları ve rektör yönetiminden kaynaklı sorunların
araştırılması amacıyla 5/3/2015 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak Genel
Kurulun 10 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam) 
BAŞKAN – Halkların Demokratik Partisi
Grubu önerisinin aleyhinde son söz Isparta Milletvekili Sayın Recep Özel’de. 
Buyurunuz. (AK PARTİ sıralarından
alkışlar) 
RECEP ÖZEL (Isparta) – Sayın Başkan,
çok değerli milletvekilleri; hepinizi saygıyla selamlıyorum. 
Halkların Demokratik Partisi tarafından
Bingöl Üniversitesindeki baskılar, yolsuzluk iddiaları ve rektörlük
yönetiminden kaynaklı sorunun araştırılması amacıyla verilmiş olan araştırma
önergesinin aleyhinde söz almış bulunmaktayım. Gerek araştırma önergesinin
gerekçesinde gerek içeriğinde, muhteviyatında çok ciddi, gerçekten
araştırılması, incelenmesi gereken hususlar var. Hiçbirini basite almıyoruz ama
bu tür eylemler, bu tür fiiller eğer orada işlenmişse de -zannedersem bunlarla
ilgili bir yargı süreci de başlamış- yargı sürecine müdahale etmeden en
sağlıklı bir şekilde devam etmesi, bitmesi, eğer bir sorumlusu varsa da sonuna
kadar ceza alması hepimizin ortak dileğidir. Hepimiz, bu Mecliste bulunan bütün
milletvekilleri de yolsuzluk yapanın arkasında durmaz. 
Biraz önce CHP adına konuşan sözcü
burada “Siz şunu yaptınız, bunu yaptınız; şurada şu oldu, bu oldu…” Bütün
idaredeki yapılan işlemlerin sorumlusu olarak AK PARTİ Grubunu gösteriyor. “Siz
yaptınız, siz yaptınız, siz yaptınız…” Kardeşim, bir bürokrat bir yerde bir
yanlış yapıyorsa yanlış yanlıştır, biz de savunmayız, kimse savunmaz.
AYTUĞ ATICI (Mersin) – Bütün
yolsuzlukları akladınız, bunu mu aklamayacaksınız?
RECEP ÖZEL (Devamla) - Eğer bir yerde,
bir üniversite yönetiminde, sadece Bingöl Üniversitesinde değil, Türkiye'deki
bütün üniversitelerde, bir baskı, eğer rektörlerin yanlış yönetimi, bir israf
yönetimi varsa hepsinin hep birlikte karşısında durmamız lazım ve dururuz.
AYTUĞ ATICI (Mersin) – Gereğini yap,
gereğini yap, sen iktidarsın.
RECEP ÖZEL (Devamla) – Buradan bütün üniversite
rektörlerine de sesleniyoruz: Bu tür iddiaları biz burada duymak istemiyoruz.
Biz, bilimin konuşulduğu, ilimin konuşulduğu, gerçekten dünyada marka olan
üniversitelerin konuşulduğu bir ülke istiyoruz, bir coğrafya istiyoruz. Ölüm
orucuna yatan kardeşlerimiz de, oradaki öğrencilerimiz de bir an önce bu ölüm
orucunu sonlandırsınlar. Buradan sesleniyoruz yetkililere, orada bulunan bütün
kamu görevlilerine: Üniversite öğrencilerinin dile getirmiş olduğu bu eyleme
son verme noktasında gerek rektör gerek üniversite yönetimi gerek oradaki mülki
idare dertlerini gidip dinlesinler, bunlara bir çözüm bulalım. Ölüm orucundan
bir netice almak için de lütfen kendi bedenlerine zarar vermemelerini buradan
kendilerine salık veriyoruz.
AYTUĞ ATICI (Mersin) – Gereğini yapın,
gereğini yapın; iktidar partisisiniz, gereğini yapın.
RECEP ÖZEL (Devamla) – İsteğimiz özgür
bir üniversite, talebimiz özgür bir üniversite. Özgür bir üniversite de
inşallah kuruluyor. Bunda ufak tefek aksaklıklar varsa da en kısa zamanda
giderilmesi için gereken bütün yasal mevzuat, idari mevzuat anlamında elimizden
gelen her şeyi AK PARTİ olarak yapıyoruz. Tabii ki bu iddiaların üzerine
gidilmesin değil, sonuna kadar üzerine gidilsin. Nerede bir yolsuzluk varsa
sonuna kadar üzerine gidilsin, cezalarını çeksinler. Baskıcı bir ortamda
üniversite öğrencilerimiz okumasın diyoruz.
Özgür bir üniversite için hepinize
saygılar sunuyorum efendim. (AK PARTİ sıralarından alkışlar)
AYTUĞ ATICI (Mersin) – Birazdan
oylamada göreceğiz!
BAŞKAN – Teşekkür ederim.
İDRİS BALUKEN (Bingöl) – Sayın Başkan,
sayın hatip konuşması esnasında bu konuların yargıya yansıdığını ve dolayısıyla
yargının bu süreci yürüttüğünü ifade etti. Sanki bütün bu dile getirdiğimiz
iddialarla ilgili sağlıklı bir yargı süreci işliyormuş gibi bir algı yarattı.
Ben Genel Kurulu bu konuyla ilgili bilgilendirmek istiyorum.
BAŞKAN – Buyurun.
SÜREYYA SADİ BİLGİÇ (Isparta) – Sataşma
yok ama...
İDRİS BALUKEN (Bingöl) – Genel Kurulu
yanlış yönlendirdi, bilgilendirmek istiyorum.
BAŞKAN – Buyurun.
V.- SATAŞMALARA İLİŞKİN
KONUŞMALAR (Devam) 
5.- Bingöl Milletvekili İdris
Baluken'in, Isparta Milletvekili Recep Özel’in HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
İDRİS BALUKEN
(Bingöl) – Değerli milletvekilleri, bakın, Bingöl’le ilgili burada özellikle
son üç aydır karanlık birtakım planlamaların olduğunu ifade ediyoruz. Hükûmetle
yaptığımız bütün görüşmelerde de bu karanlık planlamaların merkezinde Bingöl
Emniyet Müdürünün, Bingöl Savcılığının ve Bingöl Üniversitesi Rektörünün
bilinçli olarak yer aldığını söylüyoruz, ifade ediyoruz. Üniversitedeki durum da bundan
kaynaklanıyor. Rektör fişleme listesini hazırlayıp Emniyet Müdürüne veriyor;
Emniyet Müdürü polisi üniversiteye gönderip öğrencilere kampüs içerisinde
işkence uyguluyor; sonrasında da o listeler Rektör ve Emniyet Müdürü tarafından
savcıya veriliyor; gece yarısı ev baskınlarıyla o öğrenciler gözaltına
alınıyorlar, tutuklanmaya çalışılıyorlar. 
Bakın, bu dile getirdiğimiz
usulsüzlükler ve öğrencilere yapılan baskılarla ilgili mahkemede verilmiş
hiçbir ceza yok. 3 öğrenci tutuklanmıştı, onlar da beraat etti, tahliye edildi.
Yani yargı “Herhangi bir cezaya gerek yok.” diyor, Üniversite Rektörü ise 130
öğrenciye soruşturma açıp ceza veriyor. Bingöl Savcılığı ise sanki Rektörün
avukatıymış gibi açıklama yayınlıyor. Orada “Üniversite öğrencilerinin yapmış
olduğu şeyler Anayasa’ya aykırıdır.” diye, Bingöl Savcılığı mahkemenin beraat
kararına rağmen Bingöl basınında yer alan açıklamayı yayınlıyor. Açık bir
şekilde, bakın, sizi uyarıyoruz: Emniyet Müdürü, Savcı ve Rektörden oluşan,
orada Emniyet Müdürüne suikast dâhil olmak üzere, yargısız infazlar, üniversite
öğrencilerine baskı dâhil olmak üzere karanlık bir tezgâh var. Bu paralel
midir, sizinle kesişen midir, sizin bileşeniniz midir, bilmiyoruz ama bunu
açığa çıkarmak sizin görevinizdir. 
Üniversite öğrencilerinin
sorunlarıyla ilgili de “Katılıyoruz, inşallah çözülecek, yetkililer duyarlı
olsun.” deme durumunda değilsiniz.
(Mikrofon otomatik cihaz tarafından
kapatıldı) 
İDRİS BALUKEN (Devamla) – Siz,
iktidarsınız. Bu önergeye destek vererek duyarlılığınızı ortaya koyabilirsiniz
diyorum. (HDP sıralarından alkışlar)
BAŞKAN – Teşekkür ederim Sayın
Baluken.
AYTUĞ ATICI (Mersin) – Sayın Başkan,
az önce AKP adına konuşan her iki hatip de bu konuların ciddi şekilde
araştırılması gerektiğini ifade ettiler, tutanaklarda var. Her ikisi de bunun
üzerine gidilmesi gerektiğini söylediler, ancak aleyhte söz alarak böyle bir
komisyonun kurulmasına karşı olduklarını söylüyorlar. Yani ikircikli bir tutum
içerisinde halkı yanıltıyorlar. İzin verirseniz bu konuyu gündeme getireceğim.
RECEP ÖZEL (Isparta) - Efendim, böyle
bir şey var mı ya? 
Bunda da söz
verirseniz pes doğrusu!
BAŞKAN – Şimdi, size söz vereceğim ama
bundan sonra gerekçeleri daha doğru hazırlamakta fayda var.
Buyurunuz Sayın Atıcı. (CHP
sıralarından alkışlar) 
6.- Mersin Milletvekili Aytuğ
Atıcı'nın, Amasya Milletvekili Avni Erdemir ile Isparta Milletvekili Recep
Özel’in HDP grup önerisi üzerinde yaptıkları konuşmaları sırasında Cumhuriyet
Halk Partisine sataşması nedeniyle konuşması
AYTUĞ ATICI (Mersin) – Değerli
arkadaşlar, sadece konuşmak için bu kürsüye çıkmıyoruz. Yüzlerce konuşma
yaptık, tek derdimiz şu: Acaba gerçekten bizi anlayabilir misiniz? Şuraya çıkıp
alaycı gülümsemelerle halkla dalga geçer gibi laflar söyleyip “Efendim, bunlar
çok önemli şeyler, araştırılması gerekir.” deyip arkasından burada “hayır” oyu
vermek bana göre ikircikli, ikiyüzlü bir politikadır. 
RECEP ÖZEL (Isparta) – Efendim, alaycı
konuşmakla itham ediyor.
AYTUĞ ATICI (Devamla) – Halkı
yanıltmaya hiçbir şekilde hakkınız yoktur. Siz Hükûmet partisisiniz, sizin
sorumluluklarınız var, icra makamısınız. Biz gelip burada derdimizi
anlatacağız, biz, siz değil. Biz gelip burada size öneri sunacağız. Siz
geliyorsunuz, kendi kendinize öneri sunuyorsunuz ya. Daha dünya böyle bir şey
görmedi. Bizim sunduğumuz önerilerle sizlerin çözüm bulmanız gerekiyor. Halk
sizi bunun için seçti, halk sizi bunun için iktidar yaptı, dedi ki: “Muhalefet
size önerecek, siz çözeceksiniz.” Şimdi, siz bizden daha çok ağlıyorsunuz.
Böyle bir politika, böyle bir hükûmet etme yöntemi dünyanın hiçbir yerinde
yoktur. İkircikli, ikiyüzlü politikaları bırakın, yiğitçe, delikanlıca çıkın
“Bunların araştırılması gerekiyor.” diyen 2 milletvekilinize sahip çıkın, bu
komisyonu kuralım. İlla, üç ay içinde bitmesi gerekmiyor, bir ay içinde bunu
sonuçlandırırız. Eğer siz bunu yaparsanız bütün üniversiteler teeddüp eder,
bütün üniversiteler ayaklarını denk alırlar. Yeter ki siz buradan “Türkiye
Büyük Millet Meclisi, üniversitelerin özgür olması için, çocuklarımızın
haklarına sahip çıkmak için bir komisyon kurmuştur.” deyin, bakın bakalım,
Türkiye’de bir şeyler değişiyor mu? Bizim derdimiz, sizlerin karşısına çıkıp
konuşmak filan değil, sadece olayları iyi anlamınızı sağlamaktır. 
Teşekkür ederim. (CHP sıralarından
alkışlar) 
BAŞKAN – Teşekkür ederim.
MEHMET NACİ BOSTANCI (Amasya) –
İkiyüzlü politika uyguladığımızı ifade etti. 
BAŞKAN – Buyurunuz. (AK PARTİ
sıralarından alkışlar) 
7.- Amasya Milletvekili
Mehmet Naci Bostancı'nın, Mersin Milletvekili Aytuğ Atıcı’nın sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET NACİ BOSTANCI (Amasya) – Sayın
Başkan, değerli arkadaşlar; biz herkesi dinlemeye çalışıyoruz ama şunu ifade
edeyim: Sayın Atıcı’yı dinlemek çok zor, insanı yoruyor oturduğu yerden, âdeta
kendi kendisiyle kavga eder gibi konuşuyor. Böyle bir konuşma tarzı... Hukukla
da ilgisi var tabii Sayın Atıcı’nın, Roma mahkemelerindeki drama yapan
avukatlar gibi konuşma tarzı iyi bir tarz değil. Meramını anlatmaya çalışmak,
karşı tarafa söylediklerini iletmenin bir yolu bence bu değil. Sürekli bir tür
aşağılayarak bir tür vesayet kurmaya çalışarak, “Siz yanlışsınız ancak benim
söylediklerime uyarsanız doğru davranırsınız.” tarzındaki tahakkümcü anlayış
iyi bir tarz değil Sayın Atıcı, önce bunu belirteyim. 
İkincisi, kimse Genel Kurulun iradesi
üzerine ipotek koyamaz, “Böyle karar verirseniz siz ikiyüzlü olursunuz.”
diyemez. Burada hep Meclisin Genel Kurulundan, vekillerin özgür iradesinden
bahsedeceğiz, sonra da diyeceğiz ki: Benim dediğimi yapmazsanız ikiyüzlüsünüz.
Bu, vekillerin iradesine karşı bir saygı değil, bir saygısızlıktır. Bırakın,
vekiller sizin söylediklerinizi dinliyor, takdir edecekler, o çerçevede ortaya
bir irade koyacaklar. “Reddederseniz ikiyüzlüsünüz.” Affedersiniz, böyle bir
tavır olmaz. Buranın adı ne? Yasama organı, yasama. 
ALİ SERİNDAĞ (Gaziantep) - Keşke öyle
olsa. 
MEHMET NACİ BOSTANCI (Devamla) – Burası,
buraya gelen her konuyu inceleme, araştırma ve sonuca vardırma organı değil.
Biz bir kabile devletinde değiliz, devletin kendi denetim kuralları var.
Üniversitede bir yolsuzluk var ise onu incelemenin yolları var, Sayın Atıcı siz
de üniversiteden geldiniz, yani bu ülkede başka kurumlar var. Bütün kurumları
biz kendi uhdemize mi alacağız? “Her şeyi biz araştırırsak ancak bir neticeye
varırız.” gibi bir yaklaşım doğru değil arkadaşlar. 
BAŞKAN – Teşekkür ederim Sayın
Bostancı. 
AYTUĞ ATICI (Mersin) – Sayın Başkan,
sayın konuşmacı benim saygısızlık yaptığımı ve aşağılayarak konuştuğumu ifade
ederek sataştı açık bir şekilde. Yani, gerçekten istemezdim tekrar söz almayı
ama...
MEHMET NACİ BOSTANCI (Amasya) –
İkiyüzlülükten bahsettiniz Sayın Atıcı.
BAŞKAN – Buyurun. 
8.- Mersin Milletvekili Aytuğ
Atıcı'nın, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
AYTUĞ ATICI (Mersin) – Teşekkür ederim
Sayın Başkan. 
Gerçekten söz almak istemezdim ama bu
şekilde bir sataşma karşısında susmamız mümkün değil. Öncelikle dinlemeyi bir
öğrenmekte çok büyük yarar var. 
MEHMET NACİ BOSTANCI (Amasya) –
Konuşmayı da. 
AYTUĞ ATICI (Devamla) – “Beni dinlemek
zor.” dedi sayın konuşmacı. Evet, beni dinlemek zordur, bana tahammül etmek de
zordur çünkü ben gerçekleri söylüyorum, bir tokat gibi yüzünüze çarpıyorum.
(CHP sıralarından alkışlar) Benim burada bulunuş sebebim budur. Ben hiçbir
konuşmamda hiçbirinize hakaret etmedim, etmem de, ama yeri geldiği zaman lafı
öyle bir söylerim ki hakikaten beni dinlemek zor olur. Bunu tespit ettiğiniz
için gerçekten sizi tebrik ediyorum. 
Ayrıca, kendimle kavga ettiğimi
söylüyorsunuz. Ben kendimle barışık bir insanım. Benim kavgam sizinle, kendimle
değil. Ben sizinle kavga ediyorum, bu alaycı gülüşlerle, bu tavırlarla, bu
ahlaka sığmayan gülüşlerle kavga ediyorum. (AK PARTİ sıralarından gürültüler)
SÜREYYA SADİ BİLGİÇ (Isparta) – Sayın
Başkan, böyle bir ifade olmaz.
AYTUĞ ATICI (Devamla) – Benim kavgam
sizinledir. Burada bir milletvekili konuşurken burada saygısızca gülenlerledir
benim kavgam. Bunu anlayın. Başka kimseyle kavgam yoktur. 
Ayrıca, benim hukukla ilgim olduğunu
zannediyor -demek ki hakikaten burada kala kala biraz öğrenmişiz- hiçbir ilgim
yoktur.
Ben şunu söyledim: Benim dediğimi
yapmazsanız ikiyüzlüsünüz demedim. Burada iki kardeşiniz konuştu, iki
milletvekiliniz konuştu, ikisi de dedi ki: “Bunları araştırmak lazım.” Şimdi
kalkıp da “hayır” derseniz, budur ikiyüzlü politika dedim. Yine diyorum, yine
diyeceğim. Benim dediğimi yapmazsanız değil, siz kendi kendinizle çelişirseniz
bunun adı ikircikli politikadır, bunun adı “Tavşana kaç, tazıya tut.” demektir.
Ama halkımız bunları anladı. Hem yüzünüzü gördü hem de içyüzünüzü gördü. (CHP
sıralarından alkışlar)
BAŞKAN – Teşekkür ederim.
IX.- ÖNERİLER (Devam) 
A) Siyasi Parti Grubu
Önerileri (Devam) 
1.- HDP Grubunun, Grup Başkan
Vekili Bingöl Milletvekili İdris Baluken tarafından, Bingöl Üniversitesindeki
baskılar, yolsuzluk iddiaları ve rektör yönetiminden kaynaklı sorunların
araştırılması amacıyla 5/3/2015 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak Genel
Kurulun 10 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam) 
BAŞKAN - Halkların Demokratik Partisi
Grubu önerisini...
İDRİS BALUKEN (Bingöl) – Karar yeter
sayısı...
BAŞKAN – Tamam, karar yeter sayısı
arayacağım.
...oylarınıza sunuyorum: Kabul
edenler... Kabul etmeyenler... 
Kâtip üyeler arasında anlaşmazlık
olduğundan elektronik cihazla oylama yapacağım.
İki dakika süre veriyorum ve de
başlatıyorum. 
(Elektronik cihazla oylama yapıldı) 
BAŞKAN – Karar yeter sayısı yoktur.
Birleşime on beş dakika ara veriyorum.
Kapanma Saati:
17.48
BEŞİNCİ OTURUM
Açılma Saati:18.07
BAŞKAN: Başkan Vekili Meral AKŞENER
KÂTİP ÜYELER: Fehmi KÜPÇÜ (Bolu), Bayram ÖZÇELİK
(Burdur) 
-----0-----
BAŞKAN
– Sayın milletvekilleri, Türkiye Büyük Millet Meclisinin 73’üncü Birleşiminin Beşinci
Oturumunu açıyorum.
Halkların
Demokratik Partisi Grubu önerisinin oylamasında karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım.
Öneriyi
kabul edenler… Kabul etmeyenler… Karar yeter sayısı vardır, kabul edilmemiştir.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- MHP Grubunun, Kütahya
Milletvekili Alim Işık ve arkadaşları tarafından, ASELSAN’da görevli
mühendislerin zamansız ve endişe verici ölümlerinin arkasındaki nedenlerin ve
gerçeklerin tespit edilerek kamuoyunda oluşan şüphelerin giderilmesi,
çalışanların güvence içinde projelerini gerçekleştirebilmelerinin sağlanması ve
yaşadıkları sorunların araştırılarak alınması gereken önlemlerin belirlenmesi
amacıyla, 10/3/2015 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin Genel Kurulun bilgisine sunulmak
üzere bekleyen diğer önergelerin önüne alınarak Genel Kurulun 10 Mart 2015 Salı
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
10/3/2015
Türkiye Büyük
Millet Meclisi Başkanlığına
Danışma Kurulunun 10 Mart 2015 Salı
günü (bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük'ün 19'uncu maddesi
gereğince Genel Kurulun onayına sunulmasını arz ederim.
Saygılarımla.
 Oktay
Vural
 
İzmir
 
MHP Grup Başkan Vekili 
10 Mart 2015 tarih, 5433 sayıyla TBMM
Başkanlığına; Kütahya Milletvekili Alim Işık ve arkadaşlarınca,
"ASELSAN'da görevli mühendislerin zamansız ve endişe verici ölümlerinin
arkasındaki nedenlerin ve gerçeklerin tespit edilerek kamuoyunda oluşan
şüphelerin giderilmesi, çalışanların güvence içinde projelerini
gerçekleştirebilmelerinin sağlanması ve yaşadıkları sorunların araştırılarak alınması
gereken önlemlerin belirlenmesi” amacıyla verilmiş olan Meclis araştırması
açılması önergemizin 10 Mart 2015 Salı günü (bugün) Genel Kurulda okunarak
görüşmelerinin bugünkü birleşiminde yapılması önerilmiştir.
BAŞKAN – Milliyetçi Hareket Partisi Grubu
önerisinin lehinde Kütahya Milletvekili Sayın Alim Işık.
Buyurunuz. (MHP sıralarından alkışlar) 
ALİM IŞIK (Kütahya) – Sayın Başkan,
değerli milletvekilleri; Milliyetçi Hareket Partisi Grubu tarafından verilmiş
olan Meclis araştırma önergesinin Genel Kurul gündemine alınması talebimizi
içeren grup önerimiz hakkında söz aldım. Bu vesileyle yüce Meclisi ve bizleri
izleyen değerli vatandaşlarımızı saygıyla selamlıyorum.
Önergemizin konusu, biraz önce de Divan
üyemizin okuduğu şekliyle, ASELSAN’da yani Askerî Elektronik Sanayii AŞ olarak
bilinen ve kısaca ASELSAN olarak isimlendirilen kurumda meydana gelen ve son
dönemde birçok ailemizi üzen mühendis ölümlerinin arkasındaki gerçeklerin
araştırılıp alınması gereken önlemlerin belirlenmesi içeriğindedir. Bu konuyu,
özellikle en son 15 Ocak 2015 tarihinde meydana gelen, Erdem Uğur isimli 28
yaşındaki bir mühendisimizin hayatına son vermesi olayıyla tekrar kamuoyunun
gündemine gelen ASELSAN konusunu yüce Meclisin gündeminde tartışıp alınması
gereken önlemler ne ise, bu konunun gerçek taraflarını ortaya çıkarıp Türkiye
Cumhuriyeti devletinin çok önemli bir kurumu olan ASELSAN’da varsa, son dönemin
güncel tabiriyle, bir paralel yapılanma, onun da ortaya çıkarılması lazım. Bu
memleketin genç evlatları ASELSAN gibi güzide bir kurumda değişik sınavlardan
geçerek… Çok önemli noktalarda çok önemli projelerin sahibi olan, bu projelerde
çalışan, özellikle F-16 uçaklarının düşmanı tanıma amaçlı elektronik
sistemlerini geliştirip tasarlayan mühendisler arkası arkasına neden intihar
ediyor, neden ölüyor veya öldürülüyor; bunun arkasında kim var, Hükûmet bu
konuda 2006 yılından beri ne yaptı, nelere ulaştı; savcılık soruşturmaları
bugüne kadar neden sonuçlandırılamadı; onların içerisinde, o dosyalarda hangi
gerçekler gizlendi, üzerine gidilmedi veya gidilemediyse bunların araştırılması
gerekiyor. 
Değerli milletvekilleri, 15 Ocak 2015
tarihinde Ankara’da, Çankaya, Cebeci Mahallesi, Akat Sokak 4/2 adresinde
meydana gelen ve iki gün işe gitmediği için arkadaşları tarafından “Acaba ne
oldu bu arkadaşımıza?” diye evini kontrol etmeye geldiklerinde, ASELSAN
Mühendisi Erdem Uğur’un yatağının üzerinde battaniye örtülü ve ağzına dayanmış
büyük tüp hortumuyla ölü bulunmasının arkasındaki gerçeğin, yine şüpheli
ölümler içerisinde yer aldığı için, kamuoyu tarafından bilinmesi talebi vardır.

Bu ölümle beraber, unutulmuş, eski
tarihlerde yani önce 7 Ağustos 2006 tarihinde başlayan ve arkası arkasına 5
mühendisimizin ölümüyle sonuçlanan olayın üzerine bir kez daha gidilmesi gerektiğini ortaya çıkarmıştır.

Bu olayla birlikte yani Erdem Uğur isimli gencimizin
yatağında ölü bulunmasının ardından, daha önce ASELSAN’da meydana gelen şüpheli
ölümler tekrar hem medyanın hem kamuoyunun gündemine gelmiştir. Ben de bu
vesileyle bu önceki şüpheli ölümleri bir kez daha sizlerle ve kamuoyuyla
paylaşmak istiyorum. 
7 Ağustos 2006, Ankara-Pursaklar-Aydıncık yolunda Hüseyin
Başbilen isimli bir mühendis kardeşimiz, 31 yaşında, aracının içinde ölü
bulunuyor. Orta Doğu Teknik Üniversitesi mezunu mühendisin sol el bileğinde ve
boynunda kesik izlerine rastlanıyor, otopsi sonucunda “İntihar etmiştir.”
deniliyor. Ancak savcılık soruşturmasında söz konusu mühendisin ölümüyle ilgili
değişik şüpheler ortaya çıkıyor fakat sonuçlandırılamıyor. 
Tarih 16 Ocak 2007, yine yer Ankara, Gölbaşı, Halim Ünsem
Ünal isimli bir başka mühendis kardeşimiz, ODTÜ Elektrik Elektronik
Mühendisliği Bölümü mezunu, yine ASELSAN’da çalışan bir gencimiz, aracının
içinde tabancayla intihar ediyor veya intihar ettiği söyleniyor. Üç yıldır
ASELSAN’da çalışan mühendis bir şekilde kaybediliyor. 
Tarih 26 Ocak 2007, yer gene Ankara, Batıkent, 26 yaşında,
Orta Doğu Teknik Üniversitesi Elektrik Mühendisliği mezunu Evrim Yançeken yine
evinde intihar ediyor. İki yıldır ASELSAN’da görev yapan 26 yaşındaki Evrim
Yançeken 7’nci kattaki evinin penceresinden atlıyor ve hayatına kıyıyor. 
Bir başka şüpheli ölüm: 7 Ekim 2007 tarihinde, yine
Ankara’da, Bando Okulları Komutanlığında meydana geliyor. Burhaneddin Volkan
isimli gencimiz, Hacettepe Üniversitesi Bilgisayar Mühendisliği Bölümü mezunu,
yine ASELSAN’da iki yıl boyunca Komuta Kontrol Haberleşme ve Yazılım
Mühendisliği Bölümünde çalışmış, Uçak Komuta Kontrol Merkezi Bölümünde üstün
başarılar göstermiş, 8 mühendisten en başarılı 2 mühendis olarak kurumundan seçilmiş
ancak 7 Ekim 2007 tarihinde nöbetçi subay odasında Vizör marka silahla intihar
ettiği kamuoyuyla paylaşılmıştır. Komutanlarının Volkan’a intihar ettiği gün
izin vermediği ortaya çıkmış, eşi ve ailesinin şikâyeti üzerine Kara Kuvvetleri
Komutanlığı Askerî Savcılığı soruşturma başlatmış, Askerî Savcı Ömer Taha
Özkan, Volkan’ın eşinin, babasının ve birlikte çalıştığı arkadaşlarının
ifadelerine başvurarak olayın üzerine gitmiş ama daha fazla gidememiş, bir
yerde durmuş, olay aydınlığa kavuşturulamamış. 
Tarih 25 Ocak 2012, yer yine Ankara
Güney Çevre Yolu, Hakan Öksüz isimli yine genç bir mühendisimiz, -ASELSAN
Akyurt Tesislerinde, ASELSAN’da çalışan- idaresindeki 06 GGR 85 plakalı
otomobilinin direksiyon hâkimiyetini kaybetmesi sonucu Eskişehir yolu kavşağında
bariyerlere çarparak hayatını kaybettiğini görüyoruz. 
Bunlarla ilgili hayat hikâyelerinde çok
değişik ifadeler ve sırlar söz konusu ancak hepsinin ortak noktalarından birisi
ASELSAN gibi Türk Silahlı Kuvvetlerinin çok önemli bir kuruluşunda, çok üstün
zekâlı kişiler tarafından yönetilen projelerde görev almaları, örneğin Türk
F-16’sının bir uçakla karşılaştığında karşısındakinin dost mu, düşman mı
olduğunu gösterebilecek bir sisteme imza atmış olmaları ve bunu başarmış
olmaları. Uçak tanıma sistemlerini millîleştirdikten sonra benzer bir başarıyı
ABD ve İsrail güdümlü elektronik sistemlerin kontrol dışı bırakılması konusunda
göstermelerine az bir zaman kalmışken ölümle hayatlarına son verilmesi konusu.
Yani bu özel kurumda çalışan çok özel nitelikli gençlerin ölümlerinin
aydınlatılamaması, otopsi raporlarında yer alan ifadelerle savcılık
soruşturmalarında elde edilen bulguların birbirlerini doğrulamamış olması, ama
ne hikmetse bir şekilde bu ölümlerin bir sonuca kavuşturulamadan bir sır
perdesinin arkasında gizli tutulması, gerçekten üzerine gidilmesi ve Türkiye
Cumhuriyeti devletinin önemli bir kuruluşunda, bir vakıf kuruluşunda, 1975
yılından bu yana başarılı hizmetlerde bulunmuş ve dünyanın özellikle savunma
sanayisi konusunda birçok projesinde isim sahibi olmuş kuruluşunda bu
gençlerimizin hayatlarının neden sona erdirildiği konusunun mutlaka bu yüce
Meclis tarafından ortaya konacak bir iradeyle, geniş kapsamlı yapılacak bir
çalışma sonunda elde edilecek verilerle kamuoyunun aydınlatılması ve o kurumun
bundan sonraki çalışmalarında buna benzer ölümlere neden olmayacak gerekli
tedbirlerle donatılması konusunda bir çalışmaya ihtiyaç vardır. Milliyetçi
Hareket Partisi olarak bu önerimizin dikkate alınmasını talep ediyor,
hayatlarını kaybeden gençlerimize Allah’tan bir kez daha rahmet, ailelerine de
geç de olsa acılarını tazelememek için tekrar başsağlığı diliyorum ama
acılarını da paylaştığımızı ifade etmek istiyorum. 
Desteklerinizi bekliyor, saygılar
sunuyorum. (MHP ve CHP sıralarından alkışlar)
BAŞKAN – Teşekkür ederim Sayın Işık.
Milliyetçi Hareket Partisi Grubu
önerisinin aleyhinde İstanbul Milletvekili Sayın Şirin Ünal. (AK PARTİ
sıralarından alkışlar)
Buyurunuz. 
ŞİRİN ÜNAL (İstanbul) – Sayın Başkan,
değerli milletvekilleri; Milliyetçi Hareket Partisinin ASELSAN’da yaşanan
mühendis ölümlerinin araştırılmasına yönelik vermiş olduğu önergenin aleyhinde
söz almış bulunmaktayım. Bu vesileyle yüce Meclisi saygıyla selamlıyorum.
Değerli milletvekilleri, Türkiye’nin
savunma ihtiyaçlarının millî imkânlarla karşılanması için 1970’li yıllarda
halkımızın bağışlarıyla Kara, Deniz ve Hava Kuvvetleri güçlendirme vakıfları
kurulmuştur. ASELSAN, 1975 yılında, Kara Kuvvetlerini Güçlendirme Vakfı
öncülüğünde faaliyetine başlamıştır. Günümüzde, ASELSAN, Türk Silahlı Kuvvetlerini
Güçlendirme Vakfına bağlı bir kuruluştur. Elektronik teknolojileri alanında,
Türk Silahlı Kuvvetleri başta olmak üzere, tüm müşterilerine millî kaynakları
etkin kullanarak, beklentilerin ötesini hedefleyen özgün ürün ve sistemler
sunmakta olan ve varlık ve kaynaklarının değerini sürekli artırmakta olan
kuruluş, 2013 yılında dünyanın ilk 50 savunma sanayisi şirketinden biri olma
yönündeki tırmanışını sürdürerek savunma cirosunda dünyanın en büyük 74’üncü
şirketi olmuştur. 
Değerli milletvekilleri, yazılı ve
görsel basında “ASELSAN çalışanlarından çok sayıda intihar olduğu” şeklinde
haberler yer almaktadır. Türkiye’nin savunma sanayisi alanında lider kuruluş
olan ASELSAN çalışanlarının vefatlarıyla ilgili halkımızın ve basın
kuruluşlarının duyarlılıklarını son derece doğal karşılamak gerekmektedir.
Ancak, bu yönde çıkan haberlerin hepsinin sağlıklı olmayışı, çalışanların bir
kısmının ölümlerinin gerçekleştiği tarihte aslında bu kuruluşun çalışanı
olmayışı görmezden gelinmemelidir. 
Değerli milletvekilleri, yüksek
müsaadenizle, mühendis ölümlerine ilişkin edinebildiğim doğru bilgileri
sizlerle paylaşmakta fayda görüyorum. 
Birincisi: Vefat eden Hüseyin Başbilen.
Vefat tarihi 4 Ağustos 2006. Hüseyin kardeşimizle ilgili adli süreç henüz devam
ediyor, sonuçlanmadı. 
İkincisi: Evrim Yançeken. Vefat tarihi
24 Ocak 2007. Adli süreç intihar tespitiyle sonuçlanmıştır. 
Üçüncüsü: Erdem Uğur. Vefat tarihi 25
Ocak 2015. Bu da çok taze, adli süreç henüz devam ediyor. 
Ayrıca, Hakan Öksüz isimli ASELSAN
çalışanı 26 Ocak 2013 tarihinde Ankara’da çevre yolunda kendi kullandığı araç
ile yaptığı trafik kazasında hayatını kaybetmiştir.
Değerli milletvekilleri, az önce
isimlerini sizlerle paylaştığım ASELSAN çalışanlarının dışında basında yer alan
ve vefat tarihinde ASELSAN çalışanı olmadığı hâlde ASELSAN çalışanı olmadığı
hâlde “ASELSAN çalışanı” olarak ifade edilen kişilerin isimleri ve vefat
tarihleri de şu şekildedir: 
Birincisi: Halim Ünsal Ünal, vefat
tarihi 16 Ocak 2007. ASELSAN’dan bu kardeşimiz yaklaşık yedi sene önce, 31
Aralık 2000 tarihinde ayrılmıştır. 
İkincisi: Burhanettin Volkan, vefat
tarihi 7 Ekim 2007. Bu kardeşimiz de ASELSAN’ın iş gücü temin ettiği
Biometri-CS firmasının çalışanı olup 15 Temmuz 2007 tarihinde bu şirketten
ayrılmıştır. 
Üçüncüsü: Zafer Oluk, vefat tarihi 5
Mayıs 2008. Yaklaşık on ay önce, 16 Temmuz 2007 tarihinde askerlik görevini
yerine getirmek için ASELSAN’dan istifa etmiştir. 
Değerli milletvekilleri, 1 milyar
doları aşan cirosu ve 5 binin üzerinde çalışanıyla Türkiye’nin en büyük savunma
sanayisi kuruluşu olan ASELSAN’da tüm cihaz ve sistemler iyi eğitimli,
profesyonel ekipler tarafından geliştirilmekte ve üretilmektedir. Yani buradaki
üretimi tek kişinin üzerine bağlamak imkânsızdır. Tüm süreçler ile ilgili
detaylı dokümantasyon ASELSAN tarafından gerçekleştirilmekte olup, bazı
haberlerde yer aldığı şekliyle bir projenin tek bir kişi tarafından
gerçekleştirildiği senaryoları gerçek dışıdır. Meclis araştırılması açılıp
açılmamasını Genel Kurulun takdirine bırakıyorum. 
Müsaadenizle, bir iki dakika da, son
dokuz gün içerisinde maalesef 3 F-4 uçağımızı ve 6 pilotu yitirdiğimiz kazalara
ayırmak istiyorum. Sözlerimin başında, F-4 pilotlarımıza Allah’tan rahmet
diliyorum. 
Malatya’da düşen ikili kolumuz F-4
uçaklarımızın RF-4 tipindendir. Konya’da düşen ise F4 2020 olarak
adlandırdığımız F-4 uçaklarımızın av bombardıman tipindendir. 
Değerli milletvekilleri, Hava
Kuvvetleri Komutanlığımızın muharip gücünü F-16 uçaklarımız ve F-4 uçaklarımız
oluşturmaktadır. F-16 uçaklarımızın yarı ömür modernizasyonları, “Mid-Lıfe
Upgrade” dediğimiz MLU programları tamamlanmıştır. Amerika Birleşik
Devletleri’yle koordineli olarak yaptık. F-4 uçaklarımızdan ise 54 adedini
İsrail’in IAI firması modernize etmiş. Bunlara “F-4 2020” diyoruz. 2020’nin
anlamı, en az 2020 yılına kadar bu uçakları kullanacağımız manasına geliyor. Bu
modernizasyonda biz İsrail’e 28 Şubat sonrası her bir F-4 uçağı için 18,3
milyon dolar para ödedik. Yani neredeyse bir yeni uçak parası ödedik. Diğer F-4
uçaklarımızı ise TAI firmamız ve 1. Hava İkmal Bakım Merkez Komutanlığımız,
İsrail modernizasyonundan elde edilen deneyimler doğrultusundaki
mühendislerimizin tecrübeleriyle kendimiz bunların modernizasyonlarını yaptık. 
Jet uçaklarımızın bakımları Hava
Kuvvetlerimizde NATO standartlarında ve NATO standartlarının üzerinde
yapılmaktadır. Bundan hepimiz emin olabiliriz, hiçbir sıkıntımız yoktur Allah’a
şükür. 
F-4’ler uçmaktan onur duyduğumuz 2
muharip uçağımızdan biridir. Böyle basında çıktığı şekilde kesinlikle “uçan
tabut” falan da değildir. Her bir uçağımızın bakımı zamanında yapılır, uçuş
saatine göre değiştirilmesi gereken parça değiştirilir ve uçak tekrar sıfır,
ilk anındakine döner, yenilenir yani. Türkiye, 2006 yılında Genelkurmay
Başkanlığı ve Hükûmetimizin de onayıyla -Hava Kuvvetleri Komutanlığımız- JSF
Programı’na dâhil oldu. JSF Programı, Amerika Birleşik Devletleri, Avustralya,
Kanada, İngiltere, Hollanda gibi gelişmiş Batı ülkelerinin kurduğu bir
konsorsiyum. Biz başlangıçtan itibaren bu programa girdik. Maksadımız da 2020
yılı ve sonrasında ömrünü tamamlayacak olan F-4 uçaklarımızı ve filolarını bu
“JSF” dediğimiz F-35 uçaklarıyla modernize etmekti. 
Burada -Hava
Kuvvetlerinin hesapları- ihtiyaç 120 uçaktı ancak dönemin Genelkurmay Başkanı
“Şimdilik 100 uçak yeter, 20 uçak da opsiyon olsun.” şeklinde Hükûmete
tavsiyede bulununca Bakanlar Kurulu kararı “100 uçak” şeklinde çıktı. Şu anda
programın bir parçasıyız. Uçaklar sıfırdan üretiliyor. Basından duymuşsunuzdur,
F-35 uçaklarının 3 tipi var: Bir, klasik normal uçaklar gibi piste iniş kalkış
yapanlar; bir, uçak gemisini kullanarak kısa mesafede iniş kalkış yapabilenler;
bir de İngilizlerin “Harrier”leri gibi, helikopter gibi dikine iniş kalkış
yapabilenler. Biz, Hava Kuvvetlerinin ihtiyacı olarak, pistleri kullanacak olan
tipi seçtik. Şu anda projemiz yürüyor, bu proje karşılığında da TAI ve TEI
firmalarımız proje maliyetinin yaklaşık yüzde 50 oranında iş payı aldılar. Bu
proje çok güzel projelerimizden bir tanesidir. İnşallah en kısa zamanda Türk
Hava Kuvvetlerinin vurucu gücü F-35 ve F-16 uçaklarımızdan oluşacak. 
Değerli
milletvekilleri, Türk Hava Kuvvetleri gerçekten NATO standartlarının üzerinde
bir kuvvettir. 141’inci Filo’da harekât subayı olduğum süreçte Hava Kuvvetleri
Komutanı Akın Öztürk Filo Komutanımızdı ve NATO denetlemesinden “excellent”
derecesi aldık biz yani hem pilotlarımız hem silah sistemlerimiz gerçekten çok
güzeldir. 
90’lı yılların
sonundan bu tarafa KC-135 uçaklarıyla uçaklarımıza havada yakıt ikmali
verebiliyoruz. Uçaklarına havada yakıt, pilotlarına havada yakıt ikmali
yaptırabilen dünyadaki 8-10 tane ülkeden biriyiz. 
A400M gibi
stratejik nakliye uçaklarından -ilk uçağı aldı Hava Kuvvetlerimiz birkaç ay
önce- inşallah 10 tane uçağımız olacak. Türk Hava Kuvvetleri, Türkiye,
dünyadaki AWACS uçağına sahip 5 tane ülkeden bir tanesidir; Amerika Birleşik
Devletleri, Rusya, İngiltere, Fransa, Türkiye. Bizden sonra da Avustralya
inşallah havada uçar radar AWACS uçaklarını alacak. 
Değerli
milletvekilleri, Türk Hava Kuvvetlerine hem Genelkurmayımız hem de Hükûmetimiz
gözünün bebeği gibi bakmaktadır. 
Sözlerime son
verirken, vefat eden mühendis kardeşlerimize Allah’tan rahmet, yakınlarına ve
çalışma arkadaşlarına sabır ve metanet diliyor, hepinize saygılarımı sunuyorum.
Teşekkür ederim.
(AK PARTİ sıralarından alkışlar)
BAŞKAN –
Teşekkür ederim Sayın Ünal. 
Milliyetçi
Hareket Partisi Grubu önerisinin lehinde İzmir Milletvekili Sayın Erdal
Aksünger.
Buyurunuz. (CHP
ve MHP sıralarından alkışlar) 
ERDAL AKSÜNGER
(İzmir) – Sayın Başkan, değerli milletvekilleri; hepinizi saygıyla selamlıyorum.
Şimdi, Şirin
Bey’i dinlerken, bir iki kelime söyledi çok ilginç geldi, “Uçmaktan onur
duyduğumuz…” demek… Ya, düşenler var, o yüzden problem var zaten. Yani uçaklar
uçmalı zaten, düştüğü zaman problem oluyor. 
İkincisi, uçak
satın almayla övünülmez. Yani üreteceksin bu ülkede, ondan sonra onur
duyacaksın. Uçak satın almayla gerçekten onur duyulmaz yani.
İSMAİL TAMER
(Kayseri) – Üretmeye başladık.
ERDAL AKSÜNGER (Devamla) - Bunu
üretmeye başlamak başka bir konu arkadaşlar, bakın, burada “millî” diye başına
koyduğunuz, her şeyi ürettiğiniz konuyla ilgili her türlü tartışmayı yaparız
burada. Neyin millî olup olmadığı; millî tank, millî yazılım, millî tren, millî
uçak, millî uydu… Ya, böyle bir şey yok. Milleti niye böyle kandırıyorsunuz?
Çin’de yaptırıyorsunuz, uzaya atıyorsunuz, “millî” diye geçiniyorsunuz. Böyle
bir şey olur mu ya? Böyle bir mantık olmaz. 
Ama şöyle bir durum var ortada: Şimdi,
bunların hepsi, bu ölümlerin hepsinin aslında ortak bir özelliği, tabii ki,
oradaki savunma sanayisini ilgilendiren konularda çok üstün başarıyı haiz
insanların üzerinde gerçekleşmesi, sorun burada yatıyor. Türkiye’nin faili
meçhulleriyle ilgili bugüne kadar ne yaptınız, neyi aydınlattınız? Özellikle 2
arkadaşın ölümüyle ilgili, bakın, 2008-2009 yılındaki raporda, Başbakanlık
Teftiş Kurulunun hazırladığı raporda bu, Ergenekon’a dayandırılıyor. Şimdi
Ergenekon da kalmadı. Bak, oradaki soru işareti var, rapor da var ortada.
Ergenekon kalmadı. Zekeriya Öz millî kahramandı -o da millî- şimdi millî
olmaktan ötelendi, o gitti, başkaları geldi. 
Şimdi, burada özellikle söyleyeyim; o
gün o 2 arkadaşın ölümüyle ilgili şaibeler orada yazıyor. Aynı gün, dört gün
öncesine kadar olan kamera kayıtları ortada yok. Savcının kendisi söylüyor
bunların hepsini. Başbakanlık Teftiş Kurulu bununla ilgili Recep Tayyip
Erdoğan’ın önüne koyuyor bir tane rapor ve önünde sonunda diyorlar ki: “Bu işin
içinde Ergenekon var.” 
Şimdi, bakın, geriye dönelim şöyle:
Türkiye’nin karanlık bir tarihi var, bu karanlık tarihinde de çok ciddi faili meçhuller
var. Çok yakın tarihimize bakalım. Sizin çok böyle övünerek de bahsettiğiniz…
Yani ben şunu anlamıyorum ya: Meydanlarda konuşurken faili meçhullerden
bahsettiğinizde solcu musunuz, milliyetçi misiniz yoksa Güneydoğu’daki bir
vatandaşı mı savunuyorsunuz, ben anlayamıyorum. Ama hiçbirisi de aydınlanmadı
bunların. Örneklerden bazılarını söyleyeyim çünkü yakın tarih örnekleri. 6-7
Ekim olaylarıyla ilgili, kim öldürdü, kimse bilmiyor. Sivas olayları burada.
Bundan önce bunları da Ergenekon’a bağladınız, o çöktü. Şimdi ne olacak? “Bunları
araştırmak lazım.” deyince gelip burada savunma mekanizması yaratmak bir anlam
ifade etmiyor, bir şeyi de çözmüyor zaten. 
Şimdi, aynı konuyla ilgili şunu
söyleyeceğim, bunu biz söylemiyoruz aslında veya arkadaşlarımız, Alim Bey
söylemiyor, bunu Avrupa söylüyor, bunu gerçekten Amerika söylüyor. Neden
söylüyor, biliyor musunuz? Mesela İran’la ilişkiler sıcak olmaya başladıktan
sonra, Amerika’dan rapor çıkıyor ve Türkiye'deki ASELSAN ölümlerini de bu
raporun içine ekliyorlar, diyorlar ki: İran’da nükleer araştırmalarla ilgili
gerçekleşen ölümlerin Türkiye'dekine benzeşik bir durum olduğunu ifade edecek
bir rapor çıkıyor. Araştırılmalı, doğru mudur, yanlış mıdır, onu bilmem ama bu
rapor ortada mevcut, var yani bu rapor. İspanya’da da bu rapor çıkartıldı.
Ayrıca, Şeffaflık Örgütü bazı raporlar çıkardı, bununla ilgili. Amerika’da da,
İran’la bu kadar husumet içinde olmasına rağmen, İran’daki nükleer çalışmalarda
yer almış ölen bilim adamlarının ölümleriyle ilgili bir faili meçhul iddiasında
bulunuyor. Bakın, ne diyorum, husumet sahibi olmasına rağmen Amerika, İran’da
nükleer araştırmalarda ölenlerle, ölümlerle ilgili diyor ki: “Bunların hepsi
soru işareti getiren konulardır.” 
Ayrıca, bu davalara bakıyorsunuz 4 tane
savcı değişmiş, 5’inciye gitmiş en son, 5’inci savcıda da bazı dosyalar
duruyor. Ya, bunları gelin, araştırın, bunda araştıracak veya araştırmaktan
imtina edecek konu nedir, bunu anlamakta gerçekten güçlük çekiliyor yani. Hepsi
de savunma sanayisinde çalışan insanlar baktığınız zaman. 
Şimdi biz,
mesele millî meselelere gelince, teknolojiyle ilgili meselelere gelince şunu
söylüyoruz: Buradaki arkadaşların neden nadide olduğu şuradan çıkıyor ortaya. O
eğitim sisteminde, daha önceki örgün eğitimde yetişmiş bu arkadaşların hepsi
aynı eğitime tabi tutulmuş, ODTÜ’de olsun, diğer yerlerde olsun aynı eğitimlere
tabi tutulmuşlar. Dünyanın ileri gelen ülkelerinde aslında geleceğe yönelik
know-how üretmek için neler varsa bu arkadaşların çoğu biliyordu. Özellikle o
kamera kayıtlarının kayıp olduğu söylenen 2 arkadaşın ölümünü… Zaten
Başbakanlık Teftiş Kurulu da bunun intihar mı, yoksa bir komplo mu veya faili
meçhul bir cinayet mi olduğunu ortaya koyamadı zaten. Koyamadığı için de bunun
araştırılması gerektiğini söyledi. Temelinin de savunma sanayisiyle ilgili
olduğunu herkes biliyordu. Bunun isimleri de bende mevcut bu arkadaşların,
rapor da burada var: Hüseyin Başbilen, Evrim Yançeken. Bunların ölümlerindeki
kamera kayıtları yok, hepsi yok edilmiş. Neden yok edildiğini araştırmak lazım
tabii, belki dediğiniz gibidir, belki intihardır. 
Tabii, bunların
çoğu psikolojik tedavi de görmüşler. Ama, neden görmüşler? Dört ay öncesinden
bazı baskılar varmış, çok ciddi baskılar varmış, görevlerinden özellikle
ayrılmaları konusunda ciddi bir şekilde kurum dışında baskı varmış, bunlar da o
raporda yazıyor arkadaşlar.
Şimdi, biz bu
kadar şeyi araştırırken şunlara bir bakmak lazım: Biz böyle adamlar
yetiştiriyoruz mu, yetiştirmiyoruz mu? Şuna değinmek istiyorum: Bu çocukların
yetiştiği tabloya bakarsanız en azından geleceği olan çocuklarımızla ilgili
önümüzde karanlık bir tablo gözüküyor ortada. Onu da şuradan söyleyeceğim:
Millî eğitim şûralarında bilim yuvası olacak okulların hepsine de özel
okulların hepsine de bu çocukları yetiştirecek olan okulların hepsine de bilim
laboratuvarları için 20 puan verdiğinizde “Orada bir ibadethane açarsan sana 20
puan da bunun için vereceğim.” diyorsun ama ikisi birbiriyle eş değer şeyler
değil. Artık, bilimden uzaklaşan bir eğitime doğru şûralarda kararlar çıkartıyorsunuz.
Bu çocuklar oralardan yetişmedi. Yani, şimdi, konuyu getirip getirip şu ibadete
dayandırmak kadar garip bir şey görmüyorum bu memlekette. Ya, dışarıda yeteri
kadar cami yok mu arkadaşlar ya? Yeteri kadar ibadet alanı yok mu arkadaşlar
ya? İmam-hatipler meselesine getiriliyor, türbana getiriliyor, ona getiriliyor,
buna getiriliyor. Ya, yazık değil mi bu memleketin çocuklarına, yazık değil mi
yani yok mu böyle bir şey, ibadet alanlarında özgürlük yok mu? Peki, neden o
zaman Millî Eğitimin şu andaki şûrasından çıkan özellikle özel okullara
getirdiğiniz puanlama sisteminde “Eğer sen bir seccade, bir tespih koyarsan
oraya ibadethane olarak, sana 20 puan veriyorum; laboratuvar kurarsan da 20
puan veriyorum.” demek ne demek ya? Bunlar birbiriyle çelişen şeyler mi? Hayır,
değil ama toplumu bu tarafa doğru itelenen veya algı yöneten bir tavra doğru
götürüyorsunuz yani. 
Bakın,
Türkiye’de bilim derslerinin hepsi seçmeli duruma geçmiş vaziyette, bunlara çok
dikkat etmek lazım, biz burada anlattık bunu. Bakın, matematik zekâsındaki
çocukların oranı gitgide düşüyor bu ülkede, çok ciddi bir şekilde düşüyor, bunu
daha önce de anlattık burada. 
Şimdi, dünyanın herhangi bir yerini
örnek vereyim, Çin’den bahsediyorsunuz, oradan bahsediyorsunuz, böyle çocuklar
yetişmeyecek artık; bilimle, fenle, matematikle. Çünkü 15 yaşındaki çocukların
-daha önce de söyledim- başarı oranı, çok başarılı olma ihtimali olan oran
Türkiye için yüzde 1 arkadaşlar, yüzde 1 bu. Avrupa’da, İskandinavya
ülkelerinde yüzde 32 olmuş. Çin’de, Şanghay’da yüzde 20. Biz teknoloji satın
alıyoruz veya işte uçakları uçuruyoruz, bununla övünüyoruz. Ya, övüneceğiz
tabii, burada bir problem yok ama son zamanlarda düşen uçaklarla ilgili de eğer
burada gerçekten çok ciddi bir ihmal varsa bunların da araştırılması lazım. Bu
uçaklar nasıl düşüyor böyle? Araştırılması lazım yani bunda ne var, bunlar
övünülecek konu mu yani? “Uçaklar uçuyor, uçuyor.” tamam, güzel. “AWACS’larımız
var.” güzel. Ben anlamam onlardan, yani kaç tane uçak nereden alınmış, onları
bilmem. Bunlar övünülecek konu değil ki zaten uçması lazım. Öyle bir
konjonktürde duruyorsun ki, zaten senin savunma mekanizmaların güçlü olmazsa o
zaman yapacağın bir şey de yok.
Ama şunu da söyleyeyim: Şimdi,
İsrail’le ilgili konuyu söylediniz, bizim savunma sanayimizde bir sürü
yazılımın hepsi dışarıya bağımlı. Peki, ben soruyorum o zaman: Bizde yer
istasyonu var mı, izleme istasyonu? Yok, yok bizde. Yani bir afet zamanında yer
istasyonu var mı, böyle bir yer istasyonumuz? Hayır, yok. Kime bağlıyız? Daha
öncesinde dediniz, kabul ediyorum, insansız hava araçlarının hepsi İsrail’e
bağımlıydı, hâlâ bağımlı, oraya bağımlı değilse dolaylı olarak bağımlı. Siz
bunu övünecek bir konu olarak getirirseniz, “Bu memlekette insan yetişmesine
ihtiyaç yoktur”a getirirsiniz. Savunmayı buradan kurmayalım, bu çocukların
canları boşuna gitmedi bence, bunları araştırmak lazım, ister intihar olsun
ister faili meçhul olsun araştırmak gerektiğini söyleyip hepinize saygılar
sunuyorum. (CHP ve MHP sıralarından alkışlar) 
BAŞKAN – Teşekkür ederim Sayın
Aksünger. 
Milliyetçi Hareket Partisi Grubu
önerisinin aleyhinde, Kırıkkale Milletvekili Sayın Ramazan Can. 
Buyurunuz. (AK PARTİ sıralarından
alkışlar) 
RAMAZAN CAN (Kırıkkale) – Sayın Başkan,
değerli milletvekilleri; Genel Kurulu saygıyla selamlıyorum. MHP grup önerisi
üzerine söz almış bulunuyorum. 
Sayın Başkan, değerli milletvekilleri;
ASELSAN, 1975 yılında Türk Silahlı Kuvvetlerine askerî haberleşme ve elektronik
ekipman sağlanması amacıyla kurulmuş yerli bir savunma kuruluşumuzdur. 
ASELSAN, son yıllarda yerli savunma
sanayisine gurur veren bir kuruluşumuz olmuştur. Özellikle ASELSAN, son
yıllarda bu çalışmalarla Türk savunma sanayisinin dünyanın çeşitli ülkelerine
ihracat yapan değerli, millî bir kuruluşudur. Aynı zamanda, Türkiye için
stratejik bir sanayi kuruluşu olduğu gibi, AR-GE anlamında hayati önemi haiz
çalışmalar da yapmaktadır. 
Sayın Başkan, değerli milletvekilleri;
grup önerisinde de dile getirildiği gibi, ASELSAN’da son zamanlarda, çalışan
mühendislerin kamuoyuna yansıdığı üzere şüpheli ölümleri intihar-kaza
ikileminde ölüm nedenlerinin açıklanması bilgi eksikliğinden mi yoksa gerçekten
bir sır perdesi olduğu için midir ki kamuoyunda bu ölümlere şüpheli
bakılmıştır. ASELSAN’ın son zamanlarda dünya silah ve savunma sanayisiyle
rekabet edecek seviyeye getiren ve savunma sektöründe dışa bağımlılıktan
kurtaran, çok sayıda ülkeye ihraç ürünleri satacak düzeye getiren başarılı
mühendislerin ölümleri kamuoyunda bilgi kirliliği ya da sağlıklı, doyurucu
açıklamalar yapılmadığı için acaba sorularını, şüpheleri, vehimleri
artırmıştır. Netice olarak, ölümler normal de olabilir, şüpheli ölümler de
olabilir ama asıl olan, burada bir bilgi kirliliği olduğu aşikârdır. Gerek
ölenlerin yakınlarıyla gerekse kamuoyuyla bu bilgilerin yeterince paylaşılmadığı
kanaatindeyim. Bir milletvekili olarak, bir şahıs olarak bu konuyu araştırmadan
evvel bende bu şüpheler vardır diye düşünüyorum. Özellikle ASELSAN’ın son
zamanlarda dünya silah sanayisiyle, savunma sanayisiyle rekabet edecek seviyeye
gelmesinde başarılı mühendislerin ölümleri kaza-intihar ikileminde yeterince
açıklığa kavuşturulmamış olması bu vehimleri artırmaktadır. Netice olarak, adli
tahkikat devam etmektedir. Eğer burada bir sır perdesi varsa bu aralanmalıdır.
Netice itibarıyla, tutanaklar, adli tıp raporları, ifade beyanları, bütün
bunlar yeniden tetkik edilmelidir. 
Sayın Başkan, değerli milletvekilleri;
7 Nisanda listeler Seçim Kuruluna verilecek, dolayısıyla bu konuyu araştırmamız
ve araştırma neticesinde kurulacak komisyona yeterli zaman verilemeyeceğinden
fiilen ve hukuken mümkün gözükmemektedir. Bu nedenle, bunun araştırılmasının
gerekli olduğunu kabul ediyorum. 25’inci Yasama Döneminde değerlendirmelidir
diye düşünüyor, grup önerisini Genel Kurulun takdirine sunuyor, hepinizi tekrar
saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederim Sayın Can.
III.- YOKLAMA
(MHP ve CHP sıralarından bir grup
milletvekili ayağa kalktı)
YUSUF HALAÇOĞLU (Kayseri) – Yoklama
istiyoruz.
BAŞKAN – Yoklama talebi var. 
Sayın Bal, Sayın Halaçoğlu, Sayın
Akçay, Sayın Günal, Sayın Erdoğan, Sayın Türkoğlu, Sayın Yılmaz, Sayın Oral,
Sayın Işık, Sayın Kutluata, Sayın Çınar, Sayın Erdem, Sayın Alan, Sayın İrbeç,
Sayın Başesgioğlu, Sayın Halaman, Sayın Gök, Sayın Serindağ, Sayın Susam, Sayın
Şeker, Sayın Toprak, Sayın Torlak…
İki dakika süre veriyorum ve de
başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı yoktur.
Birleşime on dakika ara veriyorum. 
Kapanma Saati:
18.46
ALTINCI OTURUM
Açılma Saati:
18.55
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), Bayram ÖZÇELİK (Burdur)
-----0----- 
BAŞKAN – Sayın milletvekilleri, Türkiye
Büyük Millet Meclisinin 73’üncü Birleşiminin Altıncı Oturumunu açıyorum.
III.- YOKLAMA
BAŞKAN – Milliyetçi Hareket Partisi
grubu önerisinin oylamasından önce istem üzerine yapılan yoklamada toplantı
yeter sayısı bulunamamıştı. 
Şimdi yoklama işlemini tekrarlayacağım.
Yoklama için iki dakika süre veriyorum
ve de başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır. 
IX.- ÖNERİLER (Devam) 
A) Siyasi Parti Grubu
Önerileri (Devam) 
2.- MHP Grubunun, Kütahya
Milletvekili Alim Işık ve arkadaşları tarafından, ASELSAN’da görevli
mühendislerin zamansız ve endişe verici ölümlerinin arkasındaki nedenlerin ve
gerçeklerin tespit edilerek kamuoyunda oluşan şüphelerin giderilmesi,
çalışanların güvence içinde projelerini gerçekleştirebilmelerinin sağlanması ve
yaşadıkları sorunların araştırılarak alınması gereken önlemlerin belirlenmesi
amacıyla, 10/3/2015 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin Genel Kurulun bilgisine sunulmak
üzere bekleyen diğer önergelerin önüne alınarak Genel Kurulun 10 Mart 2015 Salı
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam) 
BAŞKAN – Öneriyi oylarınıza sunuyorum:
Kabul edenler… Kabul etmeyenler… Kabul edilmemiştir.
Cumhuriyet Halk Partisi Grubunun, İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
3.- CHP Grubunun, Gaziantep
Milletvekili Mehmet Şeker ve 19 milletvekili tarafından, Hükûmet
temsilcilerinin faiz lobisine yönelik iddialarının araştırılarak alınması
gereken önlemlerin belirlenmesi amacıyla 13/6/2013 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak
Genel Kurulun 10 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
10/3/2015
Türkiye Büyük
Millet Meclisi Başkanlığına
Danışma Kurulunun, 10/3/2015 Salı günü
(Bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19 uncu maddesi
gereğince Genel Kurulun onayına sunulmasını saygılarımla arz ederim.
 Levent
Gök
 Ankara
 Grup
Başkan Vekili
Öneri:
Gaziantep Milletvekili Mehmet Şeker ve
19 milletvekilinin "Hükûmet temsilcilerinin faiz lobisine yönelik
iddialarının araştırılarak alınması gereken önlemlerin belirlenmesi"
amacıyla 13/6/2013 tarihinde Türkiye Büyük Millet Meclisi Başkanlığına verilmiş
olan Meclis araştırma önergesinin (961 sıra no.lu), Genel Kurulun bilgisine
sunulmak üzere bekleyen diğer önergelerin önüne alınarak 10/3/2015 Salı günlü
birleşimde sunuşlarda okunması ve görüşmelerinin aynı tarihli birleşiminde
yapılması önerilmiştir.
BAŞKAN – Cumhuriyet Halk Partisi Grubu
önerisinin lehinde Gaziantep Milletvekili Sayın Mehmet Şeker.
Buyurunuz. (CHP sıralarından alkışlar) 
MEHMET ŞEKER (Gaziantep) – Teşekkür
ederim.
Sayın Başkan, değerli milletvekilleri;
Hükûmet temsilcilerinin faiz lobisine yönelik iddialarının araştırılarak
alınması gereken önlemlerin belirlenmesi amacıyla bir Meclis araştırması
açılmasına ilişkin önerge üzerine söz almış bulunuyorum. Bu vesileyle, sizleri
ve ekranları başında bizi izleyen tüm vatandaşlarımızı saygıyla selamlıyorum.
Değerli milletvekilleri, iktidarın
izlediği tuhaf bir yöntem var ortada. Eğer herhangi bir alanda ortada bir
başarı varsa “Bu bizim başarımızdır.” diyor, eğer ortada bir başarısızlık
varsa, bir kötü sonuç var ise bunu da uydurduğu bir lobiye bağlıyor. Bakın,
bugüne kadar patates lobisinden kuru fasulye lobisine, vaiz lobisinden robot
lobisine kadar yirminin üzerinde lobi yarattınız. Bu lobiler kimlerden
oluşmakta, hangi yöntemleri izleyerek ne yapmaktalar? Siz de dâhil, maalesef,
kimsenin bildiği yok. Sizin de bunları araştırmak gibi bir derdiniz yok.
Yarattığınız bu lobilerden en ilgi
çekici olanı da faiz lobisi. Ekonominin iyi gitmediği dönemlerde kurmaylarınız
çıkıyor ve bundan faiz lobisinin sorumlu olduğunu açıklıyor. Bu iddiayla
birlikte kamuoyunda faiz lobisinin bankalar mı, şirketler mi, yabancı veya
yerli tasarruf sahipleri mi olduğuna ilişkin bir tartışma gündemi meşgul etmeye
başlıyor. Söz konusu lobinin Türkiye’den ne kadarlık bir kâr elde ettiğine
ilişkin hesaplamalar yapılmaya başlanıyor. Birkaç gün süren bu tartışmalar bir
sonuca ulaşmıyor ve yeni bir faiz lobisi iddiası gündeme gelene kadar da rafa
kaldırılıyor.
Faiz lobisi iddialarını ortaya atanlar
bir kenara çekiliyorlar. Bu lobinin araştırılması, faaliyetlerinin ortaya
çıkarılması için herhangi bir adım maalesef atmıyorlar. Neden bu adımlar
atılmıyor? İktidarın elinde yargı gücü var, polis gücü var, her türlü
teknolojik imkânı da var. Bu iddialarınızı kanıtlamanız, bahsettiğiniz lobinin
üyelerini, gerçekleştirdiği eylemleri, kazançlarının miktarını ortaya
çıkarmanız çok kolay ancak nedense buna yanaşmıyorsunuz.
Değerli arkadaşlar, burada Hükûmet
temsilcilerinin ikircikli bir tavrı da var. Bir yandan, Türkiye’yi “güvenli
liman”, “sağlam, güçlü ekonomi” “dünyanın tercih ettiği ülke” olarak tesis
ettiklerini ifade ediyorlar; diğer yandan, öne sürdükleri lobi iddialarıyla
Türkiye’nin aslında bahsedildiği kadar sağlam bir ekonomiye sahip olmadığını,
kolaylıkla manipüle edilebilen, küçük olaylarda bile sarsıntı geçirebilen,
kırılgan bir yapıya sahip olduğunu ima ediyorlar. Dolayısıyla kamuoyunda bir
kafa karışıklığı yaratıyorlar. Aynı şekilde ortaya attıkları, ama sonrasında
sonuç getirecek bir girişimde bulunmadıkları faiz lobisi iddialarıyla da
vatandaşın kafasında ciddi soru işareti bırakıyorlar. Vatandaş diyor ki: “Madem
böyle bir lobi var, niye bu lobinin üyeleri bulunmuyor, bunların eylemleri
neden araştırılmıyor?” Böyle bir araştırma girişiminde bulunulmadığına göre,
demek ki bu “faiz lobisi” denilen şey aslında iktidarın ekonominin darboğazında
sarıldığı popülist bir siyasi söylemden fazlası değil değerli arkadaşlar.
Vatandaşta yarattığınız bu kafa karışıklığını gelin bu önergeyle çözelim. 
Bakın değerli arkadaşlar, 17 Aralık
rüşvet ve yolsuzluk operasyonu sonrasında İçişleri Bakanı TRT’ye bir röportaj
verdi. O röportajında 90’lı yıllardaki yolsuzlukları anımsatarak “O zaman
sistematik yolsuzluk vardı. 40-50 milyar dolar, bankalar battı gitti. Böyle
sefil bir durum yaşadık. Son operasyonun maliyeti 104 milyar dolar. Nasıl ki o
zaman bu işi tezgâhlayanlar dolar almıştı, şimdi dolarları kim aldı? Sadece
şüpheyle söylemiyorum bunu. Bu nasıl bir ihanettir, ortaya çıkacak. Bu bilgiler
önceden sızdırılıyor ve kim ne alıyor?” ifadelerini kullandı. Dikkatinizi
çekiyorum, İçişleri Bakanı bu sözleri şüphe üzerine söylemediğini ifade ediyor
yani elinde kesin, net bilgi ve belgeler olduğunu ima ediyor. 
Bu açıklamalarından sonra kendilerine
bir soru önergesi verdim. Tarih: 8 Ocak 2014. “17 Aralık rüşvet ve yolsuzluk
operasyonu kim tarafından, hangi tarihte, kimlere sızdırılmıştır? 17 Aralık
operasyonunu önceden haber aldığı iddia edilen kişiler hangi tarihlerde, ne
kadarlık döviz alımı yapmışlardır? 17 Aralık operasyonu bilgisini önceden
birilerine sızdıran ve edindiği bu bilgiyle döviz alımı yaparak para kazanan
kişiler hakkında bugüne kadar nasıl bir işlem yapılmıştır?” diye sordum. 10
Mart 2015’teyiz, aradan on dört ay geçti, bu soru önergem cevaplanmadı.
Anlaşıldı ki bu da popülist söylemlerden, maalesef, birisiymiş.
Değerli milletvekilleri, son zamanlarda
dolarda engellenemeyen bir tırmanış var. Bu tırmanışın vatandaşın bütçesine;
sanayicinin, iş adamının, esnafın faaliyetlerine ciddi faturaları var. Peki,
dolar niye yükseliyor? Normal, iyi yönetilen bir ülkede döviz artışının birkaç
nedeni vardır. Nedir bunlar? Ekonominin büyüdüğü, üretimin arttığı, dolayısıyla
ithal girdi talebinin yükseldiği dönemlerde döviz ihtiyacı artar ve döviz de
artar. Şirketlerin döviz talebi arttığı için kur da artar. Döviz artışında şu
anda yaşadığımız senaryo bu değil. Peki, başka bir nedenden daha bahsedelim.
Enflasyonun kontrolden çıktığı, paranın değer kaybettiği, vatandaşın sağlam
paraya yöneldiği dönemlerde de döviz artar. Yaşadığımız süreç buna da uymuyor.
Ekonomi büyümüyor ise o hâlde dolar niye tırmanıyor? Çünkü saray sakininin
kibri büyüyor, egosu büyüyor. Enflasyon kontrolden çıkmadıysa dolar niye
artıyor? Çünkü maalesef, saray sakini kontrolden çıkıyor.
Bakınız değerli arkadaşlar,
Cumhurbaşkanı çıkıyor, Merkez Bankası Başkanına suçlamalarda bulunuyor.
Dikkatinizi çekiyorum, eleştiri değil, suçlamalarda bulunuyor, dolar tırmanışa
geçiyor. Cumhurbaşkanı 6-7 defa konuştu, her seferinde dolar yükseldi, TL dolar
karşısında değer yitirdi. Kapalı kapılar ardında yapılması gereken konuşmalar
neden ısrarla mikrofonlar ve kameralar önünde yapılıyor? Bu konuşmalardan sonra
doların yükselişe geçeceği bilinmesine rağmen bu açıklamalar neden yapılıyor?
Dolar sürekli yükseltilerek kimlere kazanç sağlanıyor? Bu konuşmalardan önce
kimler dolar alıyor, sonrasında kimler dolar satıyor? Diğerlerinden emin
değiliz ama burada kesinlikle bir lobi var. Bu lobi kime çalışıyor,
Cumhurbaşkanının konuşması kimleri zengin ediyor? Bu soruların cevaplarının
acilen bulunması gerekiyor.
Bir diğer aydınlatılması gereken konu:
Bakın, Merkez Bankasının net hata ve noksan kaleminde yani kaynağı belirsiz
döviz girişinde her seçim öncesi olağanüstü bir artış meydana geliyor. Şimdi
sizlere bunları tek tek vereyim değerli arkadaşlar. 
2009 yılında yerel seçimler vardı,
Türkiye’ye 4,9 milyar dolarlık kaynağı belirsiz para girişi oldu. 2010 yılında
Anayasa referandumu vardı, yine kaynağı belirsiz 5,6 milyar dolar Türkiye’ye
girdi. Haziran 2011 seçimlerinde kaynağı belirsiz döviz girişi 12,2 milyar
dolar. Cumhurbaşkanlığı seçimlerinin gerçekleştiği geçen yıl 8,8 milyar
dolarlık kaynağı belirsiz para girişi oldu. 2012 ve 2013 yılında seçim yoktu,
kaynağı belirsiz döviz girişi de neredeyse yok düzeyinde. Şimdi tekrar genel
seçimlere giriyoruz. 2015’in ilk üç aylık dönemindeki toplam kaynağı belirsiz
girişlerin miktarı 6 milyar 635 milyon dolara çıktı arkadaşlar. 
Tüm bunları birleştirdiğimizde,
“Dövizin yükselmesine neden olan açıklamalar bilerek yurt dışından para
getirenlerin daha fazla kazanç elde etmesi için mi yapılıyor?” soruları gündeme
gelmektedir.
Değerli arkadaşlar, Gezi olayları
sırasında da gündeme getirildi, bu ülkede bir faiz lobisi var fakat ortaya
çıkarılamıyor. Herkes konuşuyor, kimse bu faiz lobisinin ne yaptığını, kim
olduğunu bilemiyor. Son üç ay içerisinde dövizin Türkiye’de Türk lirası
karşısında kazandığı rakam yüzde 12, sanayicinin cebinden çıkan para yaklaşık
100 milyar TL’ye dayanmış durumda.
Peki, ne yapılıyor bunlarla ilgili?
Hiçbir şey yapılmıyor. Sayın İçişleri Bakanı -geçmiş dönemdeki- ”Kimlerin döviz
alıp sattığını, kimlerin bu işten rant elde ettiğini biliyoruz.” demişti ama
bir türlü bulamadı. Ya elinde yeterli istihbarat elemanı, polisi, görevlisi yok
ya da yargı elamanlarına güvenmiyor, bunları ortaya çıkartmadı ya da bir başka
yönü daha var, bu döviz kazancından kimin cebine para girdiğini, bunların kim
olduğunu biliyor ama ortaya çıkartmıyor.
Değerli milletvekilleri, eğer
samimiyseniz bununla ilgili bir komisyon kurulabilir ve bu kurulan komisyon da,
paralel midir, üçgen midir, dikdörtgen midir, lobi midir, kimse ortaya
çıkartır. Hodri meydan, desteğinizi bekliyoruz, bir ayda da bu sorunu
çözeceğimize inanıyoruz.
Hepinize saygılarımı sunuyorum. 
Desteğinizi bekliyorum.
Teşekkür ediyorum. (CHP sıralarından
alkışlar) 
BAŞKAN – Teşekkür ederim Sayın Şeker. 
Cumhuriyet Halk Partisi Grubu
önerisinin aleyhinde Şırnak Milletvekili Sayın Hasip Kaplan, buyurunuz.
HASİP KAPLAN (Şırnak) – Halkların
Demokratik Partisi Grubu adına hepinizi selamlıyorum.
“Ne lehinde ne aleyhinde…” diye İç
Tüzük’e konulan hüküm var ya, aslında üzerinde konuşmak üzere söz aldım. Çünkü
bunu bu Mecliste herkesin istemesi gerektiğini düşündüm. Ya, bir faiz lobisi
var, kimdir bu ya! Arkadaşlar, merak etmiyor musunuz? Gezi’de faiz lobisi,
17-25 Aralıkta faiz lobisi, dünyada finansal kriz oluyor, faiz lobisi. Bu
yetmiyordu, faiz lobisi, bir de döviz lobisi çıktı. Bu döviz lobisi kim? 
Cumhurbaşkanı konuşuyor, Merkez
Bankasına bir parmak sallıyor, döviz fırlıyor arkadaşlar. Ya, böyle bir sistem
dünyada var mı, düşünebiliyor musunuz? Kaç gündür bütün Merkez Bankası, Sayın
Babacan, ekonomi bakanları, hepsi sarayda brifing veriyorlar. Kime?
Cumhurbaşkanına. Yanlış yerde yapıyorsunuz brifingi arkadaşlar, gelip bu
Mecliste vereceksiniz; halkın Meclisinde, milletin Meclisinde milletin
vekillerine vereceksiniz, çözümü burada arayacaksınız, çözümü burada. 
Döviz lobisi kim? Döviz lobisi, faiz
lobisi, dolar, sıcak para, likitide hangi ülkeleri seviyor? Çok basit, FED’den
veya Dünya Bankasından, Avrupa Merkez Bankasından kredi olarak parayı yüzde 1
faizle alıyorlar, geliyorlar, Türkiye’de yüzde 7,5 faiz var, vergisini de
verse, masrafını da yapsa, bilmem ne yapsa Türkiye’ye yatırdığı zaman bilmem
kaç katı kâr elde ediyor. Onun için, şu aşamada Türkiye’de 131 milyar doların
-faiz lobisi derler- 62 milyarı hisse senetlerine yatırılmış, bankalarda; 52
milyarı hazine bonosuna yatırılmış –hazine bonosuna arkadaşlar, resmî hazine
bonosuna- 17 milyarı da piyasada. 
Peki, bu para burada yatarken kısa bir
süre önce bir çalkalanma oldu ve Türkiye’de bir sıcak para kaçışı oldu, farkında
mıydınız? IMF 3 bankayı riskli banka ilan etti, Maliye Bakanı 3 bankada kara
para riskinden bahsetti. Ne oldu ondan sonra? Bir efsane çıktı arkadaşlar,
IMF’ye borç vermiştik 5 milyar dolar, bütün borçlarımızı ödemiştik. Türkiye şu
an IMF’nin kapısında borç alma noktasına geldi. Bunu, bu söylediklerimizi
ciddiye alın, bunun şakası yok arkadaşlar. Bu ekonomik dalgalanmada eğer bunun
sadece ve sadece doları olan, olmayan kesimler üzerinden etkisini ararsanız
şunu görürsünüz: 2023 hedeflerinizde kişi başına gayrisafi millî hasılanın 25
bin dolar olacağını iddia eden iktidarınız değil mi? 25 bin dolar. Şimdi dolar
2,62 liraya çıkınca şu an 2015 itibarıyla gayrisafi millî hasıla kişi başına
kaça düştü biliyor musunuz? 8.763. Yani 2013’te kişi başına 10.753; 2015’e
gelirken tam 2.000 dolar düştü. Fakirleşti yurttaş, cebinden 2.000 dolar gitti,
cebinden uçtu, liranın alım gücü düştü, asgari ücretlinin maaşının değeri
düştü. Ve iç artı dış borç 600 milyar dolar arkadaşlar. İç borç 200 milyar, dış
borç 400 milyar dolar. Bu rakamlar çok ciddi rakamlardır arkadaşlar. İthalatın
ihracatın önüne geçtiği bir Türkiye’den bahsediyoruz.
Bakın, G-20 zirvesi Türkiye’de
toplanıyor. Beşli kırılganın en kırılgan ülkesi Türkiye. Yani burada siyaseten
haz almıyoruz, Türkiye ekonomisinin kötüye gitmesinden haz almıyoruz ama ya
Cumhurbaşkanının görevi her gün Merkez Bankasıyla -bağımsız madem- kavga etmek
değildir arkadaşlar, niye kavga eder? Niye Merkez Bankası Başkanını her gün
tehdit eder, her gün kavga eder? Anlatır mısınız, Cumhurbaşkanı yürütmenin başı
değil mi? Ya git kardeşim Köşk’te otur, ülkenin birliğiyle, bütünlüğüyle,
temsiliyle uğraş, elçileri ağırla, git dış ülkeleri gez, geziyorsun. Yani şimdi
yaptığın ne? Gidip meydan meydan açılış yapıyorsun. Cumhurbaşkanlığı seçiminden
sonra şimdi de 2015 genel seçimlerine karışıyorsunuz. Paket görüşülüyor, burada
pakete karışıyorsunuz. 
Şimdi, burada bir terslik var
arkadaşlar: Hükûmet varsa bu Hükûmetin de Başbakanı yok mu? Var. Davutoğlu
değil mi? Davutoğlu. Bu Hükûmetin bakanları Başbakana mı hesap verir,
Cumhurbaşkanına mı hesap verir? Eğer bu Anayasa ve yasalara göre alırsanız
-Parlamentoya göre- ha Cumhurbaşkanına gitmiş hesap vermiş Merkez Bankası
Başkanı veya uzmanları veya Ekonomi Bakanı veya ekonomiden, koordinasyondan
sorumlu Bakan ha bekçi Murtaza’ya(x) gitmiş brifing vermiş hiçbir farkı
yok çünkü bir hükûmet yürütmedir, yürütme. Yürütme anayasal bir kurumdur.
Yürütmenin başı temsildir. Temsilin başı o ülkenin ekonomisiyle uğraşmaz çünkü
Cumhurbaşkanı sorumsuzdur. Onun için 417 milletvekilinin oyu gerekiyor burada
sorumluluğuna ihanetten gitmek için ama biz Mecliste Ekonomi Bakanının,
Kalkınma Bakanının, ekonomiden sorumlu, koordinasyondan sorumlu Bakanın
-Babacan’ın- her 3’ünün de hesabını bu Anayasa'ya göre gensoruyla
sorabiliyoruz. Nitekim, Halkların Demokratik Partisi her 3 bakanla ilgili
gensoru vermiştir Meclise ve bu hafta içerisinde görüşeceğiz. Niye? Hükûmet
sorumlu. Eğer Cumhurbaşkanı sorumlu olsa, sorumluluğu varsa ona soralım ama
Cumhurbaşkanı değil Anayasa'ya göre. Anayasal denetim mekanizmaları belli;
Meclis araştırması, genel görüşme, gensoru, bir de -siyasetin sorumluluğuna
gidersin Yüce Divan için- soruşturma ama vatana ihanet kavramının içine bu
ülkenin tek kuruşu, tek taşı, bir karış toprağı, her şey dâhildir. Eğer bir
faiz lobisine kurban gidiliyorsa hesabı sorulur, eğer bir dolar lobisi varsa,
ona gidiliyorsa bunun hesabı sorulur çünkü bu hazineye giren para ne
Cumhurbaşkanının ne o bakanların ne Merkez Bankasının parası pulu değildir. O
yurttaşın verdiği vergilerle hazineye giren paranın bugün burada hesabını
sormak biz muhalefetin görevidir. 
Şimdi, buradan çok açık bir şekilde
ifade etmek istiyoruz. Arkadaşlar, ya sıcak para, likidite bu güvensizlik
ortamında çekilip giderse ne yapacaksınız Hükûmet olarak? Yani, bu para giderse
brifing üstüne brifing de verseniz faiz lobisi siyaset borsasına girecek.
Dikkat edin, siyaset borsası öyle bir etkilenir ki, 2015 seçimlerine de üç ay
var. Siz hiç “Bu, faiz lobisidir; bu, faiz lobisinin yanında döviz lobisidir…”
Kimdir, bunları açığa çıkarma konusunda gelin bizim yanımızda yer alın. Şu
Mecliste de 5 Nisana kadar vakit var, hemen alelacele bir komisyon kuralım,
şunların yakasına yapışalım da sizi de kurtaralım. Daha ne istiyorsunuz siz
Allah’tan? Bu kadar iyilik üstüne iyilik muhalefetten, artık eliniz bu sefer de
iyiliğe kalksın. Şu faiz lobisini kaldırmak istiyorsanız ellerinizi
kaldıracaksınız, “evet” diyeceksiniz arkadaşlar. Ey iktidar, faiz lobisi için
“evet” diyeceksiniz, başka şansınız yok. 
Teşekkür ederim. (HDP ve CHP
sıralarından alkışlar) 
BAŞKAN – Teşekkür ederim Sayın Kaplan. 
Cumhuriyet Halk Partisi Grubu
önerisinin lehinde Antalya Milletvekili Sayın Mehmet Günal. 
Sayın Günal’dan sonra ara vereceğim,
bir saat aradan sonra Sayın Sadık Badak hazır olsun. 
Buyurunuz Sayın Günal. 
MEHMET GÜNAL (Antalya) – Teşekkür
ederim Sayın Başkan. 
Değerli milletvekilleri, hepinizi
saygıyla selamlıyorum. 
Değerli
arkadaşlar, bu son günlerin sıcak tartışması diyelim, değerli konuşmacılar
burada değindiler ama defalarca uyardık. Aslında ne olduğunu sizler de, Türk
milleti de gayet iyi biliyor. Açıkçası, bunun artık bir hata olmadığını ve
Sayın Erdoğan’ın bunu kasıtlı olarak, sürekli olarak söylediğini net bir
şekilde anlamış bulunuyoruz. çünkü bunu sadece bugün söylemedik. Bu
tutanaklardan çoğu zaman AKP’nin grup başkan vekili arkadaşlarımız gidip gidip
çıkarıp bizim konuştuklarımızı burada söylüyorlar ama nedense bu konulardaki
söylediklerimize hiç bakmıyorlar, hâlâ bir faiz lobisi tartışması devam ediyor.

Bakın, evet,
yani buradan biz size artık mecburen söyleyeceğiz. Defalarca yazdık, defalarca
söyledik, burada bütçe konuşmalarında dile getirdik; hâlâ bir faiz lobisi lafı
gidiyor hatta faiz lobisinin ötesinde “Vatana ihanettir.” diye suçlamalar
geliyor. Açıkçası, size buradan A3 kâğıtlarla da göstermiştim, faiz lobisi lafı
henüz dönemin Başbakanı Sayın Erdoğan tarafından Gezi olaylarından sonra
söylenmeden önce, aslında 2012 yılında Ekim ayı içerisinde Başbakanın damadının
da bulunduğu ve sıkça yazı yazdığı Sabah gazetesinde finans sayfasında manşette
söylenmişti ilk defa. Faiz lobisi olarak nitelendirilen kişiler, bugün Sayın
Cumhurbaşkanının vatan haini ilan ettiği Başbakan Yardımcısı Ali Babacan,
Maliye Bakanı Mehmet Şimşek ve Merkez Bankası Başkanı Erdem Başçı’ydı.
Resimlerini defalarca “Aranan faiz lobisi içeride mi dışarıda mı?” diye size de
sundum.
Hâlâ bir arpa boyu yol gidilememiş.
Sıkıştıkça dönüp dönüp temcit pilavı gibi eski şeyleri söylemekten Sayın
Erdoğan -Cumhurbaşkanı oldu- maalesef hâlâ vazgeçmiyor. Yani, bakın, o zaman
söylediğini kısa bir cümleyle size tekrar edeyim, diyor ki: “Bizim karşımıza
geldikleri zaman -Gezi olaylarıyla ilgili şikâyetini dile getiriyor Sayın
Erdoğan, dönemin Başbakanı- ‘Sizin zamanınızda 5 kat zengin olduk.’ diyenler
işte bugünlerde bizimle uğraşmaya başladılar.” Tekraren söyleyeyim, kimin zamanında
5 kat zengin olmuşlar? Adalet ve Kalkınma Partisinin iktidarında. Peki, kim
vermiş onlara bu hakkı? Başta Sayın Erdoğan olmak üzere AKP hükûmetleri vermiş.

Şimdi garip bir şey var. Arkasından
tekrar faiz lobisine karşı “Kendine çekidüzen ver, çok sabrettik. Olay sadece
bu lobiyi oluşturan bir banka, üç banka, kim varsa hepsi için aynı şeyi
söylüyorum. Siz ki bize karşı böyle bir mücadeleyi başlattınız, bunun bedelini
ağır ödeyeceksiniz.” demiş. Ne zaman demiş? 2013 yılının ortasında. Peki, sene
kaç? 2015 yılının başı yani. Peki, iki yıldır sadece dönüp dolaşıp Ali
Babacan’ı ve Erdem Başçı’yı, zaman zaman da Mehmet Şimşek’i faiz lobisi ilan
edip “Vatana ihanet ediyorlar.” demenin ötesinde ne yapıldı, ben anlamıyorum. 
Açıkçası, burada demin söylediğim gazete
haberinden, ondan bir hafta on gün sonra yeniden ilgili Başbakan Yardımcısının
resmi verilerek “Frenciler frene basmaya devam ediyor.” diye tekrar haber
yapılmıştı. Şimdi, yeniden dönüp dolaşıyorsunuz, bu ekonomideki
başarısızlıkların üzerini kapatmak üzere, tabii bir taraftan da her yükselişte
birileri para kazansın diye, yeniden bu tartışmaları ortaya koyuyorsunuz.
Değerli arkadaşlar, her seferinde oran
söylüyor. Efendim, diyor ki: “Bizim faiz giderlerimiz bütçenin şu kadarı oldu.”
Peki, mutlak olarak baktınız mı kaç para faiz lobisine ödemişsiniz? Her sene
bütçeden faiz gideri kaç para harcanıyor? 620 milyar liraya yakın, on iki
senede ödediğiniz faiz. Her sene 50-55 milyar lira faiz ödüyoruz.
MAHİR ÜNAL (Kahramanmaraş) – Peki, on
iki yılda kaçtan kaça düştü? Yüzde 44’ten yüzde 13’e düşmedi mi faize giden
para?
MEHMET GÜNAL (Devamla) – Dolara
dönüştürürseniz, o yılın ortalama kuruyla dönüştürürseniz, 400 milyar dolar
parayı on üç yılda faiz lobisine siz ödediniz. Biz ödemedik yani.
MAHİR ÜNAL (Kahramanmaraş) – Yüzde
44’ten yüzde 13’e düşmedi mi?
MEHMET GÜNAL (Devamla) – Bakın,
söylüyorum, miktarı söylüyorum: Mutlak anlamda borçlandırdınız… 
MAHİR ÜNAL (Kahramanmaraş) – Bak,
bütçeden faize ayrılan pay yüzde 44’ten yüzde 13’e düşmedi mi?
MEHMET GÜNAL (Devamla) - Dur, daha
söyleyeceğim şimdi. İtirazın varsa şimdi sen konuş grup önerisinin aleyhinde,
çıkarsın söylersin.
ÖZCAN YENİÇERİ (Ankara) – Bunlar malı
götürüyor, malı!
MEHMET GÜNAL (Devamla) - Bakın, her
sene 50 milyar lira civarında, 55-54 -bu sene ayrılanlar 53, gidiyor- faiz
ödeniyor, faiz! 
Şimdi, bunu hem ödenirken
seyredeceksiniz, gerekli yapısal önlemleri almayacaksınız, biz burada
bağırırken bırakın bu yapısal önlemleri almayı, sürekli olarak bölücü unsurla
pazarlık edip bir buçuk ay burada, üç ay burada başka kanunlarla bizi
oyalayacaksınız, yapısal önlemleri almayacaksınız, istihdam teşvikleri duracak,
Turizm Kanunu’nu on senedir çıkarmayacaksınız, biz size dar bölgeli sektörel
teşvik derken bunların esamesi okunmayacak, hâlen daha rantçılara, inşaat
müteahhitlerine, yandaş müteahhitlere kıyak geçmek için bir taraftan kanun
getireceksiniz, sonra da konuşacaksınız, bu faiz nasıl düşecek? Sonra da kalkıp
iki tane bakanı, bir Başbakan Yardımcısı bakanı, bir de Merkez Bankası
Başkanını günah keçisi ilan edeceksiniz. Kim atadı bunları? 
HAYDAR AKAR (Kocaeli) – Alsın görevden.
MEHMET GÜNAL (Devamla) - Defalarca
soruyorum, kanunu burada çıkarıyorsunuz, burada metazori bütün antidemokratik
kanunları çıkarıyorsunuz, söyledim, nerede o arkadaşlarımız, yeni bir torba
vermişsiniz, içine bir madde, Merkez Bankası Kanunu’nun 4’üncü maddesini niye
eklemiyorsunuz? Değiştirin, fiyat istikrarını değiştirdiniz mi bu iş biter,
hiçbir şey yapamaz. Yazın oraya, “Merkez Bankası Başkanı, Hükûmet ne görev
verirse onu yapar.” deyin, biter o zaman. Niye faiz lobisi diye karnınızdan
konuşuyorsunuz? Her konuştuğunda Recep Tayyip Erdoğan dövizler çıkıyor. Kim
kazanıyor, kim alıyor, kim satıyor hani biliyordunuz, hani, hani? 
HAYDAR AKAR (Kocaeli) – O dövizler
kimde?
MEHMET GÜNAL (Devamla) - “Alanları
biliyoruz, kimlerin döviz aldığını biliyoruz.” diyordu, hani nerede, biz hiç
duymadık, ne oldu bu soruşturmalar? Yapamazsınız, yapamazsınız, geçen hafta
Başbakan Davutoğlu’yla beraber Sayın Babacan ve Şimşek’in gidip konuşmuş olduğu
CFR’ın patronlarına karşı hiçbir şey yapamazsınız, yine döndünüz onlara
yalvarmaya başladınız. 
MAHİR ÜNAL (Kahramanmaraş) – Ne alakası
var?
MEHMET GÜNAL (Devamla) - Kuruluşunuzda
elinize memorandumu verenler… Daha Hükûmet kurulmadan bir ay içerisinde 3 milyarını
sildiğiniz Citibank’ın patronlarına maalesef bir şey yapamazsınız çünkü baştan
teslim olduğunuz için yapamazsınız. 
HAYDAR AKAR (Kocaeli) – Ne sildiler, ne
sildiler?
MEHMET GÜNAL (Devamla) - Bu kanunları
eğer getirseydiniz şimdiye kadar, bizim söylediğimiz, ekonomik, sosyal
konulardaki yapısal önlemleri alsaydınız… Defalarca burada söyledik, MHP olarak
yapıcı, yol gösterici bir anlayışımız var dedik, gelin, ekonomik olarak
çıkarılması gereken kanunları çıkaralım hep beraber. Siz ne yaptınız? Sürekli
olarak oraya rant, buraya peşkeş, ötekileri koru, 17-25’i tersine çevirelim,
başka bir şey lazım değil. E, şimdi böyle olursa bu faiz düşmez. Düşmüyor diye
de sorumlu aramayın. Temel sorumlusu, bu politikalara izin veren Hükûmettir,
onun başında da iki üç dönem bulunan Recep Tayyip Erdoğan Bey’in kendisidir.
Sayın Cumhurbaşkanı bu işlerde günah keçisi arayıp kendi döneminde sanki çok
başarılıymış da ekonomi yönetimi bunu sarpa sarmış, krizden dolayı da şimdi
sanki dünyada bir şey var, “Benim yaptığım işi bunlar bozuyor.” havasında.
Böyle olmaz. Bu bakanlar yeni bakanlar değil, bu bakanların atanmasında
kendisinin imzası var ve bu faiz lobisi lafını da bugün söylemiyor, senelerdir
söylüyor. Madem biliyorsun da niye atadın? Yani, imzası var; Cumhurbaşkanı olarak
gelirken de imzası var, öbür Cumhurbaşkanı Sayın Gül’e sunarken de kendisi
sundu. Ali Babacan yeni Bakan olmadı, Mehmet Şimşek de yeni Bakan olmadı, Erdem
Başçı da Merkez Bankasına yeni Başkan olmadı arkadaşlar, daha önce de Başkan
Yardımcısıydı. Sizin döneminizde geldi. Ben Merkez Bankasında çalışırken orada
Erdem Başçı diye birisi yoktu, Bilkent’te hocalık yapıyordu. Ya, siz
getirdiniz, siz koydunuz. Eğer varsa, bunlar hainse, o zaman kardeşim,
soruşturun, soruşturmanın selameti açısından görevden alın. Araştırın, nerede
var, kim ne yapıyor, manipülasyon mu yapıyor, borsada mı alıyor, satıyor mu,
kim aldı sattı? Son üç ay içerisinde Sayın Erdoğan’ın konuşmasından önce ve
sonra kimler borsada, kimler bankacılık sistemi aracılığıyla Merkez Bankasının döviz
ihalelerinde döviz aldı, kimler sattı? Hazine ihalelerinde kim kâğıt aldı?
Buyurun, SPK da sizde, BDDK da sizde, bütün kurumlar sizde. Araştırın, biz de
öğrenelim. Eğer varsa ihanet eden, biz de onlar için gerekli, yapılması gereken
ne varsa burada imza atmaya, el kaldırmaya hazırız. Aksi takdirde, karnımızdan
bir faiz lobisi uydurup günah keçisi aramaktan vazgeçelim diyor, hepinizi
saygılarımla selamlıyorum. (MHP sıralarından alkışlar) 
BAŞKAN – Teşekkür ederim. 
MAHİR ÜNAL (Kahramanmaraş) – Sayın Başkan…
BAŞKAN – Sayın Ünal…
MAHİR ÜNAL (Kahramanmaraş) – Sayın
Başkan, kurucu genel başkanımız hakkında sayın hatip ciddi imalı ifadeler
kullanmıştır. Müsaade ederseniz…
BAŞKAN – Buyurunuz. (AK PARTİ
sıralarından alkışlar)
YUSUF HALAÇOĞLU (Kayseri) – İmalı değil,
doğrudan söyledi. 
MEHMET GÜNAL (Antalya) – Kurucu genel
başkan değil o, Cumhurbaşkanı, dönemin Başbakanı. 
V.- SATAŞMALARA İLİŞKİN
KONUŞMALAR (Devam) 
9.- Kahramanmaraş
Milletvekili Mahir Ünal'ın, Antalya Milletvekili Mehmet Günal’ın CHP grup
önerisi üzerinde yaptığı konuşması sırasında AK PARTİ eski Grup Başkanına
sataşması nedeniyle konuşması
MAHİR ÜNAL (Kahramanmaraş) – Sayın
Başkan, değerli milletvekilleri; öncelikle burada Türkiye Cumhuriyeti devleti
Cumhurbaşkanı hakkında imalı ve sanki bir döviz ya da bunun üzerinden
spekülasyon yapıyor imasında bulunmak doğru değil. Bunu şiddetle reddediyorum.
MEHMET GÜNAL (Antalya) – Ortaya
çıkaralım kim almış.
MAHİR ÜNAL (Devamla) – Bakın, biz
iktidara geldiğimizde bütçeden faize ayrılan pay yüzde 44’tü, bütçenin yüzde
44’ü faize gidiyordu.
MEHMET GÜNAL (Antalya) – Kaç liraydı?
İDRİS ŞAHİN (Çankırı) – Büyümeye göre
değişir.
MAHİR ÜNAL (Devamla) – Biz on iki yılda
bunu yüzde 13’e indirdik ve Türkiye Cumhuriyeti devletinin cebinde, hazinede 1
katrilyonun üzerinde para kaldı. 
MEHMET GÜNAL (Antalya) – Hiç de öyle
olmadı. Söyledim rakamları, 620 milyar para gitti.
MAHİR ÜNAL (Devamla) - Ve bakınız, Gezi
olaylarından önce bu ülkede faiz 4,64’e kadar düşmüştü, Gezi olaylarından sonra
faiz 10’un üzerini gördü. (CHP sıralarından “Ne alakası var?” sesleri) 
ALİ HAYDAR ÖNER (Isparta) – Gezi’yle ne
alakası var? Şu anda Gezi mi var?
MAHİR ÜNAL (Devamla) - Ve o günden
bugüne kadar biz tekrardan istikrarlı bir şekilde faizi yüzde 7’lere kadar
çektik. 
Şimdi, bizim faize bakış açımız ve
ekonomik politikalarımız içerisinde faizle ilişkimiz ortadayken burada hatibin
Sayın Cumhurbaşkanımız ve bizim ekonomi politikalarımız hakkında söylediği
sözlerin aslı astarı yoktur. Ayrıca, Cumhurbaşkanımızın Ali Babacan ve Erdem
Başçı’yla ilgili de “Vatan hainidir.” diye bir ifadesi olmamıştır.
MEHMET GÜNAL (Antalya) – Nasıl olmadı
ya, hangi ülkede yaşıyorsun? “Vatana ihanettir, vatan hainidir bunlar.” diyor.
MAHİR ÜNAL (Devamla) – Tam tersine, “Bu
konuda gerekli hassasiyeti göstermeyen bürokraside bir yapılanma mı var? Bunun
üzerine gitmek gerekir.” ifadesini kullanmıştır. Dolayısıyla, hatibin sözlerini
bu anlamda son derece talihsiz buluyor, Genel Kurulu saygıyla selamlıyorum. (AK
PARTİ sıralarından alkışlar) 
BAŞKAN – Teşekkür ederim.
Birleşime bir saat ara veriyorum.
Kapanma Saati:
19.32
YEDİNCİ OTURUM
Açılma Saati: 20.31
BAŞKAN: Başkan Vekili Meral AKŞENER
KÂTİP ÜYELER: Fehmi KÜPÇÜ (Bolu), İsmail KAŞDEMİR
(Çanakkale)
-----0----- 
BAŞKAN – Sayın milletvekilleri, Türkiye Büyük Millet Meclisinin 73’üncü
Birleşiminin Yedinci Oturumunu açıyorum.
IX.- ÖNERİLER (Devam) 
A) Siyasi Parti Grubu
Önerileri (Devam) 
3.- CHP Grubunun, Gaziantep
Milletvekili Mehmet Şeker ve 19 milletvekili tarafından, Hükûmet
temsilcilerinin faiz lobisine yönelik iddialarının araştırılarak alınması
gereken önlemlerin belirlenmesi amacıyla 13/6/2013 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak Genel
Kurulun 10 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN - Cumhuriyet Halk Partisi Grubu önerisi üzerinde görüşmelere
devam edeceğiz. 
Şimdi, önerinin aleyhinde olmak üzere söz sırası Antalya Milletvekili…
MEHMET ŞEKER (Gaziantep) – Sayın Başkanım…
MEHMET GÜNAL (Antalya) – Sayın Başkanım… 
BAŞKAN – Bir saniye, konuşturalım isterseniz…
Peki, buyurun.
MEHMET ŞEKER (Gaziantep) – Kapanmadan önce Sayın Mahir Ünal konuşmasında
Cumhurbaşkanı için söylediğimiz sözlerin doğru olmadığını ve bizi yalancılıkla
itham etti.
BAŞKAN – Size
demedi de Sayın Günal’la ilgili doğru olmadığını söyledi, yalancı da demedi.
MEHMET ŞEKER
(Gaziantep) – “Hatipler” dedi efendim.
BAŞKAN – Bir
saniye.
Şimdi ben size
İç Tüzük’e göre sataşmadan söz veremem. Her ikiniz de sisteme girin, size
60’ıncı maddeye göre söz verebilirim. Ona göre, en azından İç Tüzük’ü uygun
şekilde uygulayarak halledelim işleri.
Bu arada, Sayın
Badak’ı çağırayım arzu ederseniz. Ondan sonra da bitmiş olur, hep beraber...
Evet, burada mı?
RECEP ÖZEL
(Isparta) – Burada, burada.
BAŞKAN – Tamam.
Evet, Sayın
Badak, buyurunuz. (AK PARTİ sıralarından alkışlar) 
SADIK BADAK
(Antalya) – Sayın Başkan, değerli milletvekilleri; Cumhuriyet Halk Partisi
tarafından verilmiş bulunan grup önerisinin aleyhinde şahsım adına söz aldım.
Yüce Meclisi saygıyla selamlıyorum.
Değerli
milletvekilleri, grup önerisinde, bu faiz lobisini sanki değerli
arkadaşlarımız, milletvekillerimiz bilmiyormuş gibi ve sanki bu tabir AK PARTİ
mensuplarınca bulunmuş gibi bir yaklaşımla faiz lobisinin ne olduğu ve
araştırılması isteniliyor. Tecahülüarif, edebiyatımızda güzel bir tabirdir.
CHP’nin önerisi bir anlamda tecahülüarif olarak da görülebilir. (AK PARTİ
sıralarından alkışlar) Ben yine de ülkelere, toplumlara zarar veren faiz
lobisini kısa başlıklarla özetlemek isterim.
Öncelikle, konunun önemine vurgu yapmak
isterim. Devletlere faizle borç vermeyi, borç para vermeyi ticari faaliyet
hâline getirmiş kesimlere faiz lobisi diyebiliriz. Bu ekonomik bir tanım. Reel
sektörlerde ticari ve sektörel faaliyetlerini takip eden petrol lobisi, çelik
lobisi, ilaç lobisi gibi lobiler var, kazançlarını artırmaya çalışırlar.
Mesela, ilaç lobisinden örnek vermek istersek, benim kış aylarında grip olduğum
zaman kullandığım “Augmentin” diye bir antibiyotik var. 
AYTUN ÇIRAY (İzmir) – Reklamlara girdi,
reklamlara. Araya ürün yerleştirdi. 
MEHMET ŞEKER (Gaziantep) – Reklama
girmeyin.
SADIK BADAK (Devamla) - 1990’lı
yıllarda, hatta 2003, 2004 yıllarında bugünkü rakamla 38 liraydı, daha sonra
hükûmetlerimizin yaptığı gayretlerle, çabalarla bu ilaç lobisinin Türkiye’deki
faaliyetleri engellendi, şimdi Augmentin 9 lira. İşte bu lobinin faaliyetlerini
önleyebilmek müşahhas bir örnek. (AK PARTİ sıralarından alkışlar) Faiz
lobisinin faaliyetlerini de bizim ülkemizde büyük ölçüde engelledik.
MEHMET GÜNAL (Antalya) – Kaç senede
artmış o ilaç fiyatı ben onu da anlamadım. 
SADIK BADAK (Devamla) - Şimdi, finans
sektöründe de kazancını artırmak için çalışan lobiler var. Finans sektörünün
temel işlevi reel sektöre, üretim sektörüne, fabrikalara piyasanın norm ve
standartlarında bir bedelle para vermek, bir kira bedeli karşılığında para
vermek. Üretim sektörüne kredi veren müesseselerle bugün üzerinde konuşmakta
olduğumuz faiz lobisini birbirinden ayırmalıyız. Bunların birbirlerinden farklı
ortam ve parametrelerle çalıştığını biliyoruz. 
18’inci yüzyıldan sonra bazı
finansörlerden bir kesim, devletlere, hazinelere para vermeye ve özellikle
savaşları finanse etmeye başlamışlar. 1800’lü yıllarda Osmanlı Devleti’ne borç
para verenler de bunlar. Bunlar ülkelerde iyi yönetim ve istikrar istemezler,
ülkelerdeki kaos ortamları onların faiz gelirlerini artırır. 1990’lı yıllarda
ülkemizdeki siyasi ve ekonomik istikrarsızlığın getirdiği bütçe problemleri
devlet bono faizlerinin yüzde 150’lere yükselmesine yol açarak faiz lobisine
büyük kazançlar sağlamıştır. Buna karşılık 2002’den sonra ülkemizdeki siyasi ve
ekonomik istikrarla 2013 yılında devlet bono faizlerinin 4,61’e kadar düşmesi elbette bu kesimlerin
hoşuna gitmemiştir. Son iki yüz yılda sanayileşmiş ülkelerin kurduğu ekonomik
ve finans sistemi içerisinde gelişmekte olan devletlere uluslararası finans
çevrelerince verilen kaynaklardan manipülasyonlarla daha fazla gelir elde etme
gayretleri zaman zaman yatırımları engelleyen boyutlara ulaşmaktadır. Son elli
altmış yılda dünya ekonomi sistemine bileşik kaplar misalince entegre olmuş…
Gelişmekte olan bazı ülkelerde görüldüğü gibi 2013 Haziranında ülkemizde Gezi
olaylarıyla uluslararası faiz lobisinin, uluslararası medyayla iş birliği
içerisinde kazancını artırma manipülasyonlarına hepimiz şahit olduk.
LEVENT GÖK (Ankara) – Ya, tam bir tecahülüarif yaptınız. Tam
tecahülüarif bu işte.
SADIK BADAK (Devamla) – Şöyle ki: 31 Mayıs 2013 tarihinde
ülkemizin uluslararası finans çevrelerinde 1,31 olan risk puanı, on gün sonra,
11 Haziranda 1,84’e yükselmiştir. Böylece nükleer santrallerimiz, üçüncü köprü,
üçüncü havaalanı, Kanal İstanbul gibi; hızlı tren, Marmaray, 3 katlı büyük
İstanbul tüneli, Anadolu’da planlanan barajlar, sulama sistemleri, otoyollar,
hızlı trenler gibi, yaklaşık 140 milyar dolarlık temel yatırımlarımızın
finansmanının faizinin maliyeti yaklaşık on gün içerisinde yüzde 45 artmıştır. 
ALİ SERİNDAĞ (Gaziantep) – Toplumu geren buna sebep
olmuştur. Kim toplumu germişse o sebep olmuştur. 
SADIK BADAK (Devamla) – Son haftalarda bazı çevrelerde yine
benzer kafa karışıklıkları yaratmaya dönük gayretler görülmektedir.
ALİ SERİNDAĞ (Gaziantep) – Havaalanında kim toplantı
yaptıysa, kim orada esti gürlediyse o zaman faiz lobisinin içinde o var. 
SADIK BADAK (Devamla) – Ben bu arkadaşlara sadece, bu kısa
vakit çerçevesinde şunu hatırlatmak isterim. 
AYTUN ÇIRAY (İzmir) – Siz iktidar değil misiniz yakalayın bu
lobiyi, çıkarın meydana. 
SADIK BADAK (Devamla) – 2002 yılında toplam vergi
gelirlerinin yüzde 85,7’si faiz ödemelerine gidiyordu. Devlet, gelirlerinin yüzde
85’ini faize veriyordu. 
GÖKHAN GÜNAYDIN (Ankara) – On iki yılda
600 milyar lira faiz ödediniz, 600 milyar lira on iki yılda. 
SADIK BADAK (Devamla) – Bugün bu oran
yüzde 14,3’e düşmüştür. (AK PARTİ sıralarından alkışlar) 
GÖKHAN GÜNAYDIN (Ankara) – Rakamlara
bak biraz, on iki yılda 600 milyar lira.
SADIK BADAK (Devamla) – Değerli
milletvekilleri, 24’üncü Dönem yasama faaliyetlerinin bitmesine yaklaşık üç
hafta bulunuyor. Bu konu elbette ciddi, araştırılmasında daima fayda bulunan
bir konudur. Meclis araştırması açılması konusunda takdir yüce Meclisimizindir.

LEVENT GÖK (Ankara)- Siz ne
düşünüyorsunuz, ne yapacaksınız? 
AYTUN ÇIRAY (İzmir) – Öneriyi
destekleyin, faiz lobisini yakalayalım. 
SADIK BADAK (Devamla) - Ancak
Meclisimizin gündeminde Plan ve Bütçe Komisyonundan ve diğer komisyonlardan
geçerek Meclisimizde görüşülmeyi bekleyen torba kanun ve perşembe günü yine
Plan ve Bütçe Komisyonunda görüşeceğimiz öğretmenlerimize yeni kadro verilmesi
gibi halkımızı yakından ilgilendiren yeni düzenlemeler varken bilinen gerçekler
üzerinden ayrıca bir Meclis araştırmasına bugün için mesai harcanmasını doğru
bulmadığımı, bu çalışmanın seçimlerden sonra yapılabileceğini belirtmek
isterim. 
Bu düşüncelerle yüce Meclisi saygıyla
selamlarım. (AK PARTİ sıralarından alkışlar) 
BAŞKAN – Teşekkür ederim. 
MEHMET ŞEKER (Gaziantep) – Sayın
Başkan…. 
MEHMET GÜNAL (Antalya) – Sayın Başkan… 
BAŞKAN – Şimdi işte ne güzel oldu. 
MEHMET GÜNAL (Antalya) – Şimdi İç
Tüzük’e uydu. 
BAŞKAN – Evet, her şey İç Tüzük’e uydu.

MEHMET GÜNAL (Antalya) – Sataştığı için
artık… 
BAŞKAN – Evet, evet, evet. 
Şimdi Sayın Günal’la başlayalım Sayın
Şeker. 
Buyurunuz Sayın Günal. 
SÜREYYA SADİ BİLGİÇ (Isparta) – Sayın
Günal, yerinizden... 
BAŞKAN – Yo, yo, şimdiden sonra… 
MEHMET GÜNAL (Antalya) – Sayın Badak
sataştı. 
BAŞKAN – Evet. 
Buyurunuz. 
V.- SATAŞMALARA İLİŞKİN
KONUŞMALAR (Devam) 
10.- Antalya Milletvekili
Mehmet Günal'ın, Kahramanmaraş Milletvekili Mahir Ünal’ın sataşma nedeniyle ve
Antalya Milletvekili Sadık Badak’ın CHP grup önerisi üzerinde yaptıkları
konuşmaları sırasında şahsına sataşması nedeniyle konuşması
MEHMET GÜNAL (Antalya) – Teşekkür
ederim Sayın Başkan. 
Değerli arkadaşlar, öncelikle Sayın
Ünal’ın söylediğini düzeltmem gerekiyor, bayağı düzelteceğim çünkü gerçekle
ilgisi yok, aslında bir şey de söylemedi ama… Bu konuda sadece şunu söyleyeyim:
“Faiz lobisi” diye diye… Şimdi Sayın Badak da aynısını söylüyor. Yahu, ne zaman
çıktı bunlar? Ben hâlâ merak ediyorum, siz iktidar mısınız, değil misiniz? Yani
paralele mi benzedi? Yani şimdi “On iki sene beraber olduk, vallahi haberimiz
yokmuş.” diyorsunuz. Millet malı götürmüş, siz uyudunuz mu yani nereye gitti
bu? 2003’tekini söylüyorsunuz… 
Bakın, size rakamı söylüyorum: 2003’te
58,6; 56,5, gidiyor… Bu sene 54, geçen sene 52 milyar TL, toplayınca 610
milyardan fazla para ediyor.
SADIK BADAK (Antalya) - Ekonomi büyüdü.
MEHMET GÜNAL (Devamla) - Eğer yıl
içerisinde dolara bölerseniz 400 milyar dolar ediyor. Bu, sizin ödediğiniz faiz
rantı. 
Değerli arkadaşlar, Sayın Erdoğan
dönemin Başbakanıyken yaptığı konuşmada bankalara çatıyordu “Bunlar faiz
lobisi.” diye. Önceki yıl en fazla vergi veren on kurumun sekiz tanesi banka,
bunun üç tanesi de kamu bankasıdır. Şimdi, kime, kime şikâyet ediyorsunuz, ben
bilmiyorum.
HAKAN ÇAVUŞOĞLU (Bursa) - Görev zararı
yazılmıyor artık.
MEHMET GÜNAL (Devamla) - Dolayısıyla
vatandaşı da faizcilerin kucağına ittiniz. Bakın, vatandaşın borcu 60 kat arttı
on iki sene içerisinde. Vatandaş 200 milyardan fazla faiz ödedi. Borcu devam
ediyor. Onları da faiz lobisine muhtaç ettiniz o zaman. Kim etti, biz mi ettik?
Yani iktidarda siz vardınız. Onun için, tabii, buraya çıkıp söylemesi kolay.
Arkadaşlarımız tabii haklı olduğumuzu bildikleri için konuları başka şekillerde
söylüyor. Sayın Badak da edebiyat yapıyor, ekonomi kısmına girmiyor. Sayın
Ünal, zaten, o, müzakere masalarında daha çok şey yapıyor. Bence herkes kendi
asli fonksiyonlarına dönsün, müzakere işlerine baksın. Bir daha söylüyorum:
Çoğunluğunuz var, torbanın içine Merkez Bankası Kanunu’nu da ekleyin, gelin
burada değiştirelim.
Sayın Başkan, teşekkür ediyorum.
BAŞKAN – Teşekkür ederim.
Sayın Şeker buyurunuz. (CHP sıralarından
alkışlar)
11.- Gaziantep Milletvekili
Mehmet Şeker'in, Kahramanmaraş Milletvekili Mahir Ünal’ın sataşma nedeniyle
yaptığı konuşması sırasında şahsına sataşması nedeniyle konuşması
MEHMET ŞEKER (Gaziantep) – Teşekkür
ederim Sayın Başkanım.
Hatip arkadaşımız bizim bilip bilmezden
geldiğimizden bahsetti. Çok şey biliyoruz ve burada söylediğimiz çok şey de
gerçekleşti değerli arkadaşlar. Kusura bakmayın, eğer sizin tasarrufunuz yoksa,
paranızı biriktiremiyorsanız, geliriniz de azsa, dünyanın gelişmiş ülkeleri
paralarını size borç verirler, siz de aslan gibi faiz ödersiniz. Bunda kimseyi
suçlamaya da hakkınız yoktur. Tasarrufunuzu arttırın, kimseden de borç para
almayın. Bunu böyle yapmanız da çok doğru değil. Gezi olaylarıyla bu işi
bağladınız, güzel. Biz o zaman da söyledik. Gezi olayları olduğu zaman da “Kim
çıkartıyor bunları? Gelin kardeşim, gündeme getirelim.” dedik. Getirebildiniz
mi? Hayır. 
Çok değerli milletvekili arkadaşlarım
var aranızda, beraber çalıştık. Darbe ve Muhtıraları Araştırma Komisyonunda
birlikte çalıştık. Bu ülkede darbeler niye oluyor, neden oluyor, kim bu parasal
işleri çeviriyor, öncesinde neler yapıyor, faiz lobisi kimdir, bu paraları
çalanlar kimlerdir, darbeyi planlayanlar kimlerdir, hep konuştuk, bununla
ilgili bir komisyon kurduk, getirdiniz mi Meclise? Getirmediniz. Bugün ama
diyorsunuz ki: “Zaman kısıtlı, efendim, Meclisin kapanmasına bir ay kaldı.” İki
sene önce yaptık biz bunları, getirseydiniz değerli arkadaşlar, sizler
getirmediniz. Kusura bakmayın, burada bizi suçlamaya hakkınız yok. Eğer bu
ülkede faiz lobisi varsa, bu ülkede birileri bir şeyler planlıyorsa, gelin
birlikte ortaya çıkartalım. Ucu da kime değiyorsa, bunları ortaya çıkartalım.
Sayın Cumhurbaşkanı telefon açıp Merkez Bankası Başkanını veya Bakanı çağırıp konuşabilir,
basının önünde konuşmasına gerek yok. O zaman, siz bunu yapıyorsanız, gerçekten
lobi nerede oraya bakmak lazım, gerçekten kim kimi finanse ediyor, kim bundan
kazançlı çıkıyor, oraya bakmak lazım değerli arkadaşlar. Onun için gelin,
buyurun, bu komisyonun kurulmasına onay verin, “Evet” deyin, ellerinizi
kaldırın, kimin lobici olduğunu, kimin lobiye karşı olduğunu da tespit edelim. 
Hepinize teşekkür ediyorum. (CHP
sıralarından alkışlar)
BAŞKAN – Teşekkür ederim Sayın Şeker. 
IX.- ÖNERİLER (Devam) 
A) Siyasi Parti Grubu
Önerileri (Devam) 
3.- CHP Grubunun, Gaziantep
Milletvekili Mehmet Şeker ve 19 milletvekili tarafından, Hükûmet
temsilcilerinin faiz lobisine yönelik iddialarının araştırılarak alınması
gereken önlemlerin belirlenmesi amacıyla 13/6/2013 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak
Genel Kurulun 10 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
III.- YOKLAMA
(CHP ve MHP sıralarından bir grup
milletvekili ayağa kalktı)
LEVENT GÖK (Ankara) – Yoklama istiyoruz
Sayın Başkan. 
BAŞKAN – Grup önerisini oylarınıza
sunmadan evvel yoklama talebi var. 
Sayın Gök, Sayın Çıray, Sayın Serindağ,
Sayın Bayraktutan, Sayın Şeker, Sayın Öner, Sayın Günaydın, Sayın Günal, Sayın
Akçay, Sayın Tayan, Sayın Aydın, Sayın Susam, Sayın Haberal, Sayın Kaleli,
Sayın Akar, Sayın Kaplan, Sayın Tamaylıgil, Sayın Toprak, Sayın Öztürk, Sayın
Özgündüz. Tamamdır. 
İki dakika süre veriyorum ve
başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır.
IX.- ÖNERİLER (Devam) 
A) Siyasi Parti Grubu
Önerileri (Devam)  
3.- CHP Grubunun, Gaziantep
Milletvekili Mehmet Şeker ve 19 milletvekili tarafından, Hükûmet
temsilcilerinin faiz lobisine yönelik iddialarının araştırılarak alınması
gereken önlemlerin belirlenmesi amacıyla 13/6/2013 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak
Genel Kurulun 10 Mart 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Cumhuriyet Halk Partisi
Grubunun önerisini oylarınıza sunuyorum: Kabul edenler… Kabul etmeyenler… Kabul
edilmemiştir. 
Şimdi, İç Tüzük’ün 37’nci maddesine
göre verilmiş bir doğrudan gündeme alınma önergesi vardır, okutup işleme
alacağım ve oylarınıza sunacağım. 
VIII.- BAŞKANLIĞIN GENEL
KURULA SUNUŞLARI (Devam) 
D) Önergeler 
1.- Osmaniye Milletvekili
Hasan Hüseyin Türkoğlu’nun, (2/428) esas numaralı Devlet Memurları Kanununda
Değişiklik Yapılması Hakkında Kanun Teklifi’nin doğrudan gündeme alınmasına
ilişkin önergesi (4/243)
Türkiye Büyük
Millet Meclisi Başkanlığına
(2/428) esas numaralı Kanun Teklifi’min
İç Tüzük 37’nci maddeye göre doğrudan Genel Kurulun gündemine alınmasını
saygılarımla arz ederim. 
  Hasan
Hüseyin Türkoğlu 
 Osmaniye

BAŞKAN – Evet, teklif sahibi Osmaniye
Milletvekili Sayın Hasan Hüseyin Türkoğlu.
Buyurunuz. (MHP sıralarından alkışlar)
HASAN HÜSEYİN TÜRKOĞLU (Osmaniye) –
Teşekkür ederim Sayın Başkan. 
Türk milletinin saygıdeğer
milletvekilleri, polislerimizin ek göstergelerinde düzenleme içeren kanun
teklifimin ilgili komisyonda gündeme alınmaması sebebiyle İç Tüzük’ün 37’nci
maddesi çerçevesinde söz almış bulunuyorum. Yüce heyetinizi saygıyla selamlarım.
Kanun teklifim 657 sayılı Devlet
Memurları Kanunu’nun ek gösterge cetvelinde Emniyet Genel Müdüründen başlayarak
en alt rütbedeki personele varıncaya kadar bütün Emniyet çalışanlarının ek
göstergelerini hak ettikleri seviyeye getirmeyi amaçlamaktadır. 
Teklifimizin en önemli gerekçesi,
terörle mücadele eden, kamu düzenini koruyan, asayiş ve esenliği sağlayan
polisin hak ettiği özlük haklarına kavuşmasıdır. Türk polisi, var olduğu günden
bu yana saydığım bu vazifeler için kanını ve canını tereddüt etmeden vermiştir.
Bu konuda AKP yöneticileri de Türk polisinin bilinen sıkıntılarını görmekle
beraber kayıtsız kalmışlardır.(X) Türk polisinin özlük hakları ve
çalışma şartları konusunda düzeltme sözü bizzat dönemin Başbakanı ve ilgili
bakanları tarafından verilmiş olmasına rağmen tutulmamıştır. AKP iktidarı,
sözünü tutmak yerine, verdiği emirlerle, polisi AKP muhaliflerinin üzerine
göndermiştir. AKP Hükûmeti, polisi, verdiği emirlerle, arkadaşlarını şehit eden
teröristlere seyirci hâle getirmiştir. AKP Hükûmeti, polisin sorunlarını
çözmekten çok polisi bir maşa gibi kullanmayı tercih etmiştir. AKP Hükûmeti,
polisi iktidarının devamı için bir araç hâline getirmiştir. 
Türk polisi, çalışma şartları açısından
hem uluslararası sözleşmelere aykırı hem de bizim Anayasa ve kanunlarımıza
aykırı bir şekilde çalıştırılmaktadır. Stresli bir meslek olarak polislik,
zamanla şiddetin ortaya çıktığı bir alandır. Özellikle toplantı ve gösterilerde
çok önceden pozisyon alan polislerin ikinci bir emre kadar görev sahasında
kalmak zorunda olmaları, çalışma şartlarının ve saatlerinin belirsizliği,
izinlerinin ve dinlenme zamanlarının kesintiye uğraması polislerimizi olumsuz
etkilemektedir. Üzerlerindeki baskı dolayısıyla polis amirleri emri altındaki
personele zaman zaman keyfî yaklaşmakta, bu durum polis üzerinde ciddi bir
yılgınlığa sebep olmaktadır. Polis Disiplin Tüzüğü’ndeki hassas hükümler
sürekli tahkikat geçirme endişesine sebep olmakta, toplumsal olaylarda
kameraların sürekli önünde bulunmaları, polisin sürekli medyada haksız
ithamlara da maruz kalması şevk ve heyecanını azaltmaktadır. Polisin bu
sorunlarından dolayı intiharlara varan bunalımlar ortaya çıkmaktadır. 
AKP’nin eski Genel Başkanı, şimdiki
fiilî genel başkanı Recep Tayyip Erdoğan söz vermiş olmasına rağmen polis sekiz
yıldır aldatılmaktadır. İstedikleri, bu kanun teklifimin de konusu olan ek
göstergelerinin düzeltilmesi, özellikle üniversite mezunu polis memurları için
3600 ek gösterge rakamının verilmesidir. İstedikleri, insanca çalışmak, insanca
dinlenmek ve izin kullanmaktır. AKP hükûmetleri bu tekliflere kör ve sağırdır,
duymazdan gelmektedir. AKP hükûmetlerinin önceliği kendi iktidarlarını devam
ettirmektir. Bunun için millî, manevi, dinî, hukuki, insani değerlerin hiçbir
anlamı yoktur. AKP’ye göre gerekirse değerler ayaklar altına alınarak iktidar
devam ettirilmelidir. AKP böylesine bir anlayışla Türkiye’yi yönetmektedir. 
Polisin, emniyet teşkilatının yoğun
olarak tartışıldığı bir dönemdeyiz. İç Güvenlik Yasa Tasarısı polis teşkilatı,
polisin yetkileri konusunda yoğun tartışmalara ve müzakerelere bir zemin
oluşturmuştur. Bu vesileyle polisin sorunları çözülmesi gerekirken AKP bu
tasarıyla kendi sorunlarını çözmeyi tercih etmiştir. AKP Hükûmeti kurduğu
düzene, tercih ettiği politikalara ve aldığı kararlara itiraz edenleri,
muhalefet edenleri sindirmek için polisi ümüğünden sıkarak kendine bağlı hâle
getirmektedir. AKP, 17-25 Aralık soruşturmalarını yaptığı için polisi
darmadağın etmiştir. İç güvenlik paketiyle AKP, yolsuzluğa ve rüşvete,
hırsızlığa, bölücülüğe razı olmayanları, itiraz edenleri polisi kullanarak
sindirmek istemektedir. AKP, polis olabilmek için, terfi edebilmek için ve
polis kalabilmek için AKP’li olmanın şart olduğu bir düzen tesis etmek
istemektedir. İç güvenlik paketinin amacı, polisin sorunlarını çözmek için
değil, AKP’nin iktidarını devam ettirmektir. AKP, iç güvenlik tasarısıyla
polisin imajını daha da bozmakta, polisin başını daha çok belaya sokmak
istemektedir. 
Bu düşüncelerle kanun teklifimin
doğrudan gündeme alınması hususunda Genel Kurulun kabulünü istirham eder, Türk
milletinin milletvekillerini saygıyla selamlarım. (MHP sıralarından alkışlar) 
BAŞKAN – Teşekkür ederim Sayın
Türkoğlu.
Bir milletvekili olarak Muğla
Milletvekili Sayın Mehmet Erdoğan.
Buyurunuz. (MHP sıralarından alkışlar)
MEHMET ERDOĞAN (Muğla) – Sayın Başkan,
değerli milletvekilleri; vermiş olduğumuz kanun teklifi hakkında Milliyetçi
Hareket Partisi Grubu adına ben de söz almış bulunmaktayım. Bu vesileyle yüce
heyetinizi saygıyla selamlıyorum.
Tabii ki
vatandaşın huzur ve güven içinde yaşayabilmesi için sağlıklı, güçlü, sorunsuz
bir emniyet teşkilatına ihtiyaç vardır. Emniyet teşkilatının sorunsuz olması
için, emniyetin hizmet kalitesinin artırılabilmesi için emniyet çalışanlarına
değer ve destek verilmesi gerekir. Ancak, bunu yapması gerekenler emniyet
teşkilatını tamamen devletin güvenlik birimi olmaktan çıkartıp, iktidarın
güvenlik birimi hâline getirecek birçok çalışmayı yapmaktadır. Bu iç güvenlik
paketi bu şekliyle çıkarsa artık bundan sonra sokakta polisin itibarı
sıfırlanacaktır çünkü bugün yaşadığımız birçok olayda polisle ilgili vatandaşın
kafasında çok ciddi olumsuz algılar oluşmaktadır. Türk Bayrağı’nın olmadığı bir
yerde mitingler yapılmakta, İstiklal Marşı’nın söylenmediği bir yerde birtakım
usulsüz paçavralar açılmakta, birilerinin posterleri açılmakta, buralarda sanki
Türk devletinin polisi yokmuş gibi hiçbir müdahalede bulunmazken, Meclisin
kapısına gelen 4 emekli polise yeteri kadar gaz bulunabilmekte, biber gazı
bulunabilmekte, TOMA’lar bulunabilmekte, coplar bulunabilmektedir. Bu algı da
toplum da maalesef çok ciddi bir sıkıntıya sebep olmaktadır. Bu algının ortadan
kalkması için bu iç güvenlik paketinin buradan çekilmesi ve polisin Türk
devletinin güvenlik birimi olarak bu ülkedeki yerini yurdunu alabilmesi lazım.
RECEP ÖZEL
(Isparta) – Nasıl alabilecekmiş yerini?
MEHMET ERDOĞAN
(Devamla) – Şimdi, arkadaşlar tabii ki laf atma alışkanlığına devam ediyorlar
ama çıkarttıkları 666 sayılı Kanun Hükmünde Kararname’yle aynı işi yapan
polisleri farklı maaşlarla çalışır hâle getirdiler. Bilmem istihbarat şubesinde
çalışırsa şu kadar maaş, karakolda çalışırsa bu kadar maaş, trafikte çalışırsa
bu kadar maaş ama nerede çalışırsa çalışsın herhangi bir polis memuru, polis
amiri AKP’nin ayağına basarsa hemen oradan al, tayin et, açığa al, sür. Tabii
ki bu şubeler arası maaş farkının hiç savunulacak bir tarafı yok. Polis her
yerde polistir ve polisin yaptığı her iş en az bir diğeri kadar önemlidir. Bu
ayrımı bir babanın evlatları arasında ayrım yapması gibi algılamaktayız ve bu
yanlışlığın düzeltilmesi gerektiğine inanmaktayız. 
Şimdi, bir diğer
sorun: Emniyet teşkilatı içerisinde -işte, bu kanunla gene bir sürü düzenleme
yapıyorsunuz ama- ne polis memurlarının ne polis amirlerinin sorununu
çözüyorsunuz. Dördüncü sınıf bir emniyet müdürü ile polis memuru arasındaki
maaş farkı hemen hemen yok mesabesinde. Dördüncü sınıf bir emniyet müdürünün
sorumluluğuyla bir polis memurunun sorumluluğu eşit mi? Değil. Bunların da
çözülmesi lazım. 
Yine, görevde
olan polislerimizin maaşlarını iyi kötü değişik tazminatlarla belli bir noktaya
getirdiniz ama emekli olan bir polis şu anda çalışırken aldığının yüzde 40’ını
bile alamaz hâle geldi. Dolayısıyla, zaten 55 yaşında yaş haddinden emekli
oluyor polis, yaş haddinden emekli olmasa bile insanlar emekliliği hak edince
bu çalışma şartları içerisinde “Artık yeter!” deyip emekli oluyorlar ama emekli
olunca tam “Bu işten kurtulduk, mobbing’den kurtulduk.” derken bundan sonra
zaten ayakta duramaz, karnını doyuramaz, çocuğunu okutamaz hâle geliyor,
yeniden iş aramaya çıkıyor ve maalesef yıllarca mücadele ettiği birtakım
yakışıksız insanların yanında silahlı güç olarak çalışmaya başlıyor, bu da
düzeltilmesi gereken bir konu. 
Yine, polisin çalışma saatleri; mesaiye
gideceği saat belli, çıkacağı saat belli değil ama fazla çalışma ücreti yok,
bunların da muhakkak düzeltilmesi lazım. 
Tabii ki bu zor şartlar altında çalışan
polislerimizin başka sorunları da var. İşte, polisi gönderiyoruz Hakkâri’ye,
polisi gönderiyoruz çevik kuvvet olarak Kızılay’da, Güvenpark’ta günlerce
bekletiyoruz, bekletiyoruz; insanlar yıpranıyor, depresyona giriyor, sıkıntıya
giriyor. Ama bu insanlara bugüne kadar emniyet teşkilatı hiçbir psikolojik
destek vermedi, o yüzden de bu insanlar zaman zaman yapmaları gerekenin dışına
çıkarak yanlışlara sebebiyet veriyorlar, intihar ediyorlar, aile huzurları
bozuluyor, yuvaları dağılıyor, çoluğu çocuğuyla sıkıntıya giriyorlar. Bu
insanların ekonomik sorunları çözülerek bu diğer sorunlarının da bununla
birlikte giderilmesi gerekiyor diyor, hepinizi saygıyla selamlıyorum. (MHP
sıralarından alkışlar) 
BAŞKAN – Teşekkür ederim. 
III.- YOKLAMA
(MHP sıralarından bir grup milletvekili
ayağa kalktı)
YUSUF HALAÇOĞLU (Kayseri) – Yoklama
istiyoruz. 
BAŞKAN – Yoklama talebi var. 
Sayın Türkoğlu, Sayın Halaçoğlu, Sayın
Akçay, Sayın Günal, Sayın Dedeoğlu, Sayın Erdoğan, Sayın Işık, Sayın Torlak,
Sayın Oral, Sayın Yılmaz, Sayın Demirel, Sayın Çınar, Sayın Şandır, Sayın
Kutluata, Sayın Kalaycı, Sayın Varlı, Sayın Yeniçeri, Sayın Belen, Sayın Bal,
Sayın Halaman, Sayın Başesgioğlu, Sayın İrbeç, Sayın Şimşek.
Evet, yoklamayı başlatıyorum ve iki
dakika süre veriyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır. 
VIII.- BAŞKANLIĞIN GENEL
KURULA SUNUŞLARI (Devam) 
D) Önergeler (Devam)
1.- Osmaniye Milletvekili
Hasan Hüseyin Türkoğlu’nun, (2/428) esas numaralı Devlet Memurları Kanununda
Değişiklik Yapılması Hakkında Kanun Teklifi’nin doğrudan gündeme alınmasına
ilişkin önergesi (4/243) (Devam)
BAŞKAN – İç Tüzük’ün 37’nci maddesine
göre verilmiş doğrudan gündeme alınma teklifini oylarınıza sunuyorum: Kabul
edenler… Kabul etmeyenler… Kabul edilmemiştir. 
MEHMET ERDOĞAN (Muğla) – Polislere
verdiğiniz sözler ne olacak? 
BAŞKAN – Şimdi, buyurunuz Sayın
Demirel. 
VI.- AÇIKLAMALAR (Devam) 
13.- Eskişehir Milletvekili
Ruhsar Demirel'in, Antalya Milletvekili Sadık Badak’ın CHP grup önerisi
üzerinde yaptığı konuşmasındaki bazı ifadelerine ilişkin açıklaması
RUHSAR DEMİREL (Eskişehir) – Sayın
Başkan, teşekkür ediyorum söz verdiğiniz için. 
Ben iki yoklama öncesinde söz istedim
hem bir hekim olarak hem de Sağlık Bakanlığı eski çalışanı olarak. Belki
televizyon göstermiyor diye bizi burada çoğu insanın izlemediği düşünülse de
İnternet üzerinden çok izleyen var. 
Az önce burada bir Antalya milletvekili
arkadaşımız -ki mesleği hekimlik değilmiş, ben sonradan öğrenince hak verdim
ama- vatandaşı yanlış bilgilendirmek bir yana… Gripte antibiyotik kullanılmaz
beyefendiler. Akılcı ilaç kullanımıyla ilgili çalışmalar Türkiye Cumhuriyeti
Sağlık Bakanlığının 57’nci Hükûmetten beri yapmaya çalıştığı çalışmalardır. Bu,
hem israfı önlemek hem sağlığımızı koruma adına. Kaldı ki, sağlıkta şiddetin en
çok konuşulduğu bir Meclisiz biz, bu konuda çalışmalar yapmış bir Meclis. 14
Mart da gelmekteyken “Grip oldum, bana antibiyotik yazmadın.” diye sağlık
çalışanlarının üzerine gidecek külfeti de düşünerek ve halk sağlığını korumak
adına, grip olduğunda antibiyotik kullanımı…
(Mikrofon otomatik cihaz tarafından
kapatıldı)
BAŞKAN – Evet, teşekkür ederim. 
Gündemin “Seçim” kısmına geçiyoruz. 
X.- SEÇİMLER
A) Radyo Ve Televizyon Üst
Kuruluna Üye Seçimi
1.- Radyo ve Televizyon Üst
Kurulunda boşalan üyeliklere seçim
BAŞKAN – Şimdi, Radyo ve Televizyon Üst
Kurulunda 10 Şubat 2015 tarihinde boşalan 1 üyelik için 6112 sayılı Radyo ve
Televizyonların Kuruluş ve Yayın Hizmetleri Hakkında Kanun’un 35’inci maddesi
gereğince seçim yapacağız. 
Üst Kurulda boşalan ve Halkların
Demokratik Partisi Grubuna düşen 1 üyelik için aday gösterilmiştir. Adayların
adları oy pusulası şeklinde düzenlenmek suretiyle bastırılmıştır. Toplantı ve
karar yeter sayısı mevcut olmak şartıyla seçimde aday listesinden en çok oyu
alan aday seçilmiş olacaktır. 
Şimdi adayların adlarını soyadı
sırasına göre okuyorum: 
Halkların Demokratik Partisi Grubu
tarafından gösterilen adaylar: Ersin Öngel, Nevruz Uğur.
Oylamanın ne şekilde yapılacağını arz
ediyorum: Herhangi bir tereddüde mahal vermemek için komisyon ve Hükûmet
sıralarında yer alan kâtip üyelerden komisyon sırasındaki kâtip üye Adana’dan
başlayarak Denizli’ye kadar, Denizli dâhil ve Diyarbakır’dan başlayarak
İstanbul’a kadar, İstanbul dâhil; Hükûmet sırasındaki kâtip üye ise İzmir'den
başlayarak Mardin'e kadar, Mardin dâhil ve Mersin’den başlayarak Zonguldak’a
kadar, Zonguldak dâhil, adı okunan milletvekilinin adını defterden
işaretleyecek ve kendisine mühürlü oy pusulası ve bir zarf verecektir. Oy
pusulasını ve zarfı alan sayın üye, Halkların Demokratik Partisi Grubu aday
listesinden bir adayın isminin karşısındaki kareyi çarpı işaretiyle
işaretleyecek ve oy pusulasını zarfa koyarak zarfı Başkanlık Divanı kürsüsünün
önüne konulmuş olan oy kutusuna atacaktır. Aday listesinden birden fazla adayın
işaretlendiği oy pusulaları geçersiz sayılacaktır. Bu hususlar oy pusulasında
da dipnot olarak açıkça belirtilmiştir. 
Sayın kâtip üyelerin yerlerini
almalarını rica ediyorum. 
Şimdi oylamanın sayım ve dökümü için ad
çekme suretiyle 5 kişilik bir tasnif komisyonu tespit edeceğim:
Sayın Uğur Bayraktutan? Yok.
Sayın Ali Serindağ? Yok. 
Sayın Seyit Sertçelik? Yok. 
Sayın Nihat Ergün? Yok.
Sayın Ayşe Eser Danışoğlu? Yok.
Sayın İdris Şahin? Burada.
Sayın Pelin Gündeş Bakır? Burada.
Sayın Gökhan Günaydın? Yok.
Sayın Mehmet Ali Susam? Yok.
Sayın Murat Göktürk? Burada.
Sayın Lütfü Türkkan? Yok.
Sayın Leyla Zana? Yok.
Sayın Bülent Belen? Yok.
Sayın Mehmet Altay? Burada.
Sayın Aysel Tuğluk? Yok.
Sayın Halil Ürün? Yok.
Sayın Bülent Tezcan? Yok.
Sayın Rıza Türmen? Yok.
Sayın Mehmet Haberal? Yok.
Sayın Sakine Öz? Yok.
Sayın Mehmet Şandır? Burada.
Tasnif komisyonuna seçilen üyeler
oylama işlemi bittikten sonra komisyon sıralarında yerlerini alacaklardır. 
Oylamaya Adana ilinden başlıyoruz.
(Oylar toplandı)
BAŞKAN – Oyunu kullanmayan sayın üyemiz
var mı? Yok. 
Evet, oy verme işlemi tamamlanmıştır. 
Tasnif Komisyonu üyeleri lütfen
yerlerini alsınlar. 
Sayın İdris Şahin, Çankırı; Sayın Murat
Göktürk, Nevşehir; Sayın Mehmet Şandır, Mersin; Sayın Pelin Gündeş Bakır,
Kayseri; Sayın Mehmet Altay, Uşak; buyurunuz lütfen. 
(Oyların ayrımı yapıldı)
BAŞKAN – Radyo ve Televizyon Üst Kurulu
üyeliği için yapılan seçime ilişkin Tasnif Komisyonu tutanağı gelmiştir,
okutuyorum:
Türkiye Büyük
Millet Meclisi Başkanlığına
Radyo ve Televizyon Üst Kurulunda boş
bulunan ve Halkların Demokratik Partisi Gurubuna düşen 1 (bir) üyelik için
yapılan seçime 216 üye katılmış, kullanılan oyların dağılımı aşağıda
gösterilmiştir.
Saygıyla arz olunur. 
Tasnif Komisyonu
 Üye Üye Üye
 Recep Özel  Murat
Göktürk Mehmet Şandır
 Isparta Nevşehir Mersin
 Üye Üye
 Pelin Gündeş Bakır Mehmet
Altay
 Kayseri  Uşak


Kullanılan oy sayısı :
216
Ersin Öngel :
203
Nevruz Uğur : 4
Boş
: 1
Geçersiz :
8
BAŞKAN – Buna göre, Radyo ve Televizyon
Üst Kurulunda 10 Şubat 2015 tarihinde boşalan 1 üyeliğe Ersin Öngel
seçilmiştir. Hayırlı olmasını diliyorum. 
Şimdi birleşime on dakika ara
veriyorum. 
Kapanma Saati:
21.36
SEKİZİNCİ OTURUM
Açılma Saati:
21.48
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 73’üncü Birleşiminin Sekizinci Oturumunu açıyorum.
Alınan karar gereğince, sözlü soru
önergeleri ile diğer denetim konularını görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz.
1'inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu'nun görüşmelerine kaldığımız yerden devam edeceğiz.
XI.- KANUN TASARI VE TEKLİFLERİ
İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı,
Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
BAŞKAN - Komisyon? Yok.
Ertelenmiştir.
2'nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet Sırrı Kanunu
Tasarısı ve Avrupa Birliği Uyum Komisyonu ile Adalet Komisyonu Raporları
(1/484) (S. Sayısı: 287)
BAŞKAN – Komisyon? Yok.
Ertelenmiştir.
3’üncü sırada yer alan, Ceza İnfaz
Kurumları Güvenlik Hizmetleri Kanunu Tasarısı ve Adalet Komisyonu Raporu’nun
görüşmelerine kaldığımız yerden devam edeceğiz.
3.- Ceza İnfaz Kurumları
Güvenlik Hizmetleri Kanunu Tasarısı ve Adalet Komisyonu Raporu (1/742) (S.
Sayısı: 616)
BAŞKAN – Komisyon? Yok.
Ertelenmiştir.
4’üncü sırada yer alan, Askeri Hakimler
Kanunu ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu’nun görüşmelerine kaldığımız yerden devam edeceğiz.
4.- Askeri Hakimler Kanunu
ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu (1/1008) (S. Sayısı: 685)
BAŞKAN – Komisyon? Yok.
Ertelenmiştir.
5’inci sırada yer alan, Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Sayın Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Sayın Bülent Turan'ın; Nüfus Hizmetleri Kanununda
Değişiklik Yapılması Hakkında Kanun Teklifi, Çanakkale Milletvekili Sayın
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Sayın Mustafa Sezgin Tanrıkulu ve Kocaeli
Milletvekili Sayın Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Sayın Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Sayın Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Sayın Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Sayın Engin
Altay, Ankara Milletvekili Sayın Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Sayın Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus
Hizmetleri Kanununda Değişiklik Yapılması Hakkında Kanun Teklifi ile Avrupa
Birliği Uyum Komisyonu ve İçişleri Komisyonu Raporlarının görüşmelerine
kaldığımız yerden devam edeceğiz.
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (x)
BAŞKAN – Komisyon? Burada.
Hükûmet? Burada.
İç Tüzük’ün 91’inci maddesine göre
temel kanun olarak görüşülen tasarının geçen birleşimde üçüncü bölümde yer alan
51’inci maddesinin oylaması tamamlanmıştı.
Sayın milletvekilleri, yeni madde
ihdasına dair iki önerge vardır. 
Birinci önergeyi okutup Komisyona
soracağım. Komisyon önergeye salt çoğunlukla, 14 üyesiyle katılırsa önerge
üzerinde yeni bir madde olarak görüşme açacağım. Komisyonun salt çoğunlukla
katılmaması hâlinde ise önergeyi işlemden kaldıracağım.
Şimdi ilk önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "2803 sayılı
Kanunun 17 nci maddesi başlığı ile birlikte aşağıdaki şekilde değiştirilmiştir.
"Görevden uzaklaştırmanın hukuki
ve mali sonuçları
MADDE 17- Görevden uzaklaştırılanlar,
yapmakta oldukları görevden alıkonulurlar. Bu kişilerin görev yerleri
değiştirilebilir veya başka görev verilmeyebilir.
Görevden uzaklaştırılanlara bu süre
içinde 657 sayılı Kanunun 141 inci maddesinin birinci fıkrası hükmüne göre
aylık ödenir. Ancak, bu kişilerden haklarında soruşturma izni verilmemesine,
soruşturmaya veya kovuşturmaya yer olmadığına, beraatına, her ne sebeple olursa
olsun kamu davasının düşmesine veya ortadan kaldırılmasına karar verilenlerin
ödenmeyen veya noksan ödenen her türlü özlük hakları ödenir. Türk Silahlı
Kuvvetlerinin yurtdışı kadrolarında görevliyken görevden uzaklaştırılanlara da
yurtiçinde bir kadroya atanıncaya kadar bu fıkra uyarınca yurtdışı aylığı
ödenir.
Ön inceleme veya soruşturmaya konu olan
fiillerinin hizmetlerine devama engel olmadığı anlaşılanların görevden
uzaklaştırma tedbirleri, haklarında karar verilmesi beklenmeksizin
kaldırılabilir.
Bu Kanun kapsamındaki görevden
uzaklaştırma tedbiri iki ayı geçemez. Bu süre zorunlu hallerde iki ayı geçmemek
üzere bir defa uzatılabilir. Görevden ayrı kalınan bu süreler hizmetten
sayılır." şeklindeki 51 inci maddesinden sonra gelmek üzere aşağıdaki
maddenin ihdas edilmesini ve diğer maddelerin buna göre teselsül ettirilmesini
arz ve teklif ederiz.
Mehmet Erdoğan  Yusuf
Halaçoğlu  Hasan Hüseyin Türkoğlu 
 Muğla Kayseri Osmaniye
Bülent Belen  Alim
Işık 
 Tekirdağ  Kütahya

HASAN HÜSEYİN TÜRKOĞLU (Osmaniye) –
Başkanım, önergemizi çekiyoruz. 
BAŞKAN – Evet, diğer önergeyi okuyun. 
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal Kaplan'ın;
2559 Sayılı Polis Vazife ve Salahiyet Kanununda Değişiklik Yapılmasına İlişkin
Kanun Teklifi, Adana Milletvekili Osman Faruk Loğoğlu'nun; Emniyet Teşkilatı
Kanununda Değişiklik Yapılması Hakkında Kanun Teklifi, Mersin Milletvekili
Ertuğrul Kürkcü'nün; Polis Vazife ve Salahiyet Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun  51 inci Maddesinden sonra aşağıdaki
maddenin eklenmesi ve madde numaralarının buna göre teselsül ettirilmesini arz
ve teklif ederiz.
 Ali Serindağ İzzet
Çetin
 Gaziantep Ankara
ALİ SERİNDAĞ
(Gaziantep) – Çekiyoruz efendim. 
BAŞKAN – Önerge
çekildi.
Sayın
milletvekilleri, bizi izleyenlerin bu önerge çekilmesine ilişkin, konuyu
bilmedikleri için bir eleştirileri var, ben onları bilgilendirmek için bir
açıklama yapmak istiyorum.
91’inci maddeye
göre işlem yaptığımız, bölümler hâlinde görüştüğümüz her kanunun, her bölümünde
-eğer işleme alınırsa- yeniden madde ihdasına ait her grup sadece bir önerge
verebilir. Önergeleri okutup işleme aldırmadan çektikleri takdirde de bu önerge
sayılmadığı için diğer önergelerin devamı sağlanabilir. İzleyenleri İç Tüzük
hakkında bilgilendirmek istedim. Bu konuda geri bildirimler var, herkes için…
RECEP ÖZEL
(Isparta) – Başkanım, işlem görüyor ama.
BAŞKAN – Hayır,
o başka bir şey.
RECEP ÖZEL
(Isparta) – “İşlemden kaldırılmıştır.” diyorsunuz ama.
BAŞKAN – Yani
şimdi size tartışmaya açmadım, o ayrı. Bu, herkes için, yani sizin grup için de
muhalefet için de aynı. Bu bilinmediği için, bana gelen bazı sorular var,
onları bilgilendirmek amaçlı cevapladım.
Evet, şimdi, madde 52’de biri Anayasa’ya
aykırılık olmak üzere üç adet önerge vardır, sırasıyla okutup işleme alacağım.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 2803 sayılı
Kanunun 16 ncı maddesi başlığı ile birlikte aşağıdaki şekilde değiştirilmiştir.
"Görevden uzaklaştırma
MADDE 16- Askeri nitelikte olmayan
görevleri sebebiyle işledikleri iddia edilen bir suçtan dolayı görevi başında
kalmasında sakınca görülen jandarma personeli, İçişleri Bakanı tarafından
görevinden uzaklaştırılabilir. Gerektiğinde Jandarma Genel Komutanı da bu
konuda teklifte bulunabilir. İl jandarma komutanı hariç olmak üzere il jandarma
komutanlıklarında görevli personel, vali tarafından görevden uzaklaştırılabilir.
Gerektiğinde il jandarma komutanı da bu konuda teklifte bulunabilir. Görevden
uzaklaştırılan personel hakkında en geç on gün içinde ön inceleme veya
soruşturmaya başlanır.
25/10/1963 tarihli ve 353 sayılı Askeri
Mahkemeler Kuruluşu ve Yargılama Usulü Kanunu, 27/7/1967 tarihli ve 926 sayılı
Türk Silahlı Kuvvetleri Personel Kanunu ve 31/1/2013 tarihli ve 6413 sayılı
Türk Silahlı Kuvvetleri Disiplin Kanunundaki geçici olarak işten el çektirme,
açığa çıkarma, açığa alınma ve geçici süre ile görevden uzaklaştırmaya ilişkin
hükümler ile Jandarma Genel Komutanının görevden uzaklaştırılmasına dair özel
hükümler saklıdır.
Sivil memurların görevden
uzaklaştırılmaları, 14/7/1965 tarihli ve 657 sayılı Devlet Memurları Kanunu
hükümlerine tabidir."" şeklindeki 52 nci maddesinin aşağıdaki şekilde
değiştirilmesini arz ve teklif ederiz.
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Bülent Belen Mesut
Dedeoğlu Alim Işık
 Tekirdağ Kahramanmaraş Kütahya
“MADDE 52- 2803 sayılı Kanunun 16 ncı
maddesi başlığı ile birlikte aşağıdaki şekilde değiştirilmiştir.
“Görevden uzaklaştırma
MADDE 16- Askeri nitelikte olmayan
görevleri sebebiyle işledikleri iddia edilen bir suçtan dolayı görevi başında
kalmasında sakınca görülen jandarma personeli, Jandarma Genel Komutanının
teklifi ile İçişleri Bakanı tarafından görevinden uzaklaştırılabilir. İl
jandarma komutanı hariç olmak üzere il jandarma komutanlıklarında görevli
personel, il jandarma komutanının teklifi ile vali tarafından görevden
uzaklaştırılabilir. Görevden uzaklaştırılan personel hakkında en geç on gün
içinde ön inceleme veya soruşturmaya başlanır.
25/10/1963 tarihli ve 353 sayılı Askeri
Mahkemeler Kuruluşu ve Yargılama Usulü Kanunu, 27/7/1967 tarihli ve 926 sayılı
Türk Silahlı Kuvvetleri Personel Kanunu ve 31/1/2013 tarihli ve 6413 sayılı
Türk Silahlı Kuvvetleri Disiplin Kanunundaki geçici olarak işten el çektirme,
açığa çıkarma, açığa alınma ve geçici süre ile görevden uzaklaştırmaya ilişkin
hükümler ile Jandarma Genel Komutanının görevden uzaklaştırılmasına dair özel
hükümler saklıdır.
Sivil memurların görevden
uzaklaştırılmaları, 14/7/1965 tarihli ve 657 sayılı Devlet Memurları Kanunu
hükümlerine tabidir.””
Türkiye Büyük Millet
Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"2803 sayılı Kanunun 16 ncı
maddesi başlığı ile birlikte aşağıdaki şekilde değiştirilmiştir. 
"Görevden uzaklaştırma
MADDE 16- Askerî nitelikte olmayan
görevleri sebebiyle işledikleri iddia edilen bir suçtan dolayı görevi başında
kalmasında sakınca görülen jandarma personeli, İçişleri Bakanı tarafından
görevinden uzaklaştırılabilir. Gerektiğinde Jandarma Genel Komutanı da bu
konuda teklifte bulunabilir. İl jandarma komutanı hariç olmak üzere il jandarma
komutanlıklarında görevli personel, vali tarafından görevden
uzaklaştırılabilir. Gerektiğinde il jandarma komutanı da bu konuda teklifte
bulunabilir. Görevden uzaklaştırılan personel hakkında en geç on gün içinde ön
inceleme veya soruşturmaya başlanır. 25/10/1963 tarihli ve 353 sayılı Askerî
Mahkemeler Kuruluşu ve Yargılama Usulü Kanunu, 27/7/1967 tarihli ve 926 sayılı
Türk Silâhlı Kuvvetleri Personel Kanunu ve 31/1/2013 tarihli ve 6413 sayılı
Türk Silahlı Kuvvetleri Disiplin Kanunundaki geçici olarak işten el çektirme,
açığa çıkarma, açığa alınma ve geçici süre ile görevden uzaklaştırmaya ilişkin
hükümler ile Jandarma Genel Komutanının görevden uzaklaştırılmasına dair özel
hükümler saklıdır. “Sivil memurların görevden uzaklaştırılmaları 17/7/1965
tarihli ve 657 sayılı Devlet Memurları Kanunu hükümlerine tabidir.” şeklinde
52’nci maddesinin tasarı metninden çıkarılmasını arz ve teklif ederiz. 
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu

 Ali Sarıbaş Celal
Dinçer Ali Haydar Öner
 Çanakkale İstanbul Isparta

 Sedef Küçük
 İstanbul
Türkiye Büyük Millet Meclisi
Başkanlığı’na
Görüşülmekte olan 684 sıra sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair -Torba- Kanun Tasarısının 1 inci maddesi; Anayasa ve İçtüzük Hükümleri ile
evrensel hukuk normlarına ve temel insan haklarına aykırı olup tek parti-tek
adam-diktatörlük rejimi ve polis devletinin ötesinde, fiili "savaş
hali" uygulaması getirdiğinden kanun tasarısının 52 inci maddesinin
Anayasa'ya aykırılık nedeniyle tasarı metninden çıkarılmasını arz ve teklif
ederiz.
 Pervin Buldan Hüsamettin
Zenderlioğlu Nazmi Gür
 Iğdır  Bitlis Van
 Gülser Yıldırım Abdullah
Levent Tüzel  Erol Dora
 Mardin İstanbul Mardin
 Demir Çelik
 Muş
BAŞKAN – Anayasa’ya aykırılık
önergesine Komisyon katılıyor mu?
İÇİŞLERİ KOMİSYONU SÖZCÜSÜ İDRİS
ŞAHİN (Çankırı) – Katılamıyoruz Başkanım.
BAŞKAN – Hükûmet katılıyor mu?
İÇİŞLERİ BAKANI SEBAHATTİN ÖZTÜRK –
Katılamıyoruz Sayın Başkan.
BAŞKAN – Kim konuşacak?
PERVİN BULDAN (Iğdır) – Levent Tüzel…
BAŞKAN – Sayın Tüzel, buyurunuz. (HDP
sıralarından alkışlar)
ABDULLAH LEVENT TÜZEL (İstanbul) – Teşekkür
ederim.
Sayın Başkan, değerli
milletvekilleri; hepinize iyi akşamlar. 
İç güvenlik eziyeti sürmeye devam
ediyor. Hükûmet, iktidar, Başbakan, Sayın Cumhurbaşkanı bu işi bilek güreşine
dönüştürmüş durumda. Üç haftayı geride bıraktık ve bu iç güvenlik paketinin
çıkartılması konusunda talimatın gereğini yapmak üzere AKP vekilleri görev
başında.
Değerli milletvekilleri, bu 52’nci
madde jandarma personeliyle ilgili. Gerek İçişleri Bakanının gerek valinin
sakınca görmesi hâlinde görevden uzaklaştırmasına dair düzenleme. Yani, bir kez
daha kolluk üzerinde yürütmenin yetkilerini genişleten, artıran bir düzenleme.
Biz başından beri bu “iç güvenlik” adı verilen antidemokratik uygulamaların
yoğunlaştığı pakete bütün itibarıyla karşı çıktık, Anayasa’ya aykırılıktan söz
ettik, Avrupa İnsan Hakları Sözleşmesi’ne aykırılıktan, uluslararası hukuka
aykırılıktan, fakat bunları bir türlü dinlemeniz mümkün olmadı. 
Aradan geçen zaman içerisinde Türkiye’de yaşananlar aslında
bütün bu baskı yasasına rağmen AKP iktidarına dönük muhalefetin daha da çok yoğunlaştığını
gösterdi. İşte, iktidar, ak valiler istiyor, ak polisler istiyor.
Cumhurbaşkanı, valileri toplayıp ha bire talimatlar veriyor. Aslında bu yasa
çıkmadan bu yasayı uygulamaya dönük ve görev tevdi alanlar, hemen, işte, İzmir
Valisinin yaptığı gibi “Siyasi partilerin, kamu binalarının, sendikaların,
meslek odalarının önünde basın açıklaması yapılamaz.” diye kendince genelge
çıkartıyor ve bir fetva veriyor. Nerede bunun Anayasa’da, yasalarda,
uluslararası hukukta karşılığı, var mı? Yok. Tepki üzerine İzmir Valisi bir kez
daha açıklama yapıyor, “Toplantı, gösteri hakkını kim gasbedebilir, kim
yasaklayabilir? Biz onu demek istemedik, herkes gösteri yapabilir ama işte
şöyle, şöyle, şöyle olmaz.” diyerek buna açıklama getirmek istiyor. 
Bakın, günlerdir dolar lobisi gibi
çalışan, her konuştukça doları fırlatan ama işçinin, emekçinin, sabit
ücretlinin cebinden para çalanlar sayesinde bu ülkenin emekçileri iktidara öfke
duyuyor. Bu ülkede küçük üretici, memur, işinden atılan, iş cinayetlerine
uğrayan herkes, bu iktidara tepki duyuyor. İşte, bu yasayı ısrarla getirme
çabası, hele hele seçimden önce getirme çabasının arkasında da bu korku var.
Bir yandan korkuluyor, bir yandan iktidarı bu şekilde bir despotizmle ayakta
tutma çabası var, öbür taraftan da topluma korku yayılmak isteniyor. 
Geçtiğimiz gün 8 Marttı, kadınlar
kişiliklerine, bedenlerine, cinsel tercihlerine, özgürlüklerine, inançlarına
dönük saldırılar karşısında meydanları doldurdular ama akıllanmayan bir
yönetim, aynı şekilde konuşmayı, aynı eşitsizlik lügatını devam ettirmeyi
sürdürdü. 
Bu iktidarın zihniyeti bakıyoruz Türk
Dil Kurumunda karşımıza çıkıyor. Bugün sosyal medya âdeta çalkalandı. Türk Dil
Kurumunda “müsait” kavramının karşılığı -parantez içerisinde- “kadın” diyor ve
“Flört etmeye müsait” diyerek bir kez daha kadını hakir gören, aşağılayan,
eşitsizliğinin üzerine vurgu yapan, cinsiyetçi sömürüye açık bir söylem. 
BİNNAZ TOPRAK (İstanbul) – Aa, rezalet!

ALİ HAYDAR ÖNER (Isparta) – Ayıp ya...
ABDULLAH LEVENT TÜZEL (Devamla) - İşte,
on iki yıllık iktidarın kadınlara, işçilere, emekçilere, köylülere, ekonominin
bu krizi üzerinden yok olmaya mahkûm edilmiş esnafa davranışı karşısında herkes
bu iktidara muğber olmuştur, husumet duymaktadır ve bu yasal düzenleme de, siz
ne kadar isterseniz isteyin, sizi kurtarmayacaktır. İktidarı eleştirenler
Facebook’tan tespit ediliyor, Çanakkale’de halk sağlığında görevli bir taşeron
kadın işinden atılıyor. Neden? Başbakanı, Cumhurbaşkanını eleştirdi diye. Böyle
bir şey mümkün müdür? Nerede düşünce özgürlüğü? Nerede sizin yüksek demokrasi
standartlarınız? Ama tahammül gösteremiyorsunuz. Sonra, o taşeron firma,
işçisine sahip çıktığı için ona ihale vermiyorsunuz. Açın, bakın, gazeteler
sayfa sayfa bundan söz ediyor. Şimdi, demokrasi adına da sonra dönüp Anayasa değişikliği
veriyorsunuz. Neymiş? “Siyasi partiler kapatılmasın.”mış, “Halk kapatır.”mış.”
Başbakan Ala (X)öyle söylüyor. Hazırladığınız yasada o
da yok ya. Niye baraj duruyor? Niye, peki bu iç güvenlik yasasını
getiriyorsunuz madem bu kadar demokrasiye düşkünsünüz? Bütün bunlar gerçek
dışı, tıpkı Kabataş yalanı gibi, tıpkı Sümeyye Erdoğan’a suikast yalanı gibi
bir Goebbelsvari propagandayla bu iktidar gücünü korumaya çalışıyorsunuz ama
boşuna. Hak arayan yurttaşlarımız adalet, özgürlük, barış, emek hakkı için bu
yasayı tanımayacaktır. Bu yasayı geri çekiniz. (HDP ve CHP sıralarından
alkışlar)
BAŞKAN – Teşekkür ederim Sayın Tüzel.
Önergeyi oylarınıza sunuyorum: Kabul
edenler…
İDRİS BALUKEN (Bingöl) – Karar yeter
sayısı istiyoruz.
BAŞKAN – Karar yeter sayısı arayacağım.

Kabul etmeyenler… Karar yeter sayısı
vardır, kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"2803 sayılı Kanunun 16 ncı
maddesi başlığı ile birlikte aşağıdaki şekilde değiştirilmiştir. "Görevden
uzaklaştırma
MADDE 16- Askerî nitelikte olmayan
görevleri sebebiyle işledikleri iddia edilen bir suçtan dolayı görevi başında
kalmasında sakınca görülen jandarma personeli, İçişleri Bakanı tarafından
görevinden uzaklaştırılabilir. Gerektiğinde Jandarma Genel Komutanı da bu
konuda teklifte bulunabilir. İl jandarma komutanı hariç olmak üzere il jandarma
komutanlıklarında görevli personel, vali tarafından görevden
uzaklaştırılabilir. Gerektiğinde il jandarma komutanı da bu konuda teklifte
bulunabilir. Görevden uzaklaştırılan personel hakkında en geç on gün içinde ön
inceleme veya soruşturmaya başlanır. 25/10/1963 tarihli ve 353 sayılı Askerî
Mahkemeler Kuruluşu ve Yargılama Usulü Kanunu, 27/7/1967 tarihli ve 926 sayılı
Türk Silâhlı Kuvvetleri Personel Kanunu ve 31/1/2013 tarihli ve 6413 sayılı
Türk Silahlı Kuvvetleri Disiplin Kanunundaki geçici olarak işten el çektirme,
açığa çıkarma, açığa alınma ve geçici süre ile görevden uzaklaştırmaya ilişkin
hükümler ile Jandarma Genel Komutanının görevden uzaklaştırılmasına dair özel
hükümler saklıdır. “Sivil memurların görevden uzaklaştırılmaları 17/7/1965
tarihli ve 657 sayılı Devlet Memurları Kanunu hükümlerine tabidir.” şeklinde
52’nci maddesinin tasarı metninden çıkarılmasını arz ve teklif ederiz. 
Ali Serindağ
(Gaziantep) ve arkadaşları
BAŞKAN – Komisyon, önergeye katılıyor
musunuz? 
İÇİŞLERİ KOMİSYONU SÖZCÜSÜ İDRİS ŞAHİN
(Çankırı) – Katılmıyoruz Başkanım.
BAŞKAN – Hükûmet, katılıyor musunuz?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
ALİ SERİNDAĞ (Gaziantep) – Sayın Sedef
Küçük konuşacak.
BAŞKAN – Sayın Küçük, buyurunuz. (CHP
sıralarından alkışlar) 
SEDEF KÜÇÜK (İstanbul) – Sayın Başkan, değerli
milletvekilleri; 684 sıra sayılı Kanun Tasarısı’nın 52’nci maddesi üzerine söz
aldım. Yüce heyetinizi saygıyla selamlıyorum.
Değerli milletvekilleri, önümüze gelen
tasarı ve teklifleri değerlendirirken topluma, hayatımıza ve geleceğimize ne
katıyor, neyi düzeltiyor diye bakmamız lazım ama aynı zamanda, bu
değerlendirmeyi yaparken söz konusu tasarı ve tekliflerin neleri getirdiğinden
öte neleri götürdüğüne de bakmak gerekir. Bu açıdan ele alındığında, bu
tasarının bazı maddelerinin insanlarımıza daha demokratik, daha özgür, daha
müreffeh bir Türkiye vadetmediğini, insanlarımızın hayatını kolaylaştıracak,
onları daha iyi yaşatacak düzenlemeler içermediğini rahatlıkla görebiliriz. 
Mesela bu maddede, görevden
uzaklaştırılacak jandarma subay ve astsubayları için sıralı amirinin öneride
bulunması hiyerarşik olarak daha uygun olmasına rağmen düzenleme öyle değildir.
Aslında bu tasarı, abartılmış bir güvenlik anlayışının insanların temel hak ve
özgürlüklerinden daha değerli kılındığı bir rejimi dayatmaktadır. Hem de niçin?
Birileri iktidarını kaybetmekten korktuğu için; birileri sokakları, meydanları
tehdit olarak gördüğü için; birileri hak arama mücadelelerine tahammül
edemediği için. Hiç lafı uzatmaya gerek yok. Böyle bir rejim otoriter bir
rejimdir, getirilen bu tasarıyla kurulmak istenen devletin adı da “polis
devleti”dir. 
Bu tasarıyla
yaratılmak istenen Türkiye nereye savrulacaktır? Her muhalifi, her aykırı ses
çıkaranı böyle bir yasayla, bu yasanın getirdiği baskıyla susturabileceğinizi
mi zannediyorsunuz? Bunu, başarabilseydi, 12 Eylülde sıkıyönetim yasalarıyla
ülkeyi idare edenler, bu yasalarla sessiz bir Türkiye yaratmaya çalışanlar
başarırdı. Bunu, başarabilseydi, vatandaşlarına ibret olsun diye bu ülkenin
gençlerini darağacına yollayan cuntacılar başarırdı. Bugün ibretlik olanlar, o
gün o baskıyı uygulayanlar, gencecik fidanları hayattan koparanlardır. Bugün
tek bir Allah’ın kulu bile o günleri hayırlarla yâd etmiyorsa bundan alınacak
dersler çoktur. Emin olun, bu tasarı yasalaşırsa, toplum 12 Eylül günlerine
benzer bir cendereye yeniden sokulursa geleceğin Türkiye’si de bu günleri asla
hayırla yâd etmeyecektir. 
Değerli
milletvekilleri, bu topraklar üzerinde yaşayan insanlar çok acı gördü, darbeler
gördü, işkence altında yaşadı, baskı ve yıldırma politikaları gündelik hâle
getirildi. İhtiraslarına ve güç zehirlenmesine yenik düşmüş yöneticilerin
insanları kamplaştırdıklarına tanık oldu bu ülke insanları. Eğer ülkeyi bir
açık hava hapishanesine çevirecek bu tasarı hayata geçirilirse inanın
insanlarımız daha çok acı görecek. Buna izin vermemek bir hak olmanın ötesinde
onurlu bir görevdir. Bu, yalnızca muhalefetin değil, yalnızca Cumhuriyet Halk
Partisinin değil, MHP’nin ve HDP’nin de, aslında her bireyin de asli görevidir.

Şunu hatırlatmak
isterim ki aidiyetiniz neye, sadakatiniz kime ait olursa olsun eninde sonunda
vicdanınızla baş başa kalırsınız, gün gelir yaptığınız seçimler, verdiğiniz
kararlar karşınıza dikilir. Şimdi kaldırdığınız bu parmaklar yüzünden incinen
insanları göreceksiniz. O insanların incinmesinde, zarar görmesinde payınız
olduğu gerçeğiyle yüzleşmek zorunda kalırsınız. İnanın bu kolay taşınacak bir
yük değildir, vebali de çok ağır olur. 
Değerli
milletvekilleri, kamu düzeniyle bireysel mağduriyet arasındaki sınır çok
incedir ve giderek sizin de yapmak istediğiniz tam olarak budur. Önce basını
baskı altına aldınız, yetmedi; toplumu senden benden diye böldünüz, yetmedi;
muhalif her sesi baskıladınız, bu da yetmedi. Şimdi, bu tasarıyla otoriter bir
yönetim kurmak istiyorsunuz ama bunu başarmaya gücünüz yetmeyecek diyor,
hepinizi saygıyla selamlıyorum. (CHP sıralarından alkışlar)
YUSUF HALAÇOĞLU
(Kayseri) – Sayın Başkan…
BAŞKAN – Karar
yeter sayısı mı, yoklama mı?
YUSUF HALAÇOĞLU
(Kayseri) – Ama önce sataşmadan söz istiyorum efendim. 
BAŞKAN – Ama
şimdi oylamaya sunayım, sonra sataşma işini yaparız.
III.- YOKLAMA
(CHP
sıralarından bir grup milletvekili ayağa kalktı)
LEVENT GÖK
(Ankara) – Yoklama istiyoruz Sayın Başkan. 
BAŞKAN – Şimdi, Sayın Gök, Sayın
Serindağ, Sayın Küçük, Sayın Kaplan, Sayın Öner, Sayın Öğüt, Sayın Atıcı, Sayın
Toprak, Sayın Kaleli, Sayın Seçer, Sayın Çetin, Sayın Öztürk, Sayın Özgündüz,
Sayın Tamaylıgil, Sayın Susam, Sayın Haberal, Sayın Akar, Sayın Sarı, Sayın
Şeker, Sayın Kuşoğlu.
İki dakika süre veriyorum ve yoklama
işlemini başlatıyorum.
(Elektronik cihazla yoklama yapıldı) 
BAŞKAN – Toplantı yeter sayısı vardır.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Sayın Halaçoğlu, buyurunuz.
YUSUF HALAÇOĞLU (Kayseri) – Sayın
Başkanım, sayın konuşmacı bizim partiye görev biçti. Yani hiç kimsenin bizim
partinin hangi alanda, nasıl hareket edeceğini söyleme hakkı yoktur. Bununla
ilgili sataşmadan söz istiyorum.
BAŞKAN - Buyurunuz.
V.- SATAŞMALARA İLİŞKİN
KONUŞMALAR (Devam) 
12.- Kayseri Milletvekili
Yusuf Halaçoğlu'nun, İstanbul Milletvekili Sedef Küçük’ün 684 sıra sayılı Kanun
Tasarısı’nın 52’nci maddesiyle ilgili önerge üzerinde yaptığı konuşması
sırasında Milliyetçi Hareket Partisine sataşması nedeniyle konuşması
YUSUF HALAÇOĞLU (Kayseri) – Teşekkür
ederim Sayın Başkanım.
Değerli milletvekilleri, muhakkak ki
her siyasi parti kendi tüzel kişiliğine sahip, kendi özgür iradesiyle siyaset
yapmaktadır. Dolayısıyla bir siyasi partinin diğer bir siyasi parti üzerinde
herhangi bir tasarrufta bulunması yakışık almıyor maalesef. 
Şimdi, Cumhuriyet Halk Partili sayın
milletvekili burada bir konuşmada Milliyetçi Hareket Partisini de göreve davet
ettiğini ve bu görev içerisinde Milliyetçi Hareket Partisinin de yer alması
gerektiğini ifade etti. Ki bizim hangi şekilde hareket edeceğimizi sadece biz
kendi tüzüğümüz çerçevesinde, plan ve programımız çerçevesinde çizeriz ve
hareket ederiz. Yani özgür bir siyasi parti bu şekilde hareket eder. Biz
kimsenin tasarrufu altında ve tekellümü altında değiliz.
Şimdi, tabii ki, burada söz konusu olan
maddelere baktığımız zaman bu maddelerde her şeyden önce şunu gözlemliyoruz:
Tıpkı 16 Mart 1919’da Damat Ferit Hükûmeti döneminde Kuvayımilliye’ye karşı
oluşturulmak üzere Jandarma Genel Komutanlığının, jandarmanın Dahiliye Nezareti
bünyesine alınması ve bunun karşısında Kuvayımilliye’ye karşı
“Kuvayıinzibatiye” adı altında bir oluşum hâline sokulması aslında millî
mücadelede işgal altındaki topraklara karşı mücadele eden bir millî kuvvete
karşı devlet millî bir orduyu yine aynı şekilde tıpkı bugün sizin yapmak
istediğiniz tarzda bir biçime sokuyor. Dolayısıyla, bunun kabul edilmesi mümkün
değil. Yani siz jandarmayı kime karşı kullanacaksınız? Jandarma zaten bugün
hangi sebeple ve hangi şartlarda kurulduğunu ortaya koymuştur. Dolayısıyla,
bundan dolayı yanlış bir politika izlediğinizi özellikle size de belirtmek
istiyorum.
Saygılar sunuyorum. (MHP sıralarından
alkışlar)
BAŞKAN – Sayın Bostancı, açıyorum
sisteminizi.
VI.- AÇIKLAMALAR (Devam) 
14.- Amasya Milletvekili
Mehmet Naci Bostancı'nın, İstanbul Milletvekili Abdullah Levent Tüzel’in 684
sıra sayılı Kanun Tasarısı’nın 52’nci maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
MEHMET NACİ BOSTANCI (Amasya) – Sayın
Başkanım, teşekkür ediyorum.
Biraz önce
Levent Bey konuşma yaparken Türk Dil Kurumunun sözlüğündeki bir ifadeden
bahsetti. Burada “müsait” kelimesinin karşılığı olarak ikinci açıklamada “Flört
etmeye hazır olan, kolayca flört edebilen -parantez içerisinde- ‘kadın’
şeklinde bir ifade mevcut. Bu ifade kadını hakir gören, kadını aşağılayan
tavrın, anlayışın, zihnin uzantısı olan bir ifade ve Türk diline ilişkin bir
kamusta olmaması gereken bir cümle. O bakımdan, Levent Bey’e teşekkür ediyorum,
bunu sosyal medyada dile getiren arkadaşlara da çok teşekkür ediyorum. 
Kadının
toplumsal hayata katılması ve fırsat eşitliğinin sağlanması konusunda modern
hayatın sunduğu imkânlar var; şehirleşme, sanayileşme, toplumsal dönüşüm. Bütün
bu gelişmeler aynı zamanda kadının rolünü, statüsünü, toplumsal hayattaki
yerini radikal bir şekilde geçmişe göre dönüştürüyor. Hepimiz aslında o
modernlik dalgası üzerinde şekilleniyoruz, siyasetlerimiz farklı olabilir ama
bazı konuların ortak olduğu kanaatindeyim. Bunlardan birisi de kadının
toplumsal hayata katılması ve fırsat eşitliği konusu. İktidarın buna ilişkin
olarak yapmış olduğu hususları, herhâlde, her vicdan sahibi, çevre, siyaseti
farklı da olsa takdir eder diye düşünüyorum. Ancak, kadına ilişkin bu anlayış,
bu zihniyet, değiştirilmesini talep ettiğimiz yaklaşım hem geleceğe ilişkin bir
perspektif, bir projeksiyon taşıması gerekiyor kastettiğim tarzda hem de
geçmişte bu…
(Mikrofon
otomatik cihaz tarafından kapatıldı)
BAŞKAN –
Teşekkür ederim.
Sayın Gök, siz
eğer sataşmadan dolayı söz istiyorsanız burada konuşacaksınız, bilgilendirme
için ise orada.
Buyurunuz.
15.- Ankara Milletvekili
Levent Gök'ün, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
LEVENT GÖK
(Ankara) – Sayın Başkan, teşekkür ederim. 
Tabii, devletin
denetimindeki Türk Dil Kurumunda kadına yönelik böyle bir -hepimizin de
üzüntüyle karşıladığı- ifadenin geçmesi aslında siyasal iktidarın da
sahiplendiği bir anlayışı yansıtıyor.
Cumhurbaşkanı
Recep Tayyip Erdoğan “Eşitlik fıtrata ters.” derken neyi kastediyordu acaba?
“Varsın onlar inadına dekolte, inadına mini etek giyerek feveran etsinler.”
derken neyi kastediyordu acaba? “Ananı da al, git.” derken neyi kastediyordu? “Her
kürtaj bir Uludere’dir.” derken neyi kastediyordu? Yine, Sayın Bülent Arınç
“Kadınsa iffetli olacak, herkes içinde kahkaha atmayacak.” derken neyi
kastediyordu? “Ben eş demem. Eş yoktur, eşitlik yoktur. Ben karımla çocuğuma
eşit demem. Eşim değil, zevcem olur.” derken, “Çalışan kadından bahsediyorum,
patronun hizmetini yapıyor.” derken AKP sözcüleri ve onların referans aldığı
yazarlar… Bunlar basit, sıradan değerlendirmeler değil, siyasal iktidarın
desteği ve himayesi olmasa bunlar da yazılmazdı. Herkes önce bir kere, önündeki
pisliği temizlesin. 
BAŞKAN – Sayın Halaçoğlu, siz de
sisteme girdiniz. 
MEHMET NACİ BOSTANCI (Amasya) –
Efendim, affedersiniz…
BAŞKAN – Bir saniye…
Sataşmadan söz isteyecekseniz, tamam. 
MEHMET NACİ BOSTANCI (Amasya) – Evet,
çok açık. 
BAŞKAN – Bir saniye, şimdi sisteme
girdi.
Siz hangi konuda…
YUSUF HALAÇOĞLU (Kayseri) – Efendim,
aynı konuda…
BAŞKAN – Hayır, bir dakika, önce
dinleyeyim. 
YUSUF HALAÇOĞLU (Kayseri) – “Hakir”
kelimesi üzerine, “müsait” kelimesi üzerine…
BAŞKAN – Ha, yani sözlük üzerinden
konuşacaksınız, anladım. 
16.- Kayseri Milletvekili
Yusuf Halaçoğlu'nun, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
YUSUF HALAÇOĞLU (Kayseri) – “Müsait”
kelimesi üzerine…
Sayın Başkan, şimdi, tabii ki “müsait”
kelimesinin karşılığı “uygun, uygun olan kişi” anlamına gelir. Yani, siz
“Müsait misiniz?” diye sadece… Yani verilen örnek biraz hoş olmamıştır tabii ki
Dil Kurumunun o ifadesinde. Yani bir makama müracaat edersiniz, görüşmek
istediğinizde de müsait olup olmadığını sorabilirsiniz yani onu örnek de
verebilirdi. Burada pek hoş olmamak durumundadır, hoş değildir.
Ama bakın, bu türden kelimeleri
kullanırken, Türkçe’de, çok önemli birtakım değerler vardır, bu değerleri çok
düzgün kullanmak gerekiyor. Yani, bir bakıma Türkçe’deki elastiki kelimelerde,
hem kullanmayı, dikkatli, diğer başka kelimelerle kullanmak gerekir hem de
telaffuzu doğru yapmak gerekir. Yani “hakîr” diyemezsiniz “hakir” kelimesine,
“fakir” kelimesine de “fakîr” diyemediğiniz gibi. Dolayısıyla, bunların çok
doğru bir şekilde telaffuz edilmesi gerekir. Maalesef, eskiden olduğu gibi
harfleri uzatacak işaretler konmamış olması büyük bir eksiklik olarak ortaya
çıkıyor bununla birlikte. 
Teşekkür ediyorum. 
MEHMET NACİ BOSTANCI (Amasya) – Sayın
Başkan…
XII.- OTURUM BAŞKANLARININ
KONUŞMALARI
1.- Oturum Başkanı TBMM
Başkan Vekili Meral Akşener'in, her türlü toplumsal olayda kadınların örnek
verilmesinin doğru olmadığına ilişkin konuşması 
BAŞKAN – Size söz vereceğim ama önce
şunu söyleyeyim: Son zamanlarda bütün kadınların dikkatini çeken ve her anlamda
çeşitli sivil toplum örgütleri, yazarlar, çizerler, kadın siyasetçiler
açısından hem çok incitici bulunan hem de itiraz edilen bir konu var. Rica
ediyorum ben, Meclisimizi tenzih ederek ama erkekler genellikle örneklerini
kadınlar üzerinden veriyor. Bu konuya, biz milletvekilleri olarak, seçilmiş
insanlar olarak -kadınıyla, erkeğiyle- eğer dikkat edebilirsek, bunu ortadan
kaldırmanın bir yolunu bulmamız lazım. Yani, bir kavga ediliyor, kadın örnek,
iyi bir şey konuşuluyor, kadın örnek. İstemiyoruz kardeşim, yapmayın. Yani,
bunu kimse, hiçbir kadın istemiyor. Yani bununla ilgili biber mi süreceğiz, şu
tokmakla bir şey mi yapacağız, onu bilmiyorum. (Alkışlar) 
Evet, hocam, buyurun. 
V.- SATAŞMALARA İLİŞKİN
KONUŞMALAR (Devam) 
13.- Amasya Milletvekili
Mehmet Naci Bostancı'nın, Ankara Milletvekili Levent Gök’ün yaptığı açıklaması
sırasında Adalet ve Kalkınma Partisine sataşması nedeniyle konuşması
MEHMET NACİ BOSTANCI (Amasya) – Sayın
Başkanım, değerli arkadaşlar; maksadımız üzüm yemek, bağcı dövmek değil. Bağcı
dövmeye kalkarsak bizim heybemizde de laf çok ama niyetimiz o değil. Niyetimiz,
bu memleketin geleceğine ilişkin herkesin kabul ettiği, üzerinde uzlaştığı,
anlaştığı, arasında derece farkı olsa bile mahiyet farkının olmadığı konulara
ilişkin ortak hedefleri göstermek. Biraz önce de yerimde açıklamayı yaparken
hiç kimsenin alınabileceği sataşmalar olmasın diye dikkatli bir tutumla bu
meselenin mevcut telaffuz edilme biçimi üzerinden kadın meselesine biz nasıl
bakıyoruz, geleceğe ilişkin yaklaşımımız nedir ve bu mevcut zihniyetin
geçmişteki yansımaları konusunda da çok rehabilite edici bir yaklaşımın gerekli
olduğunu vurgulayacaktım, o arada mikrofon kesildi. Tabii, mesele iki dakikada
toparlanacak bir mesele değil. Ama Sayın Levent Bey’in fırsat bu fırsat diyerek
birtakım cümleleri aradan alıp onun üzerinden bir siyasal eleştiri getirmesini,
eleştirinin ötesinde, sataşma boyutunda sözler söylemesini reddediyorum. 
Bakın, AK PARTİ’yi doğru okumanız
gerekir. AK PARTİ, modern Türkiye’nin siyasetidir, tıpkı sizlerin olduğu gibi.
Hepimiz modernliğin çocuklarıyız, hepimiz modern dünyanın verileriyle muhakeme
eden; geleneğe, geçmişe bakarken de böyle bir muhakeme üzerine geleneği yeniden
inşa etmeye çalışan bir bağlamda konuşuyoruz. Kadın erkek eşitliği,
eşitsizliği; bunlar literatürde “reification” diye geçer. Şimdi, burası tabii
akademik bir kürsü değil ama böyle ucuz polemikçi bir dille de bunları
tartışamayız, özür dilerim. Önemli olan doğru, tutarlı bir şekilde kadın
meselesine yaklaşmaktır, iktidar bunu ortaya koymuştur. 
Saygılarımla. (AK PARTİ sıralarından
alkışlar) 
ALİ UZUNURMAK (Aydın) – Recep Tayyip
Erdoğan’ı ikna edin önce. 
ABDULLAH LEVENT TÜZEL (İstanbul) –
Sayın Başkan…
BAŞKAN – Şimdi, ilk ayağa kalkan Sayın
Tüzel olduğu için, ben Leventleri karıştırdım demin. 
Buyurunuz Sayın Tüzel.
14.- İstanbul Milletvekili
Abdullah Levent Tüzel'in, Amasya Milletvekili Mehmet Naci Bostancı’nın sataşma
nedeniyle yaptığı konuşması sırasında şahsına sataşması nedeniyle konuşması
ABDULLAH LEVENT TÜZEL (İstanbul) –
Sayın Başkan, AKP Grup Başkan Vekili, bu kadınlara dönük hitap meselesini “bir
fırsatçılık ve ucuz politika” olarak nitelendirdi, ben öyle düşünmüyorum,
söylemleriyle ters ne yazık ki. Öncelikle, bu konuda yani kadınların bu kadar
eşitlik talebi varken, daha dün 8 Martta bütün meydanlarda iktidar bu yönüyle
eleştirilmişken, başta kadına dönük şiddet, cinayetler, tacizler, tecavüzler ve
bütün bunların üstüne bu cinayetlerin arkasındaki faillere getirilen aflar, iyi
hâller, takdir indirimleri… 
Şimdi, Sayın Başkan, yani “Kadınları
siyasetçiler diline dolamasın.” diyorsunuz ama bu ülkenin yarısı kadın nüfus ve
özellikle kadın mücadelesi, kadın hareketi son on iki yıl boyunca iktidarın
izlediği politikalar nedeniyle en üst mertebeye çıkmış durumda. O nedenle,
burada bu meseleyle ilgili konuşulması aslında bir fırsatçılık değil, aynı
zamanda yani “Modern çağın gereklerini yapıyoruz.” söylemiyle de AKP'nin
politikalarını izah etmek hiç mümkün değil. Kadına bakış açısı “Dizini kır,
evde otur, çalışacaksan da esnek çalışma modelleriyle sermayeye hizmet et.”tir.

MEHMET CEMAL ÖZTAYLAN (Balıkesir) –
Eskidendi o, eskiden. 
ABDULLAH LEVENT TÜZEL (Devamla) – İşte,
“aile paketi” diye yarın öbür gün getirecekleri paketin de özelliği budur
aslında. O nedenle de kadınların, ülkemiz kadınlarının hem sermaye iktidarına
hem sermayenin fıtratına hem de muhafazakâr bir toplum yaratma hevesindeki
iktidarın anlayışına karşı 8 Mart Emekçi Kadınlar Günü’nde bu taleplerle alanlara
çıkmıştır ve hepsinin özellikle gelip birleştiği nokta iktidar bu zihniyetini
değiştirmediği sürece yani örneğimizdeki Türk Dil Kurumunda kadın meselesini,
“müsait” kavramını, kadına cinsiyetçi bir yaklaşımla “flört etmeye müsaitlik”
olarak algılayan bir zihniyetin ha bire tabii ki kadını hem aşağılayan hem de
ona dönük şiddeti teşvik eden bir yaklaşım olduğu çok açıktır.
(Mikrofon otomatik cihaz tarafından
kapatıldı) 
ABDULLAH LEVENT TÜZEL (Devamla) – O
nedenle buna karşı eleştiri getirenlere dikkat etmeli ve kulak kabartarak
mücadele etmelidir diyorum, teşekkür ediyorum. (HDP ve CHP sıralarından
alkışlar) 
BAŞKAN – Teşekkür ederim Sayın Tüzel.
Buyurunuz Sayın Gök. (CHP sıralarından
alkışlar) 
15.- Ankara Milletvekili
Levent Gök'ün, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
LEVENT GÖK (Ankara) – Sayın Başkan,
değerli milletvekilleri; aslında Sayın Naci Bostancı’nın ilk konuşmasını ben
bütünüyle benimsiyorum ve katılıyorum yani kendisi burada önemli bir konuşma
yaptı ve Türk Dil Kurumunun sözlüğünde geçen bir söze katılmadığını da açık
yüreklilikle belirtti. Ben kendisine teşekkür ederim.
Şimdi, sorun tabii, Sayın Bostancı’nın
sahiplenmesiyle çözülecek bir konu değil, ben öyle görmüyorum meseleyi. Şimdi,
eğer şöyle olsaydı: “Hamile kadın sokakta gezemez.” diyen bir kişiyi devletin
televizyonunda her hafta konuşma yapmaya bu iktidar davet etmeseydi ben size
hak verirdim Sayın Naci Bostancı. (CHP sıralarından alkışlar) 
Televizyonlarda kadınları aşağılayan
konuşmaları yapan, yazılar yazan yazarlara sürekli açık oturumlarda ya da başka
platformlarda onları bütün Türkiye'nin göreceği ve dinleyeceği bir şekilde
değerlendirmek bir siyasal iktidarın sahiplenmesidir. Şimdi, belki burada bir
yol ayrımındasınız. Bence siz de tavrınızı koyun. Bakın, bu kırılmalar belki
doğruyu bulmamıza da yardımcı oluyor. Şimdi, önceki gün 8 Mart Dünya Emekçi
Kadınlar Günü’nü niye kutladık? Kadına yönelik şiddet, kadına yönelik aşağılık
muameleler sona ersin diye kutladık ve kadınların yanında saf tuttuk. Ben
burada hiçbir siyasi polemiğe girmiyorum. Biz -kendimi de katıyorum- erkeklerin
kafalarını değiştirmesi gerekiyor değerli arkadaşlarım, Türkiye'de kadın
sorunun çözümünde önce biz erkekler zihniyetimizi değiştirmemiz gerekiyor; bunun AKP’lisi de öyle, CHP’lisi de
öyle, MHP’lisi de öyle, HDP’lisi de öyle, herkes öyle. Genetik anlayışımızı
toptan değiştirmemiz ve önce kendimizle mücadele etmemiz gerekiyor. Ben bunun
altını çiziyorum. Bu anlayışla mücadele edersek Türkiye’de kadın hak ettiği
yeri bulacaktır diyor, hepinizi saygıyla, sevgiyle selamlıyorum. (CHP
sıralarından alkışlar) 
BAŞKAN – Teşekkür ederim.
YUSUF HALAÇOĞLU (Kayseri) – Sayın
Başkan, aynı konuda Milliyetçi Hareket Partisinin görüşlerini de belirtmek
istiyorum.
BAŞKAN – Ama siz biraz evvel…
YUSUF HALAÇOĞLU (Kayseri) – O kelime
üzerineydi.
BAŞKAN – Bir saniye… Siz kelime
üzerinde konuştunuz, sonra Sayın Bostancı sataşması sebebiyle söz istedi. Ben
size sataşmadan söz veremem. Açın, sisteme girin, oradan söz vereyim.
YUSUF HALAÇOĞLU (Kayseri) – Ucuz
politikadan bahsetti de bizim ucuz politikayla alakamız yok.
BAŞKAN – Hayır, o MHP’yi kastetmedi.
Yani bazı şeyleri bükmeyelim ne olur. Sisteme girin, iki dakikalık süreyi
başkan vekillerine veriyoruz zaten. 
YUSUF HALAÇOĞLU (Kayseri) – Peki.
BAŞKAN – Buyurunuz. 
VI.- AÇIKLAMALAR (Devam) 
17.- Kayseri Milletvekili
Yusuf Halaçoğlu'nun, kadına uygulanan şiddeti, aşağılamayı ve tacizi ortadan
kaldıracak bir yasayı derhâl çıkarmaya hazır olduklarına ilişkin açıklaması
YUSUF HALAÇOĞLU (Kayseri) – Teşekkür
ederim. 
Sayın Başkanım, şimdi, AKP modern bir
siyasi parti olarak tabii ki ucuz politika yapıldığından bahsediyor. Şimdi,
mademki modern bir siyasi parti, o zaman Allah’ın yarattığı insanları birbirinden
ayırt etmeden -kendi zamanlarında 290 civarında kadın tacize uğradı ve
katledildi şu son bir yıl içerisinde- gelsinler, işte biz hepimiz burada söz
veriyoruz, onlarla ilgili, bu taciz ve tecavüzlerle ilgili gereken her şeyi
yapmak konusunda bir yasa teklifi hazırlayalım, birlikte hemen çıkaralım, bir
gün sonraya bırakmadan. 
Bakın, aynı şekilde, ama bununla
beraber, şimdi tutup onların çocuk doğurmaları sebebiyle işte
çalıştırılmamalarını öneren kim? Bunları da göz önüne almak durumundayız. 
Diğer taraftan, Dil Kurumunun
yaptığını savunmak mümkün değil. Pekâlâ, bu açıdan bakacak olursak flört etmeye
müsait erkekler için ne diyeceğiz? Neden örnek olarak o yazılmamış? Yani
onların hakkı var da ötekilerin hakkı yok anlamında mı getiriliyor? Böyle bir şey
söz konusu olmaz. Hepimizin bir ahlaki düzeni varsa, değeri varsa bu değer
üzerinden kadını kimsenin aşağılamaması gerekir. Dolayısıyla bu türden ucuz
politika yapıldığı iddiasını reddediyorum ve tekrar ediyorum: Bu konuda kadına
uygulanan şiddeti, aşağılamayı ve tacizi ortadan kaldıracak bir yasayı derhâl
çıkarmaya hazırız.
Hepinize saygılar sunuyorum.
BAŞKAN – Hadi bakalım iman tazeledik
kadın konusunda. Ne kadar var, dört hafta mı var tatil olmaya? Ben de dört
hafta boyunca her bir adamın ağzından çıkanı kontrol edeceğim.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları’nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "2803 sayılı
Kanunun 16 ncı maddesi başlığı ile birlikte aşağıdaki şekilde değiştirilmiştir.
"Görevden uzaklaştırma
MADDE 16- Askeri nitelikte olmayan
görevleri sebebiyle işledikleri iddia edilen bir suçtan dolayı görevi başında
kalmasında sakınca görülen jandarma personeli, İçişleri Bakanı tarafından
görevinden uzaklaştırılabilir. Gerektiğinde Jandarma Genel Komutanı da bu
konuda teklifte bulunabilir. İl jandarma komutanı hariç olmak üzere il jandarma
komutanlıklarında görevli personel, vali tarafından görevden
uzaklaştırılabilir. Gerektiğinde il jandarma komutanı da bu konuda teklifte
bulunabilir. Görevden uzaklaştırılan personel hakkında en geç on gün içinde ön
inceleme veya soruşturmaya başlanır.
25/10/1963 tarihli ve 353 sayılı Askeri
Mahkemeler Kuruluşu ve Yargılama Usulü Kanunu, 27/7/1967 tarihli ve 926 sayılı
Türk Silahlı Kuvvetleri Personel Kanunu ve 31/1/2013 tarihli ve 6413 sayılı
Türk Silahlı Kuvvetleri Disiplin Kanunundaki geçici olarak işten el çektirme,
açığa çıkarma, açığa alınma ve geçici süre ile görevden uzaklaştırmaya ilişkin
hükümler ile Jandarma Genel Komutanının görevden uzaklaştırılmasına dair özel
hükümler saklıdır.
Sivil memurların görevden
uzaklaştırılmaları, 14/7/1965 tarihli ve 657 sayılı Devlet Memurları Kanunu
hükümlerine tabidir."" şeklindeki 52 nci maddesinin aşağıdaki şekilde
değiştirilmesini arz ve teklif ederiz.
 “MADDE 52- 2803 sayılı Kanunun 16 ncı
maddesi başlığı ile birlikte aşağıdaki şekilde değiştirilmiştir.
“Görevden uzaklaştırma
MADDE 16- Askeri nitelikte olmayan
görevleri sebebiyle işledikleri iddia edilen bir suçtan dolayı görevi başında
kalmasında sakınca görülen jandarma personeli, Jandarma Genel Komutanının
teklifi ile İçişleri Bakanı tarafından görevinden uzaklaştırılabilir. İl
jandarma komutanı hariç olmak üzere il jandarma komutanlıklarında görevli
personel, il jandarma komutanının teklifi ile vali tarafından görevden
uzaklaştırılabilir. Görevden uzaklaştırılan personel hakkında en geç on gün
içinde ön inceleme veya soruşturmaya başlanır.
25/10/1963 tarihli ve 353 sayılı Askeri
Mahkemeler Kuruluşu ve Yargılama Usulü Kanunu, 27/7/1967 tarihli ve 926 sayılı
Türk Silahlı Kuvvetleri Personel Kanunu ve 31/1/2013 tarihli ve 6413 sayılı
Türk Silahlı Kuvvetleri Disiplin Kanunundaki geçici olarak işten el çektirme,
açığa çıkarma, açığa alınma ve geçici süre ile görevden uzaklaştırmaya ilişkin
hükümler ile Jandarma Genel Komutanının görevden uzaklaştırılmasına dair özel
hükümler saklıdır.
Sivil memurların görevden
uzaklaştırılmaları, 14/7/1965 tarihli ve 657 sayılı Devlet Memurları Kanunu
hükümlerine tabidir.””
Hasan Hüseyin
Türkoğlu (Osmaniye) ve arkadaşları
BAŞKAN – Komisyon, katılıyor musunuz? 
İÇİŞLERİ KOMİSYONU SÖZCÜSÜ İDRİS ŞAHİN
(Çankırı) – Katılmıyoruz Başkanım.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Osmaniye Milletvekili Sayın
Hasan Hüseyin Türkoğlu.
Buyurunuz. (MHP sıralarından
alkışlar)
HASAN HÜSEYİN TÜRKOĞLU (Osmaniye) –
Teşekkür ederim Sayın Başkan.
Türk milletinin saygıdeğer
milletvekilleri, 684 sıra sayılı Tasarı’nın 52’nci maddesi üzerine vermiş
olduğumuz önergeden dolayı söz aldım. Yüce heyetinizi saygıyla selamlıyorum.
Tasarının 49’uncu maddesinden
başlayarak 68’inci maddesine kadar olan hükümler, 49 ile 68 arasındaki maddeler
içerdikleri hükümleri itibarıyla İçişleri Bakanlığının bağlı
kuruluşlarından olan Jandarma Genel Komutanlığı ile Sahil Güvenlik
Komutanlığının özellikle personeliyle ilgili iş ve işlemler konusunda İçişleri
Bakanlığının ve il valilerinin daha etkin, daha yetkili hâle gelmesini sağlayan
maddeleri içermektedir. 
Bu düzenleme yapılırken iktidar
partisinin hem komisyon üyeleri hem kamuoyuna beyanda bulunan sözcüleri hem de
Genel Kurulda beyan eden milletvekili arkadaşlarımız hep şunu söylediler,
dediler ki: “Bu tasarı Jandarmanın, askerî kuruluşların sivilleşmesi adına bir
özellik taşıyor.” Ya da “Terörle mücadelede daha etkin ve daha hızlı, daha
çabuk karar alabilmek adına bu işler yapılıyor, bu düzenlemeler yapılıyor.”
gibi gerekçeleri ortaya koydular. Ancak, geçtiğimiz haftalarda bir açık
oturumda hem İçişleri Komisyonu üyesi olan hem de bu tasarının moderatörlüğünü
yapan, Adalet ve Kalkınma Partili bir milletvekili arkadaşımız şunu söyledi,
dedi ki: “Hayır, bu, terörle mücadeleyle ilgili bir tasarı değil. Bu tasarı,
Adalet ve Kalkınma Partisi hükûmetlerine karşı yönelecek bir toplumsal tepkiyi
önceden haber almak ve onu önlemek gayesiyle hazırlanmış bir tasarı. Onun için
uğraşıyoruz.” Ve dolayısıyla, iktidar partisinin bu konularla görevli
milletvekili de bizim söylediğimiz noktaya geldi, bizim eleştirdiğimiz açıdan o
da değerlendirmeye başladı. 
Bu tasarı aslında bu söylenen, yazılı
gerekçelerinin dışında, Oslo’da PKK’ya verilen sözlerin, orada varılan
mutabakatın bir parçası olarak bugün gündemimizde. PKK, Jandarma teşkilatını
istemiyor. PKK, terörle mücadelede Türk devletinin en kıymetli kurumlarından
biri olan Jandarmanın bir şekilde -affınıza sığınarak söylüyorum- iğdiş
edilmesini, terörle mücadeleden alıkonulmasını, tarumar edilmesini istiyor. Bu
söz PKK’ya verilmiş ve o çerçevede bu tasarı gündemimize geliyor. İlahi bir
tecelli olsa gerek, 1919 yılında itilaf devletlerinin çok sevdiği, Osmanlı
topraklarını işgal eden devletlerin kucakladığı Damat Ferit de 15 Mart 1919’da
böyle bir teşebbüste bulunmuştu. Onun karşılığında, o günkü Osmanlının diğer
bürokrasisi jandarmanın siyasallaşacağından bahsetmişti. Bu teşebbüs nakıs
kalmıştı. 
Şimdi, “Bu işi PKK istiyor.” dedik,
evet, PKK istiyor. Nitekim, 28 Şubat günü Dolmabahçe’de HDP ile AKP’nin ortak
girişimiyle ortaya çıkan o 10 maddelik müzakere metni, mutabakat metninden de
anlaşılıyor ki HDP ile AKP bu tasarı konusunda zaten çoktan anlaşmışlar.
Cumhuriyet Halk Partisinin de içinde belli mahfiller bu tasarıya “evet” diyor,
belli mahfiller de “hayır” diyor, onların da kafası karışık. Dolayısıyla bu
tasarıya net olarak karşı çıkan bir tek Milliyetçi Hareket Partisi var ve bu
duruşumuzu değiştirmeye niyetimiz yok. 
Sayın Başkan, sayın milletvekilleri; bu
tasarıyla jandarma siyasallaşacak. Eğer jandarma teşkilatının askerî görevleri
de olduğu göz önüne alınmadan böyle bir düzenleme yapılırsa ilçe jandarma
komutanları iktidar partilerinin -bugün Adalet ve Kalkınma Partisi, yarın
inşallah biz ya da bir başka parti- onların ilçe başkanlarının etkisi altında
kalacak. İl jandarma komutanları il başkanlarının etkisi altında kalacak.
Dolayısıyla bu tasarı bu yönüyle hepimiz için arızalı bir tasarı. 
Bakın, bu
tasarıyla ilgili “Jandarma tarumar ediliyor.” diyorum. Bir önceki madde, 51’inci
maddede öyle bir düzenleme geçti ki evlere şenlik bir düzenleme geçti.
Jandarmanın generalleri üçlü kararnameyle atanacak, il ve ilçe jandarma
komutanları Bakan tarafından atanacak, diğer personel Jandarma Genel Komutanı
tarafından atanacak. Allah aşkına, Hükûmet yetkililerinden birisi gelsin, bana
izah etsin, diyelim ki bir ilin jandarma komutanını İçişleri Bakanı istemiyor,
onu görevden aldı, yerine birini getirdi. O il jandarma komutanını başka bir
göreve nasıl ve kim atayacak? Bu kanunun 51’inci maddesinin bu hâliyle bana bir
Hükûmet yetkilisinin bunu özellikle açıklamasını istiyorum. Dolayısıyla bu
düzenleme, Jandarma Genel Komutanlığının personelinin her birini ayrı ayrı
kıblelere yöneltecek, her bir personel başka merkezlere, atama işlemleri açısından
başka yerlere doğru yönlenecek. Dolayısıyla, jandarmanın hiyerarşik… 
(Mikrofon otomatik cihaz tarafından
kapatıldı) 
HASAN HÜSEYİN TÜRKOĞLU (Devamla) –
…disiplinel ve duygusal açıdan bağları kopacak ve jandarma personeli tarumar
edilecek, teşkilatı tarumar edilecek. 
BAŞKAN – Teşekkür ederim.
HASAN HÜSEYİN TÜRKOĞLU (Devamla) – Bu
açıdan, tekrar bu konudaki kanaatlerin, düşüncelerin özellikle Hükûmet
tarafından gözden geçirilmesini diliyor, yüce heyetinizi saygıyla selamlıyorum.
(MHP sıralarından alkışlar) 
BAŞKAN – Teşekkür ederim.
ALİ SERİNDAĞ (Gaziantep) – Sayın
Başkan…
BAŞKAN – Sayın Serindağ, önce…
ALİ SERİNDAĞ (Gaziantep) – Sayın
Başkanım, Sayın Türkoğlu, ifadesinde Cumhuriyet Halk Partisi içerisinde bazı
mahfillerin bu tasarıyı desteklediğini, bizim de…
BAŞKAN – Buyurunuz.
ALİ SERİNDAĞ (Gaziantep) – Teşekkür
ederim.
V.- SATAŞMALARA İLİŞKİN
KONUŞMALAR (Devam) 
16.- Gaziantep Milletvekili
Ali Serindağ'ın, Osmaniye Milletvekili Hasan Hüseyin Türkoğlu’nun 684 sıra
sayılı Kanun Tasarısı’nın 52’nci maddesiyle ilgili önerge üzerinde yaptığı
konuşması sırasında Cumhuriyet Halk Partisine sataşması nedeniyle konuşması
ALİ SERİNDAĞ (Gaziantep) – Teşekkür
ederim Sayın Başkan.
Sayın Türkoğlu, Cumhuriyet Halk Partisi
içerisinde bazı mahfillerin bu tasarıyı desteklediğini, bazı mahfillerin de bu
tasarıya karşı çıktığını ifade etti. Gerçek şudur: Hiçbir Cumhuriyet Halk
Partili bu tasarıyı desteklememektedir çünkü bu tasarı temel hak ve
özgürlükleri kısıtlayan bir tasarıdır, çünkü bu tasarı toplumu baskı altına almak
isteyen, baskıcı, despotik, faşist bir yönetim kurmak isteyen bir tasarıdır, bu
tasarının özü budur. Bu tasarının bu özü sağlayabilmesi için de bugüne kadar
görevlerini bihakkın yerine getirmiş olan kurumların bir bir içi boşaltılmakta
ve iktidara bağımlı iktidar kurumu hâline getirilmek istenmektedir. Bunlardan
biri de Jandarma Genel Komutanlığıdır. 
Bakın, jandarmadan ne istiyorsunuz, ne
oldu da bugüne kadar, yani jandarma hangi görevi aksattı da, jandarmanın
aksattığı görevden ötürü hangi devlet işi aksadı da siz jandarmayı böyle bir
operasyona tabi tutuyorsunuz? Acaba bu operasyonun sebebi MİT tırları mı
değerli arkadaşlarım? Bunu açıkça ortaya koyalım. Siz bu tasarıyla jandarmadaki
hiyerarşik düzeni bozuyorsunuz, jandarmadaki disiplini bozuyorsunuz, jandarmada
görev yapma aşkını bozuyorsunuz. Siz bu tasarıyla, iç güvenliği sağlamak yerine
iç güvenliği bozucu hareketlere tevessül etmiş oluyorsunuz ve biz buna şiddetle
karşıyız. Tüm Cumhuriyet Halk Partililer buna karşıdır. Özellikle güvenlik
güçlerinin ve özellikle de jandarmanın siyasallaşmasını asla istemiyoruz çünkü
jandarma Türk Silahlı Kuvvetlerinin bir parçasıdır. Jandarmanın siyasallaşması
demek Türk Silahlı Kuvvetlerinin siyasallaşması demektir, bu da ülke için
felaket anlamına gelmektedir. O nedenle, bırakın jandarmayı jandarma teşkilatı
yönetsin ama İçişleri Bakanlığının da denetiminde olsun, olması gereken budur
diyorum.
Hepinize saygılar sunuyorum. (CHP
sıralarından alkışlar)
PERVİN BULDAN (Iğdır) – Sayın Başkan…
BAŞKAN – Buyurunuz.
17.- Iğdır Milletvekili
Pervin Buldan'ın, Osmaniye Milletvekili Hasan Hüseyin Türkoğlu’nun 684 sıra
sayılı Kanun Tasarısı’nın 52’nci maddesiyle ilgili önerge üzerinde yaptığı
konuşması sırasında Halkların Demokratik Partisine sataşması nedeniyle
konuşması
PERVİN BULDAN (Iğdır) – Teşekkür ederim
Sayın Başkan.
Sayın Türkoğlu yapmış olduğu konuşmada
HDP ve AKP’nin anlaştığını ve MHP dışında bu yasaya hiçbir grubun, hiçbir
partinin karşı çıkmadığını ifade etti. Doğrusu, bu yasa görüşülmeye başladığı
günden beri Halkların Demokratik Partisi olarak bu yasanın Türkiye’deki
özgürlükleri kısıtladığını, Türkiye’deki demokrasiyi kısıtladığını ifade ettik
ve engellemek için de bu yasanın çıkmaması için de her türlü pozisyonu ortaya
koyduk ama ne yazık ki AKP bu yasayı çıkarmakta ısrarlı, ne muhalefetin ne de
sokakta sesini yükselten insanların ifadelerini ve karşı duruşlarını dikkate
almayan bir pozisyon içerisinde. 
Bir kere şunu açıkça ifade etmek
istiyoruz: Bu yasa çıktıktan sonra Türkiye faşizan bir ülke durumuna gelecek
değerli arkadaşlar. Bu ülkede demokrasiyi kısıtladığınız zaman, bu ülkede eylem
yapmayı, etkinlik yapmayı, sokaklara çıkmayı kısıtladığınız zaman bu ülkeye
demokrasiyi zor getirirsiniz. 
Bir de ayrıca sayın konuşmacı, HDP ve
AKP’li yetkililerin Dolmabahçe Sarayı’nda vermiş olduğu görüntünün de
yansımasıyla birlikte ortak hareket ettiklerini ifade etti. Şunu çok açık ifade
etmek istiyoruz değerli arkadaşlar: O görüntü aynı zamanda barışa olan inancın
görüntüsüydü. AKP Hükûmeti iktidarda olduğu için biz onlarla aynı görüntüyü
verdik, onun yerine CHP iktidarda olsaydı, MHP iktidarda olsaydı bu sürecin bir
barış sürecine evrilebilmesi için aynı görüntüyü sizlerle de verirdik değerli
arkadaşlar. O yüzden, biz bu ülkeye barışın gelmesi için, biz bu ülkeye
demokrasinin gelmesi için, eşitliklerin ve kardeşliğin gelmesi için iktidar
partisi kimse o görüntüyü vermek durumundayız. Şu anda muhatabımız onlar olduğu
için bu durumda bulunuyoruz. Dolayısıyla, böyle bir haksızlığı kabul
etmediğimizi ifade ediyoruz ve bu yasanın çıkmasına da karşı olduğumuzu bir kez
daha ilan ediyoruz.
BAŞKAN – Teşekkür ederim.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - Önergeyi oylarınıza sunuyorum.
III.- YOKLAMA
(MHP ve CHP sıralarından bir grup
milletvekili ayağa kalktı)
YUSUF HALAÇOĞLU (Kayseri) – Yoklama
istiyoruz Sayın Başkan.
BAŞKAN – Yoklama talebi vardır.
Sayın Türkoğlu, Sayın Halaçoğlu, Sayın
Erdoğan, Sayın İrbeç, Sayın Çirkin, Sayın Korkmaz, Sayın Belen, Sayın Şandır,
Sayın Kutluata, Sayın Varlı, Sayın Oral, Sayın Öz, Sayın Adan, Sayın Uzunırmak,
Sayın Dedeoğlu, Sayın Serindağ, Sayın Kalaycı, Sayın Çınar, Sayın Oğan, Sayın
Işık.
İki dakika süre veriyorum ve de
başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler... Kabul etmeyenler... Kabul edilmemiştir.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
Yeni bir madde ihdası için iki adet
önerge vardır, ilk önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "2803 sayılı
Kanunun 16 ncı maddesi başlığı ile birlikte aşağıdaki şekilde değiştirilmiştir.
"Görevden uzaklaştırma
MADDE 16- Askeri nitelikte olmayan
görevleri sebebiyle işledikleri iddia edilen bir suçtan dolayı görevi başında
kalmasında sakınca görülen jandarma personeli, İçişleri Bakanı tarafından
görevinden uzaklaştırılabilir. Gerektiğinde Jandarma Genel Komutanı da bu
konuda teklifte bulunabilir. İl jandarma komutanı hariç olmak üzere il jandarma
komutanlıklarında görevli personel, vali tarafından görevden uzaklaştırılabilir.
Gerektiğinde il jandarma komutanı da bu konuda teklifte bulunabilir. Görevden
uzaklaştırılan personel hakkında en geç on gün içinde ön inceleme veya
soruşturmaya başlanır.
25/10/1963 tarihli ve 353 sayılı Askeri
Mahkemeler Kuruluşu ve Yargılama Usulü Kanunu, 27/7/1967 tarihli ve 926 sayılı
Türk Silahlı Kuvvetleri Personel Kanunu ve 31/1/2013 tarihli ve 6413 sayılı
Türk Silahlı Kuvvetleri Disiplin Kanunundaki geçici olarak işten el çektirme,
açığa çıkarma, açığa alınma ve geçici süre ile görevden uzaklaştırmaya ilişkin
hükümler ile Jandarma Genel Komutanının görevden uzaklaştırılmasına dair özel
hükümler saklıdır.
Sivil memurların görevden
uzaklaştırılmaları, 14/7/1965 tarihli ve 657 sayılı Devlet Memurları Kanunu
hükümlerine tabidir."" şeklindeki 52 nci maddesinden sonra gelmek
üzere aşağıdaki maddenin ihdas edilmesini ve diğer maddelerin buna göre
teselsül ettirilmesini arz ve teklif ederiz.
 Mehmet Erdoğan  Yusuf
Halaçoğlu
 Muğla Kayseri
YUSUF HALAÇOĞLU (Kayseri) – Geri
çekiyoruz. 
BAŞKAN – Geri çekildi. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun 52. Maddesinden
sonra aşağıdaki maddenin eklenmesi ve madde numaralarının buna göre teselsül
ettirilmesini arz ve teklif ederiz.
 Ali Serindağ İzzet
Çetin
 Gaziantep Ankara
ALİ SERİNDAĞ (Gaziantep) – Çekiyoruz
efendim.
BAŞKAN – Geri çekildi.
Madde 53’te biri
Anayasa’ya aykırılık olmak üzere üç adet önerge vardır, sırasıyla okutup işleme
alıyorum. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2803
sayılı Kanunun 17 nci maddesi başlığı ile birlikte aşağıdaki şekilde değiştirilmiştir.
"Görevden uzaklaştırmanın hukuki
ve mali sonuçları
MADDE 17- Görevden uzaklaştırılanlar,
yapmakta oldukları görevden alıkonulurlar. Bu kişilerin görev yerleri
değiştirilebilir veya başka görev verilmeyebilir.
Görevden uzaklaştırılanlara bu süre
içinde 657 sayılı Kanunun 141 inci maddesinin birinci fıkrası hükmüne göre
aylık ödenir. Ancak, bu kişilerden haklarında soruşturma izni verilmemesine,
soruşturmaya veya kovuşturmaya yer olmadığına, beraatına, her ne sebeple olursa
olsun kamu davasının düşmesine veya ortadan kaldırılmasına karar verilenlerin
ödenmeyen veya noksan ödenen her türlü özlük hakları ödenir. Türk Silahlı
Kuvvetlerinin yurtdışı kadrolarında görevliyken görevden uzaklaştırılanlara da
yurtiçinde bir kadroya atanıncaya kadar bu fıkra uyarınca yurtdışı aylığı
ödenir.
Ön inceleme veya soruşturmaya konu olan
fiillerinin hizmetlerine devama engel olmadığı anlaşılanların görevden
uzaklaştırma tedbirleri, haklarında karar verilmesi beklenmeksizin
kaldırılabilir.
Bu Kanun
kapsamındaki görevden uzaklaştırma tedbiri iki ayı geçemez. Bu süre zorunlu
hallerde iki ayı geçmemek üzere bir defa uzatılabilir. Görevden ayrı kalınan bu
süreler hizmetten sayılır." şeklindeki 53 üncü maddesinin aşağıdaki
şekilde değiştirilmesini arz ve teklif ederiz.
 Mehmet Erdoğan  Yusuf
Halaçoğlu  Hasan Hüseyin Türkoğlu
 Muğla Kayseri Osmaniye
 Seyfettin Yılmaz Emin
Çınar Alim Işık
 Adana  Kastamonu Kütahya
"MADDE 53- 2803 sayılı Kanunun 17
nci maddesi başlığı ile birlikte aşağıdaki şekilde değiştirilmiştir.
"Görevden uzaklaştırmanın hukuki
ve mali sonuçları
MADDE 17- Görevden uzaklaştırılanlar,
yapmakta oldukları görevden alıkonulurlar. Bu kişilerin görev yerleri
değiştirilebilir veya başka görev verilmeyebilir.
Görevden uzaklaştırılanlara bu süre
içinde 657 sayılı Kanunun 141 inci maddesinin birinci fıkrası hükmüne göre
aylık ödenir. Ancak, bu kişilerden haklarında soruşturma izni verilmemesine,
soruşturmaya veya kovuşturmaya yer olmadığına, beraatına, her ne sebeple olursa
olsun kamu davasının düşmesine veya ortadan kaldırılmasına karar verilenler ile
bu kanun hükümlerine göre göreve alınmasına engel teşkil etmeyecek bir suçtan
hüküm giyenlerin ödenmeyen veya noksan ödenen her türlü özlük hakları ödenir.
Türk Silahlı Kuvvetlerinin yurtdışı kadrolarında görevliyken görevden uzaklaştırılanlara
da yurtiçinde bir kadroya atanıncaya kadar bu fıkra uyarınca yurtdışı aylığı
ödenir.
Ön inceleme veya soruşturmaya konu olan
fiillerinin hizmetlerine devama engel olmadığı anlaşılanların görevden
uzaklaştırma tedbirleri, haklarında karar verilmesi beklenmeksizin
kaldırılabilir.
Bu Kanun kapsamındaki görevden
uzaklaştırma tedbiri iki ayı geçemez. Bu süre zorunlu hallerde iki ayı geçmemek
üzere bir defa uzatılabilir. Görevden ayrı kalınan bu süreler hizmetten
sayılır.""
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2803 sayılı Kanunun 17 nci
maddesi başlığı ile birlikte aşağıdaki şekilde değiştirilmiştir. 
“Görevden uzaklaştırmanın hukuki ve
mali sonuçları
MADDE 17- Görevden uzaklaştırılanlar,
yapmakta oldukları görevden alıkonulurlar. Bu kişilerin görev yerleri
değiştirilebilir veya bu kişilere başka görev verilmeyebilir. Görevden
uzaklaştırılanlara bu süre içinde 657 sayılı Kanunun 141 inci maddesinin
birinci fıkrası hükmüne göre aylık ödenir. Ancak, bu kişilerden haklarında
soruşturma izni verilmemesine, soruşturmaya veya kovuşturmaya yer olmadığına,
beraatına, her ne sebeple olursa olsun kamu davasının düşmesine veya ortadan
kaldırılmasına karar verilenlerin ödenmeyen veya noksan ödenen her türlü özlük
hakları ödenir. Türk Silahlı Kuvvetlerinin yurt dışı kadrolarında görevliyken
görevden uzaklaştırılanlara da yurt içinde bir kadroya atanıncaya kadar bu
fıkra uyarınca yurtdışı aylığı ödenir.
Ön inceleme veya soruşturmaya konu olan
fiillerinin hizmetlerine devama engel olmadığı anlaşılanların görevden
uzaklaştırma tedbirleri, haklarında karar verilmesi beklenmeksizin
kaldırılabilir.
Bu Kanun kapsamındaki görevden
uzaklaştırma tedbiri iki ayı geçemez. Bu süre zorunlu hâllerde iki ayı geçmemek
üzere bir defa uzatılabilir. Görevden ayrı kalınan bu süreler hizmetten
sayılır.""
şeklindeki 53. maddesinin Tasarı
metninden çıkarılmasını arz ve teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Celal
Dinçer Levent Gök
 Çanakkale İstanbul Ankara
BAŞKAN
– Şimdi Anayasa’ya aykırılık önergesini okutup işleme alıyorum.
Türkiye Büyük Millet Meclisi Başkanlığı'na
Görüşülmekte
olan 684 sıra sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair -TORBA- Kanun Tasarısının 1
inci maddesi; Anayasa ve İçtüzük Hükümleri ile evrensel hukuk normlarına ve
temel insan haklarına aykırı olup tek parti -tek adam- diktatörlük rejimi ve
polis devletinin ötesinde, fiili "savaş hali" uygulaması
getirdiğinden kanun tasarısının 53 üncü maddesinin Anayasa'ya aykırılık
nedeniyle tasarı metninden çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Hüsamettin Zenderlioğlu Abdullah
Levent Tüzel Hasip Kaplan
 Bitlis İstanbul Şırnak
 Erol Dora Demir
Çelik 
 Mardin Muş 
BAŞKAN –
Komisyon katılıyor musunuz?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) - Katılamıyoruz Sayın Başkan.
BAŞKAN –
Hükûmet?
İÇİŞLERİ BAKANI
SEBAHATTİN ÖZTÜRK – Katılmıyoruz Sayın Başkan.
BAŞKAN – Sayın
Hasip Kaplan, buyurunuz. (HDP sıralarından alkışlar)
HASİP KAPLAN (Şırnak) – Değerli
arkadaşlar, AK PARTİ Hükûmeti 2008’de Üçüncü Ulusal Program’ı burada şaşalı bir
şekilde dağıttı, biliyor musunuz? İnanın okumamışsınızdır çünkü size okuma
fırsatı da tanımadıkları için şimdi sorsam Üçüncü Ulusal Program’da… Başta grup
başkan vekillerine sorsam, desem ki: “Silahlı güçlerin sivil otoriteye
bağlanması konusunda o zaman Avrupa Birliğine ne söz verdiniz? Şimdi bu paket
onu karşılıyor mu?” Vallahi, bu sorudan çakarsınız çünkü Üçüncü Ulusal
Program’da yazılan ile bu pakette yazılan birbirini tutmuyor arkadaşlar.
“Niye?” diyeceksiniz. Şimdi, Üçüncü Ulusal Program’da iç güvenlik hizmetlerinin
sorumlu olan kolluk birimlerinin profesyonelliği var. Sivil idareye bağlılık ve
sorumluluğu güçlendirme… Şimdi, güvenlik, adalet, özgürlük sadece öyle
üniforması olan, silahı olan herkese teslim edilecek bir şey değil, bunu anlamanız
gerekiyor. Yani, şimdi, eskiden bir EMASYA vardı, o EMASYA’ya göre olağanüstü
bir durumda valiler askere bağlanıyordu. Şimdi, diyorsunuz ki: “Devrim yaptık,
‘AKMASYA’yı getirdik bu yasayla, şimdi askeri valiye bağladık.” Yo, öyle değil.
Bakın, siz Fransa modelini örnek almışsınız jandarmada. “Jandarma” kelimesi de
zaten Türkçe değil. 
İstediğin kadar Türk Dil Kurumu
Başkanlığı yapın, “jandarma”nın Türkçe olduğunu söyleyemezsiniz Sayın Hocam.
Çıkarsınız burada doğruyu söylersiniz. Böyle ithal edersiniz, ondan sonra da
şunu söyleyeyim, İtalya’nın “carabinieri”lerine de benzemiyor. Hatta hatta bir
şey daha söyleyeyim, orman polisi vardı, orman jandarması, orman kolluğu.
Burada bilmiyorum, kaç tane orman mühendisi var. Hakikaten, niye ormanlar
korunmuyor, ben onu da anlamış değilim. Ama gerçekten şunu size söylemek
istiyorum: Eğer samimiyseniz JİTEM’in faili meçhul cinayetlerini korumazsınız,
dosyalarını sürgüne göndermezsiniz, Hükûmetiniz faillerin korunmasına yardımcı
olmaz çünkü JİTEM derin devlet yapılanmasıdır, 90’ların faili meçhul
cinayetlerinin adıdır, asit kuyularında insanların kaybedildiği olaydır ve
derin devletin içindeki çeteleşmenin adıdır. Şimdi, bu getirdiğiniz paket,
Allah aşkına, bunun neresini, bunun neresini düzeltiyor, söyler misiniz? Şimdilik
dosyalara bakınız, hepsi teker teker zaman aşımına uğratılıyor. Hadi, 90’lı
yıllar sizin zamanınız değildi, peki, sizin zamanınızda -siz 3 dönemdir
Hükûmetsiniz- JİTEM istihbaratı adı altında bir örgüt var mıdır, yok mudur? 
Sayın Mahir Ünal, çık bu kürsüde söyle,
var mıdır, yok mudur JİTEM?
MAHİR ÜNAL (Kahramanmaraş) – Bana niye
attın o topu sen ya?
HASİP KAPLAN (Devamla) – JİTEM var
mıdır, yok mudur?
MAHİR ÜNAL (Kahramanmaraş) – Bunun
muhatabı ben miyim?
HASİP KAPLAN (Devamla) – Sizin imzanız
var bu pakette, sizin Hükûmetiniz… 
Sayın Şahin, (x)Komisyon
olarak çıkın söyleyin bakayım, JİTEM var mıdır, yok mudur? Uluslararası mahkeme
kararlarında, şurada, burada, her yerde var, JİTEM’in kurucuları, Cem Ersever,
Yeşiller, bilmem, faili meçhul cinayet, hepsi var kardeşim. 
Şimdi, biz sizle ne konuşalım, ne
anlatacağım size Allah aşkına, oturup oturup duruyorsunuz, herkes de dışarıda
çay istiyor, bu kadar…
Karar yeter sayısı Sayın Başkan. (HDP
sıralarından alkışlar) 
BAŞKAN – Evet, karar yeter sayısı arayacağım.
Önergeyi oylarınıza sunuyorum: Kabul
edenler...
YUSUF HALAÇOĞLU (Kayseri) – Sayın
Başkan…
BAŞKAN – Efendim?
YUSUF HALAÇOĞLU (Kayseri) – Doğrudan
doğruya sataşmada bulundu sayın hatip.
BAŞKAN – Anladım ama şimdi oya sundum.
Kabul edenler… Kabul etmeyenler… Karar
yeter sayısı yoktur.
Birleşime on beş dakika ara veriyorum.
Kapanma Saati:
23.14
DOKUZUNCU OTURUM
Açılma Saati: 23.33
BAŞKAN: Başkan Vekili Meral AKŞENER
KÂTİP ÜYELER: Fehmi KÜPÇÜ (Bolu), İsmail KAŞDEMİR
(Çanakkale)
-----0----- 
BAŞKAN – Sayın milletvekilleri, Türkiye Büyük Millet Meclisinin 73’üncü
Birleşiminin Dokuzuncu Oturumunu açıyorum.
684 sıra sayılı Kanun Tasarısı’nın 53’üncü maddesi üzerindeki Şırnak
Milletvekili Sayın Hasip Kaplan ve arkadaşlarının önergesinin oylamasında karar
yeter sayısı bulunamamıştı. Şimdi, önergeyi tekrar oylarınıza sunacağım ve
karar yeter sayısı arayacağım.
Kabul edenler… Kabul etmeyenler…
LEVENT GÖK (Ankara) – Yok efendim, gene yok efendim.
BAŞKAN – Elektronik cihazla oylama yapacağım.
İki dakika süre veriyorum ve de başlatıyorum.
(Elektronik cihazla oylama yapıldı)
BAŞKAN – Karar yeter sayısı vardır,
önerge kabul edilmemiştir.
Tasarının görüşmelerine devam edeceğiz.
Komisyon ve Hükûmet yerinde.
YUSUF HALAÇOĞLU (Kayseri) – Sayın
Başkan...
BAŞKAN – Sayın Halaçoğlu, buyurunuz.
YUSUF HALAÇOĞLU (Kayseri) – Bir şeyi
düzeltmek gerekiyor Sayın Başkanım. 
BAŞKAN – Buyurunuz.
YUSUF HALAÇOĞLU (Kayseri) – Şimdi,
demin, kapanmadan önceki hatip benim Dil Kurumu Başkanı olduğumu söyledi. Ben
hayatımda hiç Dil Kurumu Başkanlığı yapmadım ve bununla bağlantılı olarak da
“jandarma”yı sordu bana, “Hangi dildendir?” diye. Onunla ilgili bir açıklama
yapmak istiyorum.
BAŞKAN – Yerinizden girin. 
Şimdi, tabii, bazı şeyleri hep yapalım
da bazı şeylere de dikkat edersek iyi olur çünkü bir de burası dışarıdan
izleniyor -Sayın Şimşek’in yakından bildiği gibi- “tweet”ler geliyor, yanlış
anlaşılıyor. Dolayısıyla, onun için dikkat etmekte fayda var.
Buyurunuz Sayın Halaçoğlu.
VI.- AÇIKLAMALAR (Devam) 
18.- Kayseri Milletvekili
Yusuf Halaçoğlu'nun, Şırnak Milletvekili Hasip Kaplan’ın 684 sıra sayılı Kanun
Tasarısı’nın 53’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
YUSUF HALAÇOĞLU (Kayseri) – Zaten,
Sayın Başkanım, ben de bunun için istedim. On beş sene Tarih Kurumu Başkanlığı
yaptım. Dışarıdakiler diyecek ki: “Yani ne zaman Türk Dili Kurumu Başkanlığı
yaptı bu?” En azından düzeltmem gerekiyordu. Sayın Hasip Kaplan “Türk Dil
Kurumu Başkanı oldunuz bu kadar, hâlâ jandarmanın da ne demek olduğunu bilmiyor
musunuz?” dedi bana. Bir defa, ben hiç Türk Dil Kurumu Başkanlığı yapmadım,
Türk Tarih Kurumu Başkanlığı yaptım. Dil meseleleri üzerine çalışmadım ama
jandarma yabancı menşeli kelime ve İtalyancadır. Dolayısıyla, onun da buradan
açıklamasını yapayım. Ama, Türk Tarih Kurumu Başkanlığı yaptığım için şunu
söyleyebilirim: Jandarmanın kuruluşu Osmanlı dönemindedir, Zaptiye teşkilatı
olarak adlandırılır ve 1853’te kurulmuştur ama bugüne kadar jandarma, iç
güvenlik meselesinde son derece önemli bir rol oynamıştır. Ve bu Silahlı
Kuvvetlerimizi siyasi niteliğe sokmak ve siyasetin içerisine sokmak vebalini
taşımak durumundadır AKP’liler. Silahlı Kuvvetleri siyasete hiçbir şekilde alet
etmemek gerekir çünkü yarın göreceksiniz jandarma laçka hâle gelecek ve siyaset
içerisinde, nasıl bugün polis teşkilatında paralel yapılanma arıyorsanız, yarın
aynı şekilde siyasi bir nitelik kazandığında da aynı sıkıntıyı çekeceksiniz;
buradan uyarıyorum. 
Teşekkür ederim. 
BAŞKAN – Ne güzel bir şey Hocam, bir
taraftan…
HASİP KAPLAN (Şırnak) – Sayın Başkan…
BAŞKAN – Bir saniye Sayın Kaplan. 
Ne güzel bir şey aslında, her şeyin,
her kurumun yani bu kültüre ait her kurumun başkanı zannediyorlar sizi, bu da
iyi bir şey. 
Buyurun Sayın Kaplan. 
HASİP KAPLAN (Şırnak) – Ben buradan düzelteyim.

BAŞKAN – Buyurun. 
HASİP KAPLAN (Şırnak) – Hocam yani
jandarmayı İtalyanca bir kelime olarak söyledi. Latince kökeninde Fransızlar
“jandarma” der, İtalyanlar da “carabinieri” der. 
YUSUF HALAÇOĞLU (Kayseri) – Jandarma
İtalyanca. İsterseniz tartışalım. 
HASİP KAPLAN (Şırnak) – Ama şimdi
İtalyanlarla Fransızları karıştırdı Hocam, kayda geçsin diye söyledim yani ben.

YUSUF HALAÇOĞLU (Kayseri) – Ama
İtalyanca olduğu kesin, bakın isterseniz lügate, isterseniz tartışalım bu
konuyu. 
BAŞKAN - Neyse ben sizi dışarıya
alayım, orada tartışın. 
Diğer önergeyi okutuyorum. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2803 sayılı Kanunun 17 nci
maddesi başlığı ile birlikte aşağıdaki şekilde değiştirilmiştir." 
Görevden uzaklaştırmanın hukuki ve mali
sonuçları
MADDE 17- Görevden uzaklaştırılanlar,
yapmakta oldukları görevden alıkonulurlar. Bu kişilerin görev yerleri
değiştirilebilir veya bu kişilere başka görev verilmeyebilir. Görevden
uzaklaştırılanlara bu süre içinde 657 sayılı Kanunun 141 inci maddesinin
birinci fıkrası hükmüne göre aylık ödenir. Ancak, bu kişilerden haklarında
soruşturma izni verilmemesine, soruşturmaya veya kovuşturmaya yer olmadığına,
beraatına, her ne sebeple olursa olsun kamu davasının düşmesine veya ortadan
kaldırılmasına karar verilenlerin ödenmeyen veya noksan ödenen her türlü özlük
hakları ödenir. Türk Silahlı Kuvvetlerinin yurt dışı kadrolarında görevliyken
görevden uzaklaştırılanlara da yurt içinde bir kadroya atanıncaya kadar bu
fıkra uyarınca yurtdışı aylığı ödenir.
Ön inceleme veya soruşturmaya konu olan
fiillerinin hizmetlerine devama engel olmadığı anlaşılanların görevden uzaklaştırma
tedbirleri, haklarında karar verilmesi beklenmeksizin kaldırılabilir.
Bu Kanun kapsamındaki görevden
uzaklaştırma tedbiri iki ayı geçemez. Bu süre zorunlu hâllerde iki ayı geçmemek
üzere bir defa uzatılabilir. Görevden ayrı kalınan bu süreler hizmetten
sayılır.""
şeklindeki 53. maddesinin Tasarı
metninden çıkarılmasını arz ve teklif ederiz.
Ali Serindağ (Gaziantep) ve
arkadaşları
BAŞKAN – Komisyon, katılıyor musunuz? 
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkan. 
BAŞKAN - Hükûmet? 
İÇİŞLERİ BAKANI SEBAHATTİN ÖZTÜRK –
Katılmıyoruz efendim. 
BAŞKAN – Sayın Gök, buyurunuz. (CHP
sıralarından alkışlar) 
LEVENT GÖK (Ankara) – Sayın Başkan,
değerli milletvekilleri; bundan tam kırk üç yıl önce 10 Mart 1972 tarihinde bu
Parlamento önemli bir karar aldı ve darağacına 3 fidanı gönderdi. 10 Mart
1972’de Türkiye Büyük Millet Meclisinde Deniz Gezmiş, Yusuf Aslan ve Hüseyin
İnan hakkındaki idam kararları onandı ve bu kararlar çerçevesinde 3 fidan
darağacına gönderildi. O gün yapılan oylamada 53 ret, 6 çekimser, 238 kabul oyu
kullanıldı. 
Sayın Başkan, değerli milletvekilleri;
bundan tam kırk üç yıl önce verilmiş olan bir karar bugün Parlamentoda
konuşuluyor ve kamuoyunda tartışılıyorsa o gün o karara imza atan, oy veren parlamenterlerin
bugün içinde bulunduğu durumu belirlemek açısından bugünkü Parlamentonun konumu
da çok önemli bir durum arz etmektedir. O gün idam kararlarına el kaldıran
Parlamento, kırk üç yıl sonra bugün Türkiye’de 77 milyon insanın temel hak ve
hürriyetlerini, insan haklarını ve demokrasiyi ortadan kaldıracak kararların
kaldırılmasına ve bunların Meclisten geçirilmesine izin veren bir Parlamento
hüviyetine bürünmüştür. Yazıktır ve hazindir, yazıktır ve üzüntü vericidir. 
Kırk üç yıl önce, Parlamento, bir
mahkeme kararını onaylamıştı. Bugünkü Parlamento, mahkeme kararına dahi
gereksinme duymadan valilere, kolluk kuvvetlerine kişileri etkisiz kıldırma,
öldürme yetkisi vermek için toplanmaktadır değerli arkadaşlarım. Bunun kabul
edilmesi mümkün değildir. Türkiye nereye gidiyor değerli arkadaşlarım? Bir akıl
tutulması yaşanıyor. Hepimizin aklımızı başımıza almamız gerekiyor. Türkiye’de
valilere, kolluk kuvvetlerine zaten fazla olan yetkileri arttıran bir yasayla
bugün burada çalışmalar yapıyoruz. Bugün, bu Parlamentoda polisin silah
kullanma yetkisinin kaldırılması tartışılmalıydı, valilerin olağanüstü hâl
yetkilerinin ellerinden alınması konuşulmalıydı. Bunları yapmalıyız.
Demokrasiyi, özgürlük alanlarını genişleteceğimize daraltıyoruz, içini
boşaltıyoruz ve Türkiye’yi yaşanılmaz bir ülke hâline getiriyoruz. Bunu yapmaya
hakkımız yok değerli arkadaşlarım, bunu yapmaya hakkımız yok. Üzerimizdeki ölü
toprağını yırtalım lütfen. Vesayeti kaldırın. Bir cumhurbaşkanı istiyor diye
“Muhalefet ne kadar engellerse engellesin bu yasa Meclisten çıkacak.” diye sizi
vesayet altına alıyorsa da bunu reddedin. Türkiye’nin buna ihtiyacı var,
Türkiye’nin önünün açılmasına ihtiyacı var. Yarın, bir kırk yıl sonra sizler de
böyle bir Parlamentoda bu konuşmaların muhatabı olmayın. Buradan geçirilecek
her madde çok önemli. Sanki millî eğitim müdürü, tapu müdürü atıyormuşuz gibi
İçişleri Bakanına il jandarma alay komutanını, ilçelerde jandarma bölük
komutanını atama yetkisi veriyoruz. 
Değerli arkadaşlarım, daha dün MİT
Müsteşarı çıktı, görevinden istifa etti, AKP’ye üye oldu, aday oldu.
ZÜLFÜ DEMİRBAĞ (Elâzığ) – Üye olmadı.
LEVENT GÖK (Devamla) – Üye olmadıysa
daha vahim, üye olmadıysa daha vahim. Üye olmadıysa nasıl aday oldu? 
Değerli milletvekilleri, üye oldu,
olmadı. Sonuçta “Ben milletvekili adaylığımı koyuyorum.” dedi mi? Dedi.
Başbakan “Hayırlı olsun.” dedi mi? Dedi. Sonra, bir bakıyorsunuz Cumhurbaşkanı
karşı çıktı ve MİT Müsteşarını aldınız, tekrar görevine iade ettiniz. Şimdi… 
GÜLAY DALYAN (İstanbul) - Özgürlük var.

LEVENT GÖK (Devamla) – Bunun özgürlükle
alakası yok, bunun özgürlükle alakası yok. Bütün teamülleri, bütün demokratik
kuralları altüst eden bir devlet anlayışı vardır. Bunun altında hepiniz
kalırsınız. Bakın, sizleri uyarıyoruz, bunlar yanlış işlerdir, bu yanlışlardan
kaçının. Türkiye’yi yanlışlardan kurtaralım değerli arkadaşlar. Lütfen, bir
vesayetten kurtulun ve silkinin. Biz, muhalefet olarak ne yapalım? Bunları
anlatıyoruz, kibarca anlatıyoruz, yüksek sesle anlatıyoruz, anlamıyorsunuz ama
halk size bunu anlatacaktır. Bütün halkımız bilsin ki 8 Haziranda Cumhuriyet
Halk Partisi iktidarında buradan geçirilmeye çalışılan iç güvenlik paketi çöpe
atılacaktır, çöpe. 
ZÜLFÜ DEMİRBAĞ (Elâzığ) – Sen inanıyor
musun?
LEVENT GÖK (Devamla) – Çöpe atacağız ve
halkımızı özgürleştireceğiz.
ZÜLFÜ DEMİRBAĞ (Elâzığ) – Sen Halk
Partisinin iktidara geleceğine inanıyor musun?
İBRAHİM KORKMAZ (Düzce) – Bravo sana!
LEVENT GÖK (Devamla) – Hepinize
saygılar sunarım. (CHP sıralarından alkışlar) 
BAŞKAN – Teşekkür ederim.
OKTAY VURAL (İzmir) – Karar yeter
sayısı…
BAŞKAN – Karar yeter sayısı arayacağım.
Önergeyi oylarınıza sunuyorum: Kabul
edenler... Kabul etmeyenler... Karar yeter sayısı vardır, önerge kabul
edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun "2803 sayılı
Kanunun 17 nci maddesi başlığı ile birlikte aşağıdaki şekilde değiştirilmiştir.
"Görevden uzaklaştırmanın hukuki
ve mali sonuçları
MADDE 17- Görevden uzaklaştırılanlar,
yapmakta oldukları görevden alıkonulurlar. Bu kişilerin görev yerleri
değiştirilebilir veya başka görev verilmeyebilir.
Görevden uzaklaştırılanlara bu süre
içinde 657 sayılı Kanunun 141 inci maddesinin birinci fıkrası hükmüne göre
aylık ödenir. Ancak, bu kişilerden haklarında soruşturma izni verilmemesine,
soruşturmaya veya kovuşturmaya yer olmadığına, beraatına, her ne sebeple olursa
olsun kamu davasının düşmesine veya ortadan kaldırılmasına karar verilenlerin ödenmeyen
veya noksan ödenen her türlü özlük hakları ödenir. Türk Silahlı Kuvvetlerinin
yurt dışı kadrolarında görevliyken görevden uzaklaştırılanlara da yurt içinde
bir kadroya atanıncaya kadar bu fıkra uyarınca yurtdışı aylığı ödenir.
Ön inceleme veya soruşturmaya konu olan
fiillerinin hizmetlerine devama engel olmadığı anlaşılanların görevden
uzaklaştırma tedbirleri, haklarında karar verilmesi beklenmeksizin
kaldırılabilir.
Bu Kanun kapsamındaki görevden
uzaklaştırma tedbiri iki ayı geçemez. Bu süre zorunlu hâllerde iki ayı geçmemek
üzere bir defa uzatılabilir. Görevden ayrı kalınan bu süreler hizmetten
sayılır.” şeklindeki 53. maddesinin aşağıdaki şekilde değiştirilmesini arz ve
teklif ederiz. 
Mehmet Erdoğan
(Muğla) ve arkadaşları 
"MADDE 53- 2803 sayılı Kanunun 17
nci maddesi başlığı ile birlikte aşağıdaki şekilde değiştirilmiştir.
"Görevden uzaklaştırmanın hukuki
ve mali sonuçları
MADDE 17- Görevden uzaklaştırılanlar,
yapmakta oldukları görevden alıkonulurlar. Bu kişilerin görev yerleri
değiştirilebilir veya başka görev verilmeyebilir.
Görevden uzaklaştırılanlara bu süre
içinde 657 sayılı Kanunun 141 inci maddesinin birinci fıkrası hükmüne göre
aylık ödenir. Ancak, bu kişilerden haklarında soruşturma izni verilmemesine,
soruşturmaya veya kovuşturmaya yer olmadığına, beraatına, her ne sebeple olursa
olsun kamu davasının düşmesine veya ortadan kaldırılmasına karar verilenler ile
bu kanun hükümlerine göre göreve alınmasına engel teşkil etmeyecek bir suçtan
hüküm giyenlerin ödenmeyen veya noksan ödenen her türlü özlük hakları ödenir.
Türk Silahlı Kuvvetlerinin yurtdışı kadrolarında görevliyken görevden
uzaklaştırılanlara da yurtiçinde bir kadroya atanıncaya kadar bu fıkra uyarınca
yurtdışı aylığı ödenir.
Ön inceleme veya soruşturmaya konu olan
fiillerinin hizmetlerine devama engel olmadığı anlaşılanların görevden
uzaklaştırma tedbirleri, haklarında karar verilmesi beklenmeksizin
kaldırılabilir.
Bu Kanun kapsamındaki görevden
uzaklaştırma tedbiri iki ayı geçemez. Bu süre zorunlu hallerde iki ayı geçmemek
üzere bir defa uzatılabilir. Görevden ayrı kalınan bu süreler hizmetten
sayılır.""
BAŞKAN –
Komisyon, katılıyor musunuz?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) - Katılamıyoruz Sayın Başkan.
BAŞKAN –
Hükûmet?
İÇİŞLERİ BAKANI
SEBAHATTİN ÖZTÜRK – Katılmıyoruz Sayın Başkan.
BAŞKAN – Kim
konuşacak?
Sayın Seyfettin
Yılmaz, Adana Milletvekili.
Buyurunuz. (MHP
sıralarından alkışlar)
SEYFETTİN YILMAZ (Adana) – Sayın
Başkan, değerli milletvekilleri; 684 sıra sayılı Kanun Tasarısı’nın 53’üncü
maddesi üzerinde verdiğimiz değişiklik önergesi hakkında söz almış bulunuyorum.
Yüce heyetinizi saygıyla selamlıyorum.
Bu 53’üncü madde ve devam eden
maddelerde Jandarmayla ilgili düzenlemeler var. Şimdi, bu kanun tasarısında
-ana gerekçe şu- Jandarmanın sivilleşmesinden bahsediliyor. Şunu açık
yüreklilikle ifade edeyim değerli milletvekilleri: Burada ne Jandarmanın
sivilleşmesi ne demokratikleşmenin önünün açılması gibi bir niyetiniz yok.
Günlük anlayışlarla, günlük ihtiyaçlarla kendinizi koruma adı altında
politikalar yapıyorsunuz ve bugün gelinen noktaya baktığımızda, dün, iktidara
geldiğiniz 2002’nin sonunda, otuz yıl rahmetli Necmettin Erbakan’ın dizinin
dibinde siyaset yaptığını ifade eden Sayın Recep Tayyip Erdoğan ve yol
arkadaşları “Günün şartları onu getirdiği için millî görüş gömleğini çıkardık.”
deyip, uçağa binip Avrupa Birliği kapısında yasal düzenlemelerden,
demokratikleşmelerden bahsetti ama kurumları ve kuruluşları ele geçirdikçe… Dün
mağdur oldu, basında her gün kendisi ve yol arkadaşları hakkında haberler
çıkarken basından dert yanıyordu, askerden dert yanıyordu, polisten dert
yanıyordu, hukuktan dert yanıyordu. 
Evet, dün haklı olarak çığlık attığınız
konuların bugün bir benzerini kendiniz yapıyorsunuz. 28 Şubattan daha ağır
şartlarda medya üzerinden algı operasyonu yapıyorsunuz. Bugün gelinen noktada
sivilleşmeden bahsediyorsunuz. Sizin derdiniz sivilleşme değil, sizin derdiniz
demokratikleşme değil. İktidarınızı, on üç yıldır sürdürdüğünüz iktidarı -artık
korku dağları aşmış- “Bu iktidarımızı hukuk dışı da olsa, ne yoldan olursa
olsun nasıl koruruz?” anlayışının içerisinde, gelen kanunların özüne bakın,
hepsi bunlarla ilgili, poliste yaptığınız değişiklikler… Dün kahraman ilan
ettiğiniz polislere, dün kahraman ilan ettiğiniz savcılara, dün altına Mercedes
çektiğiniz savcılara bugün hain muamelesi yapıyorsunuz ve bunun ana nedeni ne?
17-25 Aralık asrın yolsuzluğu. Bugün sayısal çoğunluğunuzla yok sayabilirsiniz,
atadığınız mahkemelerle buralarda beraat etmiş olabilirsiniz ama Allah da
biliyor, kulu da biliyor ki 17-25 Aralıkta kamunun malı iç edilmiştir. Bu
kamunun malını kim iç etmişse mutlaka bunun hesabını verecektir. Bakın değerli
milletvekilleri, devletin varlığı her şeyin önünde gelir. Devletin kurumlarını
çökertiyorsunuz. Devletin kurumlarını çökertirseniz, devleti çökertirsiniz.
Kendi ikballerimiz için, kendi geleceklerimiz için, kendi korkularımız için,
kendi kaygılarımız için veya birilerinin –onu anlamanız lazım- kaygıları için
devletin kurumlarını çökertmeye hakkınız yok. Bu devletin varlığında binlerce
şehidin mücadelesi var, binlerce insanın alın teri var, emeği var. Kurumları
çökertirseniz, devleti çökertirsiniz. Bunu görmeniz lazım.
Biraz önce düzeltmede Mahir Ünal
Cumhurbaşkanlığının saygınlığından bahsetti. Evet, Türk devlet geleneğinde
Cumhurbaşkanlığı saygın bir kurumdur ama Allah aşkına -bir tane de Hükûmet
yetkiliniz, bir tane AKP sözcünüz- bugüne kadar “Sayın Cumhurbaşkanı siz
Anayasa gereği tarafsız olmanız gereken, orada tarafsız durmanız gereken bir
kurumdasınız, oranın saygınlığını rencide etmeyin.” diyebilecek bir kişi çıktı
mı içinizden? Yani bir Cumhurbaşkanı televizyonlara çıkacak, alenen siyaset
yapacak, muhalefet partilerinin liderlerine olabildiğince hakaret edecek, ondan
sonra grup başkan vekili çıkacak Cumhurbaşkanlığının saygınlığından bahsedecek.
Evet, devlet geleneğine göre Cumhurbaşkanlığı saygınlık makamıdır ama o makamı
önce o koltukta oturan kişinin koruması ve muhafaza etmesi lazım.
MİT Müsteşarı… Bu siyaseten doğru
bulsanız bile ahlaken doğru değildir. Dün haberlerde çıkan “MİT, Milliyetçi
Hareket Partisinin içini karıştırmaya çalışıyor. MİT, Milliyetçi Hareket
Partisiyle ilgili operasyon yapıyor.” haberleri bugün yapılan atamalarla
doğruluğunu teyit eder. MİT… Millî İstihbarat Teşkilatını tartışılır hâle
getirirseniz devletin geleceğini tartışılır hâle getirirsiniz. Bundan da
çocuklarımız zarar görür, Türk devleti zarar görür.
Hepinize saygılar sunuyorum. (MHP
sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
Yeni madde
ihdası için iki adet önerge vardır, birincisini okutuyorum:
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "2803 sayılı
Kanunun 17 nci maddesi başlığı ile birlikte aşağıdaki şekilde değiştirilmiştir.
"Görevden uzaklaştırmanın hukuki
ve mali sonuçları
MADDE 17- Görevden uzaklaştırılanlar,
yapmakta oldukları görevden alıkonulurlar. Bu kişilerin görev yerleri
değiştirilebilir veya başka görev verilmeyebilir.
Görevden
uzaklaştırılanlara bu süre içinde 657 sayılı Kanunun 141 inci maddesinin
birinci fıkrası hükmüne göre aylık ödenir. Ancak, bu kişilerden haklarında
soruşturma izni verilmemesine, soruşturmaya veya kovuşturmaya yer olmadığına,
beraatına, her ne sebeple olursa olsun kamu davasının düşmesine veya ortadan
kaldırılmasına karar verilenlerin ödenmeyen veya noksan ödenen her türlü özlük
hakları ödenir. Türk Silahlı Kuvvetlerinin yurtdışı kadrolarında görevliyken
görevden uzaklaştırılanlara da yurtiçinde bir kadroya atanıncaya kadar bu fıkra
uyarınca yurtdışı aylığı ödenir.
Ön inceleme veya soruşturmaya konu olan
fiillerinin hizmetlerine devama engel olmadığı anlaşılanların görevden
uzaklaştırma tedbirleri, haklarında karar verilmesi beklenmeksizin
kaldırılabilir.
Bu Kanun kapsamındaki görevden
uzaklaştırma tedbiri iki ayı geçemez. Bu süre zorunlu hallerde iki ayı geçmemek
üzere bir defa uzatılabilir. Görevden ayrı kalınan bu süreler hizmetten
sayılır." şeklindeki 53 üncü maddesinden sonra gelmek üzere aşağıdaki
maddenin ihdas edilmesini ve diğer maddelerin buna göre teselsül ettirilmesini
arz ve teklif ederiz.
 Hasan Hüseyin Türkoğlu  Alim
Işık Mehmet Erdoğan
 Osmaniye Kütahya Muğla
 Emin Çınar Ruhsar
Demirel
 Kastamonu Eskişehir
"Madde 54-
10/3/1983 tarihli ve 2803 sayılı Jandarma Teşkilat Görev ve Yetkileri
Kanunu'nun 24 üncü maddesinin birinci fıkrasında yer alan "Kanunun"
ibaresinden sonra gelmek üzere "ve bu Kanunda…
HASAN HÜSEYİN
TÜRKOĞLU (Osmaniye) – Geri çekiyoruz. 
BAŞKAN – Geri
çekildi. 
Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 53 Maddesinden
sonra aşağıdaki maddenin eklenmesi ve madde numaralarının buna göre teselsül
ettirilmesini arz ve teklif ederiz. 
 Ali Serindağ
 Gaziantep 
ALİ SERİNDAĞ
(Gaziantep) – Geri çekiyoruz. 
BAŞKAN – Geri çekildi. 
Madde 54’te biri Anayasa’ya aykırılık
olmak üzere üç adet önerge vardır, sırasıyla okutup işleme alıyorum. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2803
sayılı Kanunun 25 inci maddesinin (b) fıkrasının (4) numaralı bendine
"5442 sayılı İl İdaresi Kanununun" ibaresinden önce gelmek üzere
"Disiplin hükümleri saklı kalmak kaydıyla" ibaresi eklenmiştir."
şeklindeki 54 üncü maddesinin aşağıdaki şekilde değiştirilmesini arz ve teklif
ederiz
Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye

 Mesut Dedeoğlu Alim
Işık  Bülent Belen
 Kahramanmaraş Kütahya Tekirdağ
"Madde
54-2803 sayılı Kanunun 25 inci maddesinin (b) fıkrasının (4) numaralı bendine
"5442 sayılı İl İdaresi Kanununun" ibaresinden önce gelmek üzere
"Disiplin hükümleri dahil olmak üzere" ibaresi eklenmiştir."
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun “2803 sayılı
Kanunun 25 inci maddesinin (b) fıkrasının (4) numaralı bendine “5442 sayılı İl
İdaresi Kanununun" ibaresinden önce gelmek üzere “Disiplin hükümleri saklı
kalmak kaydıyla" ibaresi eklenmiştir." şeklindeki 54. maddesinin
Tasarı metninden çıkarılmasını arz ve teklif ederiz. 
 Ali Serindağ  Ali
Sarıbaş Tanju Özcan
 Gaziantep Çanakkale Bolu
 Ahmet Toptaş Ali
Haydar Öner  Celal Dinçer
 Afyonkarahisar Isparta İstanbul
 Levent Gök
 Ankara
BAŞKAN – Şimdiki önerge Anayasa’ya
aykırılık önergesidir, okutup işleme alacağım. 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti-tek adam-diktatörlük rejimi ve polis devletinin ötesinde,
fiili "savaş hali" uygulaması getirdiğinden kanun tasarısının 54 üncü
maddesinin Anayasa'ya aykırılık nedeniyle tasarı metninden çıkarılmasını arz ve
teklif ederiz.
 Pervin Buldan Hüsamettin
Zenderlioğlu Nazmi Gür
 Iğdır Bitlis Van
 Gülser Yıldırım  Demir
Çelik Erol Dora
 Mardin Muş Mardin
 Abdullah Levent Tüzel
 İstanbul
BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ HÜSEYİN
BÜRGE (İstanbul) – Katılmıyoruz Sayın Başkanım.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz.
BAŞKAN – Sayın Tüzel, buyurunuz. (HDP
sıralarından alkışlar) 
ABDULLAH LEVENT TÜZEL (İstanbul) –
Teşekkür ederim Sayın Başkan.
Değerli milletvekilleri, kabul edelim
ki ülkemizin bir iç güvenlik problemi yok ama iş güvenlik problemi var. Bu
problemi olduğu için ve
bunun üzeri örtülmediği için Hükûmetiniz bu konuda yeni bir torba yasa
hazırladı ama bu yasa da tabii, aynı sakat mantıkla hazırlandığı için yine
fedakârlık işçiden bekleniyor ama işverenlere, bu iş cinayetlerine yol açanlara
da âdeta taltif edercesine birtakım imtiyazlar, aflar getiriliyor. Onu
tartışacağız yeri geldiğinde ama bakın, bugün hâlâ işçiler ölmekte.
Zonguldak’ta bir işçi göçük nedeniyle öldü. Mart ayı içerisinde -daha mart
ayının ortasına bile gelmedik- inşaatlarda, madenlerde ölen işçi sayısı 15’i
şimdiden geçti. Ama ilginçtir, Çalışma Bakanlığı müfettişleri yerinde oturuyor.
Onlara üstü kapalı bir şekilde “Madenleri, inşaatları denetlemeye gitmeyin.”
deniyor, bunu iş müfettişleri ifade ediyor. 
Değerli milletvekilleri, bakın, Soma’nın üzerinden üç yüz
bir gün geçti, 301 madenci toprak altında kaldı ve Hükûmet birçok sözler verdi,
torba yasa çıktı, işte, Soma’yı Araştırma Komisyonu Raporu hâlâ okunmadı ama
şimdi TKİ önünde madenciler direniyor, bir hafta oldu tam. Niçin direniyor?
İşsizlik yardımıyla borçlarını çeviremiyorlar, sözler yerine getirilmedi, kıdem
tazminatları, ihbar tazminatları verilmedi. Kim peki bu işçilerin muhatabı, o
Soma Holding mi? Değil tabii ki. Soma Holding ne yapıyordu? TKİ’ye hizmet
üretiyordu. Yani asıl işveren, asıl patron, işçilerin muhatabı TKİ, onun için
önünde bu karda, kışta, soğukta, gece gündüz oradan sesimiz duyulsun diye
direniyorlar. 
Şimdi, biraz önce ekonomi zirvesi bitti. Ne dediler: “Bizim
bankalarımız sağlamdır, bu tür şoklara dayanıklıdır. Avrupa’daki dalgalanmalara
karşı hazırlıklı…” Doğru, hazırlıklılar çünkü onlar mudilerinden topladıkları
paralarla dolar biriktirmeye, dolar vurgununa devam ediyorlar, ciroları
artıyor. Onlara olan biten yok. Olan biten neye? İşte Somalı madencilere,
Zonguldaklı madencilere; her gün işten atılan, sendikalaştıkları için işten
atılan işçilerin başına gelenler ortada. İşte asıl bunların derdine yanıt
verilmesi gerekiyor. Atanamayan öğretmenler, atanma bekleyen nakış
öğretmenleri, 776 bin, iki yıllık yüksekokul mezunu atama bekliyor. Bakın, 2014
Kasım atamasında bunun binde 1’i, 770 kişi atanmış ve Hükûmete diyorlar ki:
“Hiç değilse nisan atamasında 20 bin ön lisans kadrosu açılsın.” Şeker
fabrikalarında çalışan geçici 3.500 işçi “Kadromuz nerede?” diye soruyor.
Değerli milletvekilleri, bugün
Bakırköy Özgürlük Meydanı’nda Bakırköy Belediyesindeki işçiler, BELEDİYE-İŞ
Sendikasında örgütlü işçiler basın açıklaması yaptılar, ben de oradaydım. Neydi
dertleri? Dertleri, geçen mart seçimlerinde yönetime gelen CHP’li belediye
başkanı ve ekibi, işi gücü yokmuş gibi, tasarruf tedbirlerini hayata geçirmek
için önce işçinin ekmeğine, alın terine, aldığı düşük ücrete göz koydu. Taşeron
işçisi, belediyeye bağlı bir şirketin işçisi; belediye, önce baş temsilciyi attı,
işte üç tane işçiyi attı… Neden? Çünkü işçi hak istiyor, çalışma koşulları
düzeltilsin diyor ama sürgün, mobing, tehdit ve en son işten atılma ama
biliyoruz ki CHP’nin en çok kullandığı şey “Emek en yüce değerdir.” sözü.
Burada CHP’li vekil arkadaşlarımın ve grup yönetiminin bu konuyu ele almaları
yönünde dikkatlerini çekmek istiyorum. Bir yıldır Bakırköy işçileri kan
ağlıyor. Örgütlü, sendikalı ve insanca çalışma istedikleri için bu muamelelerle
karşı karşıyalar. O nedenle patron tutumu, işveren tutumu taşeron çalıştırma
tutumu, şu, bu fark ettirmiyor. Bu kapitalizmin lanet, melanet yüzü burada da
karşımıza çıkıyor. 
Değerli milletvekilleri,
kapitalizmden söz edince, kriz fırsatçılığı doğdu; işte Hükûmeti arkasına aldı,
metal işçilerinin grevi yasaklandı, ardından patron krizi bahane edip
Eskişehir’de 34 işçiyi kapıya koydu, metal işçilerini kapıya koydu. Arkası
gelecek. Yapılan toplu sözleşmelere bile razı gelmeyen bir patron sınıfı var. 
(Mikrofon otomatik cihaz tarafından
kapatıldı)
ABDULLAH LEVENT TÜZEL (Devamla) –
Değerli milletvekilleri, onun için bu ülkenin iç güvenlik değil, işçilerin, emekçilerin can
güvenliği, örgütlenme hakkı ve emek mücadelesi esas itibarıyla gündemde. Buna
dikkatlerinizi çekmek istedim.
Teşekkür ediyorum.
BAŞKAN – Teşekkür ederim.
Sayın Gök…
LEVENT GÖK (Ankara) – Levent Bey’in
dile getirdiği konu hakkında ben de görüşlerimi söylemek istiyorum.
BAŞKAN – Buyurun.
VI.- AÇIKLAMALAR (Devam) 
19.- Ankara Milletvekili
Levent Gök'ün, İstanbul Milletvekili Abdullah Levent Tüzel’in 684 sıra sayılı
Kanun Tasarısı’nın 54’üncü maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
LEVENT GÖK (Ankara) – Sayın Başkan,
değerli milletvekilleri; az önce konuşan Halkların Demokratik Partisi
Milletvekili Sayın Levent Tüzel’in dile getirdiği ve partili bir belediye
başkanımız tarafından yönetilen Bakırköy Belediyesinde yaşanılan sorunla ilgili
olarak, ben de, burada, kendisi konuştuğu zaman muttali oldum. 
Elbette “Emek en yüce değerdir.” diyen
bir partinin mensubu olarak, böyle bir konunun Meclis kürsüsünden dile
getirilmesini önemserim ve bu konuda, gerek Belediye Başkanımızla gerek
sendikayla gerekse çalışanlarla ilgili bir bilgi alıp bu durumu değerlendirerek
emekten yana olan tavrımızı bundan sonra da sürdürme kararlılığı içerisinde
olduğumuzu sizlere bildirir, hepinizi saygıyla selamlarım.
Sağ olun. (CHP sıralarından alkışlar) 
BAŞKAN – Teşekkür ederim. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
S. NEVZAT KORKMAZ (Isparta) – Karar
yeter sayısı…
BAŞKAN – Karar yeter sayısı arayacağım.
Önergeyi oylarınıza sunuyorum: Kabul
edenler… Kabul etmeyenler… Karar yeter sayısı yoktur.
Birleşime on beş dakika ara veriyorum.
Kapanma Saati:
00.14
ONUNCU OTURUM
Açılma Saati: 00.31
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), Muhammet
Bilal MACİT (İstanbul)
-----0----- 
BAŞKAN – Sayın milletvekilleri, Türkiye Büyük Millet Meclisinin 73’üncü
Birleşiminin Onuncu Oturumunu açıyorum.
684 sıra sayılı Kanun Tasarısı’nın 54’üncü maddesi üzerindeki, İstanbul
Milletvekili Sayın Abdullah Levent Tüzel ve arkadaşlarının önergesinin
oylamasında karar yeter sayısı bulunamamıştı. 
Şimdi, önergeyi tekrar oylarınıza sunacağım ve karar yeter sayısı
arayacağım.
Kabul edenler… Kabul etmeyenler… Karar yeter sayısı vardır, kabul
edilmemiştir.
Tasarının görüşmelerine devam edeceğiz.
Komisyon ve Hükûmet yerinde.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis Vazife ve Salahiyet Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile İstanbul Milletvekili Mahmut Tanal’ın; Nüfus Hizmetleri Kanununda
Değişiklik Yapılmasına Dair Kanun Teklifi, İstanbul Milletvekili Bülent
Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis Vazife
ve Selahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Selahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun “2803 sayılı Kanunun 25 inci
maddesinin (b) fıkrasının (4) numaralı bendine “5442 sayılı İl İdaresi
Kanununun" ibaresinden önce gelmek üzere “Disiplin hükümleri saklı kalmak
kaydıyla" ibaresi eklenmiştir." şeklindeki 54. maddesinin Tasarı
metninden çıkarılmasını arz ve teklif ederiz. 
Ali
Serindağ (Gaziantep) ve arkadaşları
BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ SERMİN BALIK
(Elâzığ) – Katılmıyoruz Sayın Başkan.
BAŞKAN – Hükûmet katılıyor mu?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan.
BAŞKAN – Sayın Levent Gök, buyurunuz.
(CHP sıralarından alkışlar) 
LEVENT GÖK (Ankara) – Sayın Başkan,
değerli milletvekilleri; “insan hakları” tarihî gelişim içerisinde devletin
sınırlandığı, bireyin hak ve özgürlüklerinin korunduğu bir kavramdır. Devlet
bireye karşı korunmayacaktır, birey devlete karşı korunacaktır. Devlet bireyin
hak ve özgürlükler alanına giremez. 
Türkiye'nin yetiştirdiği en ünlü bilim
adamlarından Sayın Profesör Doktor Tarık Zafer Tunaya yıllar önce Paris’te bir
müzeyi gezerken gözleri küçük bir kitaba takılır, 1791 Fransız Anayasası.
Eserin biraz daha altına baktığında okuduğu şu cümle kanını dondurur: “Bu kitap
insan derisiyle kaplanmıştır.” Bu söz hürriyet savaşlarının derinliğini,
uzunluğunu, “özgürlük” denilen şeyin bedava olmadığını o kadar anlamlı
anlatıyor ki hür yaşamanın bedeli açıkça anlaşılıyor. 
Bu mücadeleler bizi günümüzün demokrasi
anlayışına ulaştırmıştır. Amaç, insanın insan olmak onuruyla birtakım haklara
ve hürriyetlere sahip bulunduğunu kabul etmektir. İnsanın, içinde serbestçe
hareket edeceği bir alan vardır. Bu hakları ona iktidar vermemiştir, o onlara
doğuştan, insan olarak doğduğu için sahiptir. Yönetenler bu hakları tanımalı,
korumalı ve geliştirmelidir. Fert fert, kitle kitle yapılmış olan bu
ihtilallerin ortak amacı bu fikirlerde toplanmıştır. Tarihin bize sunduğu
iktidar türleri krallar, emirler, sultanlar yurttaşların haklarını bir bahşiş,
bir ulufe gibi görmüşlerdir. Ne demektir insan hakları? Ancak insanlar o
haklardan onların dağıttığı oranda hak sahibi olabilirlerdi. İnsanlar birer
kuldurlar, hak istemeye hakları yoktur. Görevleri, iktidarın yüceliğini ve
gücünü arttırmaktır, o kadar. İşte bu fikirlerle savaşılmıştır. Bütün
ihtilallerin amacı, bu otoriter kuralları yıkmak, bu yolda elde edilmiş
sonuçlara yeni gelişmeler eklemek olmuştur. Hürriyet mücadelesi, insan
derisiyle kaplı anayasalar içinde bizi bugüne kadar devam eden uzun bir gelişme
çizgisine itmiştir. 
Sayın Başkan, değerli milletvekilleri,
özellikle AKP milletvekilleri; iç güvenlik paketinde vereceğiniz her kabul oyu
faşizmin ayak seslerini hızlandıracak, polis devletinin kapısını korkunç bir
şekilde aralayacaktır; vereceğiniz her kabul oyu vali ve mülki amirleri bir
derebeyi hâline getirecektir, yargı mekanizmasını devre dışı bırakacaktır;
vereceğiniz her kabul oyu kişi özgürlüğü ve güvenliğini ortadan kaldıracak,
devlet güvenliği adına ülkeyi korku imparatorluğuna dönüştürecektir;
vereceğiniz her kabul oyuyla gözaltılar ve tutuklamalar bir azgın dalgaya
dönüşecek, zaten demokratik olmayan cumhuriyetin bir uçtan bur uca “F” tipi
zindanlar cumhuriyetine dönüşme olanağını getirecektir; vereceğiniz her kabul
oyuyla demokrasinin vazgeçilmez unsuru olan demokratik muhalefet hakkı ortadan
kalkacak, kaldırıldığı ileri sürülen askerî vesayetin yerini tekçi polis ve
istihbarat vesayeti oluşturacaktır; vereceğiniz her kabul oyuyla polis hem
savcı hem yargıç olacaktır. Değerli milletvekilleri, vereceğiniz her kabul
oyuyla suç işleyen görevlilerin yargılanması imkânsız hâle gelecektir.
Sayın Başkan, değerli milletvekilleri;
Benjamin Franklin’in şu sözünü size hatırlatmak isterim: “Biraz güvenlik için
özgürlükten vazgeçebilenler ne özgürlüğü ne de güvenliği hak ederler.” (CHP
sıralarından alkışlar) Ama yurttaşlarım merak etmesinler, bizler Pir Sultan
Abdal geleneğinden geliyoruz. Ne diyor Pir Sultan: 
“Kadılar, müftüler fetva yazarsa, 
İşte kement, işte boynum asarsa, 
İşte hançer, işte kellem keserse, 
Dönen dönsün, ben dönmezem yolumdan.”
diyen bir gelenekten geliyoruz. 
Hepinizi saygıyla selamlıyorum. (CHP
sıralarından “Bravo” sesleri, alkışlar)
BAŞKAN – Teşekkür ederim Sayın Gök.
Önergeyi oylarınıza sunuyorum…
ALİ SERİNDAĞ (Gaziantep) – Karar yeter
sayısı…
BAŞKAN – Karar yeter sayısı arayacağım.
Kabul edenler… Kabul etmeyenler…
Sayar mısınız?
ALİ SERİNDAĞ (Gaziantep) – Elektronik
oylama yapalım.
BAŞKAN – Elektronik oylama yapıyorum.
İki dakika süre veriyorum.
Buyurunuz.
(Elektronik cihazla oylamaya başlandı)
HASİP KAPLAN (Şırnak) – Oylamada bir milletvekili
kalkıyor, “Ret.” diye bağırıyor, burada milletvekili iradesinin üzerine etki
yapıyor. Bırakın, milletvekilleri özgür iradesini kullansın, isteyen kabul
kullanır, isteyen ret kullanır, isteyen çekimser. Hangi İç Tüzük’te var Sayın
Başkan? Bunu uyarın. Yani Ramazan Can’ı kim görevlendirdi arkadaşlar, hangi
grup başkan vekili görevlendirdi? Yani şimdi, tellallık yok İç Tüzük’te yani
eskiden böyle bağırırlardı.
(Elektronik cihazla oylamaya devam
edildi)
BAŞKAN – Karar yeter sayısı vardır,
önerge reddedilmiştir.
HASİP KAPLAN (Şırnak) – Bu oylamalar
yapılırken kaç ret, kaç çekimser, kaç kabul, bilmiyoruz Sayın Başkan, kamuoyu
izliyor bizi İnternet üzerinden. Her ne kadar iktidar partisi kapatmışsa da
halkımız İnternet’ten izliyorlar.
BAŞKAN – 177 ret vardı, 3 de pusula
var, diğerleri kimse girmemiş yani kabul yok, sisteme giren de yok.
BÜLENT TURAN (İstanbul) – Madem öyle
bir de kabulü görelim.
BAŞKAN – Çıktı, kabul sıfır, ret 177,
çekimser sıfır, toplam 177. (AK PARTİ sıralarından gülüşmeler)
Önergeyi okutuyorum:
“Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun ‘2803 sayılı
Kanunun…’”
BİNNAZ TOPRAK (İstanbul) – Sayın
Başkan, anlamıyoruz okunanları. Sayın Başkan, anlayamıyoruz, bir dakika tutar
mısınız.
ADNAN ŞEFİK ÇİRKİN (Hatay) – Biraz
hızlı okuyor Bayram Bey, Sayın Başkan.
BİNNAZ TOPRAK (İstanbul) –
Anlayamıyoruz ne söylendiğini efendim.
BAŞKAN – Bayram Bey, yavaş yavaş
lütfen.
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…25 inci maddesinin (b) fıkrasının (4)
numaralı bendine "5442 sayılı İl İdaresi Kanununun" ibaresinden önce
gelmek üzere "Disiplin hükümleri saklı kalmak kaydıyla" ibaresi
eklenmiştir." şeklindeki 54 üncü maddesinin aşağıdaki şekilde
değiştirilmesini arz ve teklif ederiz.
Mehmet Erdoğan
(Muğla) ve arkadaşları
“Madde 54-2803 sayılı Kanunun 25 inci
maddesinin (b) fıkrasının (4) numaralı bendine "5442 sayılı İl İdaresi
Kanununun" ibaresinden önce gelmek üzere "Disiplin hükümleri dahil
olmak üzere" ibaresi eklenmiştir.""
BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ SERMİN BALIK
(Elâzığ) – Katılmıyoruz Sayın Başkan.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan.
BAŞKAN – Kim konuşacak?
Sayın Belen, buyurunuz. (MHP
sıralarından alkışlar)
BİNNAZ TOPRAK (İstanbul) – Sayın
Başkan, ben bir şey sorabilir miyim?
BAŞKAN – Sayın Belen konuşsa, buraya
getirdik şimdi, ayıp olur. Ondan sonra sizi dinlerim.
Buyurunuz.
BÜLENT BELEN (Tekirdağ) – Sayın Başkan,
değerli milletvekilleri; tasarının 54’üncü maddesiyle ilgili Milliyetçi Hareket
Partisi adına söz almış bulunmaktayım. Genel Kurulu saygılarımla selamlıyorum.
Sayın Başkan, sözlerime başlamadan
evvel -dün oldu artık, gece yarısını geçtik- 17.15 sıralarında cep telefonuma
Kuzey Irak’ın Kerkük kentinden bir Türkmen’in mesajı geldi, onu okumak
istiyorum. Türkmen sesini duymayan Hükûmetin kulakları belki bu feryadı duyar.
Muhammed Faik adlı bir Türkmen kardeşimiz: “Selamünaleyküm ağabey. Acımız çok
büyük. Lütfen dinleyin bizi. PKK, bu akşam Irak Türkmen Cephesine saldırı yaptı
ve Kerkük Kalası’nda Türkmen Bayrağı’nı yakıp Peşmerge Bayrağı çektiler. Ya,
ağabey, 10 çalışan silah yok elimizde. Boğulduk kahırdan, elimizden bir şey
gelmiyor. Lütfen cevap verin.” 
Evet, değerli AKP’li milletvekilleri
arkadaşlarım, Türkmenler feryat ediyor ve maalesef sizin kulaklarınız duymuyor.

Evet, Sayın Başkan, 19 Şubat tarihinden
beri ülke gündemini meşgul eden ve kamuoyunda “iç güvenlik paketi” olarak
bilinen kanun tasarısının görüşmelerine devam ediyoruz. Milliyetçi Hareket
Partisi olarak tasarıda karşı olduğumuz maddelerle birlikte, desteklediğimiz ve
“evet” oyu verdiğimiz maddeler de var. Bunlara örnek olarak, Toplantı ve
Gösteri Yürüyüşleri Kanunu’na “havai fişek, molotof, demir bilye ve sapan”
ibarelerini ekleyerek bunlarla toplantı ve gösteri yürüyüşlerine katılmayı
yasaklayan tasarının 7’nci maddesine, bunun dışında, bu tür toplantılara, bu malzemelerin
dışında örgüt ve toplulukların kıyafetleriyle toplantı ve gösterilere
katılanların cezalandırılmasıyla ilgili 8’inci maddesine, yine 2911 sayılı
Kanun çerçevesinde şiddet olaylarında ortaya çıkan zararın zararı verenler
tarafından ödenmesine ilişkin rücu maddesi olan 9’uncu maddesine, 3713 sayılı
Terörle Mücadele Kanunu’nun içine dercedilen molotof ve kimliğini gizlemek
amacıyla yüzünü kapatanların cezalandırılmasına ilişkin 10’uncu maddesine,
bonzaiyle ilgili 11’inci ve 12’nci maddelerine, toplantı ve gösteri
yürüyüşlerine yukarıda sayılan materyallerle katılanları tutuklamaya ilişkin
bir hüküm içeren 14’üncü maddesi ile terörden doğan zararların rücusuna ilişkin
17’nci maddesi ve taşıt kiralamalarıyla ilgili 18, 19 ve 20’nci maddeleri
Milliyetçi Hareket Partisi tarafından desteklenmiş ve “evet” oyu verilmiştir. 
Buna rağmen -17 ve 25 Aralık- Erdoğan
ve onun emanetçisi Davutoğlu, katıldıkları programlarda sürekli Milliyetçi
Hareket Partisini ve Sayın Genel Başkanımız Devlet Bahçeli’yi molotofkokteyli
ve bonzainin yasaklanmasına karşı çıkmakla suçlamaktadır. Bu tamamen yalandır,
Başbakan ve Cumhurbaşkanı milletin gözünün içine baka baka yalan ve
iftiralarına devam etmektedir. Bizim karşı çıktığımız konu, tasarının genel
itibarıyla kolluk kuvvetlerini iktidarın kapı kulu askerine çevirmesinedir. Şu
anda görüştüğümüz maddelerin ilgili olduğu Jandarma ve Sahil Güvenlik
Komutanlıkları, askerî görevleri göz önüne alınmadan, hiyerarşik yapısı
bozulacak şekilde iktidarın kontrolüne verilmektedir diyor, iyi akşamlar
diliyorum. (MHP sıralarından alkışlar) 
BAŞKAN – Teşekkür ederim Sayın Belen.
BÜLENT BELEN (Tekirdağ) – Karar yeter
sayısı…
III. YOKLAMA
(MHP sıralarından bir grup milletvekili
ayağa kalktı) 
OKTAY VURAL (İzmir) – Yoklama
istiyoruz. 
BAŞKAN – Yoklama talebi var. 
Sayın Erdoğan, Sayın Vural, Sayın
Günal, Sayın Korkmaz, Sayın Türkoğlu, Sayın Işık, Sayın Dedeoğlu, Sayın Belen,
Sayın Yılmaz, Sayın İrbeç, Sayın Çınar, Sayın Kalaycı, Sayın Şandır, Sayın Öz,
Sayın Varlı, Sayın Adan, Sayın Çirkin, Sayın Uzunırmak ve Sayın Torlak ve de
Sayın Şimşek. 
İki dakika süre
veriyorum ve de başlatıyorum. 
(Elektronik
cihazla yoklama yapıldı) 
BAŞKAN –
Toplantı yeter sayısı vardır. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporları (1/995, 2/422, 2/514, 2/909, 2/1518, 2/1579,
2/1632, 2/2443, 2/2469) (S. Sayısı: 684) (Devam)
BAŞKAN –
Önergeyi oylarınıza… 
LEVENT GÖK (Ankara)
– Karar yeter sayısı…
BAŞKAN – Karar
yeter sayısı da arayacağım.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir,
karar yeter sayısı vardır. 
Sayın Toprak… 
BİNNAZ TOPRAK
(İstanbul) – Bu önergeleri okuyan arkadaşımızı defalarca uyardık. Gerçekten
hangi önerge okunuyor, bunu anlayabilmek mümkün değil. Yani, acaba birisiyle en
hızlı önerge okuma yarışmasına mı girdi, düşünmüyor değilim. 
İkincisi, bakın,
daha önce önergeler okunduğunda kim imzalıyor, bu imzalar okunurdu.
“Arkadaşları” diyor. Bir kere, o imzalayan insanlara ayıp “arkadaşları” diye
geçiştirilmesi. 
Üçüncüsü de, ben
şahsen -belki arkadaşlar da- bilmek istiyorum yani bu önergeleri kimler
imzalamış? Bu bizim hakkımız diye düşünüyorum. 
BAŞKAN – Hocam,
bir saniye. 
Şimdi, şöyle
usul: Hızlı okuma konusunda uyardınız, kendisini uyardım. 
BİNNAZ TOPRAK
(İstanbul) – Ama kaç kere uyarıyoruz. 
BAŞKAN – Anladım
da kendisini uyardım, ben de dikkat edeceğim. 
Ama, şimdi, önergelerin… Üç önerge var,
üçü birden önce birer kere okunuyor, hepsinde imzaların kimlere ait olduğu
söyleniyor. Sonra, ikinci defa yani aynı önerge ikinci kere okunduğunda konuşma
yapacak arkadaş için, mesela siz konuşacaksanız o önergede “Sayın Binnaz
Toprak, İstanbul Milletvekili ve arkadaşları” deniyor. Bugüne kadar böyle
olmuştu ama arzu ediyorsanız hepsini beraber okuturuz yani ikinci kerede de.
LEVENT GÖK (Ankara) – Okusun efendim.
BİNNAZ TOPRAK (İstanbul) – Evet, lütfen
okusun. (AK PARTİ sıralarından gürültüler)
MEHMET GÜNAL (Antalya) – Kimi reddedeceğimizi
bilelim yani.
BİNNAZ TOPRAK (İstanbul) – Hayır, bir
de yani orada olmaması gereken bir imza olabilir o önergede, bilmiyoruz ki. 
BAŞKAN – Şimdi Hocam, bakın, bu son
cümle uymadı. Söylemeye çalıştığım şey şu: Bugüne kadar bütün herkes…
İHSAN ŞENER (Ordu) – Yazılı verelim
Hocam, yazılı!
BAŞKAN - Yani, ben 2007’den beri Meclis
Başkan Vekilliği yapıyorum, benden önce de benden sonra da aynı şey olacak. 
Tabii, bu kanun farklı şekilde
algılandığı için -yani muhalefet tarafından ve de iktidar tarafından, iki taraf
da ayrı ayrı bakıyor- dolayısıyla, yani bu talebiniz, bugüne kadar
uygulananların dışında bir talep. Tamamdır yani değerlendireceğim ama yani
tekrar ediyorum -hem tutanaklara girsin- yapılan şey yanlış değil. Önce bütün
önergeler tek tek bütün imzalarıyla beraber okunuyor, ikinci kere de okunuyor,
sadece orada, konuşma yapacak arkadaşın adı söyleniyor ama dediğim gibi. Yani
usul buna göre. Hayır, dağıtılma kısmı ayrı yani onu grup başkan vekilleri
biliyor da. Yani bugüne kadar uygulanan budur.
Tamam mı Hocam?
BİNNAZ TOPRAK (İstanbul) – Peki. 
BAŞKAN – Yani orada bir usulsüzlük yok.

LEVENT GÖK (Ankara) – Efendim, bir ara
verin on dakika.
BAŞKAN - Maddeyi oylarınıza sunuyorum:
Kabul edenler… Kabul etmeyenler… Kabul edilmiştir.
Yeni madde ihdasına dair iki adet
önerge vardır, ilkini okutuyorum:
“Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile…”
BİNNAZ TOPRAK (İstanbul) – Hah, bravo!
(Kâtip Üye Burdur Milletvekili Bayram
Özçelik tarafından önergenin okunmasına devam edildi)
“…İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "2803 sayılı
Kanunun 25 inci maddesinin (b) fıkrasının (4) numaralı bendine "5442
sayılı İl İdaresi Kanununun" ibaresinden önce gelmek üzere "Disiplin
hükümleri saklı kalmak kaydıyla" ibaresi eklenmiştir." şeklindeki 54
üncü maddesinden sonra gelmek üzere aşağıdaki maddenin ihdas edilmesini ve
diğer maddelerin buna göre teselsül ettirilmesini arz ve teklif ederiz.
 Mehmet Erdoğan Bülent
Belen Seyfettin Yılmaz
 Muğla Tekirdağ Adana
 Alim Işık
 Kütahya”
MEHMET ERDOĞAN
(Muğla) – Çekiyoruz.
BAŞKAN – Geri
çekildi.
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun  54.
Maddesinden sonra aşağıdaki maddenin eklenmesini ve madde numaralarının buna
göre teselsül ettirilmesini arz ve teklif ederiz.
 Ali
Serindağ
 
Gaziantep
LEVENT GÖK
(Ankara) – Geri çekiyoruz. 
BAŞKAN – Geri çekildi. 
Madde 55’te biri Anayasa’ya aykırılık
olmak üzere üç adet önerge vardır. Sırasıyla okutup işleme alıyorum: 
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal Kaplan'ın;
2559 Sayılı Polis Vazife ve Selahiyet Kanununda Değişiklik Yapılmasına İlişkin
Kanun Teklifi, Adana Milletvekili Osman Faruk Loğoğlu'nun; Emniyet Teşkilatı
Kanununda Değişiklik Yapılması Hakkında Kanun Teklifi, Mersin Milletvekili
Ertuğrul Kürkcü'nün; Polis Vazife ve Salahiyet Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun 2803 sayılı Kanunun ek 1 inci maddesi
aşağıdaki şekilde değiştirilmiştir.
"EK MADDE 1- Jandarmanın askeri
görevleri haricindeki diğer görevleriyle ilgili eylem ve işlemleri İçişleri
Bakanlığı, valiler ve kendi amirleri tarafından denetlenir ve teftiş
edilir."" şeklindeki 55 inci maddesinin Jandarma Teşkilatında
siyasallaşmaya neden olacağından aşağıdaki şekilde değiştirilmesini arz ve
teklif ederiz.
 Mehmet Erdoğan Mesut
Dedeoğlu Yusuf Halaçoğlu
 Muğla Kahramanmaraş Kayseri
 Alim Işık Hasan
Hüseyin Türkoğlu S. Nevzat Korkmaz
 Kütahya Osmaniye Isparta
"MADDE 55- 2803 sayılı Kanunun ek 1 inci maddesi aşağıdaki
şekilde değiştirilmiştir.
"EK MADDE 1- Jandarmanın mülki
görevleriyle ilgili eylem ve işlemleri İçişleri Bakanlığı, valiler ve kendi
amirleri tarafından denetlenir ve teftiş edilir.""
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, 
"2803 sayılı Kanunun ek 1 inci
maddesi aşağıdaki şekilde değiştirilmiştir. 
"EK MADDE 1- Jandarmanın askerî
görevleri haricindeki diğer görevleriyle ilgili eylem ve işlemleri İçişleri
Bakanlığı, valiler ve kendi amirleri tarafından denetlenir ve teftiş
edilir."" şeklindeki 55. maddesinin Tasarı metninden çıkarılmasını
arz ve teklif ederiz.
 Ali Haydar Öner Celal
Dinçer Tanju Özcan
 Isparta İstanbul Bolu
 Ahmet Toptaş Ali
Sarıbaş Ali Serindağ
 Afyonkarahisar Çanakkale Gaziantep
BAŞKAN – Şimdiki önerge Anayasa’ya
aykırılık önergesidir, okutup işleme alıyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam - diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 55 inci maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan Nazmi
Gür  Gülser Yıldırım
 Iğdır  Van
 Mardin
 Hüsamettin Zenderlioğlu  Abdullah
Levent Tüzel  Demir Çelik 
 Bitlis  İstanbul Muş
 Erol Dora 
 Mardin
BAŞKAN – Komisyon, katılıyor mu?
İÇİŞLERİ KOMİSYONU SÖZCÜSÜ SERMİN BALIK
(Elâzığ) – Katılmıyoruz Sayın Başkan.
BAŞKAN – Hükûmet katılıyor mu?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkanım.
BAŞKAN – Sayın Erol Dora, buyurunuz.
(HDP sıralarından alkışlar) 
EROL DORA (Mardin) – Sayın Başkan,
değerli milletvekilleri; 684 sıra sayılı Kanun Tasarısı’nın 55’inci maddesi
üzerine Halkların Demokratik Partisi adına söz almış bulunuyorum. Genel Kurulu
saygıyla selamlıyorum.
55’inci maddede jandarmanın askerî
görevleri haricindeki diğer görevleriyle ilgili eylem ve işlemlerinin İçişleri
Bakanlığı, valiler ve kendi amirleri tarafından denetleneceği ve teftiş
edileceği biçiminde bir düzenlemeye gidilmektedir. Bu maddeyle yapılmak istenen
de diğer maddelerle bağlantılı biçimde AKP iktidarının bir kolluk gücü olan
jandarmanın görevlerini insan hak ve özgürlükleri temelinde yeniden tanımlamak
yerine jandarmanın tüm yetkilerini koruyarak kendi egemenliğine alma biçiminde
yorumlanabilecek bir hamle niteliğindedir. 
Değerli milletvekilleri, Türkiye’de
polis de, jandarma da toplumun güvenlik gücü olamamıştır. Bu tasarının tümüyle
ve bu maddenin jandarmaya ilişkin muhtevasıyla AKP iktidarını koruyacak bir
güvenlik teşkilatı dizayn edilmek istenmektedir. Bu tasarı, sadece AKP siyasal
iktidarının toplumsal özgürlükleri daraltma, toplumsal muhalefeti bastırma ve
kolluk güçlerinin yetkilerini artırma girişimi değildir. Bu tasarı, aynı
zamanda üç önemli erkten biri olan yargıyı bütünüyle tasfiye etme çabasıdır. 
Sayın Başkan,
değerli milletvekilleri; Türkiye’de hak ve özgürlüklerin kullanılması önünde,
yasal engeller yanında uygulamadan kaynaklanan çok sayıda hak ihlali fiilen
yaşanıyorken bu hak ve özgürlükleri daha da kısıtlayacak ve kolluk güçlerinin keyfî
tutumlarına yasal dayanak oluşturacak otoriter, iptidai düzenlemelerin Meclis
gündemine getirilmesini kaygı verici ve siyaseten utanç verici bir gelişme
olarak değerlendirdiğimizi bir kez daha belirtmek durumundayız.
Değerli
milletvekilleri, biliyorsunuz, Türkiye, Anayasa Mahkemesine bireysel başvuru
hakkı sağlanana kadarki dönemde Avrupa İnsan Hakları Mahkemesinde sözleşmeyi en
fazla ihlal eden devlet konumundadır. Yine Türkiye, en fazla kendisi aleyhine
karar çıkan devlet durumundadır ve en fazla bekleyen davası bulunan devlet
konumundadır. Yani Türkiye, yurttaşlarının haklarını koruyamayan ve kendi
yurttaşlarının haklarını en fazla ihlal eden devlettir.
Jandarmanın
denetimi ve teftişinin valilere verilmesinin ne anlama geldiğini bu toplum
olağanüstü hâl dönemlerinde çok iyi kavramıştır. Bu tasarıyla her bir valiye
olağanüstü hâl bölgesi valilerinde bile olmayan yetkiler verilmektedir. 
Değerli
milletvekilleri, devletin hak ihlallerine bulaşmasının en büyük nedeni, bu
tasarıda da olduğu gibi, kamu gücünü kullananlara verilen sınırsız ve muğlak
yetkiler ve suça bulaşmış kamu görevlilerinin etkin biçimde yargılanmaması ve
cezalandırılmamasıdır. 17.500 faili meçhul cinayet valilerin, jandarmanın,
polisin sınırsız yetkilerle donatıldığı bir dönemde yaşanmıştır. AKP Hükûmeti
olağanüstü hâl uygulamasını kaldırmakla övünmekteyken olağanüstü hâl
uygulamalarının daha da gerisinde uygulamalara girişmektedir. Oysa olağanüstü
hâl uygulamalarının bu ülkeye, bu ülke yurttaşlarına nasıl travmalar
yaşattığını burada grubu bulunan partilerin milletvekilleri çok iyi
bilmektedirler.
Değerli milletvekilleri, Türkiye Büyük
Millet Meclisine son yıllarda “reform paketleri” adı altında AKP Hükûmetince
sunulan tasarı ve tekliflerin, iktidarın o andaki ihtiyaçlarına endeksli ve halkın
muhalefet etme özgürlüğünü tümüyle ortadan kaldırmayı hedefleyen, esas olarak
hukuk devleti ilkesini işlevsiz kılan, yargı bağımsızlığı ve erkler ayrılığı
ilkelerini tümden yok sayan, sonuçta yargının, yasamanın ve zaten alabildiğine
antidemokratik işleyen sistemin meşruiyetini ortadan kaldırdığı aşikârdır. 
Değerli milletvekilleri, bu tasarının
lafzına ve ruhuna bakacak olursak, AKP’nin meydanlarda sıkça dillendirdiği yeni
Anayasa’dan ne anladığını da açıkça görebiliyoruz. Şunu açıkça belirtmeliyiz ki:
Bir siyasi partinin güvenlik kavramından ne anladığı, güvenliği sağlamak
konusunda nasıl yöntemler izlediği aslında o siyasi zihniyetin demokrasiden de
ne anladığının en açık ifadesidir. AKP’nin güvenlikten anladığı, toplumu eve
hapsetmek ve itirazı olan her yurttaşı potansiyel suçlu görmek biçimindedir. Bu
tasarı da tıpkı 1925 tarihli Takriri Sükûn Yasası gibi muhalefete tahammül
edemeyen bir iktidar inşa etmek isteyen zihniyetlerin ürünüdür. Bu bağlamda,
AKP Hükûmetini otoriter rejimleri örnek almak yerine demokratik rejimleri örnek
almaya bir kez daha davet ediyor, Genel Kurulu saygıyla selamlıyorum. (HDP
sıralarından alkışlar) 
BAŞKAN – Teşekkür ederim Sayın Dora. 
LEVENT GÖK (Ankara) – Karar yeter
sayısı… 
BAŞKAN - Önergeyi oylarınıza sunuyorum,
karar yeter sayısı arayacağım. 
Kabul edenler… Kabul etmeyenler… Karar
yeter sayısı vardır, önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal Kaplan'ın;
2559 Sayılı Polis Vazife ve Selahiyet Kanununda Değişiklik Yapılmasına İlişkin
Kanun Teklifi, Adana Milletvekili Osman Faruk Loğoğlu'nun; Emniyet Teşkilatı
Kanununda Değişiklik Yapılması Hakkında Kanun Teklifi, Mersin Milletvekili
Ertuğrul Kürkcü'nün; Polis Vazife ve Selahiyet Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun, 
"2803 sayılı Kanunun ek 1 inci
maddesi aşağıdaki şekilde değiştirilmiştir. 
"EK MADDE 1- Jandarmanın askerî
görevleri haricindeki diğer görevleriyle ilgili eylem ve işlemleri İçişleri
Bakanlığı, valiler ve kendi amirleri tarafından denetlenir ve teftiş
edilir."" şeklindeki 55. maddesinin Tasarı metninden çıkarılmasını
arz ve teklif ederiz.
Ali Serindağ
(Gaziantep) ve arkadaşları
BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ SERMİN BALIK
(Elâzığ) – Katılmıyoruz Sayın Başkan.
BAŞKAN – Hükûmet?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan.
BAŞKAN – Sayın Serindağ, siz mi
konuşacaksınız?
ALİ SERİNDAĞ (Gaziantep) – Evet
efendim. 
BAŞKAN – Buyurunuz. (CHP sıralarından
alkışlar) 
ALİ SERİNDAĞ (Gaziantep) – Teşekkür
ederim Sayın Başkan.
Sayın Başkan, yavaş yavaş tasarının
önemli maddelerinin sonlarına doğru geliyoruz. Ta, baştan bu yana uyarılarımızı
yapmaya gayret ediyoruz. Biz bu uyarıları yaparken hem sizi hem bizi hem
ülkemizi hem de ülkemizin geleceğini, gelecek nesilleri düşünüyoruz. 
Şimdi, yeteri kadar bir sebep yoksa
yerleşmiş kuralların değiştirilmesi çok doğru değildir ama her zaman veya zaman
zaman idarede reform yapma gereği duyulabilir; geçmişte de bu olmuştur ve bunun
için ayrıntılı çalışmalar da yapılmıştır. Bunun en bariz örneği MEHTAP
Raporu’dur, ondan sonra da KAYA Raporu’dur, bir de İçişleri Bakanlığında
yapılan iç düzen çalışmalarıdır. İçişleri Bakanlığında görev yapmış olan
arkadaşlarım bunu da hatırlarlar yani şayet idarede bir reform yapılması
gerekiyorsa uzun vadeli çalışmaların yapılması, değişik aktörlerin, akademik
çevrelerin ve o hizmete muhatap olanların katkılarını almak suretiyle bu
çalışmaların yapılması lazım. Böyle alelacele kurumları değiştirmek, farklı bir
fonksiyon yüklemek veya farklı bir duruma getirmek hepimiz için olumlu
neticeler vermez. 
Şimdi şunu samimiyetle size soruyorum:
Yani jandarma teşkilatındaki bu değişiklik neden icap etti? Jandarma bugüne
kadar kendi üzerine düşen görevleri yapmadı da mı öyle bir gereklilik duydunuz?
Öyle bir şey varsa burada çıkın açıklayın, biz de ona göre görüşümüzü ifade
edelim. Hiçbir şey demiyorsunuz, “E, biz değiştireceğiz.” diyorsunuz. Yani bir
şeyi değiştirmek için değiştirmek gerekmez ki, onun bir sebebi olmak gerekir.
Nedir? Acaba MİT tırları mı? 
Şimdi, bakınız, il ve ilçe jandarma
komutanlarının göreve atanmalarında, yer değiştirmelerinde, disipline tabi
tutulmalarında, görevden uzaklaştırılmalarında Jandarma Genel Komutanlığını
tamamen devre dışı bırakıyorsunuz. Siz olsanız, sizin bir şirketiniz varsa, siz
şirketinize eleman alırken veya şirketinizin departmanları arasında personel
aktarımı yaparken o şubenin sorumlusunun görüşünü almaz mısınız? Yani orada
alıyorsunuz da koca bir devlet teşkilatında bu gerekliliği niye duymuyorsunuz? 
Değerli arkadaşlarım, bu çok yanlıştır,
bu çok yanlıştır. Jandarma Genel Komutanı hakkında her türlü tasarrufta
bulunabilirsiniz ama onun dışındaki jandarma personeliyle ilgili tasarruf
Jandarma Genel Komutanlığına ait olmak gerekir. Jandarma Genel Komutanlığı,
devamlı söylüyorum, Türk Silahlı Kuvvetlerinin ayrılmaz bir parçasıdır. Öyle
mi? Zaten Teşkilat Kanunu’nda öyle yazıyor. O zaman Teşkilat Kanunu’ndaki o
hükmü değiştirin. 
Peki, Kara Kuvvetleri Komutanlığında
bir albay atanırken veya bir alay komutanı atanırken Genelkurmay Başkanının
onayı mı anlıyor? Yo, kuvvet, kendi içerisinde -hangi kuvvetse- o atamayı
yapıyor, yer deştirmeyi yapıyor. Peki, jandarmada niye farklı bir yol
izliyorsunuz? 
Şimdi, efendim, askerî görevleri
dışındaki bir nedenle işte görevden uzaklaştırmalarda… Peki, adli görevle
ilgili bir konuda niye vali ya da kaymakam görevden uzaklaştırsın? O, adli bir
görev? Jandarmanın mülki görevi var mı, var; adli görevi var mı, var; askerî görevi
var mı, var; bir de “diğer görevler” diye sayılmış. Şimdi, adli bir görevden
ötürü bir jandarma subayının veya jandarma astsubayının görevden
uzaklaştırılmasını siz hukukla bağdaştırabiliyor musunuz? O zaman ne yapacak?
İşte Adana’da olduğu gibi, sizin hoşunuza gitmeyen bir davranışta bulunan,
kanuna uygun olarak görevini yapan jandarma subayını ne yapıyorsunuz? Görevden
uzaklaştıracaksınız, ondan sonra dilediğinize o görevi vereceksiniz. Böyle bir
şey olabilir mi arkadaşlar? 
Bakın, biz bu konuda sizi iyi niyetle
uyarıyoruz. Bunu kendimiz için de söylemiyoruz, kendimiz için söylemiyoruz ama
ülkemizin geleceği açısından bu önemlidir. Bakın, Türkiye’nin tarihsel mirası,
güvenlik deneyimi, ekonomik, jeopolitik, stratejik, tarihsel sosyal ve kültürel
özellikleri devletin üniter yapısının ve buna paralel olarak sorumluluk
sahasına dayalı ikili bir kolluk sistemi Türkiye için faydalıdır. Bu, aynı
zamanda demokrasiler için tehlikeli olan bir güç birikimini de önler. Bakın,
demokrasilerde güç birikimi çok zararlıdır şimdi olduğu gibi, şimdi olduğu
gibi. O nedenle, ikili kolluk sistemini muhafaza etmemiz ve jandarmayı da ona
göre teşkilatlandırmamız lazım diyorum, hepinize saygılar sunuyorum.
Teşekkür ederim. 
BAŞKAN – Teşekkür ederim Sayın
Serindağ.
III.- YOKLAMA
(CHP ve MHP sıralarından bir grup
milletvekili ayağa kalktı)
LEVENT GÖK (Ankara) - Yoklama
istiyoruz.
BAŞKAN – Yoklama talebi vardır.
Sayın Gök, Sayın Şeker, Sayın Serindağ,
Sayın Öner, Sayın Demirçalı, Sayın Atıcı, Sayın Özgündüz, Sayın Kaleli, Sayın
Günal, Sayın Danışoğlu, Sayın Küçük, Sayın İrbeç, Sayın Çirkin, Sayın Seçer,
Sayın Haberal, Sayın Susam, Sayın Kuşoğlu, Sayın Öztürk, Sayın Akar, Sayın
Şimşek.
İki dakika süre veriyorum ve de
başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 2803 sayılı
Kanunun ek 1 inci maddesi aşağıdaki şekilde değiştirilmiştir.
"EK MADDE 1- Jandarmanın askeri
görevleri haricindeki diğer görevleriyle ilgili eylem ve işlemleri İçişleri
Bakanlığı, valiler ve kendi amirleri tarafından denetlenir ve teftiş
edilir."" şeklindeki 55 inci maddesinin Jandarma Teşkilatında
siyasallaşmaya neden olacağından aşağıdaki şekilde değiştirilmesini arz ve
teklif ederiz.
"MADDE 55- 2803 sayılı Kanunun ek 1 inci maddesi aşağıdaki
şekilde değiştirilmiştir.
"EK MADDE 1- Jandarmanın mülki
görevleriyle ilgili eylem ve işlemleri İçişleri Bakanlığı, valiler ve kendi
amirleri tarafından denetlenir ve teftiş edilir.""
Mehmet Erdoğan
(Muğla) ve arkadaşları
BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ SERMİN BALIK
(Elâzığ) – Katılmıyoruz Sayın Başkan.
BAŞKAN – Hükûmet katılıyor mu?
BİLİM, SANAYİ VE TEKNOLOJİ BAKANI FİKRİ
IŞIK (Kocaeli) – Katılmıyoruz Sayın Başkan.
BAŞKAN – Sayın Nevzat Korkmaz,
buyurunuz. (MHP sıralarından alkışlar)
S. NEVZAT KORKMAZ (Isparta) – Teşekkür
ederim Sayın Başkan.
Değerli milletvekilleri, hepinizi
saygıyla selamlıyorum. 
Ben gecenin bu saatinde bazı rakamları
paylaşmak istiyorum sizinle. Zaman zaman Adalet ve Kalkınma Partisi 2002’yle
günümüz arasını kıyaslayarak “Nereden nereye” tabirini kullanır; gelin, biz de
böyle bir kıyaslama yapalım bakalım özellikle suç ve suçluluk konusunda. 
2002’de öldürme, cinayet 2.964, 2011’de
3.484, 2013’te 6.534; cinsel suçlar, 2002’de elimizde bir rakam yok ama 2011’de
828, 2013’te 4.143; uyuşturucu, 2002’de 3.450, 2011’de 4.131, 2013’te 11.851;
hırsızlık 2002’de 5.898, 2011’de 6.445, 2013’te 22.343. Toplamda değerli
arkadaşlar, 2011’deki 14.888 rakamı 2013’te tam 3 kat artarak 44.871’e çıkıyor.

ALİM IŞIK (Kütahya) – 17-25 dâhil mi?
S. NEVZAT KORKMAZ (Devamla) –
İnsanların suç işleme gerekçeleriyle ilgili olarak bilim adamları tespitler
yapıyorlar, bu tespitleri hepiniz de az çok tahmin edebiliyorsunuz. Özellikle
hırsızlık, yağmalama, yaralama, öldürme, uyuşturucu ve kaçakçılık gibi suçlarda
esas faktör fukaralık, yoksulluk. İnsanca yaşayabilecek bir gelir ve sosyal
güvenceye sahip olan toplumlarda bu suçların hemen hemen sıfıra yakın olduğunu
görüyoruz. Yani eğer Başbakan, Cumhurbaşkanı ve AKP yetkililerinin iddia
ettikleri gibi AKP iktidarı döneminde aş ve iş sorununa çözüm bulunmuş,
yoksulluk ortadan kaldırılmış, insanların yaşam kaliteleri yükselmiş, seksen
yıllık cumhuriyet döneminde yapılanlardan daha çok iş yapılmış olsaydı
hırsızlık, yağmalama, yaralama, öldürme, uyuşturucu ve kaçakçılık suçlarını
işleyenler oranında bir artış olmazdı, aksine bu suçları işleyenlerin sayısı
azalırdı. Herkes bilir ki işi olan, düzenli bir gelire ve sosyal güvenceye
sahip olan bir kişi bu suçları kolay kolay işlemez. Suç oranlarındaki artış
“Biz, cumhuriyet döneminden bugüne kadar yapılanlardan daha çok iş yaptık,
ekonomiyi düzelttik, aş ve iş sorunlarını çözdük, haksızlıklara ve
eşitsizliklere son verdik, adil ve eşit bir düzen kurduk.” diyen Erdoğan’ı da
Davutoğlu’nu da doğrulamıyor. Aksine AKP iktidarı döneminde suç oranlarındaki
artış, ülkenin AKP tarafından iyi yönetilmediğini, eşit ve adil bir yönetim
sergilenmediğini gösteriyor. 
Bu meselelerle uğraşmak yerine “Yüz
yetmiş yıllık polis teşkilatını nasıl politize ederim, nasıl devletin polisini
parti polisi hâline getiririm, “ak polis” hâline getiririm?” çabası içerisinde
bir iktidarla karşı karşıyayız. Kanunları uygulayan devletin ve milletin polisi
değil, sürekli olarak iktidar partisinin siyasi çıkarlarını gözeten yandaş
polis istemektedir AKP. Halkının parasını çaldıktan sonra kamyonlarla evine
taşırken arkasını dönecek olan bir polis istemektedir. İktidar tarafından
yapılan hırsızlık ve yolsuzlukların hiçbirini görmeyecek bir polis hayal
etmektedir. İktidar partisi milletvekilinin çocuğu karşısında teşhise konu
yapılan bir polis arzulamaktadır AKP. Anayasa ve yasalarla güvence altına
alınmış olan barışçıl gösteri ve protesto yapmayı sadece iktidarın yandaşı olan
kesimler için bir hak olarak gören, diğer kesimlere sabredemeyen bir polis
teşkilatı istemektedir. Tarafsızlığı, dürüstlüğü ve suçla etkin mücadele
etmesiyle kamuoyuna güven veren bir polis değil, biati esas alan, iktidar
partisinin çıkarlarını koruyan ve emirleri sorgulamaksızın uygulayan bir polis
öngörmektedir. Otoriter rejimlerde olduğu gibi sadece iktidarın çıkarlarını
koruyan, toplumdaki çok sesliliğe tahammül edemeyen ve “emret Başbakanım”
sloganıyla hareket edecek olan âdeta devrim muhafızı türü güvenlik birimi arzulamaktadır.

Bugün itibarıyla haftalardır
görüştüğümüz bu tasarının aslında özü budur değerli arkadaşlar. Yaptığımız
muhalefetin, aslında niye muhalefet ettiğimizin de sebeplerini biraz önce
sıralamış oldum.
Hepinize iyi akşamlar diyorum. (MHP
sıralarından alkışlar)
BAŞKAN – Teşekkür ederim.
OKTAY VURAL (İzmir) – Karar yeter
sayısı…
BAŞKAN – Karar yeter sayısı arayacağım.

Önergeyi oylarınıza sunuyorum: Kabul
edenler… Kabul etmeyenler…
Sayar mısınız?
Elektronik oylamayla yapıyorum.
RECEP ÖZEL (Isparta) – Bir dakika verin
Sayın Başkanım.
BAŞKAN – İki dakika da olur, bir dakika
da olur. Yani sizden kıymetli mi?
Peki, bir dakika olsun.
(Elektronik
cihazla oylama yapıldı)
BAŞKAN – Karar
yeter sayısı vardır, önerge reddedilmiştir. 
Şimdi maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
Yeni madde
ihdasına dair iki önerge vardır, ilkini okutuyorum:
Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal’ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir’in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 55.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz.
 Ali Serindağ Binnaz
Toprak  İzzet Çetin
 Gaziantep İstanbul Ankara
ALİ SERİNDAĞ
(Gaziantep) – Geri çekiyoruz. 
BAŞKAN – Geri
çekildi. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "2803 sayılı
Kanunun ek 1 inci maddesi aşağıdaki şekilde değiştirilmiştir.
"EK MADDE 1- Jandarmanın askeri
görevleri haricindeki diğer görevleriyle ilgili eylem ve işlemleri İçişleri
Bakanlığı, valiler ve kendi amirleri tarafından denetlenir ve teftiş
edilir."" şeklindeki 55 inci maddesinden sonra gelmek üzere aşağıdaki
maddenin ihdas edilmesini ve diğer maddelerin buna göre teselsül ettirilmesini
arz ve teklif ederiz.
 Hasan Hüseyin Türkoğlu Yusuf
Halaçoğlu Mehmet Erdoğan
 Osmaniye Kayseri Muğla
 Bülent Belen Alim
Işık 
 Tekirdağ Kütahya
"Madde 56- 10/3/1983 tarihli ve
2803 sayılı Jandarma Teşkilat…”
HASAN HÜSEYİN TÜRKOĞLU (Osmaniye) –
Geri çekiyoruz. 
BAŞKAN – Geri çekildi. 
Birleşime yirmi dakika ara veriyorum. 
Kapanma Saati:
01.33
ON BİRİNCİ OTURUM
Açılma Saati: 01.54
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail
KAŞDEMİR (Çanakkale) 
-----0----- 
BAŞKAN – Sayın milletvekilleri, Türkiye Büyük Millet Meclisinin 73’üncü
Birleşiminin On Birinci Oturumunu açıyorum.
684 sıra sayılı Kanun Tasarısı’nın görüşmelerine devam edeceğiz. 
Komisyon ve
Hükûmet burada.
Şimdi, madde 56’da üç adet, biri
Anayasa’ya aykırılık olmak üzere önerge vardır, sırasıyla okutup işleme
alacağım.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2803
sayılı Kanunun ek 2 nci maddesi aşağıdaki şekilde değiştirilmiştir.
"EK MADDE 2- İl jandarma komutanı
ile merkez ilçe jandarma komutanı hakkında il valisince, ilçe jandarma komutanı
hakkında kaymakamın değerlendirmesi alınarak il valisi tarafından her
yılsonunda söz konusu kişilerin askeri görevleri haricindeki diğer görevleri
ile ilgili olarak değerlendirme raporu düzenlenir.
Değerlendirme raporları; personelin
terfi, ödüllendirme, atama ve yer değiştirmesinde dikkate alınır.
Değerlendirme raporlarının içeriği ve
düzenleme esasları, Genelkurmay Başkanlığının görüşü alınarak İçişleri
Bakanlığı tarafından çıkarılan yönetmelikle düzenlenir."" şeklindeki
56 ncı maddesinin; hukuka aykırı bir düzenleme olması nedeniyle aşağıdaki
şekilde değiştirilmesini arz ve teklif ederiz.
 Hasan Hüseyin Türkoğlu Yusuf
Halaçoğlu  Mehmet Erdoğan
 Osmaniye 
Kayseri  Muğla
 Mesut Dedeoğlu Seyfettin
Yılmaz  Emin Çınar
 Kahramanmaraş Adana
 Kastamonu
 Alim Işık
 Kütahya
"MADDE 56- 2803 sayılı Kanunun
ek 2 nci maddesi aşağıdaki şekilde değiştirilmiştir.
"EK MADDE 2- İl jandarma
komutanı ile merkez ilçe jandarma komutanı hakkında il valisince, ilçe jandarma
komutanı hakkında kaymakamın değerlendirmesi alınarak il valisi tarafından her
yılsonunda söz konusu kişilerin mülki görevleri ile ilgili olarak değerlendirme
raporu düzenlenir.
Değerlendirme raporlarının içeriği ve
düzenleme esasları, Genelkurmay Başkanlığının görüşü alınarak İçişleri
Bakanlığı tarafından çıkarılan yönetmelikle düzenlenir.""
Türkiye Büyük Millet Meclisi
Başkanlığına
Görüşülmekte olan 684 Sıra Sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun,
"2803 sayılı Kanunun ek 2 nci maddesi aşağıdaki şekilde
değiştirilmiştir. 
"EK MADDE 2- İl jandarma komutanı ile merkez ilçe
jandarma komutanı hakkında il valisince, ilçe jandarma komutanı hakkında
kaymakamın değerlendirmesi alınarak il valisi tarafından her yıl sonunda söz
konusu kişilerin askerî görevleri haricindeki diğer görevleri ile ilgili olarak
değerlendirme raporu düzenlenir.
Değerlendirme raporları; personelin terfi, ödüllendirme,
atama ve yer değiştirmesinde dikkate alınır.
Değerlendirme raporlarının içeriği ve düzenlenme esasları,
Genelkurmay Başkanlığının görüşü alınarak İçişleri Bakanlığı tarafından
çıkarılan yönetmelikle düzenlenir."" şeklindeki 56. maddesinin Tasarı
metninden çıkarılmasını arz ve teklif ederiz.
 Ali Serindağ  Ahmet
Toptaş  Tanju Özcan
 Gaziantep  Afyonkarahisar
 Bolu
 Ali Haydar Öner  Ali
Sarıbaş  Celal Dinçer
 Isparta  Çanakkale
 İstanbul
BAŞKAN – Şimdiki önerge Anayasa’ya
aykırılık önergesidir, okutup işleme alacağım.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -TORBA- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti-tek adam-diktatörlük rejimi ve polis devletinin ötesinde,
fiili "savaş hali" uygulaması getirdiğinden kanun tasarısının 56 ıncı
maddesinin Anayasa'ya aykırılık nedeniyle tasarı metninden çıkarılmasını arz ve
teklif ederiz.
 Pervin Buldan  Nazmi
Gür  Gülser Yıldırım
 Iğdır  Van
 Mardin
 Hüsamettin Zenderlioğlu  Abdullah
Levent Tüzel  Demir Çelik
 Bitlis  İstanbul
 Muş
 Erol Dora Nursel
Aydoğan
 Mardin Diyarbakır
HASİP KAPLAN (Şırnak) – Önergeye
geçmeden önce 60’a göre söz talebim var Sayın Başkan.
BAŞKAN – 60’a göre söz talebiniz var?
HASİP KAPLAN (Şırnak) – Evet. 
BAŞKAN – Buyurun. 
VI.- AÇIKLAMALAR (Devam) 
20.- Şırnak Milletvekili
Hasip Kaplan'ın, Genel Kurulda uygulanan kölelik düzenindeki çalışma tarzını
insan onuruna aykırı bulduğuna ilişkin açıklaması
HASİP KAPLAN (Şırnak) – Teşekkür ederim
Sayın Başkan.
Evet, gecenin şu an saat ikisi, sabahın
ikisi pardon ve yirmi dört saat üzerinden bu paketin, güvenlik paketinin
görüşmelerini yapıyoruz. Tesadüf Sayın Dışişleri Bakanı burada. Avrupa Birliği
üyelik sürecindeyiz. Sözleşmeyi, angarya yasağını biliyor. Anayasa’mızın
18’inci maddesinde var. Ama sadece milletvekilleri ve bürokratlar, komisyon
değil. Burada gerçekten insan vicdanının dikkat etmesi gereken bir şeyler var.
Burada 7 kavas arkadaşımız çalışıyor, 7 arkadaşımız, 7 kişi var. 7 kadro var ve
bu 7 kadro, hem iktidara hem muhalefete bakıyor. Biraz eğer vicdanımız nasır
tutmamışsa…
ALİ HAYDAR ÖNER (Isparta) – Ne gezer…
Ne gezer…
HASİP KAPLAN (Şırnak) – …eğer
insafımızı yitirmemişsek, çay ocağından tutun da lokantaya kadar, lokantadan
tutun da, şoförden, bizim grup çalışanlarına kadar, burada hizmet sektöründe
çalışan bütün… Ve basın emekçileri, sadece fotoğrafçılar değil, şu an basın
emekçileri odalarından da aynı şekilde İnternet üzerinden gözlüyorlar. 
Şimdi, size şu anda hitap etmek
istediğim şeyi… Sadece şu Genel Kurul Salonunda 7 sınırlı kavas görevlisi hiç
uyumadan, sürekli olarak hep ayakta ve bize koşturuyorlar. Hiç gözlerinizle
dikkat ediyor musunuz? Bu saatte dışarıda nereler açıktır diye düşündünüz mü?
(HDP ve CHP sıralarından alkışlar) Hastanelerin acil servisleri açıktır.
FAHRETTİN POYRAZ (Bilecik) – Dış kapı
da açık, dış kapı!
HASİP KAPLAN (Şırnak) – İşkembe
salonları da açıktır. Bakın, size işkembe salonlarını da hatırlatayım.
Pavyonlar açıktır, barlar da daha açıktır. Ben size açık söyleyeyim, bu saatte
çalışan sektörler belli. 
Şimdi, Meclis elbette ki kanun yapacak,
yasama görevini yapacak ama kölelik düzeninde bir çalışma tarzını insan onuruna
aykırı buluyoruz. Hadi, kendimizden –milletvekilleri- geçtik, hakkı var mıdır
bu bürokratlara, hizmetlilere, Meclis personeline, stenograflara…
Stenografların ne kadar zaman, nasıl çalıştıklarını hepimiz gözlerimizle
görmüyor muyuz? Tutanak Dairesi öyle değil mi? Yani burada, biraz, gerçekten insafa
davet ediyorum, vicdana davet ediyorum. Yoksa sizin İç Tüzük… 
ALİ ŞAHİN (Gaziantep) – Bir saatte
bitirelim, bir saatte…
BAŞKAN – Teşekkür ederim.
HASİP KAPLAN (Şırnak) – Sayın Başkan,
İç Tüzük konusunda biz engellemelerin tamamını kullanmadık. İç Tüzük’teki
engellemeleri su gibi okuduk, su gibi çalıştık, biliyoruz ve istesek…
İstiyoruz, bunu seviyeli bir şekilde tamamlayalım. Yoksa, gensorularla, genel
görüşmelerle, soruşturma önergeleriyle siz 7 Nisan aday listesinin teslimini
bulursunuz, bakın açık söyleyeyim size.
RECEP ÖZEL (Isparta) – Tehdit mi
ediyorsun ya?
HASİP KAPLAN (Şırnak) – Ve burada,
Sayın Başkan, Başkanlık Divanı olarak Sayın Çiçek’e, Meclis Başkanına bunu
değerlendirmeniz gerekiyor. Bu şekilde bir tarzla, bir çalışmayla insanlar
mazoşist bir siyaset uygulamak zorunda değil. Kendine uygulayabilir ama bir
başkasına uygulama hakkı yok. Ne günahı var? Allah’ını severseniz, 7 görevli
kavas var. Eğer ihtiyaç varsa, çok çalışmak istiyorsanız 10 kişi daha alın;
stenografları çoğaltın, bir kat daha artırın. 
UĞUR AYDEMİR (Manisa) – Engellemeyin.
HASİP KAPLAN (Şırnak) – Yani şimdi
kapalı oturum istemeye başlasak, bir kapalı oturum, bir açık oturum; ne
yapacaksınız? (AK PARTİ sıralarından gürültüler) Ha, yani kusura bakmayın. 
UĞUR AYDEMİR (Manisa) – Engellemeyin.
HASİP KAPLAN (Şırnak) – Şimdi, her şeyi
seviyede tutmak için sizi sağlıklı düşünmeye davet ediyorum, 
RECEP ÖZEL (Isparta) – Daha bir madde
geçirdik be!
HASİP KAPLAN (Şırnak) – Sizi vicdanlı
durmaya davet ediyorum, sizi başkalarının insan hakları konusunda duyarlı
olmaya davet ediyorum. Sayın Başkan, takdir sizlerindir. Bize gelince, biz İç
Tüzük’ten kaynaklanan haklarımızı korumaya devam ederiz. Allah kerim, sonu
bakalım nerede bitecek.
Teşekkür ederim. (HDP ve CHP
sıralarından alkışlar)
BİNNAZ TOPRAK (İstanbul) – Bravo.
BAŞKAN – Sayın Kaleli…
21.- Bursa Milletvekili Sena
Kaleli'nin, Genel Kurulda çalışanlara fazla mesai ücreti verilmeden insanlık
dışı bir tempoda çalıştırıldıklarına ilişkin açıklaması
SENA KALELİ (Bursa) – Ben de aynı konuya
değinecektim. Burada çalışan arkadaşlarımız fazla mesai ücreti almıyorlar,
vardiyalı çalışmıyorlar, iş güvenlikleri yok; dolayısıyla, insan haklarına, en
temel hak ve özgürlüklerine sahip olamıyorlar. Bu arkadaşlarımız insanlık dışı
bir tempoda çalışmak zorunda kalıyorlar. Biz İç Tüzük’ten gelen haklarımızı
kullanıyoruz, temel anayasal haklarımıza sahip çıkıyoruz. Dolayısıyla, burada
bu mücadeleyi sürdürürken diğer çalışan arkadaşlarımızın haklarını ihlal
ediyoruz. Arkadaşlarımızın fazla mesai ücretlerini de vermeden burada
çalıştırmak yazıktır, vicdansızlıktır. 
Teşekkür ederim. 
BAŞKAN – Sayın Bostancı…
22.- Amasya Milletvekili
Mehmet Naci Bostancı'nın, Şırnak Milletvekili Hasip Kaplan’ın yaptığı
açıklamasındaki bazı ifadelerine ilişkin açıklaması
MEHMET NACİ BOSTANCI (Amasya) – Sayın
Başkanım, çok teşekkür ediyorum. 
Hasip Bey çok duyarlı bir konuşma
yaptı, bütünüyle katılıyorum. Bu…
ALİ SERİNDAĞ (Gaziantep) – Katılıyorsan
gereğini yap o zaman Hocam. 
ALİ HAYDAR ÖNER (Isparta) – Bu ne
samimiyetsizlik ya!
MEHMET NACİ BOSTANCI (Amasya) –
Tamamlayayım, tamamlayayım.
Keşke Hasip Bey bu konuşmayı saat
18.00’de yapmış olsaydı, bizim duygularımıza tercüman olurdu. 
Meclisin olağan çalışmasını Hasip Bey
ve arkadaşlar gayet iyi bilirler. Partiler grup önerilerini getirirler,
normalde 17.00-17.30 gibi yasaya geçilir ve yasalar görüşülür. Biz bugün yasaya
23.00’te geçtik. 
MEHMET GÜNAL (Antalya) – Arada seçim
vardı, seçim. 
MEHMET NACİ BOSTANCI (Amasya) – Tabii
ki makul, mantıklı bir biçimde engelleme de yapılır, İç Tüzük’ün her türlü
hakları da kullanılır ama sonuçta Meclis yasaları görüşmek üzere teşekkül etmiş
bir yapıdır. Dolayısıyla bu yasaların görüşülmesi için de vicdanlı, insaflı,
mantıklı bir tarzla o çalışma düzeninin bir parçası olmak gerekir. 
Gece, affedersiniz, 23.00’e kadar
yasanın görüşülmesini her türlü yöntemle arkadaşlar engelledikten sonra 1-2
madde görüşüp peşinden insanları vicdana, insafa çağırmak, angaryaya itiraz
etmek haklı ve meşru addedilemez. 
ALİ HAYDAR ÖNER (Isparta) – Allah
Allah!
MEHMET NACİ BOSTANCI (Amasya) – Çünkü
gece 23.00’e kadar burada her türlü engellemeleri dinleyen bu grup yapılanları
angarya olarak görmektedir. “Angaryaya hayır.” diyorsak -bizim görüşümüzü
anlatıyorum- biz de buna “hayır” diyoruz. 
Bir İngiliz lordu “Çalışmak insanın
doğasına ters düşer, aykırıdır.” der. “Niye?” derler, “Çünkü yorulur.” der.
Gerçekten de çalışmak insanın doğasına ters düşer. Eski Yunanlılar çalışmayı
sevmezlerdi. 
MUHARREM VARLI (Adana) – Ya, Hocam, sen
hep niye bu Yunanlılardan, İngilizlerden örnek veriyorsun? Bizlerden versene. 
RECEP ÖZEL (Isparta) – Sen anlamazsın,
dinle. 
MEHMET NACİ BOSTANCI (Amasya) – Bir
Hintli bilge de “Eğer insan sevdiği bir işte çalışıyorsa hayat boyu çalışmaz.”
der. Biz yasayı görüşürken sevdiğimiz bir işte çalışıyormuş gibi, hiçbir
angarya, hiçbir yüksünme duymuyoruz. Eminim ki muhalefet de gece 23.00’e kadar
bu engellemeleri yaparken, aklına ne angarya geliyor ne yüksünme geliyor. İki
farklı zamanı yaşıyoruz burada. Lütfen anlayışla yaklaşalım. 
Hasip Bey’e katılıyorum ama gece on
bire kadar, 23.00’e kadar Hasip Bey keşke bizim adımıza yapsaydı bu konuşmayı,
gece 02.00’de yapmasaydı. Yarın yine aynı manzarayı görürsek, Hasip Bey’den,
akşam 18.00 civarında “Nedir bu muhalefetin yaptığı? İktidara niçin bu
angaryayı çektiriyor?” diye duyarlı bir konuşma bekliyoruz.
Saygılarımla…
BAŞKAN – Sayın Gök…
23.- Ankara Milletvekili
Levent Gök'ün, çalışanların hukukunu korumak zorunda olduklarına ve temel hak
ve hürriyetleri ilgilendiren bir konuda iktidar partisinin uzlaşma araması
gerektiğine ilişkin açıklaması
LEVENT GÖK (Ankara) – Sayın Başkan,
bizim çalışmaktan yana en ufak bir sıkıntımız yok. Çalışalım, sabaha kadar da
çalışalım, ülkemizin menfaatleri neyi gerektiriyorsa onu yapalım. Ama kabul
edilmelidir ki böyle, temel hak ve hürriyetleri ilgilendiren bir konuda iktidar
partisi önce bir uzlaşma aramalıdır.
Şimdi, burada 4 değişik siyasi parti var.
4 değişik siyasi partinin 3 tanesi iktidar partisinin bu dayatmasına, kendine
göre herkes haklı nedenlerden ötürü bir karşı duruş sergiliyor. Bunun bir
anlamı olmalıdır, bunun bir uyarıcı görevi olmalıdır. Böyle, temel hak ve
hürriyetleri ilgilendiren temel konularda iktidar partisi değişik, diğer
muhalefet partilerinin görüşlerini dikkate almaz ve bir dayatma içine girerse
karşılaşılan tablo bu olur. 
Biz elbette ki İç Tüzük’ten kaynaklanan
haklarımızı kullanacağız ve bu antidemokratik hükümlere, antidemokratik
yasalara, dayatmalara karşı ülkemizin esenliği adına bir direnişi
gerçekleştireceğiz. Bundan daha doğal ne olabilir? Bundan ders alması gereken
iktidar partisidir. Bizim kendimizle ilgili bir tereddüdümüz yok ama burada
çalışan, Meclisin diğer personelinin hak ve hukukunu gözetmek öncelikle
bizlerin de görevidir. Yani yazıktır bu arkadaşlarımıza, günahtır. Yani bir
Cumhurbaşkanı istedi diye, Cumhurbaşkanının vesayeti altındaki bir iktidar
grubu istedi diye burada sabahlara kadar çalışan personel mahkûm edilemez,
onların hukukunu korumak da bizim görevimizdir. En başta, eğer iktidar partisi
iktidar olma erkini kullanmak istiyorsa herkesin dirliğini, düzenini korumak
durumundadır. 
Bu arada bence size de bir görev
düşüyor, böyle bir durumda Başkanlık yetkilerinizi kullanmanız gerekiyor. Yani
bu arkadaşlarımıza yazıktır, günahtır Sayın Başkanım. Yani bu arkadaşlarımızın
dinlenme ihtiyaçları yok mu? Saatlerdir yazıyorlar çiziyorlar, dışarıda çalışan
arkadaşlar… Yani onlara bir fırsat tanımayacak mıyız? Biz çalışalım, varsa
arkadaşların yerine yedekleri, başka elemanları varsa gelsinler ama değerli
arkadaşlar, insan hakları açısından olaya baktığım zaman bu arkadaşlarımızın
hukukunu korumak da hepimizin görevidir. Biz sabaha kadar çalışalım, ertesi gün
de çalışalım, ben varım, biz varız, Cumhuriyet Halk Partisi olarak varız ama
diğer arkadaşların hukukunu korumak da hepimizin görevidir, sizin de
görevinizdir Sayın Başkan. 
İsterseniz bir ara verin, bir
konuşalım, bunu değerlendirelim ama bu çalışma usulleri artık arkadaşlarımız
açısından çekilmez bir hâle gelmiştir, bunu dikkatlerinize sunuyorum.
BAŞKAN – Sayın Vural…
24.- İzmir Milletvekili Oktay
Vural'ın, yürütmenin Parlamentoya bu şekilde bir dayatmada bulunmasının
milletvekillerinin durumlarını istismar etmek amacı taşıdığına ilişkin
açıklaması
OKTAY VURAL (İzmir) – Teşekkür ederim
Sayın Başkan.
Tabii, hayırlı işlerde beraber, birlikte
hareket etmek lazım. Açıkçası buradaki muhalefetimizin temel sebebi şu:
Doğrudan doğruya hukuk devleti ve vatandaşlarımızın temel hak ve özgürlüklerini
-bürokratik oligarşi tarafından kısıtlanmak istenen- ve bu Parlamentonun varlık
sebebi olan ve temsil etmesi gereken milletin egemenliğini kısıtlamaya yönelik
gerçekten keyfî tutuma karşı biz millet adına elbette bu irademizi
kullanacağız. Bu konuda Adalet ve Kalkınma Partisinin itirazı olabilir ama biz
defalarca söyledik Sayın Başkan: 25’inci Döneme geliyoruz, muhtemelen buradaki
milletvekillerinin birçoğunun temayül yoklaması ve diğer işleri vardır.
Milletvekillerinin yüzde kaçının değiştiğini bütün şey biliyor ama bir dönem
sonuna yaklaşıldığı zaman yürütmenin sürekli olarak yasaları buraya dayatıp “Hemen
bunu çıkartın.” diyerek milletvekillerinin seçme ya da seçilme durumunun olduğu
bir ortamda böyle bir ortamı kullanması dahi doğru değildir. Dolayısıyla, her
şeyden önce bu konuda dayatmayı yapan yürütmedir ve saraydaki kimsenin de
Parlamentoya talimat verme hakkı yoktur. Bu Parlamento kimseden talimat almaz,
hangi partiden olursa olsun, yazık, günah. Kendi partisi seçmiş olabilir ama
milletvekillerini, burada sanki onun talimatıyla hareket ediyormuş konumuna
düşürmesi bile saygısızlıktır. O bakımdan, bu Parlamentonun saygınlığını
korumak bize düştüğü kadar, bu konuda, malum zirvelerde oturanlara da düşüyor.
Böyle dışarıdan vesayetle, talimatla çıkacak diye Parlamentonun böyle bir
vesayet altında, baskı altında olduğuna ilişkin bir kanaatin oluşturulması da
doğru değildir. 
Bu Parlamentoda Türk Ticaret Kanunu’nu,
Borçlar Kanunu’nu, Medeni Kanun’u, 2.500-3.000 maddeyi hep beraber, birlikte
geçirdik, bunları yaptık. Şimdi kalkıp, bütün bunlarla ilgili ortam olurken,
bunlarla ilgili uzlaşma arayışlarımızı dile getirmişken, “Bakın, bunlar
sıkışacak, gelin hayırda olan maddelerde uzlaşalım, Parlamentoya
kutuplaştırmayı getirmeyelim.” diye defalarca söyledik, bu öneriler reddedildi.

Şimdi, sürekli torba yasa getiriliyor.
Bu bakımdan Parlamentoya yürütmenin bu şekilde dayatması, böyle bir ortam
içerisinde milletvekillerinin gerçekten durumlarını da istismar etmek amacı
taşıyor. Adalet ve Kalkınma Partisinin bu konuda bir iradesi olabilir. Sayın
Başkan, bizim da zatıalinizden isteğimiz bu konuda İç Tüzük’ün verdiği
imkânları kullanma konusunda hiçbir tereddüde düşmeyin. Bizim burada söz
hakkımızı kesenler, karar yeter sayısı, yoklama istememizi göz ardı edenler
Başkanlık Divanında da delilsiz bir şekilde reddedenlere karşı şu İç Tüzük’ten
kaynaklanan hakların kullanılması ve böyle bir ortamın sağlanması gerektiğini
biz de Milliyetçi Hareket Partisi Grubu olarak istirham ediyoruz.
Teşekkür ederim. (MHP ve CHP
sıralarından alkışlar)
YILMAZ TUNÇ (Bartın) – Asıl dayatma,
yasama çalışmasını engellemektir Sayın Başkanım. Yasama çalışmasını
engelleyenlerdir dayatmada bulunanlar.
BAŞKAN – Sayın Öner…
25.- Isparta Milletvekili Ali
Haydar Öner'in, Meclis Başkanlığının, sadece milletvekillerinin değil,
stenografların, kavasların, aşçıların, garsonların, polislerin ve diğer görevlilerin
de hukukunu koruması gerektiğine ilişkin açıklaması
ALİ HAYDAR ÖNER (Isparta) – Sayın
Başkanım, teşekkür ederim.
Birileri, Sokrates’e bir bilgi ve haber
getirecek olmuş, Sokrates üç filtreden geçirip geçirmediğini sormuş. Bunlardan
birisi doğruluk filtresi: ““Anlatacağın şeylerin doğru olduğuna inanıyor
musun?” İkinci filtre iyilik filtresi: “Anlatacağın gerçekten iyi şeyler mi?”
Üçüncü filtre faydalılık filtresi: “Anlatacağın şeylerin topluma, kişilere bir
faydası var mı?” 
Bu yasa bu üç filtreden de geçmemiş bir
yasa, milletin hayrına olmayan bir yasa, milletin talebi olmayan bir yasa.
Doğru, iyi ve faydalı olmayan bir yasanın dayatıldığı anları yaşıyoruz. 
Sayın Türkiye Büyük Millet Meclisi
Başkanının milletvekillerinin hukukunu korumasını bekliyoruz. 
(Mikrofon otomatik cihaz tarafından
kapatıldı)
ALİ HAYDAR ÖNER (Isparta) – Sadece
milletvekillerinin değil, stenografların, kavasların, aşçıların, garsonların,
polislerin ve diğer görevlilerin de hukukunu korumak Meclis Başkanlığına
düşmektedir.
BAŞKAN – Sayın Kuşoğlu...
26.- Ankara Milletvekili
Bülent Kuşoğlu'nun, genişletilmiş ekonomi zirvesinde alınan kararlarla ilgili
Hükûmetin detaylı bir açıklama yapması gerektiğine ilişkin açıklaması
BÜLENT KUŞOĞLU (Ankara) – Teşekkür
ederim Sayın Başkan.
Sayın Başkan, delaletinizle Hükûmet
üyelerine, Sayın Bakana ve nöbetçi bakana bir soru sormak istiyorum: Bugün,
Sayın Başbakan başkanlığında genişletilmiş bir ekonomi zirvesi yapıldı, sekiz
saat sürdü bu toplantı, çok önemliydi. Biraz önce de bir açıklama yapıldı. Bu
açıklamada, Merkez Bankasının yasasına göre araç bağımsızlığına sahip olduğu
belirtiliyor ve geçmiş deneyimler nedeniyle bundan sonra daha bağımsız hareket
edebileceği açıklanıyor. Bu -biliyorsunuz, bugün de döviz yine zirve yapmıştı-
bundan sonra Hükûmet baskısının faiz konusunda kalkacağı anlamına mı geliyor?
Piyasalar bu konuyla ilgili olarak beklenti içerisinde. Sayın Bakan veya
nöbetçi bakan biraz daha detaylı açıklama yapabilirse memnun oluruz. Çok önemli
bir konudur. Daha detaylı açıklama yapılması, bu resmî açıklamanın dışında
piyasaları...
(Mikrofon otomatik cihaz tarafından
kapatıldı)
FAHRETTİN POYRAZ (Bilecik) – İç
Tüzük’te nerede var bu, Başkan?
BAŞKAN – Sayın Akar...
27.- Kocaeli Milletvekili
Haydar Akar'ın, Genel Kuruldaki çalışma düzeninin dünyanın hiçbir ülkesinde
olmadığına ilişkin açıklaması
HAYDAR AKAR (Kocaeli) – Sayın Başkan,
dünyanın hiçbir ülkesinde böyle bir çalışma düzeni yoktur, işçi için de yoktur,
memur için de yoktur. Normal bir gün içerisinde sekiz saatlik çalışma süresi vardır,
vardiyalı çalışma şartlarına göre çalışan işçilerin de bu sekiz saatin dışında
dört saatlik mesaileri vardır, onun dışında yaptırılacak tüm çalışmalar insan
haklarına aykırıdır. Emeğe karşı bir hareket olarak düşünmek lazım. Yine,
vardiyalı çalışsak bile bu vardiya saati içerisinde -biraz önce de
belirtmiştim- bir yemek molası bir saatlik, en az 2 kez de çay ve kahve molası
verilmesi gerekir. Siz bunları belki karar yeter sayısı çıkmadığı zaman,
yoklama yapıldığı zaman ara vererek değerlendiriyorsunuz ama bu doğru bir usul
değil bence, böyle bir çalışma yapılamaz. Eğer, gerçekten, adam gibi çalışmak
istiyorlarsa otururlar, konuşurlar ve herkes de birlikte ortak karar verir. 
YILMAZ TUNÇ (Bartın) – Sayın Başkanım,
İç Tüzük’te var mı böyle? Soru-cevaba mı geçtik? 
BAŞKAN – Sayın Uzunırmak…
28.- Aydın Milletvekili Ali
Uzunırmak'ın, Meclisin denetim faaliyetlerini yapamadığına ve çalışmaların bu
kadar uzun süreli olmaması gerektiğine ilişkin açıklaması
ALİ UZUNIRMAK (Aydın) – Teşekkür
ediyorum Sayın Başkan. 
Türkiye Büyük Millet Meclisi sadece
yasama faaliyeti yapmaz, denetim de yapar. Yasamanın dışındaki birtakım
faaliyetleri görmemezlikten gelmek bir defa Türkiye Büyük Millet Meclisini
inkârdır. 
İki: Arkadaşlarımız öyle felsefi şeyler
konuşuyorlar ki Kur’an’dan ayet okuyorlar ama başka kitaplara göre amel
ediyorlar. Bu da çok yanlış bir şey, çok ayıp bir şey yani bu bir münafıklık
alametidir. 
MİHRİMAH BELMA SATIR (İstanbul) – Sayın
Başkan, konuşmasını düzeltsin, ne demek istiyor ya? 
RECEP ÖZEL (Isparta) – Böyle bir şey
olabilir mi ya? 
HİLMİ BİLGİN (Sivas) – Sayın Başkan, bu
konuşma doğru bir konuşma mı? 
ALİ UZUNIRMAK (Aydın) – Aynı zamanda,
eğer o kadar felsefi şeyler konuşuyorlarsa ben onlara bir tavsiyede
bulunuyorum. 
YILMAZ TUNÇ (Bartın) – Sayın Başkan,
nasıl müsaade edersiniz böyle bir konuşmaya? 
RECEP ÖZEL (Isparta) – “Başka kitaptan
amel ediyor.” diyor, olabilir mi böyle bir şey ya? 
YILMAZ TUNÇ (Bartın) – Böyle
tahrikçilere nasıl müsaade edersiniz?
HİLMİ BİLGİN (Sivas) – Böyle bir
konuşma olabilir mi? 
ALİ UZUNIRMAK (Aydın) – Hitler de diyor
ki: “…”(x) Yani, iş özgürleştirir. Acaba o
felsefeye mi inanıyorlar? Çalışmak özgürleştirir. Yani, Türkiye Büyük Millet
Meclisi geçmişte de bu özel zamanlarda böyle uzun süreli çalışmalar yapmıştır,
uzun saatli çalışmalar yapmıştır ama bu uzun saatli çalışmalar bu kadar bir
aya, iki aya tesadüf etmemiştir, yayılmamıştır. Elbet bazı acil yasalar için
kısa süreli uzun vakitli çalışmalar olabilir ama bu kadar uzun süreli olmaz bu.

BAŞKAN – Sayın Serindağ…
29.- Gaziantep Milletvekili
Ali Serindağ'ın, Genel Kurul çalışmalarının bu kadar uzun süreli olmaması
gerektiğine ve görüşülmekte olan tasarıya toplumun her kesiminin karşı
çıktığına ilişkin açıklaması
ALİ SERİNDAĞ (Gaziantep) – Teşekkür
ederim Sayın Başkan. 
Aynı zorluk sizin için de geçerli, bir
toplantıyı gerçekten on dört saat idare etmek büyük bir efor ister, bilmiyorum,
siz kendinizi nasıl görüyorsunuz. Aslında, sizin de bu duruma müdahale etmeniz
lazım. Şimdi, elbette Türkiye Büyük Millet Meclisi zaman zaman uzun süre
çalışabilir. Demin Sayın Uzunırmak’ın da söylediği gibi, bu, aylarca olmaz yani
günlerce olmaz, bir gün olur, iki gün olur. 
Şimdi, bu
tasarıya herkes karşı, sadece biz değil. Bakın, Adem Sözüer Adalet ve Kalkınma
Partisi yönetiminin değer verdiği, fikirlerine değer verdiği bir bilim
insanıdır. Onunla beraber pek çok bilim insanının müştereken hazırladığı bir
görüş vardır, zannediyorum bu, Adalet ve Kalkınma Partisi milletvekillerine de
iletilmiştir. Yani, şimdi, toplumun her kesimi buna karşı çıkıyorsa, bu
tasarıya karşı çıkıyorsa, ilgili birimler karşı çıkıyorsa yani yeniden
düzenlenen kurumlar da buna karşı çıkıyorsa Adalet ve Kalkınma Partisinin de
bunu göz önünde bulundurması lazım diye düşünüyorum. 
Teşekkür ederim.
BAŞKAN – Sayın
Işık… 
30.- Kütahya Milletvekili
Alim Işık'ın, Meclise bu çalışma şartlarının dayatılmasının normal bir uygulama
olmadığına ilişkin açıklaması
ALİM IŞIK
(Kütahya) – Teşekkür ediyorum Sayın Başkan. 
İnsanlık ayıbı
çalışma şartlarının bu Meclise dayatılması normal bir uygulama değildir.
Anormal şartlarda normal işlerin yapılması da mümkün değildir. Kendi hakkını
koruyamayan bir yüce Meclis, milletin hakkını asla koruyamaz. 
HAKAN ÇAVUŞOĞLU
(Bursa) – Mesele çalışmamak değil Sayın Başkan, mesele yasayı çıkarmamak, bu kadar
açık ve net olay.
ALİM IŞIK
(Kütahya) – Türkiye Cumhuriyeti Anayasası’nı tanımadığını ifade eden bir
İçişleri Bakanının dayattığı yasayı, bu yüce Meclisin buradan uzlaşmayı
aramadan geçirmeye çalışması gerçekten bir ayıptır. O zatı muhterem bugün yatağında
yatarken, dayattığı yasayı burada geçirmeye çalışan arkadaşlarımı yasama
faaliyeti yapmaya ve denetime davet ediyorum. Hiç kimse burada Hükûmetin
marabası değildir. 
Üç haftadır her
gün on beş-on altı saati bulan yani günde çift vardiya çalışan… 
(Mikrofon
otomatik cihaz tarafından kapatıldı) 
ALİM IŞIK
(Kütahya) – …bir maraba ekibi olamayız, olmayız; direnmeye davet ediyorum.
Hakkımı da helal etmiyorum bu Anayasa’yı tanımayan Sayın Bakana.
RECEP ÖZEL
(Isparta) – Millet de size helal etmiyor.
BAŞKAN – Sayın
Toprak…
31.- İstanbul Milletvekili
Binnaz Toprak'ın, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
BİNNAZ TOPRAK
(İstanbul) – Teşekkür ederim Sayın Başkan. 
Şimdi, benim
AKP’li yetkililerde gözlemlediğim şu: Aynen Sayın Naci Bostancı’nın yaptığı
gibi, sessiz sakin bir şekilde, sanki böyle çok mantıklı konuşuyorlarmış gibi
sözler sarf edip aslında geçirmek istedikleri meseleyi veya yönetmek
istedikleri meseleyi çarpıtıyorlar. 
Şimdi, Naci Bey
de bir İngiliz lordundan örnek verdi, efendim, insanlar tembelmiş, çalışmak
istemezlermiş. Bir kere, insanların neden diğer hayvanlardan farklı olduğuna
dair yazılmış çok şey vardır, Naci Bey de onları pekâlâ bilir. Onları değil de
ismi bile bilinmeyen bir lordu örnek göstererek burada herkese hakaret ediyor,
sabahlara kadar, sekiz buçuklara kadar…
(Mikrofon otomatik cihaz tarafından
kapatıldı) 
BAŞKAN – Sayın Öğüt…
HASİP KAPLAN (Şırnak) – Sayın Başkan…
BAŞKAN – Efendim?
HASİP KAPLAN (Şırnak) – Çok açık bir
talebim var.
ENSAR ÖĞÜT (Ardahan) – Sayın Başkanım…
BAŞKAN - Ben şimdi grup başkan
vekillerini davet edeceğim ama 60’ıncı maddeden söz istendi, onları veriyorum.
YILMAZ TUNÇ (Bartın) – Niye davet
ediyorsunuz Sayın Başkanım? Devam edelim.
HASİP KAPLAN (Şırnak) – Ya, sadece söz…
BAŞKAN - Ama açtık şimdi. Şu anda Sayın
Öğüt’ü açtım.
HASİP KAPLAN (Şırnak) – Bununla
bağlantılı olarak bir talebim var. İç Tüzük’e göre Meclis uyuma yeri değildir. 
ALİM IŞIK (Kütahya) – Uyuyanları atın
dışarı.
YILMAZ TUNÇ (Bartın) – Kim uyuyor ya?
HASİP KAPLAN (Şırnak) – İktidar partisi
milletvekillerinin hepsi uyuyor. Uyuyanları lütfen dışarı çıkarın
YILMAZ TUNÇ (Bartın) – Niye yalan
söylüyorsun? Nerede, uyuyan mı var?
ALİM IŞIK (Kütahya) – Arka tarafta
uyuyanları lütfen dışarı atın.
HASİP KAPLAN (Şırnak) – Uyuyorlar yani
uyuyorlar. 
YILMAZ TUNÇ (Bartın) – Çok ayıp ya!
HASİP KAPLAN (Şırnak) – Otel değil
burası, Meclis. Eğer otelse otel deyin. İç Tüzük’e göre burada oturulur mu,
yatılır mı? Mecliste yatılıyor, iktidar yatıyor efendim yani. 
HAKAN ÇAVUŞOĞLU (Bursa) – Sayın
Başkanım, bütün bu konuşmaların tek amacı vardır, bu yasayı engellemektir. 
NURSEL AYDOĞAN (Diyarbakır) –
Engelleyeceğiz tabii.
HASİP KAPLAN (Şırnak) – Şimdi böyle
olmaz ki. İç Tüzük’te yatmak yok. Dışarı çıkarın. 
HAKAN ÇAVUŞOĞLU (Bursa) – Yorgunluk
bahanedir, çalışmamak istemektedirler, mesele budur. Bu Meclis daha önce
sabahlara kadar çalıştı, gene çalışacak. 
HASİP KAPLAN (Şırnak) – Bunlar açık
açık yatıyorlar, dışarı çıkarın.
BAŞKAN - Sayın Öğüt, buyurun.
OKTAY VURAL (İzmir) – Sayın Başkan, biz
çalışalım. Siz yetkinizi kullanın. Hiç önemli değil.
YILMAZ TUNÇ (Bartın) – Bu suistimale
izin vermemeniz lazım Başkanım.
32.- Ardahan Milletvekili
Ensar Öğüt'ün, Genel Kuruldaki çalışma düzeninin insan haklarına aykırı olduğuna
ilişkin açıklaması
ENSAR ÖĞÜT (Ardahan) – Sayın Başkan,
arkadaşlar…
Sayın Başkan, sükûnet olursa konuşayım.
Değerli Başkanım…
OKTAY VURAL (İzmir) – Tamamlanmasına
kadar karar alındı. Siz İç Tüzük’ten kaynaklanan yetkinizi kullanın.
HASİP KAPLAN (Şırnak) – Arkadaşlar,
Meclis uyuma yeri midir?
BAŞKAN – Sayın Öğüt, açtım.
ENSAR ÖĞÜT (Ardahan) – Tamam.
Sayın Başkanım, arkadaşlar;
Erzurumlular biliyor. Karslıların, eskiden İstanbul’a gelirken Erzurum’da
otobüsleri durduruluyordu…
ADNAN YILMAZ (Erzurum) – Kim
durduruyordu ya, kim durduruyordu? Allah’tan kork. (Gülüşmeler)
ENSAR ÖĞÜT (Ardahan) - …diyorlardı ki:
“Elhamı okuyun.” 
Ya, bir şu şey…
BAŞKAN – Açık açık.
ENSAR ÖĞÜT (Ardahan) – Açık mı? Açık
değil. Duyuyor musunuz?
BAŞKAN – Sayın Öğüt, açık.
ENSAR ÖĞÜT (Ardahan) – Diyorlar ki
Adnan: “Hele bir elhamı okuyun.” Vallahi biz okuyorduk. Okutan adam diyordu ki:
“Ağabey, hele gel, bir sor, bu doğruyu mu okuyor?” 
ADNAN YILMAZ (Erzurum) - Etme eyleme.
Bir de hacısın.
ENSAR ÖĞÜT (Ardahan) - Şimdi bak ama,
ne oldu sonradan? Gürcistan Kapısı açılınca bu defa Erzurumlular Kars’tan geçip
Gürcistan’a gitmek mecburiyetinde kaldı. Bizim Karslılar da durdurdular
Erzurumluyu, dediler ki: “Siz Müslüman mısınız?” “Tabii, Müslümanız;
elhamdülillah 5 vakit namazı da kılıyoruz.” “O zaman âyet-el-kürsîyi okuyun.”
dediler.
BÜLENT TURAN (İstanbul) – Gündeme gelin
Sayın Başkan. Bu nedir Allah aşkına ya!
ENSAR ÖĞÜT (Ardahan) – Dedi “Ağabey,
biz size hiç böyle zulüm ettik mi? Biz elhamı soruyorduk, siz niye
âyet-el-kürsîyi soruyorsunuz?” Siz bize hakikaten zulüm ediyorsunuz arkadaşlar
ya. Yemin ediyorum zulüm ediyorsunuz ya.
(Mikrofon otomatik cihaz tarafından
kapatıldı)
ENSAR ÖĞÜT (Ardahan) – Yani onun için,
bu zulmü ortadan kaldırın. İnsan haklarına aykırı.
Çok teşekkür ediyorum.
BAŞKAN – Sayın Günal…
33.- Antalya Milletvekili
Mehmet Günal'ın, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
MEHMET GÜNAL (Antalya) – Teşekkür
ederim.
Değerli arkadaşlarım, ben Sayın
Bostancı’ya şaşırdım, herhâlde sabahtan beri oturumu izlememiş. Yani “Saat
23.00’te başladı.” diyor ama bugün salı Sayın Bostancı, Genel Kurul 15.00’te
başladı, üzerine bir tane de seçim yapıldı galiba. 
RECEP ÖZEL (Isparta) – Seçim yarım saat
sürdü ya.
MEHMET GÜNAL (Antalya) - Onları siz
izleyemediniz, bunların tamamı yasama faaliyetidir. 
BÜLENT TURAN (İstanbul) – Yasama mı,
seçim yapmak?
MEHMET GÜNAL (Antalya) - Yani,
araştırma önergeleri de yasama faaliyetidir, yapılan seçimler de yasama
faaliyetidir. Herhâlde siz o kısımlarını yeni olduğunuz için tam idrak
edemiyorsunuz veya nöbet değişimlerine denk geliyor sürekli olarak. 
HÜSEYİN BÜRGE (İstanbul) – Farkındayız,
farkındayız, her şeyin farkındayız.
MEHMET GÜNAL (Antalya) - Dolayısıyla,
burada da yapılan angaryayı savunmak için “Muhalefet çalışmıyor, bu saatten
sonra da çalışırız.” ya da Başbakanın tabiriyle “Öyle ya da böyle çıkacak.”
veya “İllaki de çıkacak.” diye Sayın Erdoğan’ın tabiriyle devam ederseniz siz
daha onları angarya olarak görmeye devam edersiniz, İç Tüzük de böyle
uygulanır.
YILMAZ TUNÇ (Bartın) – Bu angaryanın
hesabını soracak size millet, angarya nasıl oluyormuş 7 Haziranda millet size
gösterecek.
MEHMET GÜNAL (Antalya) - Şimdi
soruyorum, bu saatte devam ediyoruz: Sayın Başkanım, bizi yarın Komisyon
Başkanımız ön görüşmeye çağırıyor, ertesi gün de bir torba daha var.
(Mikrofon otomatik cihaz tarafından
kapatıldı)
BÜLENT TURAN (İstanbul) – Sayın Başkan,
gündeme geçebilir miyiz?
MEHMET GÜNAL (Antalya) – Burada
görüşülürken bir taraftan bu torbayı nasıl değerlendireceğiz, sabah yatıp
tekrar nasıl geleceğiz yani?
HAKAN ÇAVUŞOĞLU (Bursa) – Seni zorla
kimse buraya getirmedi, sen aday oldun; kalkacaksın, geleceksin buraya,
çalışacaksın burada; eğer istemiyorsan aday olmayacaksın. 
BAŞKAN – Sayın Korkmaz... Sayın
Korkmaz…
34.- Isparta Milletvekili S.
Nevzat Korkmaz'ın, İç Tüzük’ün herkesin kendi kafasına göre yorumladığı bir
kitapçık şeklinde kaldığına ve bu çalışma düzeninin dünyada eşi benzeri
görülmediğine ilişkin açıklaması
S. NEVZAT KORKMAZ (Isparta) – Sayın
Başkanım, ortada bir İç Tüzük var, ancak bu İç Tüzük -şu anda gözümün önünde
sarı bir kitapçık- okuyan okur ama asla uygulamaya konmayan, herkesin kendi
kafasına göre yorumladığı bir kitapçık şeklinde kaldı. 
RECEP ÖZEL (Isparta) – HDP'nin arkasına
iyi takıldın ha. Hasip Bey’in arkasına hepiniz takıldınız, tebrik ederiz sizi. 
HAYDAR AKAR (Kocaeli) – Ha, takıldık,
sizden öğrendik Recep, sizden öğrendik Recep. 
S. NEVZAT KORKMAZ (Isparta) – Dünyada
eşi benzeri görülmemiş bir Meclis çalışmasına şahit oluyoruz. Sadece kendi
hukukunu korumak demokratlık değil, özellikle iktidar partisi milletvekili
arkadaşlarımıza söylüyorum.
RECEP ÖZEL (Isparta) – Vallaha, Hasip
Bey’e bravo, hepinizi arkasında götürüyor. 
HAYDAR AKAR (Kocaeli) – Sizden
öğrendik, ne var bunda?
RECEP ÖZEL (Isparta) – Hiç aklınıza
gelmiyordu, değil mi, Hasip Bey aklınıza getirdi bunları?
HİLMİ BİLGİN (Sivas) – Bizden iyi
şeyler öğren sen.
HAYDAR AKAR (Kocaeli) – Hep kötü
yapıyorsunuz demek ki, bravo, itiraf ettin yani kötü yaptığını.
S. NEVZAT KORKMAZ (Isparta) – Şimdi,
Sayın Bostancı 23.00’e kadar yapılan çalışmaları eğer yasama faaliyetleri
olarak nitelendirmiyorsa zaten muhalefetin hukukuna saygı göstermiyor demektir.
Ayrıca, bu tür böyle uzun çalışmaların önce yorgunluklara, sonra gerginliklere,
daha sonra da kavgalara kadar gittiği herkesin malumudur.
(Mikrofon otomatik cihaz tarafından
kapatıldı)
BAŞKAN – Sayın Düzgün...
35.- Tokat Milletvekili Orhan
Düzgün'ün, Merkez Bankası Başkanıyla ilgili Bakanın bir açıklama yapması
gerektiğine ilişkin açıklaması
ORHAN DÜZGÜN (Tokat) – Teşekkür
ediyorum Sayın Başkanım. 
BÜLENT TURAN (İstanbul) – Sayın
Başkanım, biz çıkalım buradan, kaç saat sürecek daha?
BAŞKAN – Şimdi bitiyor, sizden de 2
kişi var, ondan sonra grup başkan vekillerini çağıracağım.
ORHAN DÜZGÜN (Tokat) – Sayın Başkanım,
geçtiğimiz...
ADNAN ŞEFİK ÇİRKİN (Hatay) – Ben de
istedim Sayın Başkanım.
BAŞKAN – Onlara itiraz etmedim ki Sayın
Çirkin.
ADNAN ŞEFİK ÇİRKİN (Hatay) –
Milletvekilinin söz hakkı var Sayın Başkanım.
ORHAN DÜZGÜN (Tokat) – Devam edebilir
miyim Sayın Başkanım.
BAŞKAN – Buyurun.
ORHAN DÜZGÜN (Tokat) – Geçtiğimiz
günlerde Cumhurbaşkanı Türkiye Cumhuriyeti’nde faizlerin düşürülmemesinin
gerekçesini vatan hainliğiyle izah etti.
YILMAZ TUNÇ (Bartın) – Doğru söylemiş. 
ORHAN DÜZGÜN (Tokat) – Bugün bir
ekonomi toplantısı yapıldı. Bu konuyla ilgili hiçbir şey açıklanmadı şu ana
kadar. Biz şimdi ana muhalefet olarak şunu merak ediyoruz: Gerçekten, Türkiye
Cumhuriyeti’nin Merkez Bankası Başkanı vatan haini mi değil mi? Ülkenin
parasını pulunu biz bir vatan hainine mi emanet ettik, yoksa işini yapmaya
uğraşan namuslu bir bürokrat mı bu bankayı yönetiyor şu anda? Bu konuyla ilgili
Sayın Bakandan bir açıklama bekliyoruz. 
BAŞKAN – Sayın Çirkin…
36.- Hatay Milletvekili Adnan
Şefik Çirkin'in, Cumhurbaşkanının, bu yasanın çıkması konusunda yaptığı
değerlendirmelerle aslında bu Meclise hakaret ettiğine ilişkin açıklaması
ADNAN ŞEFİK ÇİRKİN (Hatay) – Teşekkür
ediyorum Sayın Başkan. 
Şimdi, Sayın Başkanım, burada gecenin
bu saatinde şekeri olan var, tansiyonu olan var, kalbi olan var. Yani, bir
doktora sorulsa böyle bir çalışma sistemi olmaz. 
AHMET YENİ (Samsun) – Hastaysan doktora
gidelim. 
ADNAN ŞEFİK ÇİRKİN (Hatay) – Bir dakika
kardeşim, konuşuyoruz ya, bir şey söyleyeceğiz. Sen de bas konuş. 
Şimdi, Sayın Cumhurbaşkanı bu yasanın
çıkması konusunda yaptığı değerlendirmelerle aslında bu Meclise hakaret
etmiştir. İktidar partisi sıralarında oturan arkadaşların Sayın Cumhurbaşkanına
doğal olarak –bunu samimi bir şekilde ifade ediyorum- bir vefa borçları vardır
ve bunu sindirebilirler ama biz muhalefet milletvekiliyiz, “Ya Rabb’i şükür”
diyeceğimiz yok, demeyiz bunu. Yani, şu Meclisin saygınlığı, ülkenin itibarı
dedik dedik dedik, Tayland Meclisini geçti, itibar kalmadı. 
YILMAZ TUNÇ (Bartın) – Sayenizde…
ADNAN ŞEFİK ÇİRKİN (Hatay) – Lütfen,
dikkat edelim. Bu Meclis bu saatlere kadar çalışmaz. 
(Mikrofon otomatik cihaz tarafından
kapatıldı) 
BAŞKAN – Sayın Poyraz…
37.- Bilecik Milletvekili
Fahrettin Poyraz'ın, muhalefet partilerinin bir taraftan engelleme yaparken bir
taraftan da çalışma düzeninden şikâyet ettiklerine ilişkin açıklaması
FAHRETTİN POYRAZ (Bilecik) – Teşekkür
ediyorum Sayın Başkanım.
Muhalefet milletvekili arkadaşlarımızı
dakikalar değil, saatler değil, günlerdir dinliyoruz. 
BÜLENT BELEN (Tekirdağ) – Sen de konuş,
seni de dinleyelim. 
FAHRETTİN POYRAZ (Bilecik) – Yani,
kürsüyü kullanan, mikrofonu kullanan milletvekilinin dağılımına baktığımız
zaman, muhtemeldir ki özgür biçimde, sürenin yüzde 99’unu muhalefet
milletvekili arkadaşlarımız kullandılar. 
HAYDAR AKAR (Kocaeli) – Sen de kullan,
engel mi var? Sen istedin de vermedik mi kürsüyü?
BÜLENT BELEN (Tekirdağ) – Ağzını
kapayan mı var? Sen de söz al, konuş. 
FAHRETTİN POYRAZ (Bilecik) – Bir yere
kadar hak veriyoruz ama bir taraftan kürsüyü kullanıp, İç Tüzük’ün bütün
haklarını hakkı suistimal edercesine kullanıp, bir taraftan da nasıl şikâyet
ediyorlar, hep birlikte şaşkın vaziyette sizi izliyoruz. Halk da izliyor,
millet de izliyor. (AK PARTİ sıralarından alkışlar) 
ALİ UZUNIRMAK (Aydın) – Ya, bu
Fahrettin üç dönemdir milletvekili, kaç defa kürsüye çıkmış? 
FAHRETTİN POYRAZ (Bilecik) – Millet de
izliyor arkadaşlar. Çıkın kamuoyuna bakın, bu kanunu vatandaşlarımızın en az
yüzde 75’i, 80’i istiyor. 
ALİ UZUNIRMAK (Aydın) – Kaç defa
kürsüye çıkmış bu vatandaş? Kaç dönemdir milletvekili bu ya? 
HASİP KAPLAN (Şırnak) – Sayın Başkan,
Divan da uyuyor, olmuyor.
BAŞKAN – Yok, yok, Divan uyumuyor. O
bir şey okuyor, ona haksızlık yapmayın.
FAHRETTİN POYRAZ (Bilecik) –
Arkadaşlar, bir taraftan engelleme yapmaya çalışıyorsunuz, diğer taraftan da
şikâyet ediyorsunuz. Kendinizle çelişiyorsunuz…
(Mikrofon otomatik cihaz tarafından
kapatıldı)
ALİ UZUNIRMAK (Aydın) – Kaç defa çıktın
kürsüye? 3 dönemdir milletvekilisin. Ayıp, utan!
YILMAZ TUNÇ (Bartın) – Sen utan.
ALİ UZUNIRMAK (Aydın) – Utan, 3
dönemdir milletvekilisin, kaç defa çıktın kürsüye?
BAŞKAN – Sayın Öz…
38.- Mersin Milletvekili Ali
Öz'ün, Türkiye Büyük Millet Meclisinin saygınlığına gölge düşürecek bir çalışma
yürütüldüğüne ilişkin açıklaması
ALİ ÖZ (Mersin) – Teşekkür ediyorum
Sayın Başkanım.
Gerçekten, Türkiye Büyük Millet
Meclisinin saygınlığına gölge düşürecek bir çalışma burada yürütüyoruz. Adalet
ve Kalkınma Partisi içerisinde de gerçekten çok sayıda hekim tandanslı
milletvekili arkadaşlarımız var. Yani insanların gerçekten biyolojik bir ritmi
var. Bu çalışma şekli herkesin biyolojik ritmini bozuyor. Burada Parlamentonun
kapanacağı son zamana geldiğimiz şu günlerde doğal olarak bu yüklenme
sonucunda, belki de ağzımızdan normalde söylemememiz gereken çok farklı sözleri
birbirimizi incitecek şekilde, birbirimizi kırarak söylemek zorunda kalıyoruz.
Onun için, bu çalışma şekli doğru bir çalışma şekli değil; insan vücuduna,
biyolojik ritme, insan anatomisine aykırı olan bir çalışmayı burada gerçekleştiriyoruz.
Ben bu konunun özellikle…
(Mikrofon otomatik cihaz tarafından
kapatıldı)
BAŞKAN – Sayın Şahin…
39.- Bursa Milletvekili
Hüseyin Şahin'in, vatandaşların görüşülmekte olan 684 sıra sayılı Kanun
Tasarısı’nın bir an önce çıkmasını beklediklerine ilişkin açıklaması
HÜSEYİN ŞAHİN (Bursa) – Sayın Başkanım,
yaklaşık üç haftayı geçti, burada kısa adı “iç güvenlik paketi” olan tasarıyı
kanunlaştırmak için çalışıyoruz ve hafta sonu da seçim bölgelerimize gidiyoruz.
Edindiğimiz bir izlenim var, vatandaşlarımız bizden bu yasanın bir an önce
çıkmasını bekliyor. (CHP, MHP ve HDP sıralarından gürültüler) Bizler de buraya
gelirken, seçilmiş milletvekilleri olarak bu dönem ve bundan önceki dönemlerde
de çalışma şartlarını hepimiz biliyorduk. Gecelerin sabahlarına kadar, bizden
önceki dönem milletvekillerinin çalışma şartlarını da biliyorduk ve bunu
bilerek buraya geldik. Durmak yok, çalışmaya devam.
ALİM IŞIK (Kütahya) – Yolmaya devam,
yolmaya devam!
OKTAY VURAL (İzmir) – Devam edeceğiz
Sayın Başkan, çalışmaya devam edeceğiz.
BAŞKAN – Sayın Bal…
40.- Konya Milletvekili Faruk
Bal'ın, Bursa Milletvekili Hüseyin Şahin’in yaptığı açıklamasındaki bazı
ifadelerine ilişkin açıklaması
FARUK BAL (Konya) – Sayın Başkan, biraz
önce konuşan AKP’li vekil “Vatandaş bu yasanın çıkarılmasını dört gözle
bekliyor.” dedi. Ben şaşırdım, dört gözlü vatandaş var mı diye, herhâlde farklı
bir vatandaş açısından bakıyor. Ama işin doğrusu ve gerçeği şudur…
HAKAN ÇAVUŞOĞLU (Bursa) – AK PARTİ’ye
21 milyon 500 bin dört gözlü vatandaş oy veriyor Sayın Bal. 21 milyon 500 bin,
sizin rüyanızda göremeyeceğiniz sayı bu. 
FARUK BAL (Konya) - Bütün askerî,
istihbari ve siyasi operasyonlar gece yapılır. AKP de muhalefet partilerinin İç
Tüzük’ten doğan denge ve denetim çerçevesi içerisinde engelleme hakkından yararlanarak
vatandaşa karşı özgürlüklerini yok edecek, kurduğu sinsi planı geceleri bu
saate kadar taşımaktadır. Lütfen, biraz vatandaşın özgürlükleriyle ilgili bu
tasarının gündüz geçirilmesi… 
(Mikrofon otomatik cihaz tarafından
kapatıldı) 
BAŞKAN – Sayın Özgündüz…
41.- İstanbul Milletvekili
Ali Özgündüz'ün, iktidar partisi milletvekillerinin muhalefetin konuşmasını
hakkın suistimali olarak değerlendirmelerinin haksızlık olduğuna ve Genel
Kuruldaki çalışma düzenine ilişkin açıklaması
ALİ ÖZGÜNDÜZ (İstanbul) – Teşekkür
ediyorum Sayın Başkan.
Sayın Başkanım, iktidar partisinden
arkadaşlar bizim, muhalefetin konuşmasını hakkın suistimali olarak
değerlendirdiler. Bu haksızlıktır yani bu Mecliste bulunan milletvekilleri, bu
kürsüyü millet adına kullanarak görüşlerini söylüyorlar, dolayısıyla bunu
hakkın suistimali olarak değerlendirmek aslında bir milletvekiline yakışmıyor. 
İkincisi: Vatandaşların hak ve
özgürlüğünü yok edecek böyle bir yasanın vatandaşlar tarafından dört gözle
beklenmesi herhâlde sadece gecenin bu saatinde arkadaşımızın aklına geldi. Siz
de görüyorsunuz ki Sayın Başkanım, şu anda Meclisi, bu yüce Parlamentoyu idare
ediyorsunuz ve arkadaşlar arkada uyuyorlar. Yani bu koşullarda bu yasa çıkmaz,
burada yasa görüşmesi yapılmıyor ve Parlamentonun itibarını da bu uyuyan
arkadaşlar zedeliyor. Dolayısıyla artık çalışma ortamı kalmamıştır, lütfen ara
verin diyorum. 
Teşekkür ediyorum. 
BAŞKAN – İşte şimdi, bu 60’ıncı
maddeler bitse.
Sayın Bilgin…
42.- Sivas Milletvekili Hilmi
Bilgin'in, muhalefete, Meclisin onuruna yakışır şekilde muhalefet yapmasını ve
yapmış olduğu işi ciddiye almasını önerdiğine ilişkin açıklaması
HİLMİ BİLGİN (Sivas) – Sayın Başkanım,
teşekkür ediyorum.
Sayın Başkanım, görüştüğümüz kanunun
54’üncü maddesinde muhalefet partisinin verdiği önergede, muhalefet partisinin
sayın sözcüsü kürsüye çıkıp önergelerini savunmuş olmasına rağmen oylama
sonucunda 177 ret, 0 kabul oyu çıkıyor. Bu durum muhalefetin ciddiyetini
gösteriyor. Biz muhalefeti cidden yasamanın, Meclisin onuruna yakışır şekilde
muhalefet yapmasını, yapmış olduğu işi ciddiye almasını öneriyoruz. Bu durumu
da milletimizin takdirine bırakıyoruz. 
Teşekkür ediyorum. 
BAŞKAN – Grup başkan vekillerimizi
arkaya davet ediyorum ve birleşime yarım saat ara veriyorum. 
Kapanma Saati:
02.38
ON İKİNCİ OTURUM
Açılma Saati: 03.06
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail
KAŞDEMİR (Çanakkale) 
-----0-----
BAŞKAN – Sayın milletvekilleri, Türkiye
Büyük Millet Meclisinin 73’üncü Birleşiminin On İkinci Oturumunu açıyorum. 
XI.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518, 2/1579,
2/1632, 2/2443, 2/2469) (S. Sayısı: 684) (Devam)
BAŞKAN - 684 sıra sayılı Kanun
Tasarısı’nın görüşmelerine devam edeceğiz. 
Komisyon ve Hükûmet burada. 
Tasarının 56’ncı maddesi üzerindeki, en
son okunan ve Anayasa’ya aykırılık önergesi olan Iğdır Milletvekili Sayın
Pervin Buldan ve arkadaşlarının önergesinde kalınmıştı. 
Komisyon ve Hükûmet önergeye katılıyor
mu?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkan. 
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan. 
BAŞKAN – Sayın Aydoğan, buyurunuz. 
NURSEL AYDOĞAN (Diyarbakır) – Sayın
Başkan, değerli milletvekilleri, öncelikle hepinizi saygıyla selamlıyorum. 
Hasip Bey’e teşekkür ederim tartışmaya
açtığı konuyla ilgili olarak. Zira, Meclisin yarısı uyuyordu. Bu akşam İdris
Bey olmadığı için, grup başkan vekilimizin yanında oturuyordum ve iyi
izliyordum ama o tartışmadan sonra hâlen uyuyan arkadaşlar var, onları da
uyanmaya davet ediyorum.
MİHRİMAH BELMA SATIR (İstanbul) –
Uyuyan falan yok. 
NURSEL AYDOĞAN (Devamla) - Var var,
arkalarda var bak, orada var. Çok iyi gözlüyorum, benim gözlerim uzağı çok iyi
görüyor, yakın konusunda sıkıntım var da uzağı çok iyi görüyorum. 
MİHRİMAH BELMA SATIR (İstanbul) – Benim
de gözlerim çok iyi görüyor. Siz, milletvekili arkadaşlarınıza saygısızlık
yapmayın. 
NURSEL AYDOĞAN (Devamla) - Tamam yani
herkesin uyuduğu bir yerde konuşmanın bir anlamı yok aslında ama yine de geldik
madem, konuşalım burada. (AK PARTİ sıralarından gürültüler)
ALİ ŞAHİN (Gaziantep) – Konuşma, konuşma.
Herkes uyumuyor. 
NURSEL AYDOĞAN (Devamla) - Tamam,
konuşma! Uyuyorsunuz ya, gözümüz kör mü? Arkaya bak hâlen uyuyorlar. Hâlen
uyuyorlar daha, Allah Allah! (AK PARTİ sıralarından gürültüler)
BAŞKAN – Sayın milletvekilleri, lütfen…

NURSEL AYDOĞAN (Devamla) - Hem
diyorsunuz “Çalışalım.” hem de geliyorsunuz, orada uyuyorsunuz. Sen konuşma! 
BAŞKAN – Sayın milletvekilleri, lütfen…
Rica ediyorum, lütfen…
NURSEL AYDOĞAN (Devamla) – Ne zır zır
zır konuşuyorsun? Yeter ya, bıktık sizden! 
YILMAZ TUNÇ (Bartın) – Size yeter!
BAŞKAN – Lütfen sayın milletvekilleri,
lütfen…
LEVENT GÖK (Ankara) – Bravo Nursel Hanım. 
YILMAZ TUNÇ (Bartın) – “Meclisin yarısı uyuyor.” diyor
Başkanım. 
NURSEL AYDOĞAN (Devamla) – Yarınız uyuyordunuz, yalan mı?
BAŞKAN – Sayın milletvekilleri, lütfen…
ALİ ŞAHİN (Gaziantep) – Başladınız hakarete…
NURSEL AYDOĞAN (Devamla) – Hakaret etmiyorum. Allah Allah!
LEVENT GÖK (Ankara) – “Uyuyorsunuz” diyor, daha ne desin
yani uyumak hakaret değil ki.
ALİ ŞAHİN (Gaziantep) – Bir de hanımefendisiniz ya… 
NURSEL AYDOĞAN (Devamla) – Bir gerçeği söylüyorum ben, bir
gerçeği söylüyorum, bu gözler var, bu gözler görüyor.
ALİ ŞAHİN (Gaziantep) – Bari siz biraz düzgün konuşun,
hanımefendisiniz ya.
NURSEL AYDOĞAN (Devamla) – Ben nasıl konuşacağımı senden
öğrenecek değilim! 
ALİ ŞAHİN (Gaziantep) – Biraz öğrenmeye ihtiyaç var. 
NURSEL AYDOĞAN (Devamla) – Ben 50 yaşındayım, biliyorum
nasıl konuşacağımı. (AK PARTİ sıralarından gürültüler) Tamam, Allah Allah…
BAŞKAN – Sayın milletvekilleri, lüften…
Buyurunuz. 
NURSEL AYDOĞAN (Devamla) – Şimdi, değerli arkadaşlar, 14
Ocak günü 2015’te Nihat Kazanhan isimli 12 yaşındaki bir ortaöğretim öğrencisi
-hepinizin bildiği gibi- Cizre’de polisin açtığı ateş sonucu katledildi.
Katledildikten sonra, tabii ki o dönemki İçişleri Bakanı, çocuğun
katledilmesiyle ilgili “Bizim polisimiz yapmamıştır, bizim polisimizin
silahından çıkan kurşunla bu çocuk öldürülmemiştir.” dedi. Tabii ki basın,
ulusal medya bu sorunun üzerine çok gitti. Şahitler vardı, tanıklar vardı ve
bizim de yoğun, konunun üzerinde durmamız nedeniyle İçişleri Bakanlığı bir
müfettiş tayin etti, soruşturma başladı, soruşturmanın sonucunda nihayet
polisin açtığı kurşunla 12 yaşındaki çocuğun katledildiği anlaşıldı. Balistik
tetkiklerden sonra da silahın üzerine kayıtlı olduğu polis tutuklandı, Malatya
Cezaevine konuldu. Konulduktan yaklaşık bir ay sonra açılan dava nedeniyle,
çocuğu katleden polis “Bunu ben katletmedim, benimle birlikte aynı arabada
görev yapan polis katletmiştir.” diyerek samimi itiraflarda bulundu ve mahkeme,
çocuğu öldüreni götürdü cezaevine attı, öldürmeyeni de cezaevinden çıkardı.
Tabii, soruyor hâkim “Niçin bu zamana kadar bunu söylemediniz?” diye. “Vallahi,
biz polisiz yani böyle bir olay oldu, biz bu olaydan çabuk kurtulacağımızı
zannediyorduk, hakkımızda bir soruşturma açılmayacağını düşünüyorduk, çok da
iyi gizledik, sakladık. Çocuk öldürüldükten sonra arkadaşımız kar maskesini
giydi, çocuğun öldürüldüğü yere gitti, oradaki bütün silahları topladı,
getirdi, emniyetin bahçesine bir yere gömdük ama ne yazık ki işte oradaki görgü
tanıklarının ve bir kişinin cep telefonuna çektiği görüntülerden sonra biz
tutuklandık.” diyor.
Şimdi, tabii ki burada polisin
yetkilerinin artırılmasıyla ilgili bir yasayı konuşuyoruz. Bu, yetkilerin
artırılmamış hâlidir. Bu yetkiler artırılmadan 12 yaşındaki bir çocuk duvarın
kenarında arkadaşlarıyla oynarken bir polis tarafından katlediliyor. Şimdi, bu
yasa çıktıktan sonra nice çocuklar katledilecek. Ben bilemiyorum. Zaten bu
zamana kadar, on iki yıllık iktidarınız döneminde 200’ye yakın çocuk polisin
silahından çıkan kurşunlarla katledildi. Şu ana kadar da en az yüzde 90’ının
diyeyim yani katleden, yüzde 90, güvenlik görevlileri hakkında da herhangi bir
dava açılmamıştır. Bu çocukları öldürenler bulunup yargı önüne, adalet önüne çıkarılmamışlardır.
Bu yasanın da bu hâliyle çıkmasından sonra yani neler olabileceğini hep
birlikte göreceğiz. 
Ben, çocukların öldürülmediği bir
dünya, bir Türkiye özlemiyle diyorum ve bu yasanın da geri çekilmesini bir kez
daha tekrardan ifade ediyorum. 
(Mikrofon otomatik cihaz tarafından
kapatıldı) 
NURSEL AYDOĞAN (Devamla) – Yasanın geri
çekilmemesi durumunda da bundan sonraki yaşanacaklardan AKP Hükûmetinin sorumlu
olacağını, bu yasaya onay veren herkesin tek tek sorumlu olacağını da ifade
ediyorum. 
BAŞKAN – Teşekkür ederim Sayın Aydoğan.

Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 684 Sıra Sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı
Polis Vazife ve Salahiyet Kanununda Değişiklik Yapılmasına İlişkin Kanun
Teklifi, Adana Milletvekili Osman Faruk Loğoğlu'nun; Emniyet Teşkilatı
Kanununda Değişiklik Yapılması Hakkında Kanun Teklifi, Mersin Milletvekili
Ertuğrul Kürkcü'nün; Polis Vazife ve Salahiyet Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun,
"2803 sayılı Kanunun ek 2 nci
maddesi aşağıdaki şekilde değiştirilmiştir. 
"EK MADDE 2- İl jandarma komutanı
ile merkez ilçe jandarma komutanı hakkında il valisince, ilçe jandarma komutanı
hakkında kaymakamın değerlendirmesi alınarak il valisi tarafından her yıl
sonunda söz konusu kişilerin askerî görevleri haricindeki diğer görevleri ile
ilgili olarak değerlendirme raporu düzenlenir.
Değerlendirme raporları; personelin
terfi, ödüllendirme, atama ve yer değiştirmesinde dikkate alınır.
Değerlendirme raporlarının içeriği ve
düzenlenme esasları, Genelkurmay Başkanlığının görüşü alınarak İçişleri
Bakanlığı tarafından çıkarılan yönetmelikle düzenlenir."" şeklindeki
56. maddesinin Tasarı metninden çıkarılmasını arz ve teklif ederiz.
Ali Serindağ
(Gaziantep) ve arkadaşları
BAŞKAN – Komisyon, katılıyor musunuz
önergeye?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) - Katılmıyoruz Sayın Başkan.
BAŞKAN - Hükûmet?
İÇİŞLERİ BAKANI SEBAHATTİN ÖZTÜRK - Katılmıyoruz
Sayın Başkan.
BAŞKAN - Sayın Öner, buyurunuz. (CHP
sıralarından alkışlar)
ALİ HAYDAR ÖNER (Isparta) – Bu saate
uygun bir şeyler yapacaktım ama… 
RECEP ÖZEL (Isparta) - Roman mı
okuyacaktın?
ALİ HAYDAR ÖNER (Devamla) - …kanunun
kendisiyle ilgili bazı konuları görüşeceğim. Bugün bizi buraya icbar eden
nedenleri okuyacaktım, muhtemelen kısmetse yarın okuruz. 
Sayın Başkan, değerli milletvekilleri;
jandarmayla ilgili düzenlemeler… 12 Eylülden sonra jandarmanın kendi başına
buyruk hâle gelmesine yönelik bazı düzenlemeler yapıldı. Ancak 507 sayılı Kanun
Hükmünde Kararname’yle 20 Ağustos 1993’te eklenen maddelerle hatalar
düzeltildi; o zaman mülki amirlere jandarma yetkilileri hakkında sicil
düzenleme yetkisi verildi; ayrıca, jandarmanın izni konusunda yetkili olmayan
mülki amirler yeniden yetkilendirildi. Bu maddeyle ifrattan tefrite varan bir
uygulamaya geçilmek isteniyor; jandarmayı siyasallaştırma, iktidara bağlama,
yandaş kolluk kuvvetlerine bir diğer kolluk kuvvetini ekleme amaçlanıyor. O
bakımdan bunun doğru bir düzenleme olmadığını düşünüyoruz, mevcut düzenlemenin
yeterli olduğunu değerlendiriyoruz. 
Sayın milletvekilleri, jandarma
komutanını İçişleri Bakanı doğrudan atayacak. Jandarma komutanı il idare şube
başkanıdır. İl idare şube başkanları 5442 sayılı Yasa’ya göre, Devlet Memurları
Yasası’na göre, Personel Yasası’na göre, ilgili yasalara göre üçlü kararnameyle
atanır. Valinin kırsal alandaki kolluk gücü jandarmadır, kentteki kolluk gücü
emniyet teşkilatıdır. Emniyet müdürü İçişleri Bakanının inhası, Başbakanın
imzası ve Sayın Cumhurbaşkanının onayıyla atanırken jandarma komutanı niye
sadece İçişleri Bakanı tarafından atanıyor? Bu yanlış bir uygulamadır. İçişleri
Bakanı bu yetkisini son dönemde bazı İçişleri Bakanının kullandığı gibi
kullanacak olursa, savcıları da, jandarmaya, tutuklatma emri verebilecektir. Bu
çok tehlikeli bir yaklaşımdır. 
Aynı şekilde,
görüş alma söz konusudur. Bir yetkili, bir il idare şube başkanı bir vilayete
atanacağı zaman, söz gelişi bir bayındırlık müdürü, bir millî eğitim müdürü,
bir emniyet müdürü, bir vali yardımcısı atanacağı zaman valinin görüşü alınır.
Ancak, AKP hükûmetleri bunu terk etti. Jandarma komutanının atanması bakımından
da bu görüşün alınması lazım. Şimdilerde çok komik bir görüş alınma uygulaması
yapılıyor; vali yardımcılarının kararnamesi çıkıyor, ondan sonra İçişleri
Bakanlığı valiye soruyor: “Aksaray Vali Yardımcısı filanı iliniz vali
yardımcılığına atıyoruz, görüşünüz nedir?” Kararname çıkmış,
Cumhurbaşkanlığınca onaylanmış, değil mi Sayın Ersoy, Sayın Valim?
MEHMET ERSOY
(Sinop) – Yayınlanmadan yapılıyor. 
ALİ HAYDAR ÖNER
(Devamla) – Yayınlandıktan sonra, kararname çıktıktan sonra… Ben de inadına son
güne kadar bekletiyordum, süre dolarken “Makamın takdirlerine maruz.” diyordum.
Yalnız, bir yerden gelen belalı bir vali yardımcısını… Aradım müsteşarı “O
adamı vilayetime sokmam.” dedim, sokmadım. Sonra Sakarya’ya gitti, üç gün sonra
tutuklandı. Yani bir yasa çıkıyorsa onu içtenlikle uygulamak lazım. 
Şimdi,
jandarmayı bu hâle getirirseniz zaten yargıda Bangalor Deklarasyonu, Budapeşte
Deklarasyonu, Kopenhag Kriterlerini, bağımsız, tarafsız yargıyı ortadan
kaldırdınız; yargıya giden, yargıya açılan ilk kapıyı da adaletli olmaktan
çıkaracaksınız. 
Polis
teşkilatında Balyoz davasında, Ergenekon davasında, bazı davalarda ek deliller
uyduruldu ama jandarma, Ali İsmail davası başta olmak üzere içimizi yakan bir
diğer olay, Özgecan olayında da çok sistemli çalıştı, sorunları çözdü. Ama Ali
İsmail olayında olduğu gibi jandarma da davranırsa adaleti ara ki bulasın. Bu
adaletsizliğe katkı verilmemesini bekliyor, saygılar sunuyorum. (CHP
sıralarından alkışlar)
BAŞKAN –
Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 684 sıra sayılı Tasarı’nın aşağıdaki şekilde değiştirilmesini arz ve
teklif ederiz. 
"MADDE 56-2803 sayılı Kanunun ek 2
nci maddesi aşağıdaki şekilde değiştirilmiştir.
"EK MADDE 2- İl jandarma komutanı
ile merkez ilçe jandarma komutanı hakkında il valisince, ilçe jandarma komutanı
hakkında kaymakamın değerlendirmesi alınarak il valisi tarafından her
yılsonunda söz konusu kişilerin mülki görevleri ile ilgili olarak değerlendirme
raporu düzenlenir.
Değerlendirme raporlarının içeriği ve
düzenleme esasları, Genelkurmay Başkanlığının görüşü alınarak İçişleri
Bakanlığı tarafından çıkarılan yönetmelikle düzenlenir.".""
Hasan
Hüseyin Türkoğlu (Osmaniye) ve arkadaşları
BAŞKAN – Komisyon katılıyor mu? 
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkan. 
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan. 
BAŞKAN – Sayın Işık, buyurunuz. (MHP
sıralarından alkışlar) 
ALİM IŞIK (Kütahya) – Teşekkür ederim
Sayın Başkan. 
Değerli milletvekilleri, 684 sıra
sayılı Kanun Tasarısı’nın 56’ncı maddesi üzerinde vermiş olduğumuz önergeyi
sizlere açıklamaya çalışacağım gecenin bu vaktinde. 
Bu bölüm, bilindiği gibi, Jandarma ve
Sahil Güvenlik Komutanlığının yeniden yapılandırılması yani siyasetin emrine
sokulmasını amaçlayan düzenlemelere ait bir bölüm. Bu maddede de ciddi bir
değişiklikle jandarma teşkilatı 1839 yılından bu yana tam yüz yetmiş altı
yıllık bir geleneğini bırakıyor, AKP özel güvenlik ekibi şekline dönüşüyor.
Şimdi, bu maddede 2803 sayılı Kanun‘un
mevcut maddesini nasıl değiştiriyoruz, onu sizlere açıklamaya çalışacağım. Ek
madde 2 mevcut hâliyle: “İl Jandarma alay ve ilçe jandarma bölük komutanları
hakkında mesleki sicillerinden ayrı olarak, valilerce mülki sicil düzenlenir.
Mülki sicilin düzenleme usul ve esasları Subay ve Astsubay Sicil
Yönetmeliklerinde belirlenir.” Mevcut hâli bu. Siz, şimdi, bu tasarıyla yani
Anayasa’yı tanımayan Sayın İçişleri Bakanının getirdiği tasarıyla “İl jandarma
komutanı ile merkez ilçe jandarma komutanı hakkında il valisince, ilçe jandarma
komutanı hakkında kaymakamın değerlendirmesi alınarak il valisi tarafından her
yıl sonunda söz konusu kişilerin askerî görevleri haricindeki diğer görevleri
ile ilgili olarak değerlendirme raporu düzenlenir. Bu değerlendirme raporları
personelin terfi, ödüllendirme, atama ve yer değiştirmesinde dikkate alınır.
Yine yönetmelikte bu esaslar belirlenir.” şeklinde bir düzenleme
getiriyorsunuz. Yani diyorsunuz ki: “Vali ve kaymakam senin terfinde, atanmanda,
yer değiştirmende, eğer hakkında bir kötü ibarede bulunmuş ve şerh düşmüşse
senin geleceğini karartır, aman ha dikkat et, AKP’nin valilerine yani il
başkanlarına, AKP’nin kaymakamlarına yani ilçe başkanlarına saygıda kusur etme
değerli kardeşim. Çoluğunu çocuğunu düşünüyorsan AKP’nin özel güvenlik gücü
gibi çalış.” Buna hakkınız yok, bu doğru bir düzenleme değil. 
Bizim
önergemizde, söz konusu raporlarda sadece mülki görevlilerle ilgili
düzenlemelere müsaade ediliyor, jandarmanın asli görevi olan diğer adli ve
askerî konularda herhangi bir valinin veya kaymakamın düzenleme hakkında görüş
bildirmesinin doğru olmadığını düşünüyoruz. Bu düzenlemelerle özellikle AKP
Türkiye'nin bir millî güç unsuru olan jandarma teşkilatını tasfiye etmeyi
amaçlamaktadır. Yani Türkiye'nin NATO dışındaki tek askerî güç unsurunu tasfiye
etmek istemektedir. Subayları olmayan silahlı bir güç ordu değil sivil bir
güvenlik birimi olabilir. Bu tasarıyla PKK’nın yıllardır talep ettiği özellikle
il ve ilçe merkezleri dışındaki yerleşim birimlerinde yaşayan vatandaşlarımızın
mal ve can güvenliğini sağlamaktan sorumlu jandarmanın bölgeden çekilmesi
yönündeki talebi yerine getirilmiş oluyor. Bunu evlatlarınıza övünecek bir eser
olarak sizler düşünebilirsiniz ama biz asla bunu kabullenemeyiz. Bu tasarının
geri çekilip yeniden komisyonda görüşüldükten sonra bu Genel Kurula getirilmesi
teklifimizi bir kez daha size hatırlatıyorum. Ama, amacınız belli, 67’nci
maddeye kadar söz konusu güvenlikle ilgili düzenlemeler bitiyor, anladığımız
kadarıyla 67’nci maddeden sonra kısa bir operasyonla bu işi bitireceksiniz.
Size hayır getirmeyecek, ülkeye de hayır getirmeyecek bir tasarıdır.
Hepinizi tekrar
saygıyla selamlıyorum.
BAŞKAN –
Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir
önerge.
Maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
Birleşime beş
dakika ara veriyorum.
Kapanma Saati:
03.25
ON ÜÇÜNCÜ OTURUM
Açılma Saati: 03.27
BAŞKAN: Başkan Vekili Meral AKŞENER
KÂTİP ÜYELER: Fehmi KÜPÇÜ (Bolu), İsmail KAŞDEMİR
(Çanakkale) 
-----0----- 
BAŞKAN – Sayın milletvekilleri, Türkiye Büyük Millet Meclisinin 73’üncü
Birleşiminin On Üçüncü Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz. 
Komisyon? Yok. 
Ertelenmiştir. 
6’ncı sırada yer alan, Konya
Milletvekili Sayın Kerim Özkul ve Kırıkkale Milletvekili Sayın Ramazan Can ile
45 Milletvekilinin; Bazı Kanun ve Kanun Hükmünde Kararnamelerde Değişiklik
Yapılması Hakkında Kanun Teklifi ve Plan ve Bütçe Komisyonu Raporu’nun
görüşmelerine başlıyoruz.
6.- Konya Milletvekili Kerim
Özkul ve Kırıkkale Milletvekili Ramazan Can ile 45 Milletvekilinin; Bazı Kanun
ve Kanun Hükmünde Kararnamelerde Değişiklik Yapılması Hakkında Kanun Teklifi ve
Plan ve Bütçe Komisyonu Raporu ile Türkiye Büyük Millet Meclisi Başkanlığı ve
Plan ve Bütçe Komisyonu Başkanlığı Tezkereleri (2/2616) (S. Sayısı: 688)
BAŞKAN – Komisyon? Yok. 
Ertelenmiştir. 
Bundan sonra da komisyonların
bulunmayacağı anlaşıldığından, alınan karar gereğince, kanun tasarı ve
teklifleri ile komisyonlardan gelen diğer işleri sırasıyla görüşmek için 11
Mart 2015 Çarşamba günü saat 14.00’te toplanmak üzere birleşimi kapatıyorum.
İyi geceler.
Kapanma
Saati: 03.28




(x) Bu düzeltmelere ilişkin ifadeler 9/03/2015
tarihli 72’nci Birleşim Tutanağı’nın 336’ncı sayfasında yer almıştır.


(x) Bu ifadeye ilişkin düzeltme
11/3/2015 tarihli 74’üncü Birleşim Tutanağı’nın 47’nci sayfasında “Geçen
Tutanak Hakında Konuşmalar” bölümünde yer almıştır.


(X) Bu
ifadeye ilişkin düzeltme 11/3/2015 tarihli 74’üncü Birleşim Tutanağı’nın
178’inci sayfasında “Geçen Tutanak Hakkında Konuşmalar” bölümünde yer
almıştır.


(x) 684 S.
Sayılı Basmayazı 19/2/2015 tarihli 58’inci Birleşim Tutanağı’na eklidir.


(X) Bu
ifadeye ilişkin düzeltme 11/3/2015 tarihli 74’üncü Birleşim Tutanağı’nın 92’nci
sayfasında “Geçen Tutanak Hakkında Konuşmalar” bölümünde yer almıştır.


(x) Bu ifadeye ilişkin düzeltme 11/3/2015
tarihli 74’üncü Birleşim Tutanağı’nın 47’nci sayfasında “Geçen Tutanak Hakkında
Konuşmalar” bölümünde yer almıştır. 


(x) Bu bölümde Hatip tarafından Türkçe
olmayan kelimeler ifade edildi.




