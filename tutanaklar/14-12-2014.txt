



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

29’uncu Birleşim
14 Aralık 2014 Pazar

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER


I.- GEÇEN TUTANAK
ÖZETİ
II.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) 

A) DIŞİŞLERİ BAKANLIĞI
1) Dışişleri Bakanlığı 2015 Yılı Merkezî Yönetim
Bütçesi
2) Dışişleri Bakanlığı 2013 Yılı Merkezî Yönetim Kesin
Hesabı
B) AİLE VE SOSYAL POLİTİKALAR BAKANLIĞI
1) Aile ve Sosyal Politikalar Bakanlığı 2015 Yılı
Merkezî Yönetim Bütçesi
2) Aile ve Sosyal Politikalar Bakanlığı 2013 Yılı
Merkezî Yönetim Kesin Hesabı
C) KALKINMA BAKANLIĞI
1) Kalkınma Bakanlığı 2015 Yılı Merkezî Yönetim Bütçesi
2) Kalkınma Bakanlığı 2013 Yılı Merkezî Yönetim Kesin
Hesabı
Ç) TÜRKİYE İSTATİSTİK KURUMU
1) Türkiye İstatistik Kurumu 2015 Yılı Merkezî Yönetim
Bütçesi
2) Türkiye İstatistik Kurumu 2013 Yılı Merkezî Yönetim
Kesin Hesabı
D) GAP BÖLGE KALKINMA İDARESİ BAŞKANLIĞI
1) GAP Bölge Kalkınma İdaresi Başkanlığı 2015 Yılı
Merkezî Yönetim Bütçesi
2) GAP Bölge Kalkınma İdaresi Başkanlığı 2013 Yılı
Merkezî Yönetim Kesin Hesabı
E) DOĞU ANADOLU PROJESİ BÖLGE KALKINMA İDARESİ
BAŞKANLIĞI
1) Doğu Anadolu Projesi Bölge Kalkınma İdaresi
Başkanlığı 2015 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi
Başkanlığı 2013 Yılı Merkezî Yönetim Kesin Hesabı
F) KONYA OVASI PROJESİ BÖLGE KALKINMA İDARESİ
BAŞKANLIĞI
1) Konya Ovası Projesi Bölge Kalkınma İdaresi
Başkanlığı 2015 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi
Başkanlığı 2013 Yılı Merkezî Yönetim Kesin Hesabı


G) DOĞU KARADENİZ PROJESİ BÖLGE KALKINMA İDARESİ
BAŞKANLIĞI
1) Doğu Karadeniz Projesi Bölge Kalkınma İdaresi
Başkanlığı 2015 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi
Başkanlığı 2013 Yılı Merkezî Yönetim Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI
1) Ulaştırma, Denizcilik ve Haberleşme Bakanlığı 2015
Yılı Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2013
Yılı Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ
1) Karayolları Genel Müdürlüğü 2015 Yılı Merkezî Yönetim
Bütçesi
2) Karayolları Genel Müdürlüğü 2013 Yılı Merkezî
Yönetim Kesin Hesabı
I) BİLGİ TEKNOLOJİLERİ VE İLETİŞİM KURUMU
1) Bilgi Teknolojileri ve İletişim Kurumu 2015 Yılı
Merkezî Yönetim Bütçesi
2) Bilgi Teknolojileri ve İletişim Kurumu 2013 Yılı
Merkezî Yönetim Kesin Hesabı
İ) SİVİL HAVACILIK GENEL MÜDÜRLÜĞÜ
1) Sivil Havacılık Genel Müdürlüğü 2015 Yılı Merkezî
Yönetim Bütçesi
2) Sivil Havacılık Genel Müdürlüğü 2013 Yılı Merkezî
Yönetim Kesin Hesabı
III.- AÇIKLAMALAR
1.- İzmir Milletvekili Oktay Vural'ın, İstanbul
Cumhuriyet Başsavcılığı tarafından bazı medya çalışanlarına yönelik yapılan
operasyona ilişkin açıklaması
2.- Ankara Milletvekili Levent Gök'ün, İstanbul
Cumhuriyet Başsavcılığı tarafından bazı medya çalışanlarına yönelik yapılan
operasyona ilişkin açıklaması
3.- İstanbul Milletvekili Mihrimah Belma Satır'ın,
İstanbul Cumhuriyet Başsavcılığı tarafından bazı medya çalışanlarına yönelik
yapılan operasyona ilişkin açıklaması
4.- Iğdır Milletvekili Pervin Buldan'ın, HDP Grubu
olarak, AK PARTİ Grup Başkan Vekili Kayseri Milletvekili Mustafa Elitaş’a
ağabeyinin vefatı nedeniyle başsağlığı dilediklerine ilişkin açıklaması
5.- Ankara Milletvekili Levent Gök'ün, CHP Grubu
olarak, AK PARTİ Grup Başkan Vekili Kayseri Milletvekili Mustafa Elitaş’a
ağabeyinin, Bursa Milletvekili Tülin Erkal Kara’ya annesinin ve İstanbul
Milletvekili Bihlun Tamaylıgil’e annesinin vefatları nedeniyle başsağlığı
dilediklerine ilişkin açıklaması
6.- Ankara Milletvekili Levent Gök'ün, Çayyolu
metrosunun yetersiz olduğuna ve Ulaştırma, Denizcilik ve Haberleşme Bakanından
bu sorunun giderilmesini beklediklerine ilişkin açıklaması
IV.- SATAŞMALARA İLİŞKİN KONUŞMALAR
1.- Ankara Milletvekili Levent Gök'ün, Ankara
Milletvekili Yıldırım Tuğrul Türkeş’in 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın dördüncü
tur görüşmelerinde MHP Grubu adına yaptığı konuşması sırasında Cumhuriyet Halk
Partisine sataşması nedeniyle konuşması
14 Aralık 2014 Pazar
BİRİNCİ OTURUM
Açılma Saati: 11.00
BAŞKAN: Başkan
Vekili Sadık YAKUT
KÂTİP ÜYELER:
Fehmi KÜPÇÜ (Bolu), Muharrem IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 29’uncu Birleşimini açıyorum.
Toplantı yeter sayısı vardır, gündeme
geçiyoruz.
Sayın milletvekilleri, gündemimize göre
2015 Yılı Merkezi Yönetim Bütçe Kanunu Tasarısı ile 2013 Yılı Merkezi Yönetim
Kesin Hesap Kanunu Tasarısı üzerindeki görüşmelere devam edeceğiz. 
Program uyarınca bugün dördüncü turdaki
görüşmeleri yapacağız.
Dördüncü turda Dışişleri Bakanlığı,
Aile ve Sosyal Politikalar Bakanlığı, Kalkınma Bakanlığı, Türkiye İstatistik
Kurumu, Güneydoğu Anadolu Projesi Bölge Kalkınma İdaresi Başkanlığı, Doğu
Anadolu Projesi Bölge Kalkınma İdaresi Başkanlığı, Konya Ovası Projesi Bölge
Kalkınma İdaresi Başkanlığı, Doğu Karadeniz Projesi Bölge Kalkınma İdaresi
Başkanlığı, Ulaştırma, Denizcilik ve Haberleşme Bakanlığı, Karayolları Genel
Müdürlüğü, Bilgi Teknolojileri ve İletişim Kurumu ile Sivil Havacılık Genel
Müdürlüğü bütçe ve kesin hesapları yer almaktadır.
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri

1.- 2015 Yılı Merkezi Yönetim
Bütçe Kanunu Tasarısı ile Plan ve Bütçe Komisyonu Raporu (1/978) (S.Sayısı 656
ve 656’ya 1’inci Ek) ) (*) 
2.- 2013 Yılı Merkezi Yönetim
Kesin Hesap Kanunu Tasarısı, 2013 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2013 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 157 Adet Denetim Raporunun Sunulduğuna İlişkin Sayıştay Başkanlığı
Tezkeresi, 2013 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi, 2013 Yılı Faaliyet Genel Değerlendirme
Raporunun Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (*)

A) DIŞİŞLERİ BAKANLIĞI 
1) Dışişleri Bakanlığı 2015
Yılı Merkezî Yönetim Bütçesi
2) Dışişleri Bakanlığı 2013
Yılı Merkezî Yönetim Kesin Hesabı

B) AİLE VE SOSYAL POLİTİKALAR
BAKANLIĞI 
1) Aile ve Sosyal Politikalar
Bakanlığı 2015 Yılı Merkezî Yönetim Bütçesi
2) Aile ve Sosyal Politikalar
Bakanlığı 2013 Yılı Merkezî Yönetim Kesin Hesabı

C) KALKINMA BAKANLIĞI 
1) Kalkınma Bakanlığı 2015
Yılı Merkezî Yönetim Bütçesi
2) Kalkınma Bakanlığı 2013
Yılı Merkezî Yönetim Kesin Hesabı

Ç) TÜRKİYE İSTATİSTİK KURUMU 
1) Türkiye İstatistik Kurumu
2015 Yılı Merkezî Yönetim Bütçesi
2) Türkiye İstatistik Kurumu
2013 Yılı Merkezî Yönetim Kesin Hesabı

D) GAP BÖLGE KALKINMA İDARESİ
BAŞKANLIĞI
1) GAP Bölge Kalkınma İdaresi
Başkanlığı 2015 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2013 Yılı Merkezî Yönetim Kesin Hesabı

E) DOĞU ANADOLU PROJESİ BÖLGE
KALKINMA İDARESİ BAŞKANLIĞI
1) Doğu Anadolu Projesi Bölge
Kalkınma İdaresi Başkanlığı 2015 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2013 Yılı Merkezî Yönetim Kesin Hesabı

F) KONYA OVASI PROJESİ BÖLGE
KALKINMA İDARESİ BAŞKANLIĞI
1) Konya Ovası Projesi Bölge
Kalkınma İdaresi Başkanlığı 2015 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2013 Yılı Merkezî Yönetim Kesin Hesabı

G) DOĞU KARADENİZ PROJESİ
BÖLGE KALKINMA İDARESİ BAŞKANLIĞI
1) Doğu Karadeniz Projesi
Bölge Kalkınma İdaresi Başkanlığı 2015 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2013 Yılı Merkezî Yönetim Kesin Hesabı

Ğ) ULAŞTIRMA, DENİZCİLİK VE
HABERLEŞME BAKANLIĞI
1) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2013 Yılı Merkezî Yönetim Kesin Hesabı

H) KARAYOLLARI GENEL
MÜDÜRLÜĞÜ
1) Karayolları Genel
Müdürlüğü 2015 Yılı Merkezî Yönetim Bütçesi
2) Karayolları Genel
Müdürlüğü 2013 Yılı Merkezî Yönetim Kesin Hesabı

I) BİLGİ TEKNOLOJİLERİ VE
İLETİŞİM KURUMU
1) Bilgi Teknolojileri ve
İletişim Kurumu 2015 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2013 Yılı Merkezî Yönetim Kesin Hesabı

İ) SİVİL HAVACILIK GENEL
MÜDÜRLÜĞÜ
1) Sivil Havacılık Genel
Müdürlüğü 2015 Yılı Merkezî Yönetim Bütçesi
2) Sivil Havacılık Genel
Müdürlüğü 2013 Yılı Merkezî Yönetim Kesin Hesabı
BAŞKAN – Komisyon ve Hükûmet yerinde.
Sayın milletvekilleri, bilindiği üzere
turda yer alan bütçelerle ilgili soru sormak isteyen milletvekillerinin sisteme
girmeleri gerekmektedir. 
Dördüncü turda grupları ve şahısları
adına söz alan sayın üyelerin isimlerini okuyorum: 
Cumhuriyet Halk Partisi Grubu adına
Osman Faruk Loğoğlu, Adana Milletvekili; Candan Yüceer, Tekirdağ Milletvekili;
Müslim Sarı, İstanbul Milletvekili; Nurettin Demir, Muğla Milletvekili; Ensar
Öğüt, Ardahan Milletvekili; Mehmet Volkan Canalioğlu, Trabzon Milletvekili;
İdris Yıldız, Ordu Milletvekili; Ahmet İhsan Kalkavan, Samsun Milletvekili;
Erdal Aksünger, İzmir Milletvekili.
Halkların Demokratik Partisi Grubu
adına; Nazmi Gür, Van Milletvekili; Selma Irmak, Şırnak Milletvekili; İbrahim
Binici, Şanlıurfa Milletvekili; Demir Çelik, Muş Milletvekili.
AK PARTİ Grubu adına Ahmet Berat
Çonkar, İstanbul Milletvekili; Ali Şahin, Gaziantep Milletvekili; Nesrin Ulema,
İzmir Milletvekili; Harun Karaca, İstanbul Milletvekili; Gülay Samancı, Konya
Milletvekili; İlknur Denizli, İzmir Milletvekili; Yıldırım Mehmet Ramazanoğlu,
Kahramanmaraş Milletvekili; Abdulkadir Emin Önen, Şanlıurfa Milletvekili;
Mustafa Bilici, Van Milletvekili; İlhan Yerlikaya, Konya Milletvekili; Nusret
Bayraktar, Rize Milletvekili; Tülay Babuşcu, Balıkesir Milletvekili; Bünyamin
Özbek, Bayburt Milletvekili; Hamza Dağ, İzmir Milletvekili; Mustafa Öztürk,
Bursa Milletvekili; Muhyettin Aksak, Erzurum Milletvekili.
Milliyetçi Hareket Partisi Grubu adına
Yıldırım Tuğrul Türkeş, Ankara Milletvekili; Ruhsar Demirel, Eskişehir
Milletvekili; Mehmet Günal, Antalya Milletvekili; Durmuş Ali Torlak, İstanbul
Milletvekili.
Şahısları adına, lehinde Ahmet Arslan
Kars Milletvekili; aleyhinde Osman Taney Korutürk, İstanbul Milletvekili.
OKTAY VURAL (İzmir) – Sayın Başkan,
başlamadan önce yerimden kısa bir söz talebim var.
BAŞKAN – Buyurun Sayın Vural.
III.- AÇIKLAMALAR
1.- İzmir Milletvekili Oktay
Vural'ın, İstanbul Cumhuriyet Başsavcılığı tarafından bazı medya çalışanlarına
yönelik yapılan operasyona ilişkin açıklaması
OKTAY VURAL (İzmir) – Sayın Başkanım,
günlerden beri konuşulan, hatta bazı mahfiller tarafından operasyon yapılacağı
haberleri bugün gerçek oldu ve bugün bir medya grubuna, çalışanlarına yönelik
bir operasyon gerçekleştirildi. 
Aslında zamanlaması itibarıyla, 17-25
Aralık sürecini unutturmak amacıyla böyle bir operasyonun yapılacağı günlerden
beri konuşuluyordu. Ama 17-25 Aralık yolsuzluk ve rüşvet çetesinin, açıkçası,
adli kolluğa, hâkimlere, hukuk devletine yaptığı darbe devam ediyor ve bugün,
anladığımız kadarıyla, zamanlaması itibarıyla da 17-25 Aralık sürecini
unutturmak isteyenler çeşitli medya organlarına baskı yapmak suretiyle gündemi
değiştirmek ve bu yönüyle halkın bilgi edinme özgürlüğünü elinden almak
istiyorlar. 
Aslında medyaya yapılan bu baskı ve
tehdit halkın gerçekleri öğrenmesinden korkanların zihniyetidir. Zamanlaması
itibarıyla yapılan operasyonun bu hedefler içerisinde siyasi amaç taşıdığı,
doğrudan doğruya demokrasiye, medyaya, bu milletin hakkına, hukukuna el uzatan
17-25 Aralık rüşvet ve yolsuzluk çetesinin halk tarafından öğrenilmesini
engellemeye yönelik olduğu kanaatindeyim. Bu bakımdan, demokrasiye, medyaya,
özgürlüklere, hakkımıza, hukukumuza el uzatan yolsuzluk çetesiyle mücadele etme
konusunda Türkiye Büyük Millet Meclisinin kararlılıkla hareket etmesi gerektiği
kanaatimi paylaşmak istiyorum.
Teşekkür ederim. 
BAŞKAN – Teşekkür ediyorum. 
Buyurun Sayın Gök. 
2.- Ankara Milletvekili
Levent Gök'ün, İstanbul Cumhuriyet Başsavcılığı tarafından bazı medya
çalışanlarına yönelik yapılan operasyona ilişkin açıklaması
LEVENT GÖK (Ankara) – Sayın Başkan,
önceki gün Başbakan Yardımcısı Sayın Arınç kendisine yöneltilen bir soru
üzerine, birtakım gazeteler ve medya kuruluşlarına operasyon yapılacağının
Twitter’da, İnternet ortamında duyurulmasından bahsedilerek görüşü
sorulduğunda, bunu vahim ve ciddi bulduğunu ifade etmişti ve kendisinin haberi
olmadığından dem vurmuştu. Anlaşılıyor ki iktidarın içinde de bir derin devlet
var. Bir Başbakan Yardımcısının bilmediği ama iki gün sonra gerçekleşen bir
operasyonla, iktidar partisinin her fırsatta medya özgürlüğünü, kişi hak ve
hürriyetlerini savunduğunu ifade ettiği bir ortamda, hukuksuz olarak eş zamanlı
yürütülen bu operasyonun gerekçeleri nedir? 
Elbette biz Cumhuriyet Halk Partisi
olarak yasa dışı hiçbir faaliyetin arkasında olmayız ama gerekçeleri konusunda
ikna olmak durumundayız. Böylesine yoğun bir şekilde yürütülen ve günlerdir
“Ben geliyorum.” diyen operasyondan iktidar partisinin en üst düzey
yöneticilerinin dahi haberinin olmadığını belirttiği bir ortamda yapılan bu
operasyonun gerekçesi nedir? Zamanlaması niçin bugündür? Üç gün sonra bir yıl
önce gerçekleştirilen 17-25 Aralık operasyonlarının algısını yok etmeye yönelik
bir operasyon mudur? Halkı bunları göremeyecek kadar acaba siz -iktidar
partisine söylüyorum- cahil mi zannediyorsunuz? Bu operasyonun gerekçeleri ve
bu konuda yürütülen…
BAŞKAN – Hükûmete söylediniz zannediyorum,
değil mi?
LEVENT GÖK (Ankara) – Elbette…
ADNAN KESKİN (Denizli) – Tabii, siz
aracı olduğunuz için…
LEVENT GÖK (Ankara) – Elbette, siz söz
verdiğiniz için size söylüyorum.
Ama Hükûmet bu konuları yanıtlamıyor.
Hükûmet, tam tersine bilmediğinden bahsediyor, ayrıca vahim ve ciddi bulduğunu
da ifade ediyor. Bu vahim ve ciddi durumun giderilmesi gerekir. Toplumun
üzerinde yaratılan bu güvensizlik ortamının ortadan kaldırılması gerekir.
Türkiye nereye gidiyor? Bir polis devletine doğru gittiğimizi biz görüyoruz.
Ardı ardına gelen yasalarla Türkiye’de kişi hak ve hürriyetleri tahrip
edilmiştir, kişi hak ve hürriyetleri ayaklar altına alınmıştır. Böylesine bir
düzenlemeyi gerçekleştiren iktidar partisi zannetmesin ki bu devran böyle
dönecektir. 
Bu operasyonun bugünkü gerekçelerinin
kamuoyuyla paylaşılması ve bizlerin de bilgilendirilmesini istiyoruz.
BAŞKAN – Evet, teşekkür ederim.
Hükûmet dinledi. Konuşma sırası
geldiğinde, öyle zannediyorum ki cevap vereceklerdir.
Buyurun Sayın Satır.
KAMER GENÇ (Tunceli) – Sayın Başkan,
Recep Tayyip Erdoğan diyor ki: “Bunlar faili meçhul cinayet işlemişlerdir.”
BAŞKAN – Sayın Genç, lütfen oturun.
Sayın Satır, buyurun siz.
3.- İstanbul Milletvekili
Mihrimah Belma Satır'ın, İstanbul Cumhuriyet Başsavcılığı tarafından bazı medya
çalışanlarına yönelik yapılan operasyona ilişkin açıklaması
MİHRİMAH BELMA SATIR (İstanbul) – Sayın
Başkan, teşekkür ediyorum. Herkese hayırlı bir gün diliyorum.
KAMER GENÇ (Tunceli) – Eğer faili
meçhul cinayetler işlenmişse Tayyip Erdoğan bunları açıklamak zorundadır. Yoksa
faili meçhul cinayetleri saklayan bir kişi olarak suçludur. 
MİHRİMAH BELMA SATIR (İstanbul) – Sayın
Başkan, değerli milletvekilleri; İstanbul Cumhuriyet Başsavcılığının başlattığı
ve yürüttüğü bir operasyon olduğunu biliyoruz. Operasyonda gözaltına alınan
bazı basın mensupları ve insanların olduğunu biliyoruz. Günlerdir devam eden
bir algı operasyonu var. Bu ve benzeri operasyonların değersizleştirileceği
veya isimlerin gündeme taşınmasıyla işin birazcık sulandırıldığını biliyoruz. 
Türkiye bir hukuk devletidir. Bir
hukukçu olarak ve sorumlu bir siyasetçi olarak hukukun üstünlüğüne vurgu yapmak
istiyorum. Bağımsız ve tarafsız hukuk insanlarının, savcıların ve hâkimlerin
çalışmalarının tamamlanmasını ve neticelerini takip edeceğimizi bildirmek
istiyorum.
Saygılar sunuyorum.
BAŞKAN – Evet, teşekkür ediyorum.
ADNAN KESKİN (Denizli) – Nasıl bir
hukuk bu yahu! 
BAŞKAN - Şimdi, dördüncü turda
Cumhuriyet Halk Partisi Grubu adına söz isteyen Adana Milletvekili Osman Faruk
Loğoğlu…
KAMER GENÇ (Tunceli) – Sayın Başkan,
beni dinler misiniz…
BAŞKAN – Sayın Genç, lütfen oturun.
Grup başkan vekillerine söz verdik, usulümüz bu efendim.
KAMER GENÇ (Tunceli) – Ben bir
milletvekiliyim. Grup başkan vekilleri ayrı bir şey.
BAŞKAN – Bütçe görüşüyoruz Sayın Genç.
Sayın Genç, lütfen yerinize oturun.
KAMER GENÇ (Tunceli) – Şimdi, Recep
Tayyip Erdoğan diyor ki: “Bunlar faili meçhul cinayet işlemişlerdir.”
BAŞKAN – Evet, Sayın Loğoğlu, buyurun
lütfen…
KAMER GENÇ (Tunceli) – Kim faili meçhul
hangi cinayeti işlemişse açıklamak zorundadır. 
BAŞKAN – Sayın Loğoğlu…
KAMER GENÇ (Tunceli) – Yoksa kendisi
faili meçhul cinayetleri saklayan bir kişidir ve suçludur. 
BAŞKAN – Hükûmet dinledi, konuşma
sırası geldiğinde cevap verecektir efendim grup başkan vekillerinin konuşmalarına.
KAMER GENÇ (Tunceli) – Size söylüyoruz.
Bu Hükûmet sağır Hükûmet mi? Bunlar sağır Hükûmet mi yahu?
AHMET ARSLAN (Kars) – Haddini bil,
haddini bil, hadi!
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
1.- 2015 Yılı Merkezi Yönetim
Bütçe Kanunu Tasarısı ile Plan ve Bütçe Komisyonu Raporu (1/978) (S.Sayısı 656
ve 656’ya 1’inci Ek) (Devam)
2.- 2013 Yılı Merkezi Yönetim
Kesin Hesap Kanunu Tasarısı, 2013 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2013 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 157 Adet Denetim Raporunun Sunulduğuna İlişkin Sayıştay Başkanlığı
Tezkeresi, 2013 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi, 2013 Yılı Faaliyet Genel Değerlendirme
Raporunun Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) DIŞİŞLERİ BAKANLIĞI (Devam)
1) Dışişleri Bakanlığı 2015
Yılı Merkezî Yönetim Bütçesi
2) Dışişleri Bakanlığı 2013
Yılı Merkezî Yönetim Kesin Hesabı

B) AİLE VE SOSYAL POLİTİKALAR
BAKANLIĞI (Devam)
1) Aile ve Sosyal Politikalar
Bakanlığı 2015 Yılı Merkezî Yönetim Bütçesi
2) Aile ve Sosyal Politikalar
Bakanlığı 2013 Yılı Merkezî Yönetim Kesin Hesabı

C) KALKINMA BAKANLIĞI (Devam)
1) Kalkınma Bakanlığı 2015
Yılı Merkezî Yönetim Bütçesi
2) Kalkınma Bakanlığı 2013
Yılı Merkezî Yönetim Kesin Hesabı

Ç) TÜRKİYE İSTATİSTİK KURUMU
(Devam)
1) Türkiye İstatistik Kurumu
2015 Yılı Merkezî Yönetim Bütçesi
2) Türkiye İstatistik Kurumu
2013 Yılı Merkezî Yönetim Kesin Hesabı

D) GAP BÖLGE KALKINMA İDARESİ
BAŞKANLIĞI (Devam)
1) GAP Bölge Kalkınma İdaresi
Başkanlığı 2015 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2013 Yılı Merkezî Yönetim Kesin Hesabı

E) DOĞU ANADOLU PROJESİ BÖLGE
KALKINMA İDARESİ BAŞKANLIĞI (Devam)
1) Doğu Anadolu Projesi Bölge
Kalkınma İdaresi Başkanlığı 2015 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2013 Yılı Merkezî Yönetim Kesin Hesabı

F) KONYA OVASI PROJESİ BÖLGE
KALKINMA İDARESİ BAŞKANLIĞI (Devam)
1) Konya Ovası Projesi Bölge
Kalkınma İdaresi Başkanlığı 2015 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2013 Yılı Merkezî Yönetim Kesin Hesabı

G) DOĞU KARADENİZ PROJESİ
BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi
Bölge Kalkınma İdaresi Başkanlığı 2015 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2013 Yılı Merkezî Yönetim Kesin Hesabı

Ğ) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2013 Yılı Merkezî Yönetim Kesin Hesabı

H) KARAYOLLARI GENEL
MÜDÜRLÜĞÜ (Devam)
1) Karayolları Genel
Müdürlüğü 2015 Yılı Merkezî Yönetim Bütçesi
2) Karayolları Genel
Müdürlüğü 2013 Yılı Merkezî Yönetim Kesin Hesabı

I) BİLGİ TEKNOLOJİLERİ VE
İLETİŞİM KURUMU (Devam)
1) Bilgi Teknolojileri ve
İletişim Kurumu 2015 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2013 Yılı Merkezî Yönetim Kesin Hesabı

İ) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel Müdürlüğü
2015 Yılı Merkezî Yönetim Bütçesi
2) Sivil Havacılık Genel
Müdürlüğü 2013 Yılı Merkezî Yönetim Kesin Hesabı
BAŞKAN – Sayın Loğoğlu, buyurun lütfen.

Sayın Loğoğlu, süreniz on dakika. (CHP
sıralarından alkışlar)
CHP GRUBU ADINA OSMAN FARUK LOĞOĞLU (Adana)
– Sayın Başkan, değerli milletvekilleri; Dışişleri Bakanlığının 2015 bütçesine
ilişkin muhalefet şerhimizde AKP Hükûmetlerinin ülkemizin dış politikasını
nasıl tanınmaz hâle getirdiklerini somut olgulara dayanarak anlattık. Konuşmama
muhalefet şerhimizi okumanızı önererek başlamak istiyor ve sizleri Cumhuriyet
Halk Partisi Grubu adına saygıyla selamlıyorum.
Değerli milletvekilleri, Sayın
Davutoğlu birkaç gün önce yaptığı bütçe konuşmasıyla bizi elbette şaşırtmadı.
Ancak, gerçek bir Başbakan gibi konuşma fırsatını bir kez daha kaçırması, AKP
milletvekillerini ve ona oy veren vatandaşlarımızı da sanırım düş kırıklığına
uğrattı. Zira, Sayın Davutoğlu konuştukça kürsüde çap kaybetti, sorulan
sorulara cevap veremedikçe hırçınlaştı, sonunda da işi muhalefeti tehdit etmeye
kadar vardırdı. 
Arkadaşlar, Başbakan sıfatını taşıyan
bir kişinin kibir ve öfkesine bu kadar kolayca yenik düşmesi, ülkemizin
yönetimi açısından düşündürücü ve kaygı vericidir. Demokrasinin kurucusu
Cumhuriyet Halk Partisine kalkıp “darbeci” demesi affedilmez bir hatadır,
haddini aşmaktır. Sayın Davutoğlu kendisinin o koltukta oturmasını sağlayanın
darbe döneminin kalıntıları olduğunu, düşürmeye yanaşmadıkları seçim barajı
olduğunu, gölgesine sığındıkları darbecilerin anayasası olduğunu ve hatta içine
sindirdiği bugünkü tek parti vesayeti olduğunu gayet iyi biliyor. Anlaşılan,
Sayın Davutoğlu sürekli göklere çıkardığı Orta Çağların cazibesine o kadar
kapılmış olmalı ki cumhuriyet tarihini öğrenmeye pek vakit ayıramamış. Oysa
cumhuriyet tarihini Latin harfleriyle okuyup öğrenseydi böyle gerçek dışı
suçlamalarda bulunmaktan belki biraz imtina ederdi. Zaten Sayın Davutoğlu
gerçeklerden değil, hep hayal ettiği bir fantezi dünyasından bahsetmektedir.
“Muhafazakâr demokratız.” dediğinde bilin ki mezhepsel dincilikten söz
etmektedir, “Bölgede düzen kurucuyuz.” dediğinde bilin ki bölge ülkelerinin iç
işlerine karışmaktadır, “Ara bulucuyuz.” dediğinde bilin ki bölgede
ideolojisine yakın gördüğü grupların avukatlığını yapmaktadır, “Türkiye
yükselen küresel bir güç.” dediğinde bilin ki demokrasiden yoksun, üstünlerin
hukukuna dayanan, halkı yoksul, özgürlüklerin kısıtlı olduğu ve insan
haklarının ihlal edildiği bir korku ülkesinden bahsetmektedir. 
AKP hükûmetlerinin geçmişle hesaplaşma
dürtüsüyle kurgulanan ve din ve mezhep temelleri üzerine inşa edilen çağ dışı,
ölçüden yoksun dış politikaları Türkiye’yi felakete sürüklemiştir. Modern ülke
olması beklenen Türkiye, bölgesinde bir cephe ülkesine, hatta bir korsan
devlete dönüşmüştür. Hükûmet Müslüman Kardeşler ve Hamas başta olmak üzere Orta
Doğu’daki yakınlık duyduğu belli örgütlerle dostluğu ön plana çıkarmıştır.
Netice olarak da Türkiye’yi Mısır, Suriye ve İsrail’de büyükelçisi olmayan,
komşularıyla kavgalı, yüksek perdeden gürleyerek herkese sataşmayı âdet edinen
ama arkasını getiremeyen bir ülke yapmışlardır. Bunun neresi başarıdır? 
Sayın Başbakan kendi başarısızlıklarını
örtmek adına bazı saplantılarına başvurmaktan bir türlü vazgeçememektedir.
Sayın Davutoğlu Mısır’ı ziyaret ettiğimiz için bizi eleştirmektedir. Oysa
Mısır’daki darbeyi Hükûmetten önce biz kınadık, Cumhuriyet Halk Partisi olarak
biz kınadık. Biz Mısır’a ülkemiz için, Türkiye-Mısır dostluğu için gittik.
Tekrarlayalım: Cumhuriyet Halk Partisi heyeti olarak Mısır’da Müslüman
Kardeşlerin temsilcileri de dâhil olmak üzere toplumun bütün kesimleriyle
görüşmeler yaptık ve ilişkileri bir nebze olsun düzeltmek için çaba harcadık.
Davutoğlu “Mısır’da bir taksiye binin, Türk diye sizden para almaz.” diyor.
Doğru ama Sayın Davutoğlu’na bir uyarım var: Şu sıralarda kendisi sakın
Kahire’ye gidip bir taksiye binmeye kalkışmasın. Öte yandan, bırakın Mısır’da
taksiye binmeyi, Davutoğlu, zamanında bavulla para taşıdığı ve meydanlarında
nutuk attığı Libya’ya ve mahvettiği Suriye’ye de gidemez, Orta Doğu’da gidebileceği
çok az yer kalmıştır Sayın Davutoğlu’nun. 
Dillerinden düşürmedikleri bir nokta da
Cumhuriyet Halk Partisinin Suriye ziyaretleridir. El Kaide, Nusra cephesi ve
IŞİD’i dünyaya Suriye muhalefeti olarak pazarlayan bir kişinin Cumhuriyet Halk
Partisinin komşu ülke Suriye’ye barış getirmek için yaptığı temasları
anlamasını elbette beklemiyoruz. 
Ancak otobüsün egzozuyla ısınan
Suriyeli kıza “Kapımızı açmasaydık o kız yaşamıyor olacaktı.” diyen Sayın
Davutoğlu’nu da insafa davet ediyorum. Uluslararası hukuka uygun ve iyi
komşuluk ilişkilerine yakışır bir politika izleseydin, iki yıl önce yaptığımız
uluslararası konferans önerisini kabul etseydin, terörist örgütlere silah
vermeseydin sadece o kız çocuğu değil, milyonlarca Suriyeli çocuk bugün ülkelerinde
ve sıcak yuvalarında ana babalarının kucaklarında olacaktı. Suriye’nin iç
işlerine karışacaksın, rejimini devirmek için elinden geleni ardına
koymayacaksın, cihatçı örgütlere silah göndereceksin, Suriye halkının acılarına
hem sebep olup hem bu acıları istismar edeceksin; ondan sonra da “Bize sığınmak
isteyen Suriye halkına kucak açtım.” deyip işin içinden sıyrılmaya kalkacaksın.
Savunma Sayın Davutoğlu, bu yaptığınız halkımızın engin şefkat ve asaletinden
nemalanmaktır, gerçeklerden kaçıştır, ayıptır, yakışıksızdır. Suriye halkının
size hiçbir borcu yoktur Sayın Davutoğlu. 
Biz nereye gitmişiz? Kardeş ülke
Suriye’ye gitmişiz. Niçin gitmişiz? Orada kan dökülmesin, orada çocuklar aç
kalmasın, üşümesin diye gitmişiz. Ne yapmışız orada? Lazkiye, Şam, Humus ve
Halep dâhil bütün Suriye’yi gezmiş; yetkililer, halk, hatta ülkedeki Filistinli
mültecilerle de görüşmüşüz. Sonra, döndükten sonra Dışişleri Bakanlığına
ayrıntılı bir rapor sunmuş, izlenimlerimizi paylaşmış, önerilerimizi iletmişiz.
Siz sormadan ben onu da söyleyeyim: Evet, Cumhuriyet Halk Partisi olarak biz
Suriye muhalefetiyle de görüştük ve bundan sonra da görüşürüz, gerekirse
Suriye’ye ülkemiz için, ülkemizin çıkarları için bir daha gideriz. Sayın
Davutoğlu, bizim, IŞİD, El Nusra, El Kaide gibi örgütlerle işimiz, içli dışlı
ilişkilerimiz olmadığı için öfkeleniyor olabilir çünkü biz onları muhatap
almıyoruz, onlarla gizli ilişkiler kurup pazarlıklar yapmıyoruz. 
Şimdi, sormak lazım: Yanlış bunun
neresindedir? Yanlış vardır ama adresi Cumhuriyet Halk Partisi değildir,
yanlışın adresi Suriye’den başlayarak Orta Doğu’nun bir cehenneme dönüşmesine
yol açan bizatihi Sayın Davutoğlu’nun kendisidir, AKP hükûmetleridir. Açlığa ve
sefalete mahkûm ettiğiniz Suriyeli çocukların, fuhşa sürüklenen Suriyeli
kadınların, görmezden geldiğiniz Türkmenlerin, sınır kapılarında beklettiğiniz
Kobani halkının, katledilmelerine sessiz kaldığınız Ezidilerin, her geçen gün
rant ekonomisinin vahşi çarklarında yoksullaştırdığınız Türkiye halkının
sorumlusu sizsiniz ve hâlâ bu kürsüden bize masal anlatmaya kalkışıyorsunuz.
Orta Doğu’yu vatandaşlarımızın istenmediği, kaçırıldığı, rehin alındığı, hatta
öldürüldüğü bir yangın alanına çevirdiniz. Bu mudur aktif, proaktif sathı
diplomasi? Siz, Sayın Davutoğlu, hep bahsettiğiniz o tarihin akışında
mazlumların yanında değil, korkarım zalimlerin arasında yer alacaksınız. 
Bu dış politika tablosu mümtaz
Dışişleri Bakanlığı teşkilatına da layık bir tablo değildir. Mensubu olmaktan
daima gurur duyacağım Dışişleri Bakanlığı camiasındaki meslektaşlarıma,
çalışanlarına sabırlar, Dışişleri Bakanı Sayın Çavuşoğlu’nun bizi doğru
politikalarla şaşırtmasını dilerim. Dışişleri Bakanlığı 2015 yılı bütçesinin
Türkiye’nin çıkarları doğrultusunda izlenecek politikalar için harcanmasını
temenni ederek hayırlı olmasını diliyorum. 
Grup başkan vekilleri değindi, ben de
bu sabah ifade özgürlüğüne yönelik olarak başlatılan bu darbe operasyonlarını,
basın özgürlüğüne yönelik olarak başlatılan bu darbe operasyonlarını kınıyorum,
bunun demokratik hukuk devletine yakışmadığını düşünüyorum. 
Bu düşüncelerle hepinizi tekrar
saygıyla selamlıyorum. (CHP sıralarından alkışlar)
BAŞKAN – Teşekkür ediyorum.
İkinci konuşmacı, Candan Yüceer.
Buyurun Sayın Yüceer. (CHP sıralarından
alkışlar)
CHP GRUBU ADINA CANDAN YÜCEER
(Tekirdağ) – Sayın Başkan, değerli milletvekilleri, ekranları başında bizleri
izleyen saygıdeğer yurttaşlarımız; hepinizi sevgi ve saygıyla selamlıyorum.
2013-2015 Merkezi Yönetim Bütçe Kanun
Tasarısı Aile ve Sosyal Politikalar Bakanlığı Bütçesi üzerinde grubum adına
konuşmak için söz aldım.
Bir değerimiz, kıymetli ağabeyimiz,
Plan ve Bütçe Komisyonu üyesi İstanbul milletvekilimiz, yoldaşımız Ferit Mevlüt
Aslanoğlu’nu rahmetle anıyoruz Cumhuriyet Halk Partisi Grubu olarak. Allah
rahmet eylesin, nur içinde yatsın.
Değerli milletvekilleri, oluşturulan bu
bütçenin halkımızın sorun ve sıkıntılarının giderilmesinde, huzur ve refahının
sağlanmasında bir umut yaratabilmesini; bu umudu, ufuğu vizyona
dönüştürebilmesini çok isterdik ama maalesef ortada ne bir vizyon var ne bir umut
var. Hani ben de yeni yıla bu kadar az günler kalmışken bunları sizlere
müjdeleyerek konuşmaya başlamamı çok isterdim. 
Bu üçüncü bütçemiz ama sanki daha önce
hiç komisyonlarda, Genel Kurulda konuşulmamış gibi hiç ders çıkarılmamış. Hiç
utanılmamış, sıkılınmamış, yine Sayıştay denetim raporları, belgeler denetime
sunulmadığından dolayı Meclise getirilmedi. Yani bakanlıkların bilgi, belge,
hesabı denetlenemedi. Peki, böyle olunca ben bunu özellikle, ne olursa olsun,
buradan parmak çoğunluğuyla bu bütçe kabul edilse de Sayıştayın denetim
raporları Meclise gelmeden bu bütçenin meşru olup olmadığını öncelikle siz
değerli milletvekillerinin ve kamuoyunun gündemine sunuyorum.
Değerli milletvekilleri, bütçesi
üzerine konuştuğumuz Aile ve Sosyal Politikalar Bakanlığı 2011 yılında kanun
hükmünde kararnameyle kurulmuş bir bakanlık. Aslında sorumluluğunun ve
sorunlarının büyük kısmını kadınlar oluşturmasına rağmen adında “kadın” olmayan
bir bakanlık yani kendine ait ne binası ne adı ne de yasası olan bir bakanlık, Sayın
Bakanın kime ödediğini bilmediği ama ayda 765 bin lirayı tıkır tıkır ödediği
kiracı bir bakanlık. 
Sayın Bakan,
tabii ki, milyonlarca muhtaçla, aileyle, kadınlarla, engellilerle, yaşlılarla,
gazilerle, şehit yakınlarıyla ilgilendiği ve sosyal yardımlarla destek yaptığı
Bakanlığının bütçesinin 2002 yılında 1 milyardan 2015 senesinde 18 milyara
çıkmasıyla övünüyor ancak bu övünme boşuna bir övünme çünkü birincisi;
ülkemizde sayıları hızla 2 milyonu bulan Suriyeli sığınmacılar düşünüldüğünde
bu bütçe çok da büyük değil. 
İkincisi; Aile ve Sosyal Politikalar
Bakanlığı, söylediğim gibi, 2011 yılında kuruldu. Ondan sonra, 5 genel müdürlük
ve 32 daire başkanlığının eklenmesiyle ve bu on iki yıl boyuncaki enflasyon
oranları göz önüne alındığında o kadar da büyük bir bütçe değil. 
Üçüncüsü; hem boşuna övünüyoruz Sayın
Bakan çünkü bütçesi 17-25 Aralık yolsuzluk operasyonlarında ortaya çıkan 247
milyar kadar büyük de değil, hatta devede kulak. 
Bütçede en az pay ayrılan kısım Kadının
Statüsü Genel Müdürlüğü. Görevi kadın ve erkeğin eşitliğinin sağlanması,
kadınların sosyal, toplumsal yaşamın her alanında güçlendirilmesi, kadına
şiddetin, ayrımcılığın önlenmesi olan Kadının Statüsü Genel Müdürlüğünün
bütçesi, Sayın Bakanın söylemediği, söyleyemediği, söylemek istemediği bir
yıllık ödediği kirası kadar değil. Sanırım, o kişi 38 milyon kadından daha
mağdur. Bakan herhâlde onu söyleyince biz de öğreniriz kime ödendiğini.
Bakanlığın değişen adından da
anlaşılacağı üzere, kadının güçlenmesine yönelik politikaları hayata geçirmek
yerine, ailenin güçlenmesine yönelik politikalar yürütüyoruz; özü kadın olan
bir bakanlığın adında kadının adının olmaması, amacı kadına şiddeti önlemek,
kadını korumak olan Bakanlığın adının yasada “ailenin korunması” olarak
çıkarılması. 
İşte AKP’nin yerel yönetimler ve aile
sempozyumları, belediyenin evlilik okulları, “güçlü aile güçlü toplum”
projeleri bu aileyi güçlendirme projesinin bileşenleri olarak birer birer
gündeme getirildi. “3 ya da 5 çocuk doğurun.” sözleri, nasihatleri, kutsal aile
vurgusu, kadınların makamının analık, mekânının evi, ailesi olduğu sözleri, bu
projenin temel politikalarını işaret ediyor. 
Peki, bu kadar projeye, teşvike,
nasihate rağmen, maalesef, bakıyoruz ki son yıllarda özellikle boşanmaların
arttığını, evlenmelerin azaldığını görüyoruz. TÜİK raporlarına göre evlenmeler
binde 6 azalmış, boşanmalar yüzde 1,6 artmış. Vatandaşa “3-5 çocuk doğurun.”
diye nasihat ediyoruz ama bunun için öncelikle aile kurabilmek ve aile
kalabilmek lazım. Bakın, TÜRK-İŞ’in raporlarına göre 4 kişilik bir ailenin
açlık sınırı 1.205 lira, yoksulluk sınırı 3.926 lira, bugün asgari ücret 889
lira yani maalesef açlık sınırının altında. Şu an İŞKUR’a kayıtlı 2 milyon 644
bin işsiz var, her gün 8 kişiden 1’i muhtaç, 9,2 milyon muhtacımız var. Çalışanların
önemli bölümünün bu grupta olduğunu düşünürsek Türkiye’nin hâli içler acısı, 30
milyonu yoksulluk sınırı altında, 20 milyonu açlık sınırı altında bir ülke. 
Evet, bu dilim de adil bir şekilde
bölüşülmüyor biliyorsunuz. Gelirin yüzde 50’sini yüzde 20’lik dilim alıyor.
Yani, sosyal yardımlarla bu yoksulluğu bitirmek yerine -hak temelli istihdamı
eğitim şartlı değil- yoksulluğu yok etmek yerine, tam tersi yoksulluğu
yöneterek siyasi iktidarını güçlendirmek yönüne düzenlenmiş. 
Afganistanlı siyasetçi bir kadın diyor
ki: “Benim ülkemde kadın öldürmek kuş öldürmek gibi bir şey. Bizde kadınlar
tutsak hayatı yaşıyor, erkekler için kadınlar ya evinde oturacak ya mezarda
yatacak.” Aslında bizde de durum pek iç açıcı değil. Yıllara göre kaç kadının
şiddete, cinayete kurban gittiğini Sayın Bakanımızın bundan önceki selefine
sorduğumuzda, bize verilen, daha doğrusu verilmeyen cevapta durumun ne kadar
ciddi olduğunu bu olayın ciddiyetsizliği bile yeterli açıklamak için zaten.
Bakan vermiyor ama ben vereyim, 2013’te 237 kadın, 2014’ün ilk on ayında 217
kadın katledildi. Peki, siz ailenin bütün manevi yükünü, sorumluluğunu kadın
üzerine yıkın, üzerine şiddet, baskı uygulayın, sonra buradan mutlu bir aile,
güçlü bir aile, güçlü toplum bekleyin, bu mümkün değil. Dolayısıyla, kadına
şiddet, cinayet, baskı, kadın-erkek ilişkilerinde güçlü toplum için, güçlü aile
için, güçlü demokratik gelişmiş Türkiye için bir an önce aşılması gereken bir
durum. 
İzmir’de
karakolda polisler tarafından dövülen kadına, biliyorsunuz dokuz yıl, döven
polislere bir yıl ceza verildi. Siyasetçilerin zaten ayrımcı, ötekileştirici
söylemlerine bizler susarsak, üstüne bunlarla zihni bir projeleri yürütmeye
çalışırsak toplumsal cinsiyet eşitsizliğini gideremeyiz. Tam tersi, bu güçlü
aile, güçlü toplum hikâyelerimiz, söylemlerimiz de hayal olur. 
Bir yandan 3-4
çocuk diyoruz, bir yandan diyoruz ki istihdamı artıracağız; bu da çok sağlıklı
değil. Çünkü bütün göstergeler bunun böyle olmadığını, çok doğumla, çok doğuran
kadınla istihdamın ters orantılı olduğunu evrensel bir şekilde bizlere
gösteriyor. Peki, biz çok doğur diyoruz, çalışalım, istihdam yaratalım diyoruz
ama kadınların çalışmasında en büyük engel olan ucuz ve yaygın kreş sisteminin
olmamasını, en büyük engeli… Neden kreş açmıyoruz? Neden aylık kreş desteği
yapmıyoruz Sayın Bakan? Bunu da işin açıkçası ben merak ediyorum. 
Tabii, konuşacak
çok şey var, çoğunu da yetiştiremedim ama ben 14’üncü yüzyıldan -madem daha çok
kadın konuştuk- bir görüşle konuşmamı sonlandırmak istiyorum. 14’üncü yüzyıl, yedi
yüzyıl öncesi diyor ki:
“Erkek dişi
sorulmaz muhabbetin dilinde,
Hakk’ın
yarattığı her şey yerli yerinde.
Bizim
nazarımızda kadın erkek farkı yok,
Noksanlık da
eksiklik de sizin görüşlerinizde.” 
Teşekkür
ediyorum. (CHP sıralarından alkışlar) 
BAŞKAN –
Teşekkür ediyorum. 
Üçüncü konuşmacı
Müslim Sarı, Muğla Milletvekili. (CHP sıralarından alkışlar)
MÜSLİM SARI
(İstanbul) – İstanbul. Beni Muğlalı yaptınız Sayın Başkan.
BAŞKAN –
İstanbul Milletvekili, düzeltiyorum.
CHP GRUBU ADINA
MÜSLİM SARI (İstanbul) – Sayın Başkan, değerli milletvekilleri; Kalkınma
Bakanlığı ve TÜİK bütçesiyle ilgili söz almış bulunuyorum. Bu vesileyle
hepinizi saygıyla selamlar, iyi pazarlar dilerim. 
Şimdi, bir
ekonomik değerlendirme yapmak gerekirse şunu söylemek gerekir en baştan: Sayın
Hükûmet ve Sayın Hükûmetin bakanları hep bir algı operasyonundan bahsediyor ya,
aslında algı operasyonunun en büyüklerinden birisi ekonominin kendisinde. Çünkü
buraya gelen sayın bakanlar, iktidar partisine mensup milletvekillerimiz bu
kürsülere geldiklerinde, ekonomiye ilişkin değerlendirmelerde bulunduklarında
son derece güzel bir tablo çiziyorlar, çok tozpembe bir tablo çiziyorlar ama
ekonomideki gerçekler bunlar değil. Burada açık bir algı operasyonunun olduğunu
belirtmek isterim.
Peki, ne gerçekler? Şimdi, dilerseniz
bu gerçeklerden birkaç tane örnek vereyim size:
Şimdi birincisi, Sayın Bakanım ve
değerli milletvekilleri; dünyada Türkiye ekonomisine ilişkin bir Türk mucizesi
yoktur. Buraya gelen sayın bakanlar, geçmiş yıl bütçelerinde de bunu söylediler
ama gerçek bu değil. Bakın, cumhuriyet kurulduğundan 2002 yılına kadar devletin
resmî rakamları üzerinden Türkiye'nin büyümelerini toplayıp o yıla bölseniz
yüzde 5 rakamını bulursunuz. Bakınız, bunun içinde savaşlar var, krizler var,
çok partili hükûmetler var yani istikrarsız hükûmetler var, ekonomi yüzde 5
büyümüş. 
Şimdi siz istikrarınızla övünüyorsunuz,
istikrarlı bir Hükûmet olduğunuzu söylüyorsunuz, büyük büyüme mucizeleri
gerçekleştirdiğinizi söylüyorsunuz ama 2003 yılından bugüne kadar Türkiye'nin
büyüme ortalamaları yüzde 4,7; 4,8. Dolayısıyla, tarihsel olarak Türkiye
ekonomisinin büyümesinden daha az büyüme gerçekleştirmişiz. Bunlar devletin
resmî rakamları.
İkincisi: Büyüme oranlarımız düşüyor
arkadaşlar. Bakınız, Türkiye, krizden sonraki birkaç büyüme yılını dışarıda
bırakırsak son üç yılda ortalama yüzde 3,3 büyümüş.
Yani bir yandan tarihsel
ortalamalarımızın altında büyüyen bir ekonomi var son dönemde; ikincisi, son
dönemde büyüme oranlarında da potansiyelimizin çok çok aşağıya indiği bir
durumla karşı karşıyayız. Üstelik Türkiye’nin, gelişmekte olan ülkelerle,
kendileriyle karşılaştırılabilecek diğer ülkelerle karşılaştırıldığında da
performansının düştüğünü görüyoruz, ayrıştığını görüyoruz. 
Bakınız, bir rakam vereyim: 2003-2007
döneminde -yani küresel likiditenin bol olduğu dönem- Türkiye ekonomisi 6,9
büyümüş. Gelişmekte olan ülkeler, Türkiye’ye benzeyen ülkeler kaç büyümüş?
Yüzde 7,6. Yani neredeyse Türkiye, gelişmekte olan ülkelere yakın büyümüş.
Ancak, krizden sonraya baktığımız zaman -2008-2013- Türkiye'nin büyümesi yüzde
3,3’e düşmüş. Gelişmekte olan ülkelerin büyümesi de düşmüş 5,4’e ama
Türkiye’nin büyümesi, gelişmekte olan ülkelerin büyümesinden daha fazla düşmüş.
Bu, Türkiye hızla ayrışmaktadır gelişmekte olan ülkelerden yani Türkiye’ye özgü
bir yapısal ekonomik problem olduğu anlamına gelmektedir. Bunları belirleyelim.
OVP hedefleri
gerçekçi değil. Sanki dünyada hiçbir şey değişmiyormuş gibi, geçen senelerdeki
OVP’lerde olduğu gibi bu seneki OVP de 4, 5, 5 büyüme hedeflerini koyuyor: 4,
5, 5. Önceki OVP’ye bakıyorsunuz, 4, 5, 5. Dünyada hiçbir şey değişmedi,
dünyada hiçbir şey yok, her şey aynı. Biz bu OVP hedeflerini koyabilmek için
gerçeklikle bağı kopmuş OVP hedefleri koyuyoruz. Dolayısıyla, büyümeye ilişkin
iyi bir tablo yok. 
Buna bağlı
olarak arkadaşlar, işsizlik rakamları artıyor. Bu, gayet normal. Türkiye gibi
gelişmekte olan bir ülkede, genç nüfusun olduğu bir ülkede, her yıl 500 bin,
600 bin insanın istihdam havuzuna girdiği bir ülkede işsizliği sabit tutabilmek
için bile ekonominin en az 4,5-5 büyümesi lazım. Şimdi, büyüme oranlarımız
yüzde 3’lere inince işsizlik oranlarımız da artıyor. Geçen senenin
sonbaharından itibaren, 2012’nin sonbaharından itibaren bir trend değişikliği
oldu işsizlikte, işsizlik yeniden çift haneli rakamlara doğru gidiyor. Benim
iddiam, bu sene işsizliği çift haneli rakamlarla bitireceğimiz ve bundan
sonraki birkaç sene de işsizliğin çift haneli rakamlara takılı kalacağıdır.
Çünkü önümüzde ekonomin sıfır ile 3 arası büyüyeceği birkaç yıl var. Türkiye
ekonomisinin buna hazırlıklı olması lazım. Tozpembe hayalleri bir tarafa
bırakıp, ekonominin bu gerçeklerini görüp ona göre tedbir almak lazım.
Enflasyon, bu
Hükûmetin en başarısız olduğu alandır. Yüzde 5 enflasyon hedefine bugün hiç
kimse inanmıyor, geçmiş dönemde inanılmadığı gibi. Merkez Bankasının kendisi
bile koyduğu hedeflere inanmıyor ama ısrarla ve inatla yüzde 5 enflasyon
hedefini gerçeklikle bağı kopmuş bir biçimde bu toplumun önüne getiriyorsunuz,
sunuyorsunuz. Bugün enflasyon neredeyse çift haneli rakamlara yakındır. Petrol
fiyatlarının düşmüş olması bile bunu değiştirmeyecek. Önümüzdeki döneme ilişkin
enflasyon hedeflerini tutturmak imkânsızdır. Daha bugünden bunu bu kürsüden
söylemek mümkündür. Enflasyon hedeflerinin tutmayışı tek başına Merkez
Bankasının sorunu değildir, Hükûmet ve Merkez Bankası enflasyonu ortak
belirler. Dolayısıyla, hedeflerde bir sapma varsa bunun yükü Merkez Bankasına
atılamaz. Bu, Hükûmetin ve Merkez Bankasının ortak ve açık başarısızlığıdır.
Cari işlemler açığı… Cari işlemler
açığında kısmi bir iyileşme var gibi görünüyor ama arkadaşlar, cari işlemler
açığının millî gelire oranında yüzde 5 rakamı bile Türkiye gibi ülkeler için
çok yüksektir çünkü Türkiye gelişmekte olan bir ülkedir, Türkiye
kırılganlıkları olan bir ülkedir. Bakınız, önümüzdeki bir yılda 230 milyar
doların üzerinde bir dış finansmana ihtiyaç var bu ekonomide. 175-180 milyar
dolar borcun vadesi geliyor, bir yıldan kısa vadeli. Bunu nasıl ödeyeceğiz? Ya
cebimizden çıkartıp ödeyeceğiz ya yeniden borçlanarak ödeyeceğiz. Artı, 50
milyar dolar civarında bir cari işlemler açığı veriyoruz, bunu da finanse etmek
zorundayız ve giderek pastanın küçüldüğü bir yerde, ödünç verilebilir fonların
daraldığı bir yerde, millî gelirinin yüzde 25’inin üzerinde bir dış finansmanı
bulmak zorunda olan bir ekonomiden bahsediyoruz. Bu ekonominin bu tablosu,
Türkiye ekonomisini kırılgan yapmaktadır. 
Şimdi, böyle bir tablo varken bu
bütçenin nasıl tasarlanmasını beklersiniz değerli arkadaşlar, nasıl bir bütçe
olmalı? Türkiye’nin önünde, büyüme oranlarının düştüğü, işsizlik oranlarının
arttığı, dış kırılganlıkların yüksek kaldığı, hayat pahalılığının yani
enflasyonun yüksek olduğu bir tablo varsa o zaman siz bütçeyi nasıl
tasarlayacaksınız? Bu bütçenin, bu konjonktürü, bu sorunları görmesi, anlaması
ve ona göre kendini dizayn etmesi gerekirdi, Hükûmetin buna bakarak bütçeyi
buna göre düzenlemesi gerekirdi. Yani, bu bütçe, büyüme dostu bir bütçe
olmalıydı; yani, bu bütçe, istihdam dostu bir bütçe olmalıydı; yani, bu
bütçenin geniş toplumsal kesimlerin, işçilerin, emeklilerin, memurların
ekonomide üretilen mal ve hizmetlere talep yaratmasına uygun bir biçimde,
onların gelirlerini artıran, onlara daha fazla satın alma gücü veren bir bütçe
olması gerekirdi; yani, genişletici bir bütçe olması gerekirdi ancak önümüzdeki
bütçenin böyle olmadığını görüyoruz. Bu bütçe, tam tersi, daraltıcı bir bütçe
çünkü bu bütçede gelir kalemlerindeki artış hızı, gider kalemlerindeki artış
hızından fazla. Yani, giderler enflasyonun altında, gelirler ise enflasyon artı
büyüme kadar artırılmış. 
O hâlde sormak gerekiyor: Ekonomide
böyle bir tablo varken ve bunu herkes görüyorken, bunu muhalefet partisi
milletvekilleri görüyorken iktidar partisi milletvekilleri ya da bu bütçeyi
hazırlayan sayın bakanlar görmüyor mu, onlar bunun farkında değil mi? Evet,
farkındalar, görmüyor olduğunu söylemek safdillilik olur, farkındalar, onlar da
bu ekonomik gerçekliğin farkındalar.
Peki, neden, niçin bütçe böyle dizayn
edildi? Niçin bütçede yatırım harcamaları düşüyor bir sonraki sene? Niçin
devlet daha az yatırım harcaması yapacak? Niçin bu ülkede kamu çalışanları
enflasyon artı büyümenin altında bir zamla, yüzde 8,6’yla yani personel
harcamalarındaki artışın enflasyon artı büyümenin altında tutulduğu bir bütçe
var önümüzde? Çünkü, Hükûmet şunu yapmaya çalışıyor, diyor ki: “Bizim
önümüzdeki bir yılda 230 milyar dolar dış finansmana ihtiyacımız var. Pasta da
giderek küçülüyor, ödünç verilebilir fonlar da giderek küçülüyor, o zaman ne
yapacağız? O zaman bir tercih yapacağız, diyeceğiz ki yabancı sermayeye,
Türkiye’ye para getirenlere, Türkiye’ye para getirmeye devam etsinler diye
sermayeyi kediye yüklemeyin demek için, Türkiye’ye para getirmeye devam edin
demek için -yabancılara sinyal veriyoruz biz aslında, yabancı sermayeye sinyal
veriyoruz- ey yabancı sermaye, Türkiye’ye para getirmeye devam edin.
Kırılganlıklarımız çok yüksek ve kırılganlıklarımızın yüksek olduğu bir yerde
bir de kamudan kırılganlık yaratmayacağız. Kamuyu kısacağız, kamuyu sıkacağız,
bir fazla yaratacağız, borcumuzun millî gelire oranını aşağıya çekeceğiz ve biz
daha az riskli bir ülke olacağız.”
Yani, tersinden baktığımız zaman,
aslında, Türkiye’deki kırılganlıkların ve risklerin itirafıdır. Türkiye artık
istikrar programları uygulayan bir ekonomi olamaz. 2001’de, 2005’te, 2006’da
bunlar anlamlıydı ama 2014 yılına geldiğimiz bu noktada bunlar anlamlı değil.
Türkiye, kendi yapısal sorunlarını merkezine alan bütçeler bulmalı, yapısal
sorunları için kaynak yaratacak bütçeler oluşturmalıdır diyorum, hepinize
saygılar sunuyorum. (CHP sıralarından alkışlar)
BAŞKAN – Teşekkür ediyorum.
Sayın Buldan, bir söz talebiniz var,
buyurun.
III.- AÇIKLAMALAR (Devam)
4.- Iğdır Milletvekili Pervin
Buldan'ın, HDP Grubu olarak, AK PARTİ Grup Başkan Vekili Kayseri Milletvekili
Mustafa Elitaş’a ağabeyinin vefatı nedeniyle başsağlığı dilediklerine ilişkin
açıklaması
PERVİN BULDAN (Iğdır) – Teşekkür ederim
Sayın Başkan.
Sayın Başkan, değerli milletvekilleri;
AKP Grup Başkan Vekili Sayın Mustafa Elitaş’ın ağabeyi Ahmet Elitaş’ın
vefatından dolayı Halkların Demokratik Partisi olarak başta merhum Ahmet
Elitaş’a Allah’tan rahmet, Elitaş ailesi ve AKP camiasına da başsağlığı
dileklerimizi iletiyorum.
LEVENT GÖK
(Ankara) – Sayın Başkan…
BAŞKAN – Buyurun
Sayın Gök.
5.- Ankara Milletvekili
Levent Gök'ün, CHP Grubu olarak, AK PARTİ Grup Başkan Vekili Kayseri
Milletvekili Mustafa Elitaş’a ağabeyinin, Bursa Milletvekili Tülin Erkal
Kara’ya annesinin ve İstanbul Milletvekili Bihlun Tamaylıgil’e annesinin
vefatları nedeniyle başsağlığı dilediklerine ilişkin açıklaması
LEVENT GÖK
(Ankara) – Biz, dün, Sayın Elitaş’ın bu acısını paylaşmıştık ama bugün
televizyonlardan izleyenler açısından da ve bizi izleyen yurttaşlarımız
açısından da bilgilendirmek isterim. Biz de, bugün, Sayın Elitaş’ın ağabeyinin
kaybından dolayı üzüntümüzü Cumhuriyet Halk Partisi Grubu olarak tekrar
paylaşıyoruz; AKP Grubuna ve Elitaş ailesine başsağlığı diliyoruz.
Yine, AKP
Grubundan bir arkadaşımızın da bir yakını hayatını kaybetmişti, ona da
başsağlığı diliyoruz.
Aynı zamanda,
İstanbul Milletvekillimiz Bihlun Tamaylıgil’in de annesi dün vefat etmişti,
bugün onun da cenazesi var, ona da Allah’tan rahmet diliyoruz.
Bütün
milletvekillerimizin acılarını paylaştığımızı ifade ediyorum.
BAŞKAN – Evet,
teşekkür ediyorum.
II.- KANUN TASARI VE TEKLİFLERİ
İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
1.- 2015 Yılı Merkezi Yönetim
Bütçe Kanunu Tasarısı ile Plan ve Bütçe Komisyonu Raporu (1/978) (S.Sayısı 656
ve 656’ya 1’inci Ek) (Devam)
2.- 2013 Yılı Merkezi Yönetim
Kesin Hesap Kanunu Tasarısı, 2013 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2013 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 157 Adet Denetim Raporunun Sunulduğuna İlişkin Sayıştay Başkanlığı
Tezkeresi, 2013 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi, 2013 Yılı Faaliyet Genel Değerlendirme
Raporunun Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577, 3/1578,
3/1579) (S.Sayısı: 657) (Devam)

A) DIŞİŞLERİ BAKANLIĞI
(Devam)
1) Dışişleri Bakanlığı 2015
Yılı Merkezî Yönetim Bütçesi
2) Dışişleri Bakanlığı 2013
Yılı Merkezî Yönetim Kesin Hesabı

B) AİLE VE SOSYAL POLİTİKALAR
BAKANLIĞI (Devam)
1) Aile ve Sosyal Politikalar
Bakanlığı 2015 Yılı Merkezî Yönetim Bütçesi
2) Aile ve Sosyal Politikalar
Bakanlığı 2013 Yılı Merkezî Yönetim Kesin Hesabı

C) KALKINMA BAKANLIĞI (Devam)
1) Kalkınma Bakanlığı 2015
Yılı Merkezî Yönetim Bütçesi
2) Kalkınma Bakanlığı 2013
Yılı Merkezî Yönetim Kesin Hesabı

Ç) TÜRKİYE İSTATİSTİK KURUMU
(Devam)
1) Türkiye İstatistik Kurumu
2015 Yılı Merkezî Yönetim Bütçesi
2) Türkiye İstatistik Kurumu
2013 Yılı Merkezî Yönetim Kesin Hesabı

D) GAP BÖLGE KALKINMA İDARESİ
BAŞKANLIĞI (Devam)
1) GAP Bölge Kalkınma İdaresi
Başkanlığı 2015 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2013 Yılı Merkezî Yönetim Kesin Hesabı

E) DOĞU ANADOLU PROJESİ BÖLGE
KALKINMA İDARESİ BAŞKANLIĞI (Devam)
1) Doğu Anadolu Projesi Bölge
Kalkınma İdaresi Başkanlığı 2015 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2013 Yılı Merkezî Yönetim Kesin Hesabı

F) KONYA OVASI PROJESİ BÖLGE
KALKINMA İDARESİ BAŞKANLIĞI (Devam)
1) Konya Ovası Projesi Bölge
Kalkınma İdaresi Başkanlığı 2015 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2013 Yılı Merkezî Yönetim Kesin Hesabı

G) DOĞU KARADENİZ PROJESİ
BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi
Bölge Kalkınma İdaresi Başkanlığı 2015 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2013 Yılı Merkezî Yönetim Kesin Hesabı

Ğ) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2013 Yılı Merkezî Yönetim Kesin Hesabı

H) KARAYOLLARI GENEL
MÜDÜRLÜĞÜ (Devam)
1) Karayolları Genel
Müdürlüğü 2015 Yılı Merkezî Yönetim Bütçesi
2) Karayolları Genel
Müdürlüğü 2013 Yılı Merkezî Yönetim Kesin Hesabı

I) BİLGİ TEKNOLOJİLERİ VE
İLETİŞİM KURUMU (Devam)
1) Bilgi Teknolojileri ve
İletişim Kurumu 2015 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2013 Yılı Merkezî Yönetim Kesin Hesabı

İ) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2015 Yılı Merkezî Yönetim Bütçesi
2) Sivil Havacılık Genel
Müdürlüğü 2013 Yılı Merkezî Yönetim Kesin Hesabı
BAŞKAN – Dördüncü
konuşmacı Nurettin Demir, Muğla Milletvekili.
Buyurun Sayın Demir.
(CHP sıralarından alkışlar) 
CHP GRUBU ADINA
NURETTİN DEMİR (Muğla) – Teşekkür ederim.
Ben de sözüme
başlamadan önce, Elitaş ailesine başsağlığı diliyorum.
Mevlüt
Aslanoğlu’nu sevgi, saygı ve hasretle anıyorum. 
Sayın Başkan,
değerli milletvekilleri; GAP Bölge Kalkınma İdaresi Başkanlığı bütçesi üzerine
söz aldım. Öncelikle, yüce heyetinizi, bizi televizyon başında izleyen sevgili
yurttaşlarımızı saygıyla selamlıyorum.
Yürütülen
faşizan baskıyı, özellikle -hangi düşünceden, hangi görüşten olursa olsun-
basına karşı yapılan bu diktatöryal baskıyı kınıyorum. 17-25 Aralık olaylarını,
yolsuzluk çetesiyle mücadeleyi gündemden düşürme gayretlerinden bir tanesi
olduğunu burada belirtmek istiyorum.
Değerli milletvekilleri, biliyorsunuz,
bütçe görüştüğümüz bu hafta önemli günlerin olduğu bir hafta. Özellikle, bütçe
hakkındaki görüşlerime başlamadan önce, bu haftanın Tutum, Yatırım ve Türk
Malları Haftası olduğunu hatırlatmak isterim. Özellikle ithal mallarının
ülkemizi sardığı bir zamanda yerli malı kullanımı konusundaki çabalar
artırılmaktadır. Yabancı isim altında piyasayı kaplayan malları, bunlarla
mücadele etmeyi, Hükûmet, Türkçeyle yapamayacağını anladığı için Osmanlıca,
Farsça, Arapçayla mücadele edecek gibi geliyor, gidişat bunu gösteriyor.
Ben, kısaca, bütçeyle ilgili bir
değerlendirmede bulunmak istiyorum. Bu bütçe, biliyorsunuz, açık bütçe.
1950’den bu yana yapılan açık bütçe uygulamaları, Türk halkının belini kırmış
ve Türk milletini iflasa sürüklemiştir. Açık bütçe uygulamaları sonucunda, Türk
halkının cebinden parası, sofrasından yiyeceği alınmıştır, Türk halkı borç
batağına sokulmuş, yoksullaştırılmıştır. Açık bütçe, Anayasa’mızın 5’inci,
35’inci ve 166’ncı maddelerine açıkça aykırıdır, dolayısıyla bu bütçe
desteklenmemelidir, reddedilmelidir. Bu durumun düzeltilerek denk bütçeye
dönülmesi, halkımızın ezilmesine son verecektir.
Biraz önce Sayın Başkanın, Muğla Milletvekili
olarak ifade ettiği Müslim Sarı kardeşimiz de daraltılmış bütçenin Türkiye'nin
önünü açmayacağını güzel bir şekilde açıklamıştı. Denk bütçeyle Atatürk
döneminde on beş yılda dünya yıldızı olan cumhuriyet ekonomimiz bugünkü bütçeye
çok uzaktır. Bugün, kalkınmada arzu ettiğimiz başarılara, rakamlara ulaşabilmek
için denk bütçeyi yeniden gündeme getirmeliyiz. Çünkü bu bütçe, zenginden, varsıldan,
sermayeden yana bir bütçedir, çiftçinin, işçinin, emeklinin, kadınların,
yoksulun bütçesi değildir. Denk değil, açık bütçedir. Bilime ve Anayasa'ya
aykırıdır.
Ben GAP’la
ilgili de belirtmek istiyorum. Biliyorsunuz, 9 ilimizi kapsıyor; Siirt, Diyarbakır,
Batman, Adıyaman, Gaziantep, Kilis, Mardin, Şırnak ve Şanlıurfa’yı kapsayan
Güneydoğu Anadolu Bölgemiz GAP bölgesidir ve Türkiye pamuk üretiminin yüzde
58’inin, kırmızı mercimeğin yüzde 98’inin, Antep fıstığının yüzde 85’inin,
arpa, durum buğdayının ve mısırın da önemli üretim alanıdır. Türkiye’de
sulanabilir toplam alan olan 8,5 milyon hektar tarım arazisinin 5,9 milyon
hektarı yani yüzde 70’e yakını sulamaya açılmıştır ancak 2,6 milyon hektar alan
hâlâ sulamaya açılmamıştır. Sulamaya açılmayan tarım arazisinin 1,39 milyon
hektarı GAP’ta bulunmaktadır yani suya kavuşamayan arazinin yarısından fazlası
hâlâ GAP’tadır.
GAP projesi,
genelde elektrik ve sulama projesidir. Elektrikte yüzde yüze ulaşılmış ancak
sulamada ortaya konulan hedef yüzde 20’lere bile ulaşamamıştır. Tamamlanan 16
barajda tutulan su, araziye verilmemektedir. Yani su var ama şebeke yok. Oysa,
bu arazinin tamamının sulanabilmesi, Türkiye’nin tarımsal üretimini 2 katına
çıkaracaktır. GAP yatırımlarını tamamlamak için bir yetmiş sene daha
gerekmektedir. Evet, GAP projesi büyümektedir ama kalkınmamaktadır. GAP, aynı
obez bir çocuk gibi –Sayın Bakan da “Büyüyoruz.” diyor- evet büyüyor, obez
büyüyor ve bu obez çocuk hastalıklara maruz kalacak, tansiyonu olacak, kalp
hastası olacak, gelişemeyecektir; kalkınmamaktadır, kalkınma ve gelişme
göstermemektedir, içi kof olarak gelişmektedir. 
Şimdi, bu
durumda, Türkiye genelinde olduğu gibi GAP bölgesinde de AKP sınıfta kalmıştır
maalesef. Soruyorum: AKP, GAP konusunda ne yapmıştır? Umut tacirliğini
sürdürmektedir, bölge insanını umutlandıran projeyi bitirmek yerine,
sürüncemede bırakmaktadır, “ülke ekonomisi için can damarı” denilen projeyi
hayata geçirmeyerek âdeta ekonominin can damarını kesmiştir.
Peki, neden
böyle olmuştur? Çünkü, AKP’liler daha fazla rant yiyebilecekleri projelere
yönelmektedir ve bunları ortaya koymaktadır; üçüncü hava limanı, üçüncü köprü,
Topçu Kışlası, Galataport gibi. Çünkü, AKP’nin fıtratında ülke ekonomisinin
kalkınması değil, kendi yandaşlarını kalkındırmak var. Bu yüzdendir, kalkınmaya
dönük reel sektör yatırımları değil, konut, inşaat ve hizmet sektörü
yatırımları önceliğidir. 
Bakın, eğer GAP yapılsaydı, bölgede
işsizlik oranında düşme görülebilirdi. Bölgede işsizlik, Türkiye ortalamasının
yaklaşık yüzde 5 puan üzerindedir; bölgede yer alan Batman’da 23,4’le en yüksek
rakamları göstermektedir. Maliye Bakanının kulakları çınlasın. Tabii ki mum
dibine ışık veremezmiş. Mardin, Siirt, Şırnak yine aynı şekilde. 
Sözlerimi tabii ki bitirmeden önce,
özellikle GAP’la ilgili bölgede birçok sosyal sorunun olduğu ve kentleşmeyi
artıracakları, yeni bir eylem planının yapılacağı iddiasında bulunuyor Sayın
Bakan. Ama, baktığımızda, büyükşehirlere, özellikle Şanlıurfa, Muğla gibi yeni
büyükşehirlere genel bütçeden ayrılan pay o kadar düşük ki -yüzde 6,5’larda
olan Muğla’nın payı, bugün ÖTV ve diğer giderleri kesildiğinde yüzde 4,5’e
düşmekte- hem Şanlıurfa hem de Muğla’nın parası iyice azalmakta, yatırım
yapamamakta ve boğuşmaktadırlar. 
Dolayısıyla, bu vesileyle, ben saygı ve
selamlarımı iletmek istiyorum. (CHP sıralarından alkışlar)
BAŞKAN – Teşekkür ediyorum.
Beşinci konuşmacı Ensar Öğüt, Ardahan
Milletvekili.
Buyurun Sayın Öğüt. (CHP sıralarından
alkışlar)
CHP GRUBU ADINA ENSAR ÖĞÜT (Ardahan) –
Sayın Başkan, değerli arkadaşlar; Doğu Anadolu ve Konya Ovası projeleri üzerine
söz almış bulunuyorum. Hepinizi saygılarımla selamlarım.
Değerli arkadaşlar, merak ediyorsunuz,
elimde ne var, biraz sonra açıklayacağım. Ancak, ben bu kürsüye gelmeden önce,
bütçe konuşması yapmadan önce Ardahan’da 5 bin kişiyle bir anket yaptık. Bu
anket sonucunda da neler konuşacağımı halk belirlediği için, burada onları
konuşacağım.
Bir kere, Sayın Bakanım, Doğu
Anadolu’nun ve Ardahan’ın kalkınması için -sayıyorum kısa kısa, sonra ana
konuya geleceğim- eğitime önem vermemiz lazım. Öğretmenlerimizin lojmanları
yok, yeterli derecede öğretmen yok, uzman öğretmen yok ve öğretmen atamalarını
istiyoruz. Öğretmenlere lojman yapılsın. Ayrıca öğretmenlere ve doktorlara,
memurlara batıdaki çalışanlardan daha fazla, yüzde 25 ücret farkı verilsin ki
Doğu Anadolu’da insanlar dursun. Yoksa Doğu Anadolu’da insanlar durmuyor.
İkincisi, hastanelerimizde beyin
cerrahi, kalp cerrahi, hatta anjiyo tesisleri, üniteleri bile yok. Bunların
mutlak surette kurulması lazım Doğu Anadolu’nun kalkınması için.
Daha sonra, Kars-Tiflis demir yolumuz
var. Kars-Tiflis demir yolu İpek Yolu’nu bağlıyor. Kars-Tiflis demir yolunun
mutlak surette bitirilmesi lazım ve Ardahan’da lojistik tesisler, antrepolar
yapılması gerekir. Çıldır-Aktaş Kapısı’nın en geç nisan ayında açılması lazım.
Çünkü, Çıldır-Aktaş Kapısı açıldığı zaman Azerbaycan’la kara yolumuz oluyor.
Doğu Anadolu ve Ardahan’ın kalkınması
için Doğu Anadolu’daki çiftçilerimizin banka borçlarındaki faizler silinip
anaparayı beş yıla yaymamız lazım. Çünkü, çiftçimiz ve esnafımız hakikaten
siftah yapmadan dükkânını kapatıyor, esnaf perişan bir durumda. Doğu
Anadolu’daki esnaftan ÖTV ve KDV alınmasın, verginin de yüzde 50’si alınsın.
Zaten kimse vergi ödeyemiyor, dükkânını siftah yapmadan kapatıyor insanlar. Bu
anlamda siz Doğu Anadolu’yu kalkındırmak istiyorsanız esnafa kolaylık getirin,
vergisini azaltın.
Doğu Anadolu’yu kalkındırmak için,
çalışmalarımızın devamı için ve Ardahan’ın kalkınması için mutlak surette
Ardahan’a havaalanı yapılması lazım. Niye havaalanı? Çünkü Ardahan’a yapılacak
havaalanı hem ulusal hem uluslararası havaalanı oluyor; Gürcistan’ın,
Ermenistan’ın da faydalanacağı bir havaalanı olduğu için Ardahan’ın
kalkınmasında daha büyük faydası olacaktır. 
Sınır ili olan Ardahan’ımızın kalkınması
için Gürcistan’dan Ardahan’a yetecek kadar mazot serbest edilmesi lazım. Mazot
4.600 lira, Gürcistan’da 2.000 lira. Bu anlamda, Ardahan sınır ilidir, hakkı
vardır. Mutlak surette çiftçilere, oradaki esnafın kazanması için, Ardahan’a
yetecek derecede mazotun serbest bırakılması gerekiyor.
Sayın Karayolları burada. Sayın
Bakanım, Göle, Posof, Damal, Hanak ve Çıldır’ın duble yolları bitmiyor. Sayın
Bakan, bütçeyi yapıyorsunuz, parayı göndermiyorsunuz. Orada inşaat altı veya
yedi ay; altı yedi ay içerisinde inşaat var, siz parayı sonbaharda
gönderiyorsunuz. Allah aşkına, siz parayı kışın gönderin ki oradaki yollar
bitsin. Sayın Bakanım, bu yolların bitmesi için bir an evvel devreye girin,
yoksa, bu yollarda çok kaza oluyor, çok sayıda insanımız ölüyor.
Bu anlamda…
MUSA ÇAM (İzmir) – Sayın Bakan,
duyuyorsunuz değil mi Ensar Bey’i?
ENSAR ÖĞÜT (Devamla) – Tabii.
Bir şey daha söyleyeyim Sayın Bakan,
iyi şey yapın bunu. 
Doğal gaz, arkadaşlar, Posof’tan
geliyor, Damal, Hanak, Çıldır, Göle’den geçiyor, Ardahan’dan geçiyor,
Yunanistan’ı ısıtıyor ama Posof’a, Damal’a, Çıldır’a, Göle’ye, Hanak’a
-Ardahan’a yeni verildi- bu ilçelere verilmedi. Eğer Posof başta olmak üzere bu
ilçelere doğal gaz verilmezse, samimi söylüyorum, TANAP projesi Ardahan’dan
geçmeyecektir, engelleyeceğiz, bunu da bilmenizi istiyorum. 
Değerli arkadaşlar, Doğu Anadolu’nun ve
bölgemizin kalkınması için -zamanımız kalmadı ama- şunu söyleyeyim: Çıldır’da
adliye kapatıldı, Damal’da adliye kapatıldı. Bu adliyelerin geri verilmesini,
Çıldır’a hastane kurulmasını istiyoruz; Göle’de askerî tesislerin mutlak
surette geri gelmesini istiyoruz; Göle’de Orman Müdürlüğünün geri gelmesini
istiyoruz. 
Göle’de Dereyolu ve Hımısker diye bizim
köylerimiz var. Bu köylülerin tapuları yok, arazileri yok. Millet orada destek
alamıyor. Bunların da arazilerinin verilmesi lazım; Türkiye genelinde asgari
ücretin 1.800 lira olması lazım; emeklilerin insanca yaşaması için ücretlerinin
artırılması lazım; engellilere ücret verilmesi lazım ve üniversite mezunlarına
mutlak suretle iş sahası verilmesi lazım. 
Şimdi, gelelim buraya. Değerli
arkadaşlar, Doğu Anadolu ve Güneydoğu’nun kalkınması için… Bakın şu resimlere,
bu resimleri gördünüz mü? Bu resim ne biliyor musunuz Sayın Bakan? 
PERVİN BULDAN (Iğdır) – Iğdır
yaylaları. 
ENSAR ÖĞÜT (Devamla) – Bir de bu resim
var. Bu resimler, arkadaşlar, Posof’ta çekilmiş resimlerdir, yabancı ülkelerde
değil, Posof Yeniköy’de. (CHP sıralarından alkışlar) Evet, bu resimlerdeki
otlardan yiyen hayvanların yani dağda otlayan, çiçeği yiyen, kekiği yiyen
hayvanın etini ben size getirdim, burada kavurma olarak ikram edeceğim. 
ADNAN KESKİN (Denizli) – İnekler özgür
mü? İnekler özgür ama insanlar değil. 
ENSAR ÖĞÜT (Devamla) – Evet, Adnan ağabey,
doğru. 
Bakın, değerli arkadaşlar, ben bir şey
daha söyleyeceğim. Bakın, bu etten bu kavurma yapıldı yani o merada otlayan
hayvanın eti bu. Bu ette ne var biliyor musunuz, bu ette omega 3 var, omega 6
var, omega 9 var. Bizim anamızı ağlattı bu doktorlar “Kırmızı et yemeyin,
kolesterol olur…” Bakın, Profesör Canan Karatay’la görüştüm, teşekkür ederim,
“Kırmızı ette, meradan yiyen hayvanın etinde kolesterol yok, omega 3, omega 6,
omega 9 var.” dedi. Diğer, yapay beslenen hayvanların etinde hiçbir şekilde
omega 3 yoktur. Bize tavuk ve balık yedirdiler. Çiftlikte beslenen balıklarda
da, tavuklarda da bu etten daha fazla kolesterol var. Ben kendimde denedim, her
sabah, Ardahan’dan getirdiğim tereyağı ve yumurtayı yedim, eti yedim, altı ay
sonra doktora gittim, kolesterol ölçtürdüm, aynı çıktı yani kolesterol yok. Bu kırmızı
etin düşmanlarına şunu söylüyorum: Köylümüzün kalkınması için, çiftçimizin
kalkınması için, kırmızı etin gelişmesi için köylümüze imkân verin, köylümüze
gerekli şekilde destek verilsin, köylümüz kalkınsın. Doğu Anadolu kalkınırsa
Türkiye kalkınır, Türkiye beslenir. Omega 3 değeri olan insanların beyni
gelişir, beyni gelişen insanlar daha çok kalkınır, kalkınan bir ülke olur.
Türkiye'de insan başına yılda 12 kilo et düşüyor, Amerika’da 125 kilo et
düşüyor. Amerika mı zengin Türkiye mi zengin? 
Hepinizi saygıyla selamlıyorum. (CHP
sıralarından alkışlar)
BAŞKAN – Teşekkür ediyorum.
ADNAN KESKİN (Denizli) – Ensar, Bakana
bir ikram et etten; tadını alsın da ona göre davransın.
ENSAR ÖĞÜT (Ardahan) – İkram edeceğim.
ADNAN KESKİN (Denizli) – Yedir onlara
bir, yedir.
BAŞKAN - Sayın Öğüt… Sayın Öğüt,
lütfen…
ADNAN KESKİN (Denizli) – Meclis
Başkanına da ver, Meclis Başkanına.
BAŞKAN - Altıncı konuşmacı, Mehmet
Volkan Canalioğlu, Trabzon Milletvekili…
ADNAN KESKİN (Denizli) – Başkanım, bir
dakika dur, merasim var. Size de gelecek et şimdi.
BAŞKAN - Lütfen, Sayın Öğüt… Sayın
Öğüt, lütfen, ikramınızı kulislerde yapar mısınız? 
MAHMUT TANAL (İstanbul) – Efendim, bir
kamu hizmeti ifa ediyor, Sayın Başkan.
BAŞKAN - Sayın Öğüt, rica ediyorum.
MAHMUT TANAL (İstanbul) – Bir kamu
hizmeti ifa ediyor şu anda.
ENSAR ÖĞÜT (Ardahan) – Arkadaşlar, eti
görüyor musunuz? Kıpkırmızı et.
ADNAN KESKİN (Denizli) – Görüyoruz,
görüyoruz.
BAŞKAN - Sayın Öğüt, konuşmanızı
yaptınız, lütfen…
MİHRİMAH BELMA SATIR (İstanbul) – Sayın
Öğüt, vejetaryenler Meclisi basacak şimdi!
BAŞKAN - Sayın Canalioğlu, buyurun. 
Buyurun Sayın Canalioğlu, lütfen… (CHP
sıralarından alkışlar)
CHP GRUBU ADINA MEHMET VOLKAN
CANALİOĞLU (Trabzon) – Sayın Başkan, değerli üyeler; Kalkınma Bakanlığının 2015
yönetim bütçe kanunu tasarısı üzerinde Doğu Karadeniz Kalkınma Projesi üzerine
söz almış bulunuyorum. Yüce Meclisi ve ekranları başında bizleri izleyen çok
değerli vatandaşlarımızı saygıyla, sevgiyle selamlıyorum.
Şimdi, sözlerime başlamadan önce her
zaman, her bütçede söylüyorum, bu bütçede de söylemek durumunda olduğumu
hissediyorum. Şimdi, iktidar partisi milletvekili arkadaşlarımızdan ön sıradaki
arkadaşlarımız var, arka taraf tamamen boş. Nusret Bey bir tek arkada,
hemşehrim orada, benden sonra konuşacağı için.
Değerli arkadaşlar, şimdi şunu söylemek
istiyorum: Geçende de anlatmıştım, hatırlayınız: Bir panelde konuşmacı
konuşuyor ve çıkıyor kürsüye, bakıyor ki salonda bir kişi var, diyor ki:
“Hemşehrim, ne bekliyorsun? Sen de gitseydin de ben de konuşmasaydım.” Salondaki
arkadaş da diyor ki: “Hemşehrim, senden sonraki konuşmacı da benim.” Şimdi, bu
arkadaşlarımız bizden sonraki konuşmacılar olduğu için burada bekliyorlar ama
gene de onlara teşekkür ederiz. Böylesine önemli bir gündemde arkadaşlarımız
salonları boş bırakıyorlar.
Şimdi, öncelikle, Doğu Karadeniz
Kalkınma Projesi’ne girmeden önce şunu söylemek istiyorum: Değerli arkadaşlar,
DOKAP bölgesi Doğu Karadeniz’de Ordu, Giresun, Trabzon, Rize, Artvin, Gümüşhane
ve Bayburt illerimizi kapsıyor ve toplam nüfusu 2 milyon 629 bin 267.
Bakanlığın ifadesi, tekrar hatırlatmak istiyorum: Doğu Karadeniz Kalkınma
Projesi’nin temel amacı ve hedefi, Doğu Karadeniz Bölgesi’nde sürdürülebilir ve
katılımcılık ilkeleri doğrultusunda bölgeler arası ve bölge içi gelişmişlik
farklarının giderilmesi, bölge ölçeğinde ana program ve projeler hazırlamak,
bunları uygulamak ve uygulatmak, kurumlar arası koordinasyonu sağlamak amacını
güdüyor. Bu maksatla da Devlet Planlama Teşkilatı ile kısa adı “JICA” olan
Japonya Uluslararası İşbirliği Ajansı tarafından DOKAP ana planı hazırlandı.
Değerli arkadaşlarımız, Sayın Bakan; bu
plan ne zaman hazırlandı çok iyi hatırlayınız? 2000 yılında hazırlandı. Bunu
hazırlamadaki temel hedef şuydu: 2001-2005 döneminde nüfus kaybının
durdurulması, 2011-2020 döneminde ise iç göç veya geri dönüşü sağlamaktı yani
nüfusu bölgede tutmak, geliştirmek ve çoğaltmaktı ve 2020 hedefinde de nüfusun
3 milyon 447 bin olarak belirlenmesi ve burada tutulması hedeflenen nüfusun da
olduğu yerde, göç vermeden barınmasını sağlamaktı. Bunun paralelinde, verimli
toprakların tarımsal kullanım için korunması, orman alanlarının mümkün
olduğunca ağaç dışı ürün üretimine açılması, kentleşmenin verimli tarım
toprakları dışında gerçekleştirilmesi ve mera kullanımının iyileştirilmesi
hedeflenmişti. Ulaşım sisteminde temel ilke ise kara yolu, demir yolu, hava
yolu ulaşım sistemlerinin birbirini destekleyecek şekilde entegre edilmesi
isteniyordu. Bir başka hedef ise kıyı kesiminde kentleşmenin planlı bir şekilde
Rize, Trabzon, Giresun gelişme koridorunda geliştirilmesi ve Ordu kenti
etrafında oluşturulacak bir kalkınma odağında öngörülmesi hedefleniyordu. Üç
senaryo şeklinde gerçekleştirilen bu ana planda birinci dönem olan 2001-2005
yılları arasını, ikinci dönem 2006-2010 yılları arasını, üçüncü dönem ise
2011-2020 arasını, Sayın Bakanım, kapsıyordu. 
Şimdi, Sevgili Bakanım, bu dönemlerde
planlanan hiçbir şey gerçekleşti mi? Şimdi onu açıklayayım, gerçekleşti mi,
gerçekleşmedi mi. Bu DOKAP ana planı, Japonlara hazırlatılan ve Devlet Planlama
Teşkilatı koordinasyonunda olan bu plan 2000 yılında tamamlanmış ve birtakım
verileri ortaya koymuş -benim bazılarını özetlediğim şekilde ortaya konulmuş-
ve 8 ciltten oluşmuştu. 2000 yılında tamamlanan bu plan ne yazık ki raflara
konulmuş, tozlu raflarda, orada bekliyor.
Bakan biraz sonra çıkıp diyebilir veya
benden sonraki konuşmacı arkadaş, iktidar partisi diyebilir “Bunu yaptık, şunu
yaptık.” Ne yaptığınızı açıklayayım. Gelinen noktada TR90 başlığında toplanan 6
ilimizde işsizlik nedeniyle göç vermeye devam edilmiş -sözde göç olmayacak,
olduğu yerde bulunacaktı- ve bölgede işsizlik oranı yüzde 7,5’a yükselmiş, yine
TÜİK’in verilerine göre hesaplanan gelire dayalı yoksulluk sınırı TR90
illerinde 2006-2011 yılları arasında 420 binden 490 bine çıkarak 72 bin kişi de
yoksullaşmıştır, bu TÜİK’in verileri ama bunun aslında daha da yüksek olduğunu
bölgede gezerseniz, bölgeye giderseniz görürsünüz yani yoksulluk oranı yüzde
17,14 oranında artmıştır. Enerji, tarım, eğitim, ulaşım, denizcilik ve turizm
gibi birçok sektörde bölgenin kalkınmasını amaçlayan DOKAP’ın içerdiği 53
projeden hayata geçirilen olmamıştır. Bir tek kara yolunu diyebilirler, “Duble
yol yaptık.” diyebilirler, duble yolun da ne zaman, kimin tarafından başladığı
bellidir. Başlatanlara ve bitirenlere de teşekkür ediyoruz. 
Şimdi, Doğu Karadeniz Bölgesi, değerli
arkadaşlar, uzun yıllar ihmal edilmiştir; bu bir gerçek, kaçınılmaz bir gerçek
ve Doğu Karadeniz Bölges’ini devlet, artık ciddi olarak ele almalıdır ve bunu
bir devlet politikası hâline getirmeli; bu, sözde değil, özde, eylemde kendini
göstermelidir. 
Ulaşımda henüz Sarp ve Samsun arasında
demir yolu başlamamıştır. Proje aşamasında olduğu söyleniyor, gerçek veriler
ortaya konulup burada bize açıklayıcı bilgiler verilmiyor ve Samsun-Sarp arası
demir yolu mutlaka yapılmalı, Kafkaslara açılmalıyız; yetmez, aynı zamanda
sahilden iç kısımlara demir yolu bağlantısı yapılarak kara yoluna paralel
olarak devam ettirilmeli ve bu GAP’a ve Doğu Anadolu Bölgesi’ne bağlanarak
ticaret hacminin, ulaşımın etkin bir şekilde sağlanması gerekiyor. Ve, bizim
turistik ürünlerimiz birbirine entegre edilmedi. Her il kendi imkânları
içerisinde bir şeyler yapmaya çalışıyor fakat ne yazık ki o da yarım kalıyor. 
Şimdi, pek çok şeyleri sıralamadan
çabuk geçmek istiyorum, sürem daraldı görüyorum. 
Şimdi, değerli arkadaşlar, Sayın Bakana
teşekkür ediyoruz, şöyle: 2012’den itibaren DOKAP bütçesine her yıl artarak
para konmuş. Örnek: 2012 bütçesine baktığımız zaman 4 milyon 108 bin TL ödenek
konmuş ama bu ödeneğin yalnızca 691.982 TL’si harcanmış arkadaşlar,
harcanamayan 3 milyon 416 bin 018 TL geride kalmış. 2013 bütçesine 23 milyon
719 bin ödenek konmuş, 3 milyon 759 bin 920 TL harcanmış, 19 milyon 959 bin
080’i harcanmamış. 2014 yılı bütçesine 59 milyon 278 bin TL ödenek konmuş, bu
ödeneğin 6 milyon 106 bin 679’u harcanmış, 53 milyon 171 bin 321 TL ödenek
geriye kalmış, harcanmamış. 
Sayın Bakan, şimdi soruyorum: Bizim
DOKAP bütçesine konulan bu ödenekler nereye harcandı, niçin harcanamadı, yazık
değil mi? Bakın, biz size teşekkür ediyoruz, ödenek konuyor diyoruz ama bu
ödenekler harcanamıyor, harcansa bile broşürlere, kitaplara harcanıyor ama
istihdama yönelik, tarıma yönelik, gelişmeye yönelik, kalkınmaya yönelik, iş
bulmaya yönelik ve ulaştırmaya yönelik harcamalar bu paranın dışında kalıyor. 
“Yeşil Yol” deniliyor, güneyden geçecek
olan bu Yeşil Yol’la ilgili herhangi bir gelişme yok, kitaplarda kalıyor. 
Sayın Bakan, bir sitemimi, eleştirimi
de şunun için yapmak istiyorum: Bakınız, bütçede, 2015 yılı bütçe tasarısını
verdiniz ancak her yıl hazırlamış olduğunuz, mesela, geçen yıl 2014 mali yılı
bütçe sunuş konuşması var, 2013 var ama 2015 yılı mali sunuş konuşmanızın
kitapçığı elimize ulaşmadı. Araştırdık, sorduk; basılmadığı söylendi ve
dolayısıyla da verileri sağlam olarak oradan elde edip burada sizlere eleştiri
veya teşekkür bağlamında yapamadık. Bunları kimden kaçırıyoruz, niye
kaçırıyoruz Sayın Bakan? Lütfen, bu bütçeye konulan paraları DOKAP bölgesinde
“TR90” başlığı altında olan bölgemizin illeri olan Ordu, Giresun, Trabzon,
Rize, Artvin, Gümüşhane, Bayburt illerine harcayınız ve bölgemiz de hak ettiği
payı buradan alsın, kalkınmaya yönelik diğer bölgelere yetişsin ve onlarla da
entegre olsun diyorum ve yüce Meclisi saygılarımla selamlıyorum.
Teşekkür ediyorum. (CHP sıralarından
alkışlar) 
BAŞKAN – Teşekkür ediyorum.
Yedinci konuşmacı İdris Yıldız, Ordu
Milletvekili.
Buyurun Sayın Yıldız. (CHP sıralarından
alkışlar)
CHP GRUBU ADINA İDRİS YILDIZ (Ordu) –
Sayın Başkan, değerli milletvekilleri; öncelikle, İstanbul Milletvekilimiz
Bihlun Tamaylıgil ve AKP Bursa Milletvekili Tülin Hanım annelerini
kaybetmişler. Yine, Sayın Elitaş ağabeysini kaybetmiş. Üç değerli
milletvekilimize ve ailelerine sabır diliyorum, ölenlere de Allah’tan rahmet
diliyorum.
Değerli milletvekilleri, Ulaştırma,
Denizcilik ve Haberleşme Bakanlığının 2015 yılı bütçesi üzerinde söz almış
bulunuyorum.
Ulaştırma, Denizcilik ve Haberleşme
Bakanlığı ülkemizin en fazla yatırım yapan bakanlıklarının başında gelmektedir
ve 2002 yılından beri Adalet ve Kalkınma Partisinin en çok övündüğü ve
propagandasını yaptığı Bakanlıktır ancak Bakanlık, sizin propaganda malzemesi
olarak kullandığınız icraatlarının yanında, 2002 yılından beri usulsüzlük,
yolsuzluk, görevi kötüye kullanma nedeniyle Türkiye gündeminin en başında yer
almaktadır. Halkımız, bu Bakanlık sayesinde bakan ve Başbakan çocuklarının
gemiciklerini, bu Bakanlık sayesinde bakanların PTT Ahlatlıbel Tesisleri’nde
müteahhitlerden zorlamayla alınan milyonlarca lira bağışlarını, bu Bakanlık
sayesinde ihalelerinden alınan bağışları, TÜRGEV’i ve o günkü Başbakanın
çocuklarının isimlerini, millete küfreden müteahhitleri ve Oferleri, bu
Bakanlık sayesinde İstanbul üçüncü havalimanında dönen dolapları, yapılan çevre
katliamlarını, bu Bakanlık sayesinde kredi bulamayan müteahhitlere kredi
bulabilmeleri için hazine garantisi sağlayarak projenin kârlı şirketlere,
riskini vergi veren yurttaşlara yükleyen anlayışı tanıdı. 
Bakanlığın yüksek hacimli projeleri
yürütürken kendisine ayrılan kamu kaynaklarını planlı, ekonomik, mevzuata uygun
şekilde kullanması kendisinden beklenmektedir ancak sadece yatırım yapıp
yapmaması anlamında değil, bütçe ilke ve kurallarına uygun hareket etmesi de
önemlidir. Sayıştayın, Karayolları Genel Müdürlüğünün 2013 yılı raporunu
incelediğimizde bütçe ödeneklerinin sağlıklı planlanmadığını görmekteyiz.
Rapora göre Karayolları Genel Müdürlüğünün yatırım programında yer almayan 721
yapım işi için 1 milyar 815 milyon lira yani yatırım ödenek tutarının yüzde
40’ına tekabül eden, başka bir deyişle programda yer almayan işlere ciddi
tutarda harcamalar yapmıştır. 
Yine Sayıştay raporuna göre, yatırım
programında yer almayan ve bütçeyle ödenek tahsis edilen projelere ait
ödeneklerin başka işlerde de kullanıldığı tespit edilmiş ve sıralanmıştır. Yine
rapor Karayolları Genel Müdürlüğünün gelirlerini sadece tahsil edildiğinde
muhasebeleştirdiğini, tahakkuka ilişkin bir kayıt yapmadığını, köprü,
otoyollarda meydana gelen kaçak geçişlerin tahakkukuna ilişkin muhasebe kaydı
bulunmadığını ortaya koymaktadır. Bununla birlikte, Sayıştay, Karayolları Genel
Müdürlüğüne ait taşınmazlarla ilgili envanter kayıtları bulunmadığından dolayı
denetim yapamamıştır. Bunlar sadece denetlenebilen kısımlar yani buzdağının
görünen kısımlarıdır. Aslında tablo çok daha vahim durumdadır. Raporda kapsama
alınamayan on yedi muhasebe müdürlüğünce, istenilen belgelerin Sayıştaya
gönderilmediği ifadelerine yer verilmiştir. Bununla beraber Karayolları Genel
Müdürlüğü merkez teşkilatıyla birlikte yedi bölge müdürlüğüne kapsam
sınırlaması yapılmıştır Sayıştay tarafından.
Değerli milletvekilleri, bu
plansızlıktan Ordu-Giresun havaalanı da nasibini almıştır. Ordu-Giresun
havaalanı Ordu ve Giresun’un kalkınmasında gerçekten önemli, bizim de
desteklediğimiz bir projedir ancak 2011 yılında seçim lütfu olarak Ordu ve
Giresun’a hediye edilen, 22 Temmuz 2011 yılında ihalesi yapılan havalimanı Şubat
2014 yılında açılacaktı ama plansızlık örneği burada da kendisini gösterdiği
için önce şubatta açılamayan havaalanı 29 Ekime, daha sonra yıl sonuna, en
sonunda 2015 Martına ertelenmiştir. Bu plansızlıkta 2011 yılında alt yapı
ihalesi yapılmasına rağmen üst yapı ihalesi 2014 yılında gerçekleştirilmiş ve
ödenek dilimleri doğru planlanmamıştır. Dahası 2015 yılı Mart ayında açılacak
Ordu-Giresun havalimanı çevre yolları ve bağlantı yolları hiç planlanmadığı
için, hâlâ başlanmadığı için liman bitse bile nasıl kullanılacaktır merak
ediyorum. 
Değerli milletvekilleri, ülke yönetmek
ciddi bir iştir. Bütçenin dikkatli ve gerçekçi hazırlanması gerekir. Bu tablo
bu kurumların verimli çalışmadığı anlamına gelir. Bütçenin olduğundan az veya
fazla gösterilmesi gerçek bütçenin görülmesini engeller, sonuç olarak bu
sapmalar denetleme zaafına yol açar. Bütçenin gerçek yerlere ayrılması ve
halkın takip edebileceği şekilde kullanılması gerekir. Bu, şeffaf devlet
anlayışının da bir gereğidir. 
Değerli arkadaşlarım, genel olarak
ulaştırma sektörüne baktığımızda petrol bağımlılığı, çevre kirliliği ve trafik
güvenliği açısından en tehlikeli taşımacılık yolu olan kara yolunun uygulanan
yanlış politikalar sonucu diğer ulaştırma seçenekleri karşısında orantısız
büyüdüğünü hep beraber görmekteyiz. Bu bağlamda, demir yolu projeleri ülkemiz
için çok önemlidir. 
Biz önemsiyoruz ama deprem vergisini
duble yola harcayan iktidarın kendisini öve öve bitiremediği demir yoluna
gerektiği kadar katkı yapıp yapmadığını şu örneklerle açıklamak istiyorum:
1923-1950 yılları arasında yapılan 3.764 kilometre demir yolu bulunmaktadır ama
2002-2014 yılında yapılan demir yolunun uzunluğu 1.759 kilometredir.
Kıyasladığımızda, bu rakamların, savaştan yeni çıkmış, parası az, teknolojisi
gelişmemiş, daha yolun başında olan bir ülkenin şu andan bile daha ileride
olduğunu, daha planlı çalıştığını hep beraber görmekteyiz. Küçümsediğiniz
cumhuriyetin ilk yıllarındaki yapılanlar apaçık ortada. 
Bugün demir yolu projelerindeki
yerlilik uygulamasının yerine getirilmediği ve ilgili raylı sistem
üreticilerimizin ciddi tepkileri bulunmaktadır. Özellikle temsilci örgütleri
ARUS ve RAYDER’in, yerlilik payının gözetilmediği, artırılmadığı, dolayısıyla
yerli şirketlerin büyük demir yolu yatırımlarından yeteri kadar iş alamadığına
ilişkin yoğun eleştirileri söz konusudur. Yerli üretimle iş birliği
bulunmamaktadır. Bahsetmiş olduğum sorunla ilgili denetleyen bir kurum
bulunmamaktadır. Yerli sanayinin katılımı olarak gösterilen iş kalemlerinin ise
işi kitabına uydurmak için atılan adımlar olduğu açıkça görülmektedir. Yerli
sanayi katkısının cari açığı önemli ölçüde azaltabileceği, bunun yanı sıra,
yurt içi istihdam, yatırım ve teknoloji birikiminde de önemli gelişmeler
çıkaracağı ortadadır. Hâl böyleyken, gelişmiş dünya ülkelerinin yabancı
yatırımlarda zorunlu tuttuğu yabancı yatırıma belirli bir oranda yerli sanayi
katkısı şartı ülkemizde uygulanmamaktadır. Bunun nedeninin, kredinin alındığı
devletin, kuruluşun, krediyi getiren müteahhidin bir dayatması veya şartı olup
olmadığını Sayın Bakan açıklamalıdır. 
Bununla bağlantılı olarak, İstanbul-Ankara yüksek hızlı tren
hattında, kullanılan kredinin gereği, rayların, sinyalizasyon sistemlerinin,
hatta traverslerin dahi Çin’den getirildiği iddiaları doğru mudur? Rayların Çin
çeliğinden üretildiği, bu nedenle soğuk-sıcak esneme seviyesi nedeniyle tehlike
arz ettiği iddiaları doğru mudur?
Değerli milletvekilleri, son olarak,
bugün maalesef ülkemizde iletişim, haberleşme ve basın özgürlüğü ciddi bir
tehdit altındadır. Ulaştırma, Denizcilik ve Haberleşme Bakanı Sayın Lütfi
Elvan’ın, eski Bakan Binali Yıldırım’ın “Özel konuşmalarınızı telefonda
yapmayın.” açıklamasının hatırlatılması üzerine yapmış olduğu “Ben de
dinleniyor olabilirim, konuşmalarımıza dikkat etmek zorundayız.” şeklindeki
ifadeleri ülkemizdeki haberleşme özgürlüğünün ne şekilde bir tehdit altında
olduğunu Bakanlık seviyesinde gözler önüne sermektedir. 
Hükûmet dünya devletlerinin insana ve
insan haklarına verdiği önemi, basın özgürlüğünü, demokrasisini, sosyal
devletini görmezden geldiği sürece ülkemizin ne yazık ki hak ettiği yere
ulaşamayacağını bir kez daha ifade ediyor, hepinize saygılar sunuyorum. (CHP
sıralarından alkışlar) 
BAŞKAN – Teşekkür ediyorum. 
Sekizinci konuşmacı Ahmet İhsan
Kalkavan, Samsun Milletvekili. (CHP sıralarından alkışlar) 
Buyurun Sayın Kalkavan.
CHP GRUBU ADINA AHMET İHSAN KALKAVAN
(Samsun) – Sayın Başkan, değerli milletvekilleri; Ulaştırma, Denizcilik ve
Haberleşme Bakanlığı 2015 yılı bütçesiyle ilgili olarak Cumhuriyet Halk Partisi
adına söz almış bulunmaktayım. Grubum ve şahsım adına sizleri saygıyla
selamlıyorum.
Sayın Bakanım, siz gerçi Plan ve
Bütçede en az denizciliğe yer verdiniz ama ben bugün bütün konuşmamı denizcilik
üzerine yapıyorum, iyi niyetinizle bunu yapıyorum. Teşekkür ediyorum.
2014 senesi maalesef çok sayıda yaşanan
işçi ölümleriyle geçti. Soma acısı dinmeden Ermenek’te yaşanan felaket hepimizi
derinden yaraladı fakat tedbirsizlik ve denetimsizlikler yüzünden yaşanan bu
felaketler yetkililere hiçbir ders aldırmamış ki henüz bir hafta önce de
Osmaniye ve Zonguldak’ta da art arda maden kazaları meydana geldi ve
işçilerimiz öldü. Denetimsizlik sadece madenlerde değil, birçok sektörde de
büyük bir sorun hâline geldi. Özellikle AKP Hükûmetiyle artan bu felaketler ve
işçi ölümleri tamamen rant uğruna ucuza iş yapmanın bir sonucudur. Kullanılan
ucuz malzemeler, iş güvenliğinden yoksun çalışma ortamı, üstüne, yapılmayan
denetimlerin yapılıyormuş gibi gösterilmesi işçinin hayatını hiçe saymaktan
başka bir şey değildir.
Cumhuriyet Halk
Partisi olarak defalarca iş güvenliği ile ilgili kanun teklifleri vermiş
olmamıza rağmen henüz bu konuda yeni kanunlarda değişikliklere gidilmemekte. 
Aynı sorunlar
denizcilik sektöründe de yaşanmaktadır. Liman işletmeleri ya da tersanelerde
sıkça karşılaşılan işçi ölümleri ülkenin en ciddi sorunlarından birisi hâline
gelmiştir. Tersanelerdeki ölümler büyük ölçüde taşeronlaşmadan kaynaklanmakta
ve Türkiye'nin en önemli ve büyük problemini oluşturmaktadır.
Üç tarafı
denizlerle kaplı olan Türkiye'nin en önem verilmesi gereken sektörlerinden
birisi de denizciliktir. Her sene bu kürsüde bütçeyi görüşürken dile
getiriyorum ve tekrar söylüyorum: Ulaştırma, Denizcilik ve Haberleşme
Bakanlığından bağımsız bir Denizcilik Bakanlığı şarttır değerli arkadaşlarım.
Bu, hem mevcut Bakanlığın yetki alanının çeşitliliğinden kaynaklı yükünü
azaltacak, hem de Türk denizciliğinin hak ettiği yere gelmesi ve denetiminin
tam anlamıyla sağlanması için önemli bir adım olacaktır. Kurulacak Denizcilik
Bakanlığı ile denizcilik sektörü kapsamındaki tüm faaliyetler ve sorunların
çözümü dayanışma ve eş güdüm sağlanarak daha kolay gerçekleştirilecektir. 
Tersanelerin
daha kaliteli hâle getirilmesi ve modernize edilmesi, liman altyapısı ve
kapasitelerinin genişletilmesi, çalışma şartlarının iyileştirilmesi, iş
güvenliğinin denetlenmesiyle Türk denizciliği çok daha iyi yerlere gidecektir.
Bu şartlar tam anlamıyla sağlanırsa şimdiki gerileyen deniz ticareti Türkiye'yi
biraz daha az etkileyecektir. Öncelikle, yük taşıyan gemilerin millî bayraklı
olması sağlanmalıdır. Hemen ardından da ihracatta Türk bayraklı gemilere
öncelik verilmesi kanunlarla desteklenmelidir. Türkiye'nin yük taşıtan değil
yük taşıyan bir ülke konumuna gelmesi denizcilikte hak ettiği yere gelmesi
demektir. Bunun için sektör teşviklerle desteklenmelidir.
Denizcilik İşletmelerine gemilerin
eksikliği sebebiyle kesilen cezalar, Türk bayraklı gemilerde ödenen SGK
primlerinin çok fazla olması sektörü olumsuz etkilemektedir. Bu konuda
Bakanlığın bazı değişikliklere gitmesi gerekmektedir.
Gemi adamlarının mesleki yetersizliği
nedeniyle gemilerin limanlarda sıkıntı yaşamasının önüne geçilmeli, gerekli
yaptırımlar uygulanmalıdır. Gemi adamı kursları rant yeri olmaktan çıkarılıp
gerçek gemi adamı yetiştiren kurumlar olması için sıkı denetlenmelidir. Tüm
bunların sonucunda diyebiliriz ki denizcilik sektörü, acilen özel önem taşıyan
sektörler arasına alınmalıdır. Tekrar ediyorum; denizcilik sektörü, acilen özel
önem taşıyan sektörler arasına alınmalıdır.
Denizcilikteki sorunlardan bahsederken
kıyı master planına da değinmek gerek. Ülkemiz kıyılarının yanlış ve
gelişigüzel kullanımını önlemek, denizciliğin planlı ve doğal yaşamı da dikkate
alınarak geliştirilmesi amacıyla denizcilik sektörünün tüm bileşenlerini
kapsayacak bir kıyı master planı hazırlanmalıdır. Bilimsel araştırmalar
yapılmadan, uzmanlarla çalışılmadan, meslek örgütlerinin görüşü alınmadan
yapılan her çalışmanın insan hayatını tehlikeye atacağını hiçbir zaman unutmamalıyız
arkadaşlarım.
Tüm bunlara ek olarak yinelemekte fayda
görüyorum; yapılacak bütün çalışmalar Türkiye Deniz Ticaret Odasıyla koordineli
olarak ve beraber çalışarak yapılmalıdır.
Deniz ticaretinin geliştirilmesi için
Poti ve Batum'un demir yoluyla Samsun'a birleştirilmesi şarttır. Yine, bu tip
güzergâhlar saptanmalı ve bu hatlar acilen hayata geçirilmelidir. Poti-Samsun
demir yolu hattı yolcu taşımacılığı için de kullanılırsa bu hatta kazalar
sıfıra indirilir ve yol bakımlarında da ekonomik tasarruf sağlamış oluruz.
Sayın Başkan, değerli milletvekilleri;
değinmek istediğim bir konu da Meclis gündeminde fazla dile getirilmeyen
balıkçıların sorunlarıdır. Türkiye denizlerinde endüstriyel balık avcılığı
gırgır ve trol adı verilen balıkçı tekneleriyle yapılmaktadır. Bu
teknelerimizin boyutları 15 ila 65 metre arasındadır. Türkiye'de 19.960 adet
kayıtlı balıkçı teknesi mevcuttur. Üretimin ana ağırlığı, yüzde 90'ı
endüstriyel balıkçı teknesi dediğimiz gırgır ve trollerle yapılmaktadır.
Üretimin yüzde 90'ını sağlayan, her birinin içinde en fazla 35 en az 15 kişi
bulunan 681 adet gırgır balıkçı teknesi, 512 adet trolümüz ve bunlara bağlı
olarak da 200 adet yardımcı tekne vardır. Geriye kalan tekneler üretimin yüzde
10'unu oluşturan, içlerinde 2 veya 8 kişi bulunan küçük ölçekli, kıyılarda
balık avcılığı yapan 2 ila 12 metre arasında olan balıkçı kayıklarıdır.
Balıkçılık sektörü, balığı avlayan tekne, av araçları, avlanan ürünün muhafaza,
nakliye ve pazarlaması gibi işlemlerle, bir dizi sektörle entegre olmuş ve bu
sektörlerin lokomotifi durumundadır. Sektörde 2.500 işçi çalışmaktadır.
Ülkemizin aile yapısı göz önüne alınırsa 1.5 milyon ferde ekmek veriyor, aş
veriyor demektir.
Sayın Başkan, değerli milletvekilleri;
ülkemizin coğrafi konumunu göz önünde bulundurursak üç tarafı denizlerle
çevrili olan ülkemizde öncelikle  ikili balıkçılık anlaşmaları
sağlanarak ülkemizin mevcut endüstriyel avlama kapasitesinin diğer ülke
kıyılarından faydalanmasının sağlanması için çalışılmalıdır. Mevcut balıkçı
gemilerinin emeklilik teşvikinin desteklenmesi için destek primlerinin
yükseltilmesi gerekmektedir. Ayrıca, çok acilen Türkiye su ürünleri haritası
çıkartılarak, bu bölgede bulunan üniversiteler tarafından iklimsel farklılıklar
göz önüne alınarak dijital ortamda güncellenmesinin yapılması gerekmektedir. 
Sayın Başkan, değerli milletvekilleri;
balıkçılık sanıldığı kadar ucuza mal olan ya da maddi olarak kazanımı fazla
olan bir meslek değildir. Balıkçıların şartlarının iyileştirilmesi ve gerekli
desteklerin sağlanması önemlidir. Bu konu birçok bakanlığın ve bağlı
kurumlarının sorumluluğundadır. Bakanlık, balıkçılığa el atmadan önce tüm
balıkçı dernek ve kooperatiflerini bir araya toplayarak bir şûra oluşturmalıdır
ve bu şûradan çıkan sonuçlar iyice değerlendirilmelidir.
Şunu belirtmek istiyorum ki yalnız
akademisyen ve bürokratların bir araya gelmesiyle Türkiye'de can çekişen
balıkçılık problemi kurtarılamaz, hatta ve hatta sektörü şahlandıracaksak
balıkçılık bakanlığı şarttır.
Burada sözlerime son verirken öncelikle
basına yapılan sansürü huzurlarınızda kınıyorum ve 2015 bütçesinin hayırlı
olmasını diliyorum. (CHP sıralarından alkışlar)
BAŞKAN – Teşekkür ediyorum.
Dokuzuncu konuşmacı Erdal Aksünger,
İzmir Milletvekili.
Buyurun Sayın Aksünger. (CHP
sıralarından alkışlar)
CHP GRUBU ADINA ERDAL AKSÜNGER (İzmir)
– Sayın Başkan, değerli milletvekili arkadaşlarım; hepinizi saygıyla
selamlıyorum.
BTK’yla ilgili çok konuşacağım bir şey
yok aslında, daha doğrusu kurumlarla ilgili konuşacak da bir şey yok, kurumda
kurumu yönetenlerle ilgili suçlayacak da bir konu yok çünkü birileri bir şey
söylüyor, onlar da yapıyorlar. Normalde kurum kendi iradesi içerisinde bir
şeyler yapsa, bugüne kadar bir sürü şeyle yapılabilecek konu vardı, yaparlardı.
Mesela, çok basit bir şey var: Adli Tıp raporları geliyor, montaj mı, şantaj
mı, şu mu, tehdit mi falan ve Adli Tıp diyor ki: “Bunların hepsi doğru.” ve bu
Adli Tıbbın içinde de TÜBİTAK’tan bilim adamları da var. Millet şöyle
zannediyor: Adli Tıp sadece bazı ölüler üzerinde otopsi yapar. Öyle bir şey yok.
Adli Tıpta bilim adamları da var. Bunlar diyor ki: “Bu konuşmalar montaj
değil.” kimse bir şey söylemiyor. Ama, şöyle bir şey var: Tabii, bu iktidar
geldiği günden bugüne vizyondan bahsediyor, “Bizim vizyonumuz var, işte,
Türkiye’yi şuraya götüreceğiz.” 
Bir de benim de ilgi alanıma girdiği
için söyleyeyim, “Bilişimden kalkınacak.” Türkiye öyle kalkınacakmış. Nasıl
kalkınacakmış bakalım. Ya, ortada, bunu daha öncede anlattım, Türkiye eğer
ileri teknoloji ihraç eden bir ülke konumuna gelirse kalkınırsınız; ithal
ediyorsa kalkınamazsınız. Siz tüketici olur çıkarsanız. Bunlarla ilgili
rakamlar ortada, bir iki tane rakamı vereceğim. Sonra da, bu İran’la altın
yaparken nasıl bir vizyonunuz var, onu da söyleyeceğim şimdi. Mesela, yüksek
teknoloji ihracatları konusunda çok örnek bir ülke var, Güney Kore. Siz, İran
ambargosunu, altınla öderken parayı, Güney Kore nasıl davrandı, onu da
anlatacağım.
Şimdi, 2002 yılında, bunu daha önce
anlattım, vizyonunuz olduğu için bir daha bütçe üzerinde anlatayım. 2002
yılında, eğer Türkiye’yi 1 birim kabul ederseniz ihracat noktasında, teknoloji
içerikli herhangi bir ürün ihracatı noktasında Türkiye’yi 1 kabul ederseniz;
Çin 41; Güney Kore 54; Malezya 47; Hindistan 2; Polonya 0,8; Türkiye 1. 2012’de
vizyon var, on yıldır yönettiniz ülkeyi, vizyonunuz var “Bilişime kalkınacak.”
diye her yerde de söylüyorsunuz; çünkü dünya oraya gidiyor, bilgi ekonomisine
gidiyor. 2012’de Çin 41’den 505’e çıkmış; Kore 54’ten 121’e çıkmış; Malezya
47’den 61’e çıkmış; Hindistan 2’den 12’ye çıkmış; Polonya, bizden düşük olan
Polonya 0,8’den 9,5’a çıkmış; Türkiye de 1’ken 1,9 olmuş. Demek ki acayip
kalkınıyorsunuz yani!
Aslında, bunun bir gerekçesinin
olduğunu daha önce de söyledik. Türkiye’de çocuklar bilimle yetişmiyor artık,
bitti o işler; öyle bir konu yok, dünyada rekabet edeceği bir eğitim yok.
Burada belli, işte burada 15 yaşındaki çocukların matematik ve fen okumada
dünyadaki başarıları var bende, Birleşmiş Milletler bunu çıkarttı. Türkiye’yi 1
kabul ederseniz, 15 yaşındaki çocuklarımızın fen bilimleri ve matematikle
ilgili başarısı bu: Türkiye 1; Polonya 6,1; Singapur 16,5; Şanghay 20. Bakın,
şeyi saymıyorum, Avrupa’yı, Amerika’yı da saymıyorum, çünkü İskandinav
ülkelerinde bu 32, sen 1’sin. Nasıl rekabetçi olacaksın, bunu anlat.
Güney Kore’yle ilgili söyleyeyim:
1980’li yıllarda Güney Kore’nin kişi başına düşen millî geliri 265 dolarken
bizim 500 dolardı, 80’lerin başı, 500 küsur dolarlardı. Güney Kore bugün 35 bin
dolarda, sen 10 bin dolardasın. Neden? Vizyonla ilgili bir şey söyleyeceğim:
Madem vizyonunuz var, bir sürü şey yapıyorsunuz, basit bir şey söyleyeceğim:
2010, 2011’e kadar ihracat rakamlarına bakacağız, dünyanın her yerine
gönderilen mal, emtia, hizmet, ne olursa olsun bakacağız, bu 17 Aralık ile 25
Aralık geldiği için de buna değinmek istiyorum özellikle, Türkiye’nin altın
ihracatı patladı. Ya, biz altın mı üretiyoruz, nereden getirdik bu altını? Bir
soru işareti burada yok mu? Buna karşı çıkan adamlar da var. Millet “darbe”,
“darbe” “darbe” diyor ya, niye Ali Babacan’a yapılmıyor da, Mehmet Şimşek’e
yapılmıyor da bu başkalarına yapılıyor, neden? Çünkü, onlar karşı çıkmışlar
zaten bu işe. Şimdi bakıyoruz, “altın ihracatı” diyorsunuz. Birleşmiş Milletler
ambargosunu delmek için her şeyi yapıyorsunuz diğer ülkelerle. 2011-2012’de
Birleşmiş Milletler diyor ki: “Artık bundan sonra İran’dan doğal gaz ve petrol
alabilirsiniz ama karşılığında para ödeyemeyeceksiniz?” Neyle ödeyeceksiniz?
“İlaç veya gıdayla ödeyeceksiniz” diyor. Siz ne yapıyorsunuz, siz ne
yapıyorsunuz? 50 milyar doların üzerindeki rakamdan bahsediyorum, iki yılda siz
oradan buradan altın getiriyorsunuz, bazı yandaşlarınız olan, burada altın
hurdası yapanlarınkini de topluyorsunuz, eritiyorsunuz onları da, dışarıdan
getirdiklerini biri çalıyor, onlara da bir şey demiyorsunuz, Gana’dan gelen,
oradan gelen, buradan gelen yüzlerce hikâye var böyle sadece bir tane mi hikâye
var, dolu var- bunlara da ses etmiyorsunuz. Sonra, bu doğal gaz ve petrol
karşılığında altınla ödüyorsunuz iki sene boyunca. Peki, bu tür ülkeler ne
yapıyormuş, mesela Güney Kore gibi ülkeler ne yapıyor? Ne üretiyorlarsa onu
veriyorlar. Düşünün şöyle, yılda 25 milyar dolarlık içeriden gıda verilseydi
çiftçi ne kadar üretecekti, köylü beslediği hayvanı ne kadar gönderecekti,
sanayici o katma değerle birlikte kapasitelerini nereye taşıyacaklardı? Türkiye,
gümrüklerinde bundan dolayı da dünya kadar da vergi alacaktı. Vatandaşın biri
şunu dediği zaman bunun cevabını öyle vermek lazım: Recep Tayyip Erdoğan dedi
ki: “Milletin parasını mı yemişler?” Evet, yediler milletin parasını. Yediler,
aksini düşünen çıksın söylesin. Niye siz gıda olarak, ilaç olarak göndermediniz
doğal gaz ve petrol karşılığındaki parayı? Neden göndermediniz? Çünkü, o
altının hikâyesinde bir şey var. Ona da artık ocak ayında bakarız hep beraber
Ocağın 20’sine doğru bakarız. Ne oluyormuş görürüz onların hepsinde. 
Şimdi, bunlar yapılırken biz bunları
söylediğimizde “Efendim, öyledir böyledir, milletin parası mı yendi?” Kardeşim,
ben söylemiyorum ki senin Bakanın söylüyor. “Biz bu altını böyle nereden getirdik
de götürüyoruz?” diye araştırıyor adam kendine göre. Kendi Bakanın söylüyor.
Niye ona yapılmıyor darbe, niye ona darbe yapılmıyor? Bu adamlarla niye hâlâ
berabersiniz, onu da bilmiyorum tabii, o da ayrı bir konu. Nereden gelecek bu? 
Küçük bir şey de kendi kentimle ilgili
söylemek istiyorum, arkadaşlarımız biraz önce kalkınmayla ilgili anlatırken
söylediler. Şimdi, çok övünülen bir konu var “Türk Hava Yolları şunu yaptı,
bunu yaptı.” söyleniyor bunların hepsi. Ankara-İzmir arasında Türk Hava Yolları
hattı yok. Yani, ben İzmir’e yapılan eziyetleri bildiğim için söyleyeyim. İşte
“Kalkındı, şu kadar adam uçuruyoruz, bilmem ne yapıyoruz.” diyorsunuz, kabul.
E, kardeşim, o yakıtlara verdiğiniz teşviki çiftçiye vermiyorsunuz ki kalkınsın
zaten. Kim uçuyor ki? “Millet vergiyi ödüyor, işte, uçanlar da bir vesileyle
bunun nimetinden yararlanıyor.” diyorsun. E, bravo bununla ilgili, bravo, bir
şey demeyeceğim öyle diyorsan. Madem böyle bir konu varsa, bu kadar büyük
rekabette haksızlık yaparsan işte o taşımacılıkla ilgili konularda da başına
başka işler gelir. Zaten ne taşıyorlarsa? İhracatlara bakıyoruz -sonra
vazgeçtiler altın işinden, onu da söyleyeyim, altından vazgeçilmiş- baksınlar
bakalım Dubai’den buğday getirmenin ne mantığı varmış Türkiye'ye? Baksınlar, var
bizim gümrüklerde, bunlar beyanlı. Transit ticaret olarak getiriyorlar
Dubai’den.
Bir de şuna da bakmak lazım: O gelen
gemilerin tonajlarına bir bakmak lazım, bir de konşimentolarına bir bakmak
lazım ne kadarmış. 
Sonra, buğdayın ne işi var kardeşim Dubai’de
ya? Niye Dubai’den alıyorsun? Ucuzunu alacaksan gidip Hollanda’dan,
Bulgaristan’dan alırsın. Niye Dubai’den alınıyor bunların hepsi? Ya, 5 bin
tonluk gemiye 150 bin tonu nasıl yüklüyor, birisi anlatsın buradan ya. 
SELAHATTİN KARAAHMETOĞLU (Giresun) –
Gemi kimin, gemi?
ERDAL AKSÜNGER (Devamla) – O gemi de
ayrı, gemi de yok ortada aslında, öyle bir gemi de yok ama o farklı bir şey.
Gemisi olanlar oraya gitmiyor zaten; onlar başka bir yere, onlar İsrail’in
Hayfa Limanı’na gidiyorlar, o ayrı bir konu. Senin söylediğin gemiler oraya
gidiyor, Hayfa Limanı’na gidiyor. Başka liman yok çünkü Orta Doğu’ya başka bir
yerden gönderemezsin. Hani, İsrail’le düşmanız ya bir tarafından baktığında.
Ama, bunları çıkacak birisi, anlatacak tabii. Mutlaka biz ocak ayında da başka
bir şeyler anlatacağız arkadaşlara. Çok konuşacak konu var ama herhâlde, tahmin
ediyorum, çok şeyler konuşacağız ocakta, şubatta, martta; bayağı derin geçecek
gibi görünüyor. Anlatacaklarımızı o gün anlatırız diyorum, hepinize saygılar
sunuyorum arkadaşlar. (CHP sıralarından alkışlar) 
BAŞKAN – Teşekkür ediyorum.
Sayın Gök, söz talebiniz vardı,
buyurun. 
III.- AÇIKLAMALAR (Devam)
6.- Ankara Milletvekili
Levent Gök'ün, Çayyolu metrosunun yetersiz olduğuna ve Ulaştırma, Denizcilik ve
Haberleşme Bakanından bu sorunun giderilmesini beklediklerine ilişkin
açıklaması
LEVENT GÖK (Ankara) – Teşekkür ederim
Sayın Başkan.
Ben, grubumuzun konuşma süreleri
bittikten sonra, Ulaştırma Bakanına, gerek konuşmasında ya da gerekse sözlü
sorularda olabilir, mutlaka cevap vermesini istediğim bir konuyu gündeme
getirmek istiyorum. 
Ankara’nın çok önemli bir problemi var
Sayın Bakan. Ankara Büyükşehir Belediyesinin yapamadığı metroyu daha sonra
Hükûmet üstlendi, yaptı. Ben de açılışları yapıldıktan sonra burada teşekkür ettim.
Metro gerçekten çok zaruriydi ve Ankara’nın da önemli bir ihtiyacıydı ancak
bunca para ve emek harcanarak yapılan bir metronun herhâlde dünyada eziyete
dönüştüğü tek il de Ankara’dır. Çayyolu metrosuna Sincan’dan, Etimesgut’tan
ringlerle, otobüslerle insanlar getiriliyor son istasyona. Çayyolu’nun nüfusu
çok yoğun. Ana istasyonda pik saatlerde metroya binmek neredeyse imkânsız hâle
gelmiştir ve özellikle ring seferlerinin yeterli sürelerle verilmemesi,
sıklıkla yapılmaması nedeniyle önceden otobüsle yirmi, yirmi beş dakikada
Kızılay’a ulaşılması mümkünken gerek Çayyolu’ndan gerekse Etimesgut’tan, artık
bir buçuk saate varan sürelerle yurttaşlarımız Kızılay’a ulaşmaya
çalışmaktadır. Vagonlar yetersizdir, vagonlar tıklım tıklımdır ve insanlar
birbirleriyle artık kavga etmeye başlamıştır. 
Geçtiğimiz günlerde biz Çayyolu’nda,
Etimesgut, Sincan muhtarları ve Çayyolu muhtarlarıyla beraber metro son
istasyonunda bir basın açıklaması yaptık. Bu konu çok ciddidir. İsterseniz bir
gün sizinle beraber sorunu yerinde de görebiliriz ama bu konuya eğilmenizi ve
sorunu gidermenizi bekliyoruz. 
BAŞKAN – Teşekkür ediyorum Sayın Gök.
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
1.- 2015 Yılı Merkezi Yönetim
Bütçe Kanunu Tasarısı ile Plan ve Bütçe Komisyonu Raporu (1/978) (S.Sayısı 656
ve 656’ya 1’inci Ek) (Devam)
2.- 2013 Yılı Merkezi Yönetim
Kesin Hesap Kanunu Tasarısı, 2013 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2013 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 157 Adet Denetim Raporunun Sunulduğuna İlişkin Sayıştay Başkanlığı
Tezkeresi, 2013 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi, 2013 Yılı Faaliyet Genel Değerlendirme
Raporunun Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) DIŞİŞLERİ BAKANLIĞI
(Devam)
1) Dışişleri Bakanlığı 2015
Yılı Merkezî Yönetim Bütçesi
2) Dışişleri Bakanlığı 2013
Yılı Merkezî Yönetim Kesin Hesabı

B) AİLE VE SOSYAL POLİTİKALAR
BAKANLIĞI (Devam)
1) Aile ve Sosyal Politikalar
Bakanlığı 2015 Yılı Merkezî Yönetim Bütçesi
2) Aile ve Sosyal Politikalar
Bakanlığı 2013 Yılı Merkezî Yönetim Kesin Hesabı

C) KALKINMA BAKANLIĞI (Devam)
1) Kalkınma Bakanlığı 2015
Yılı Merkezî Yönetim Bütçesi
2) Kalkınma Bakanlığı 2013
Yılı Merkezî Yönetim Kesin Hesabı

Ç) TÜRKİYE İSTATİSTİK KURUMU
(Devam)
1) Türkiye İstatistik Kurumu
2015 Yılı Merkezî Yönetim Bütçesi
2) Türkiye İstatistik Kurumu
2013 Yılı Merkezî Yönetim Kesin Hesabı

D) GAP BÖLGE KALKINMA İDARESİ
BAŞKANLIĞI (Devam)
1) GAP Bölge Kalkınma İdaresi
Başkanlığı 2015 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2013 Yılı Merkezî Yönetim Kesin Hesabı

E) DOĞU ANADOLU PROJESİ BÖLGE
KALKINMA İDARESİ BAŞKANLIĞI (Devam)
1) Doğu Anadolu Projesi Bölge
Kalkınma İdaresi Başkanlığı 2015 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2013 Yılı Merkezî Yönetim Kesin Hesabı

F) KONYA OVASI PROJESİ BÖLGE
KALKINMA İDARESİ BAŞKANLIĞI (Devam)
1) Konya Ovası Projesi Bölge
Kalkınma İdaresi Başkanlığı 2015 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2013 Yılı Merkezî Yönetim Kesin Hesabı

G) DOĞU KARADENİZ PROJESİ
BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi
Bölge Kalkınma İdaresi Başkanlığı 2015 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2013 Yılı Merkezî Yönetim Kesin Hesabı

Ğ) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2013 Yılı Merkezî Yönetim Kesin Hesabı

H) KARAYOLLARI GENEL
MÜDÜRLÜĞÜ (Devam)
1) Karayolları Genel
Müdürlüğü 2015 Yılı Merkezî Yönetim Bütçesi
2) Karayolları Genel
Müdürlüğü 2013 Yılı Merkezî Yönetim Kesin Hesabı

I) BİLGİ TEKNOLOJİLERİ VE
İLETİŞİM KURUMU (Devam)
1) Bilgi Teknolojileri ve
İletişim Kurumu 2015 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2013 Yılı Merkezî Yönetim Kesin Hesabı

İ) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2015 Yılı Merkezî Yönetim Bütçesi
2) Sivil Havacılık Genel
Müdürlüğü 2013 Yılı Merkezî Yönetim Kesin Hesabı
BAŞKAN – Halkların Demokratik Partisi
Grubu adına söz isteyen birinci konuşmacı Nazmi Gür, Van Milletvekili.
Buyurun Sayın Gür. (HDP sıralarından
alkışlar)
HDP GRUBU ADINA NAZMİ GÜR (Van) – Çok
teşekkürler Sayın Başkan.
Dışişleri Bakanlığının 2015 yılı
bütçesiyle ilgili olarak HDP Grubu adına söz almış bulunmaktayım; bu vesileyle,
Meclisi saygıyla selamlıyorum.
Ayrıca, Sayın Bakanımızın da ben
konuşurken içeri girmesinden de mutluluk duyduğumu belirtmek isterim. Sayın
Bakan burada olmayınca, konuşmanın biraz duvara karşı bir konuşma niteliği
taşıyacağı için korkmuştum ama Sayın Bakanımız da teşrif ettiler. Onun için
konuşmama başlıyorum.
Değerli arkadaşlar, Türkiye tam ateş
çemberinin içinde Orta Doğu’da. Kuzeyinde de, Ukrayna’da biliyorsunuz ciddi bir
gerilim var Rusya’yla birlikte. Bu istikrarsız bölgede Türkiye yolunu bulmaya,
Türkiye özellikle dış politika konusunda kendi politikaları doğrultusunda
ilerlemeye çalışıyor ve fakat bizlerin, işte bu politikalara, bu ateş çemberine
dönük düşüncelerimiz elbette ki Hükûmetin düşüncelerinden çok daha farklı ve
elbette ki Hükûmetin hâlihazırda sürdürdüğü dış politikaya, stratejilerine,
uyguladığı taktiklere ve genel yaklaşımlarına, düşüncelerine karşı bizim de
eleştirilerimiz var. Muhalefet olarak bizim görevimiz, Hükûmetin politikalarını
eleştirmek ve böylece, yararlanabiliyorsa doğruyu bulmasını sağlamaktır.
Tabii, Orta Doğu bir sırat köprüsünde.
Sykes-Picot düzeni yüz yıl önce kuruldu. Bu düzen, bölgedeki halkları, Orta
Doğu’da, içinde yaşadığımız bölgenin halklarını, inançlarını ve bütün diğer
farklılıklarını reddeden ulus devlet ve ulus devletten diktatörlüklere kadar
evrilen bir süreçte bir düzen kurdu ve bu köhnemiş düzen artık çatırdıyor. Onu
kuranların, özellikle Batılı emperyal güçlerin ihtiyaçlarına cevap veremeyecek
bir duruma gelen bu düzen yıkılmaya yüz tuttu. İşte böylesi bir düzende, bir
taraftan ulus devletler ve diktatörlükler tasfiye edilirken diğer taraftan da
bölgenin yeni şekillenmesi, yeni haritası ortaya konuluyor. Tam da yaşadığımız
bu tarihî süreç, tarihî an bunu ifade ediyor. 
Türkiye bütün bu meselelerin tam da
ortasındadır. Tıpkı yüz yıl önce Orta Doğu’da Osmanlı çatırdarken, toprak
kaybederken ve nihayetinde de yıkılıp giderken böylesi bir süreç yaşanıyordu,
şimdi de benzeri bir tarihsel dönemi, bir süreci yaşıyoruz fakat yüz yıl sonra
biz bu süreci yaşıyoruz. Özellikle son beş yılda, Türkiye'nin Orta Doğu’nun
ağabeyliği rolüne soyunması ve bu konuda geçmişteki bütün politik deneyimleri,
geçmişteki bütün ilkeleri, uluslararası hukuku da neredeyse kimi zaman hiçe
sayarak bir sert güç olma, bölgede bir güç olma iddiasıyla politika
geliştirmeye çalışıyor fakat bu politikaların da başarıya ulaştığını söylemek
mümkün değil. Çünkü bir taraftan din eksenli, Sünni eksenli bir politika
sürdüreceksiniz, AKP projesini neredeyse “sessiz devrim” adı altında bölge
ülkelerine ihraç etmeye çalışacaksınız; Suriye’de, Filistin’de, Mısır’da,
Tunus’ta, Cezayir’de bir İslami hat üzerinden bir politika oluşturacaksınız,
Sünni hat, hatta daha da özelleştirelim Müslüman Kardeşler üzerinden bir hat
oluşturacaksınız, bir dış politika oluşturacaksınız ve AKP modelini bunun
üzerinden ihraç etmeye çalışacaksınız, bir taraftan da bölgenin diğer
halklarını görmezlikten geleceksiniz; örneğin Kürtleri, Asuri-Süryani halkını,
Ermenileri, oradaki dinî inançları, farklılıkları da yok sayacaksınız, yok
sayan politikalar uygulayacaksınız. İşte, tam da böyle bir noktada bizim
eleştirimiz, bizim itirazımız burada önem kazanıyor. 
Değerli arkadaşlar, mezhepler arası
kavga ve mezhepler arası bir çatışma arifesindeyiz ve maalesef, özellikle AKP
Hükûmetinin sürdürdüğü dış politika, hem Suriye konusunda ve hem de Irak
konusunda sürdürdüğü politika, bölgenin diğer güç odakları üzerinden bir
ittifaklaşma; örneğin Katar-Suudi Arabistan hattı üzerinden bir ittifak
kurgusu, öte yandan İran Şii ve kendi, Suriye-Lübnan ittifakı üzerinden bir
ittifak bloklaşması bölgede kaçınılmaz bir biçimde yeni bir çatışma riskini
ortaya getiriyor. Bu da, Allah korusun, Şii ve Sünni çatışmasıdır. Şimdi,
Suriye’de ve Irak’ta olan budur aslında. Bu çatışmaya doğru hızla gidiliyor ve
bölge ülkelerinin, özellikle Türkiye'nin ve İran’ın bu konuda yeniden düşünmesi
gerekiyor. Herhangi bir mezhep çatışmasına, mezhepler arası bir gerilime yol
açacak politikalardan kaçınmaları gerekiyor. 
Tabii, burada, yine eleştirmemiz
gereken konulardan biri daha var. Aslında, analiz etmemiz gereken, üzerinde
durmamız gereken konulardan biri, AKP’nin dış politikasının dayandığı felsefe,
düşüncedir değerli arkadaşlar. O da, AKP dış politikası ve ideolojik belleği
Orta Doğu tarihinin etnik boyutunu yani Türklerin Anadolu’ya girişiyle
başlatır, 1071. Biliyorsunuz, şimdiki Cumhurbaşkanımız, bundan sonraki yani
2023, 2071 ve giderek de hedeflerini ilerleten bir yaklaşım sergiledi. İşte, bu
1071 yaklaşımı ve nihayetinde de İslami ideoloji açısından da 622’yi referans
göstermesi bu politikanın dayandığı bu sığ felsefi ve ideolojik yaklaşımı
ortaya koyuyor. Oysaki Orta Doğu tarihi çok dinli, çok etnik yapılı ve çok
geniş bir belleğe sahip. Neredeyse Orta Doğu sekiz bin yıllık bir belleğe
sahip. Bütün uygarlıkların doğum merkezi, bütün dinlerin doğum merkezi.
Aslında, Türkiye'nin üzerine oturtacağı felsefe, dış politika felsefesi, yaklaşımları,
ideolojisi, işte bu sekiz bin yıllık köklü uygarlık tarihinden geçiyor. Buna
dayanmazsanız, bunu analiz etmezseniz bölgenin bütün diğer halklarını
görmezlikten gelirsiniz. Her şeyin sadece Türk etnisite yapısından başladığını
ve Türk-İslam sentezi çerçevesinde bir dış politikayla yürütebileceğinizi
düşünüyorsunuz ve heyhat, bu, son derece yanlış bir yaklaşımdır ve bu ideolojik
felsefi yaklaşımınız da kuşkusuz bu bölgede, özellikle Orta Doğu’da
çatışmaların, rekabetin yoğun olduğu bir bölgede, yeni bir dünya düzeninin
kurgulanırken Orta Doğu’nun payına düşen şiddetin ve hoşgörüsüzlüğün, bütün bu
yaklaşımlar içinde hegemonik güç oluşturma yaklaşımının para etmediğini ve para
etmeyeceğini de söylemekte beis görmüyoruz.
Değerli arkadaşlar, dış politikada
halkların eşit temsilinden ziyade egemen ulus zihniyeti taşıyor AKP’nin dış
politikası. Bu egemen ulus zihniyeti, kuşkusuz, kendi içinde bir tutarlılık
gösterebilir, kendi içinde bir tutarlılığa sahip olabilir ama içinde bulunduğu
bölge ve Türkiye'nin içinde bulunduğu ilişkiler ağı içerisinde bu ulus devlet,
hâkim devlet, hâkim ulus anlayışının gerçekten işe yaramadığını, ideolojik
olarak da çarpık bir ideolojik temel üzerinde şekillendiğini söyleyebiliriz.
Değerli arkadaşlar, bugün,
biliyorsunuz, şimdi Başbakanımız olan Sayın Davutoğlu komşularla sıfır sorun
politikası açıklamıştı. O günden bugüne geldiğimizde de bütün komşularımızla,
aşağı yukarı, ciddi sorunlar var. İşte, bir taraftan Ermenistan yakında,
biliyorsunuz, büyük bir yüzyıl dönümü olacak, soykırım iddiaları üzerine.
Ermenistan’la ilişkiler iyi değil. Beri taraftan, gaz almamıza rağmen, gaz
bağlantımız olmasına rağmen, İran’la ilişkilerin bu kadar iyi olmadığını
söyleyebiliriz. Irak’ta ve Suriye’deki bizim politikalarımızın, özellikle AKP
politikalarının hâli ortada. Durum buyken bizim kendi çevremizde dış politika
konusunda ahkâm kesmemiz, “Bizim politikamız başarılıdır.” dememiz, “Başarılı
bir dış politika izliyoruz, bunun önünde muhalefet engeldir.” demek herhâlde en
büyük haksızlıklardan birisidir. 
Değerli arkadaşlar, bu tekçi ve
totaliter yaklaşımlar dış politikanın kabul etmeyeceği yaklaşımlardır. Bu
nedenle özellikle Hükûmetin bu tekçi ve totaliter dış politika yaklaşımından
bir an önce uzaklaşması gerekiyor. Yoksa Neoosmanlıcılık, yeni Osmanlıcılık bu
işe yaramıyor. Bu konuda da bölge devletlerinde ve bizim kendi bölgemizde
Türkiye’nin bu yaklaşımı ciddi biçimde rahatsızlıklara yol açıyor. 
Şunu söylemekte fayda var: Türkiye’nin
sürdürdüğü bütün bu dış politikalardan bütün bölge ülkelerinin rahatsız
olduğunu söyleyebiliriz. Özellikle 3 ülke sayarsam bunun ne demek olduğunu
anlarsınız: İşte, doğumuzda İran. İran, gerçekten, Türkiye’nin özellikle Suriye
politikasından son derece rahatsız ve bu konuda ciddi bir anlaşmazlık olduğunu
biliyoruz. Mısır’la gerilimin ne boyutta olduğunu hepimiz biliyoruz. Özellikle
Orta Doğu bölgesinde İsrail-Filistin çatışmasında bizim sürdürdüğümüz
politikaların gerçekten Filistin halkının çıkarlarına ya da bölge halklarının
barışının kurulması, kurgulanması için böyle bir yaklaşımı olmadığını
söylemekte fayda var. 
Değerli arkadaşlar, Suriye konusu
üzerinde gerçekten durmak gerekir ve IŞİD’in yükselişi üzerinde durmak gerekir.
Hem IŞİD’in yükselişinde, gerçekten, Türkiye’nin uyguladığı yanlış dış
politikaların büyük bir yeri var hem de Suriye konusunda Türkiye baştan
itibaren yanlış politikalar izledi. Sadece rejimin tasfiyesi ya da sadece bizim
bölgemize başka bir diktatörün gitmesi konusunu, elbette ki bunu söylemek
yetersizdir. Suriye’de doğrudan iç işlerine müdahil olmak, Suriye’de
muhalifleri silahlandırmak, silahlandırılan muhaliflerin radikalizme
kayacağında hiç beis görmeden onları desteklemek ve nihayetinde, özellikle
Suriye’de savaşa giden yabancı savaşçılar başta olmak üzere, Türkiye üzerinden
gönderilen silahların IŞİD’in eline, El Nusra gibi radikal, El Kaide bağlantılı
örgütlerin de eline geçtiğini herhâlde bu Hükûmet de kabul etmek zorunda. 
Fakat Suriye konusunda ciddi bir
ayrımcılık da uyguluyor Türkiye politikalarında. Neden bir ayrımcılık uyguluyor?
Biraz önce söyledik, özellikle “ılımlı İslam” ya da “ılımlılar” diye tabir
edeceğimiz bir muhalefet grubu üzerinden, suni muhalefet üzerinden Türkiye’de
şekillenen bir Suriye politikası oradaki Kürtleri, oradaki Asuri, Süryani
halkını, oradaki Ermenileri, oradaki diğer farklı inançlara sahip olan ve
özellikle Şiilerin yani Nusayrilerin durumunu ciddi bir şekilde tehdit edecek
bir dış politika yürüttü Türkiye. İşte bu dış politikada son derece ayrımcı bir
yol izliyor. Hemen bu ayrımcılığı nasıl uyguladığına dair küçük bir örnek
vermek istiyorum. Sayın Davutoğlu’nun kaleminden Dışişleri Bakanlığının
İnternet sitesinde “2014 Yılına Girerken Dış Politikamız” isimli belgenin küçük
bir bölümünü sizlere okumak istiyorum, paylaşmak istiyorum. “Ülkemizin Suriye
muhalefetine yönelik desteği bağlamında Suriyeli Türkmenler özel ve öncelikli
konuma haizdir. Ülkenin asli kurucularından biri olan ve devrim mücadelesinin
başından bu yana en ön saflarda yer alan Türkmenlerin Suriye’nin geleceğinde
hak ettikleri yeri alabilmelerini teminen destek çalışmalarımız sürmektedir. Bu
süreçte Türkmenler arasında birlikteliğin sağlanması ve dayanışma içinde
hareket edilmesi de önem taşımakta.” 
Biliyorsunuz, Türkmenler için burada
örgütlenmeler yapılıyor, toplantılar yapılıyor ve Türkiye’nin Suriye
Türkmenleri konusundaki yaklaşımını gösteriyor ama öte yandan Kürtlere, PYD’ye
son derece ayrımcı bir yaklaşım gösteriyor. Kürtlerin, özellikle Rojava
Kürdistan’ında kuruduğu 3 kantonda, bu 3 kantonun demokratik yapısına karşı
ciddi bir nefret söylemi içinde oldu, biliyorsunuz. Cumhurbaşkanından
başlayarak ta ki Dışişleri Bakanına kadar PYD’yi terör örgütü olarak gören
yaklaşımlar, açıklamalar yaptılar. İşte, dün Cenevre’deydim. PYD dünyadaki
bütün sol, sosyal demokrat, sosyalist partilerin örgütü olan Sosyalist
Enternasyonale üye olarak kaydedildi, üye oldu. Bu tarihî ana da biz orada
tanıklık ettik. Böylesi, kendi halkını koruyan, kendi topraklarını korumaktan
başka hiçbir amaç gütmeyen, orada Esat rejimine karşı Suriye muhalefeti yokken
bile başkaldıran ve direnen PYD’ye ve Kürtlere karşı bu ayrımcı tutum ve
neredeyse nefret söylemine kadar varan tutumu da bizim benimsememizin imkânı
yoktur.
Yine, Türkiye’yi Batı’da en çok zor
duruma sokan, IŞİD’le olan ilişkiler konusudur. Biliyorsunuz Musul’daki
konsolosluk baskınını ve 49 konsolosluk yetkilisinin IŞİD tarafından rehin
alınmasını burada bu kürsüde o gün seslendirmiştim, dillendirmiştim. Fakat o
gün bugündür IŞİD konusunda karanlık bir taraf var. Hükûmet ve Dışişleri
Bakanlığı bu konuda, gerçekten, kamuoyunu ve özellikle Batılı müttefiklerini
ikna edecek açıklamalarda bulunmamıştır, imtina etmiştir, bu açıklamaları
yapmıyor. IŞİD’i, yarım ağızla, terör örgütü olarak ilan ettiğini, terör örgütü
olarak gördüğünü söylüyor ama Amerika Birleşik Devletleri başkanlığında ya da
liderliğinde kurulan 60 ülkelik IŞİD karşıtı koalisyona da katılmıyor. Katılıp
katılmaması elbette ki Türkiye’nin bileceği bir iştir ama IŞİD’e karşı doğrudan
bir tavır almaması müttefikleri tarafından sorgulanıyor, bu da Türkiye
açısından dış politikada gelecekte farklı komplikasyonların ortaya çıkacağının
en büyük örneğidir. 
Yine, özellikle Batılı medya, Amerika
medyası, Avrupa medyasının Türkiye-IŞİD ilişkilerini ortaya koyup dolaylı da
olsa IŞİD’e var olan desteği göstermesi, söylemesi, yine, Hükûmetin bunu
reddetmesi, ısrarla reddetmesi hiç de inandırıcı değil, bu konuda
inandırıcılığı olmayan açıklamalardır. Çünkü iki hafta önce, arkadaşlar,
Mürşitpınar sınır kapısında IŞİD, açıkça Türkiye topraklarını kullanarak, 2
bombalı araçla PYD mevzilerine saldırıda bulunmuştu ve orada 8 kişi yaşamını
yitirdi, 20 kişi yaralandı, yaralananların büyük bir kısmı tabii ki aynı
kapıdan tekrar Türkiye’ye getirildi. Bu çelişkili durumun da burada altını
çizmekte fayda var. Aynı IŞİD, birkaç gün orada bulunan Toprak Mahsulleri
Ofisine ait siloda mevzilenmişti ve Türkiye’nin bütün bunları bilmesine rağmen,
Türkiye’nin IŞİD’e karşı açık bir tutum takınmaması, kendi topraklarını
kullanan IŞİD’e karşı harekete geçmemesi doğrusu son derece düşündürücüdür. 
Esasında mülteciler konusunu da burada
açmakta fayda var değerli arkadaşlar. Çünkü, yanlış uygulanan dış politikanın
bir sonucudur. Özellikle, Suriye’den gelen mültecilerin sayısının neredeyse 2
milyona yaklaştığını, Türkiye’nin her kentinde, hepimizin illerinde mutlaka
Suriyeli ailelerin bulunduğunu söylemekte fayda var. Bir kısmı tabii ki inşa
edilen kamplarda yerleşik durumda. Tabii ki Türkiye milyarlarca dolar buraya
harcama yapıyor, bizim halkımızdan toplanan vergilerle harcamalar yapıyor ama
bunun da, bu harcamaların da Türkiye’nin uyguladığı yanlış dış politika
sebebiyle olduğunu vurgulamakta fayda var.
Yine, Kobani’den -biliyorsunuz- 200
bine yakın mülteci geldi. Büyük bir kısmı Suruç ve Urfa’nın diğer ilçelerinde
toplanmış durumda. Bunların çok küçük bir kısmına AFAD yardımcı oluyor, destek
veriyor. Diğer büyük kısmının büyük bir fedakârlıkla bizim belediyelerimizin,
halkımızın sağladığı destekle özellikle Kobani’den gelenlerin Suruç’taki
kurduğumuz kamplarda kaldığını söylemekte fayda var. 
Yine, çok büyük bir Ezidi göçü yaşadık.
Şengal’de soykırımla karşı karşıya kalan Ezidilerin korunması ve yeniden
bölgelerine dönmesi konusunda Türkiye’nin elbette ki yapacağı çok şey var. Bu
konuda özellikle, Güney Kürdistan Bölgesel Hükûmeti ile Türkiye’nin yapacağı
çalışmalar son derece önem kazanıyor. Yeri gelmişken, bölgesel hükûmetin de
özellikle IŞİD Musul’u aldıktan sonra ve Erbil’e yönelik saldırısını
gerçekleştirmeye başlarken hayal kırıklığına uğradıklarını burada, bu kürsüde
söylemek isterim değerli arkadaşlar. Çünkü Sayın Barzani ve yönetimi,
Türkiye’den IŞİD’e karşı yardım konusunda çağrıda bulunmuşlardı. Bu çağrılardan
yanıt alamadılar ve bunun derin hayal kırıklığını, kırgınlığını yaşıyorlardı.
Bu çağrılara İran’ın derhâl cevap vermesi, IŞİD’e karşı Güney Kürdistan’ın
savunması konusunda desteğini göstermesi de ayrıca bizim burada not etmemiz
gereken olgulardan birisidir. Umarım, Hükûmet, özellikle dış politika konusunda
muhalefetin sesine kulak verir, şimdiye kadar uyguladıkları yanlış politikaları
gözden geçirir, Türkiye'nin demokratikleşmesi ve bölge halklarının da
demokrasiye ulaşması için öncü bir rol yapar, görev alır. Bunun dışında,
hegemonik yaklaşımlar, işgalci yaklaşımlar sonuç vermez.
Genel Kurulu sevgiyle, saygıyla
selamlıyorum. (HDP sıralarından alkışlar)
BAŞKAN – Teşekkür ediyorum.
İkinci konuşmacı Selma Irmak, Şırnak
Milletvekili.
Buyurun Sayın Irmak. (HDP sıralarından
alkışlar)
HDP GRUBU ADINA SELMA IRMAK (Şırnak) –
Sayın Başkan, değerli milletvekilleri; görüşülmekte olan 2015 Yılı Bütçe Kanunu
Tasarısı’nda Aile ve Sosyal Politikalar Bakanlığı bütçesi hakkında Halkların
Demokratik Partisi Grubunun görüş ve önerilerini belirtmek üzere söz almış
bulunmaktayım. Hepinizi saygıyla selamlıyorum.
Bakanlığın bütçesine geçmeden önce Aile
ve Sosyal Politikalar Bakanlığıyla ilgili kısa bir hatırlatma yapmakta fayda
görüyorum. Hepimizin bildiği gibi, kadınların uzun ve zorlu mücadelesi sonucu
adında “kadın” kelimesi bulunan kadın ve aileden sorumlu Devlet Bakanlığı
kurulmuştur fakat AKP Hükûmeti, 2011 yılında bu Bakanlığın adından “kadın”ı
silmiş, Aile ve Sosyal Politikalar Bakanlığı olarak yeniden yapılandırmıştır.
Bu değişiklik teknik anlamda bir isim değişikliği değil, Bakanlığın yapısı ve
işleyişi de büyük ölçüde değişmiştir. Tatmin edici bir yanıt alamadığımız için
bu soruyu bir kez daha sormak istiyoruz.
Kadınlara yönelik cinsel ve fiziksel
şiddet başta olmak üzere her türlü kadın hakları ihlalleri noktasında dünya
sıralamasında ilk sıralarda, kadın hak ve özgürlükleri noktasında ise son sıralarda
yer alan Türkiye’de gerek kadınlar gerekse demokrasi açısından zaruri bir
ihtiyaç olan kadın bakanlığı neden kapatılmıştır? 
Kadınlar bir eşitlik bakanlığının
kurulmasını talep ederken, en azından adında “kadın” kelimesi bulunan bu
Bakanlık neden Aile ve Sosyal Politikalar Bakanlığına dönüşmüştür? Elbette
bunun tek bir açıklaması olabilir; AKP Hükûmetinin kadını hak ve özgürlük
sahibi bir birey olarak değil, kadının kimliğini, bedenini ve iradesini yok
sayan, kadına neredeyse yaşam hakkı tanımayan, muhafazakâr, baskıcı ve
hegemonik erkeklik alanı olan geleneksel aile yapısını güçlendirme politikası
uyguladığını göstermektedir. Hükûmet yetkilileri de bunu her fırsatta açıkça
dile getirmektedir. 
Özetle, bugün bütçe tasarısını
görüştüğümüz Aile ve Sosyal Politikalar Bakanlığı kesinlikle bir kadın
bakanlığı değildir. Bakanlığın son dört yıllık geçmişine baktığımızda, yapısal
bir sorun olan toplumsal cinsiyet eşitsizliğini yani kadınların uğradığı
cinsiyet ayrımcılığını ortadan kaldıracak, aile kurumunda toplumsal cinsiyet
rollerin aşılmasını ve gelenekselleşmiş aile yapısının demokratikleşmesini
sağlayacak, toplumsal ve kurumsal yapıyı erkek egemen zihniyetten arındıracak,
kadın hak ve özgürlüklerini güçlendirecek bir politika izlemekten oldukça uzak olduğunu
görürüz. Tam tersine, gerek bu Bakanlığın gerekse bir bütün olarak AKP
Hükûmetinin neoliberal, erkek egemen ve cinsiyetçi politikaları sonucu
kadınların mevcut ayrımcılığa uğrama, ezilme ve sömürülme durumları her geçen
gün biraz daha derinleşmiştir. 
Sayın Başkan, değerli milletvekilleri;
bilindiği gibi, toplumsal cinsiyet eşitsizliği çağımızın en temel ve en keskin
çelişkilerinden biri olan evrensel bir sorundur. Fakat, kapitalist modernitenin
erkek egemen zihniyetle eklemlendiği, bunların birbirini karşılıklı beslediği
ve kadına yönelik yapısal şiddete dönüştürdüğü 21’inci yüzyıl, kadının
iradesine, bedenine, emeğine ve kimliğine dönük en büyük saldırıların
gerçekleştiği yüzyıl olmuştur. Özellikle yaşadığımız coğrafyanın cinsiyetçi,
baskıcı, otoriter ve muhafazakâr yönetimlerin iktidar sahası hâline
getirilmesi, birer ölüm ve tecavüz çetesi hâline gelen cihatçı çetelerin
halklara, inançlara, farklılıklara ve özellikle de kadınlara yönelik sistematik
bir yok etme, köleleştirme ve mutlak bir tahakküm kurma savaşı kural tanımaz
bir hâl almıştır. Bu insanlık düşmanı, kadın düşmanı zihniyet dünyanın farklı
yerlerinde ve farklı biçimlerinde tezahür etmektedir. Nijerya’da IŞİD benzeri
bir örgüt olan Boko Haram’ın kadın ve kız çocuklarını kaçırması, Ukrayna’da
yüzlerce kadının tecavüze uğrayarak katledilmesi, İran’da tecavüze karşı
direnen Reyhane Cebbari’nin idam edilmesi, Musul, Şengal, Ninova, Rojava ve tüm
Orta Doğu’da IŞİD şahsında somutlaşan erkek terörünün binlerce kadını kaçırarak
karanlık çağlara ait köle pazarlarında satması, hepsi özünde aynı, sadece
kullandıkları yöntem farklı olan cinsiyetçi, iktidarcı, katliamcı ve kadın
düşmanı bir zihniyetin ürünü olan erkek terörünün farklı yüzleridir. 
Değerli
milletvekilleri, ülke olarak bu erkek teröründen azade olduğumuz düşünülmesin.
Bugün Türkiye’de kadınlar, kadınların yaşamı ve kadınların mücadeleyle elde
ettikleri hakları, kazanımları söz konusu olduğunda karşımıza bu erkek terörü
çıkmaktadır. AKP’nin neoliberal, cinsiyetçi, mezhepçi ve muhafazakâr politikaları
bu erkek terörünü besleyen en önemli faktördür. Bir toplum mühendisliği örneği
olarak devlet örgütlenmesini ve toplumsal yapıyı muhafazakâr bir ideolojiyle
kuşatmak, birincil olarak kadınların mevcut ezilme durumunu
derinleştirmektedir. Çünkü muhafazakârlığın en çok muhafaza etmeye çalıştığı
şey, kadının iradesini yok sayan, kadını ikincil kılan erkek egemen toplum
yapısıdır. Eşitsizlik, sömürü ve tahakküme dayalı bu sistem, kadına en temel
insani hak olan yaşam hakkını dahi tanımamaktadır. 
Türkiye’de her
geçen gün gerçekleşen ve bir kadın katliamına dönüşen kadın cinayetleri bunun
en açık göstergesidir. Bugün Türkiye’de günde ortalama 5 kadın katledilmekte,
bir o kadarı da taciz ve tecavüze uğramaktadır. Sıcak savaşın olduğu bölgelerde
bile bu kadar kadın yaşam hakkı ihlaline uğramamaktadır. Burada kadınlara karşı
adı konulmamış bir savaş söz konusudur. Bu konuda hepimizin bildiği birkaç
veriyi açıklamak istiyorum: Kadınlara yönelik şiddetin çetelesini tutan kadın
kurumlarının verilerine göre, 2010 yılında 165, 2011’de 121, 2012’de 139,
2013’te 229 ve 2014’ün ilk on bir ayında ise 260’ı aşkın kadın katledilmiştir.
Yine aynı verilere göre, 2010 yılında en az 207, 2011’de 161, 2012’de 150,
2013’te 167, 2014’ün ilk on bir ayında ise 200’ü aşkın kadın ve kız çocuğu
tecavüze uğramıştır. Yaralanma veya şiddet sonucu sakat kalan, tacize ve
hakarete uğrayan binlerce kadının istatistiğini tutmak ise imkânsız hâle
gelmiştir.
İnsanı dehşete düşüren ve başlı başına
bir isyan gerekçesi olan bu korkunç tablo ve rakamlar sadece basına yansımış
olanlardır. Gerçek durum çok daha korkunç ve vahimdir. Resmî rakamlara göre
kadına yönelik şiddet yüzde 1.400 artmış ve günde ortalama 5 kadın
katledilmektedir. İlgili bakanlıklara kadına yönelik şiddet verileri hakkında
verdiğimiz soru ve araştırma önergeleri “İstatistik tutmadık.” denilerek
yanıtsız bırakılmaktadır fakat biz, istatistiklerin tutulduğunu, tutulan
istatistiklerin dehşet verici boyutlarda olduğunu ve bu yönlü baskıdan kaçınmak
için verilerin açıklanmadığını biliyoruz. 
Kadınların üçte 1’i şiddet görüyor ve
bu kadınların yüzde 80’i şiddeti ilk elde, aile içinde yaşıyor. Öldürülen
kadınların yüzde 75 ile 80’ini birinci dereceden akrabaları katletmiştir.
Buradan, iki sözünden biri “kamu
düzeni” olan, muhalefete her gün ahkâm kesip tehditler yağdıran Sayın Başbakana
sormak istiyoruz: Her gün 5 kadının katledildiğinden, bu ülkenin bir kadın
mezarlığına dönüştüğünden haberiniz var mı? Bu katliama neden dur demiyorsunuz?
Neden bir kere de çıkıp “Katledilen kadınların hesabını soracağız.”
demiyorsunuz? Bu cinayetleri meşru mu görüyorsunuz? Her gün 5 kadının
katledildiği bir yerde kamu düzeninden bahsedebiliyor musunuz? Bu durumda kamu
kimdir, düzen nedir?
Değerli milletvekilleri, kadına yönelik
her türlü cinsel ve fiziksel şiddet, özellikle de katliam boyutuna ulaşmış
kadın cinayetleri, ne toplumdaki birkaç patolojik vaka ne de basit anlamda aile
içi şiddet olarak açıklanabilir. Kadının mevcut ezilme durumunu derinleştirmek
ve kadının iradeleşme, özgürleşme mücadelesini kırmak için toplum, devlet ve
sistem tarafından sürekli başvurulan en eski ve en barbar sindirme yöntemidir.
Bu açıdan kadına yönelik şiddet politiktir, ideolojiktir. 
Direnen başka kesimlerin mücadelesini
ve iradesini kırmaya yönelik kullanılan baskı, şiddet ve katliamlar ne kadar
politik ise kadınlara yönelik şiddet, kadın cinayetleri, kadın katliamları da o
kadar politiktir.
Yine aynı şekilde bu sistematik şiddete
uğrayan kesimlerden biri de LGBT'li bireylerdir. LGBT'li bireylerin maruz
kaldıkları homofobi ve transfobi temelli ayrımcılık, şiddet ve nefret
cinayetleri de kadına yönelik şiddet gibi son derece politiktir, günde 5 kadın
ve 1 transbirey erkek terörüyle katledilmektedir. 
Kadına yönelik
her türlü cinsel ve fiziksel şiddet konusunda bu kadar vahim bir tabloyla karşı
karşıyayken herkesin, başta da bu konuda asıl sorumluluk sahibi olan iktidarın
durup düşünmesi gerekir. Öncelikle Cumhurbaşkanı ve Hükûmet yetkilileri
tarafından her fırsatta dile getirilen “Kadınlar kahkaha atmasın. Kadın-erkek
eşit değildir, eşitlik fıtrata terstir.” gibi cinsiyetçi söylem ve
politikalarla kadına yönelik her türlü şiddetin meşrulaştırıldığının görülmesi
gerekir. AKP iktidarına buradan sesleniyoruz: Kadın-erkek eşitliği fıtrata ters
değildir, fıtratınızdaki ataerkillik ve kadın düşmanlığı demokrasiye terstir.
Kadına yönelik
şiddetin artmasındaki bir diğer önemli husus ise kadına yönelik şiddetin,
özellikle de kadın cinayetlerinin cezasız bırakılmasıdır. Kadın Hareketi’nin
katil erkeklerin ceza alması için verdikleri mücadele sonucu bu konuda kısmen
gelişme sağlanmış ise de kadın katilleri hâlâ ya çok düşük cezalarla ya da hiç
ceza almadan cezasızlıkla ödüllendirilmektedir. Bugün kadın katliamlarının bu
noktaya varmasındaki en önemli etken, yargı mekanizmasının cinsiyetçi ve kadın
düşmanı karar almasıdır.
Değerli
milletvekilleri, sürekli vurguladığımız üzere kadın sorunu partilerüstü bir
sorundur, başta temel bir demokrasi sorunudur. Buradan öncelikle, her ne kadar
bir kadın bakanlığı olmasa da kadınların muhatap alacağı başka bir bakanlık
olmadığı için Aile ve Sosyal Politikalar Bakanına seslenmek istiyorum: Ki,
hatırlayacaksınız, 25 Kasım Kadına Yönelik Şiddetle Mücadele Günü’nde kendisine
soru sormak isteyen genç bir kadının korumalar tarafından şiddete maruz
kalmasına ve ağzı kapatılarak yaka paça dışarı atılmasına seyirci kalan bir
kadın Bakandır. Erkek egemen sistem toplumun her alanında kök salmış sistematik
bir egemenlik biçimi olarak kadının bedenini, kimliğini, iradesini denetlemek
ve kadınlar üzerinde erkeğin mutlak tahakkümünü kurmak için kadınlara karşı
sistematik bir şekilde yürüttüğü şiddetin uygulanmayan ve sadece kâğıt üzerinde
kalan yasalarla önlenemeyeceği açıktır. Kadınların koruma altında dahi
katledilmesi bunu açıkça göstermektedir. Dolayısıyla, kadına yönelik şiddeti
önleme konusunda çıkarılan koruma kararlarını ve mevcut düzenlemeleri aşan,
bütünlüklü bir politikayla soruna acil olarak eğilinmesi gerekmektedir. Bu
konudaki yetki ve sorumluluğundan kaçan Türkiye Büyük Millet Meclisi, HDP’nin
kararlı çalışmaları ve mücadelesi sonucu nihayet kadına yönelik şiddetin
araştırılması ve gereken önlemlerin alınması amacıyla bir Meclis araştırma
komisyonu kurulmasını kabul etmiştir. Parti olarak içinde yer aldığımız bu
komisyonun imzalanan diğer sözleşmeler gibi kâğıt üzerinde kalmaması için çok
yakından takip edeceğiz. Başta kadın örgütleri, sivil toplum kuruluşları ve
muhalefet partileri olmak üzere, herkesin bu komisyonun çalışmalarını
denetlemesi ve işlerlik kazanması için yakından takip etmesi gerekmektedir. 
Değerli milletvekilleri, Türkiye’de
bugün kadınların söz konusu olduğu hangi konuya değinilirse değinilsin, ne
yazık ki oradan kadına yönelik şiddet, ayrımcılık ve eşitsizlik ortaya
çıkmaktadır. Bakın, Dünya Ekonomik Forumu 2014 raporuna göre, Türkiye cinsiyet
eşitliğinde 142 ülke arasında 125’inci sırada yer almaktadır. Bu yılki tablo
Türkiye için son beş yılın en kötü tablosu niteliğindedir. Geçen sene 136 ülke
arasından 120’nci sırada olan Türkiye, bu sene küresel cinsiyet uçurumu
raporunda 5 sıra daha gerileyerek 125’inci sıraya düşmüştür. İçinde yer aldığı
Avrupa ve Orta Asya bölgesi ülkeleri arasındaysa en sonlarda yer almaktadır.
Rapora göre Türkiye son on yılda ise 20 basamak gerilemiştir.
Bu cinsiyet eşitsizliğinin en belirgin
görüldüğü alanlardan biri de istihdam alanıdır. İşsizlik Türkiye’de ciddi bir
sorundur fakat kadın işsizliği oranları kadınların bu yönlü ciddi ayrımcılığa
uğradığını göstermektedir. Erkeklerde iş gücüne katılma oranı yüzde 70,9 iken
kadınlarda bu oran yüzde 29,5’tir. Bu rakamlar kadınların istihdam alanından
yani çalışma yaşamından dışlandığını göstermektedir. Bunun en önemli
nedenlerinden biri kadınların yok sayılan, görünmeyen emeğidir, yani kadınların
asli görevi olarak görülen ev işleri ve çocuk bakımıdır. 12 milyonun üzerinde
kadın tüm zamanını herhangi bir ücret almaksızın ev içindeki işleri yaparak
geçirmekte, ücret karşılığında bir işte çalışamamaktadır. Yine, kadınların
çalışma koşulları, aldıkları düşük ücretler, güvencesiz çalışmanın yaygınlığı,
çocuk bakım hizmetlerinin yüksek ücretlerle sunulması gibi nedenler de çalışma
yaşamına katılmak isteyen kadınları bu alanın dışına itmektedir. AKP, on üç
yıla yakın iktidarı boyunca kadınların kendi ayakları üzerinde duracak,
yaşamlarını idame ettirecek, kamusal alanda sosyal güvencesi olan iş alanları
sağlamak yerine, tersine, kadınları çocuk doğurmaya ve eve hapsetmeye yönelik
politikalarla kadınları kamusal alandan ve dolayısıyla çalışma yaşamından
dışlamaktadır.
Değerli milletvekilleri, cinsiyet
eşitsizliği ayrımcılığın en keskin ve en yaygın biçimi olduğundan siyasal
alanın demokratikleşmesinin ve demokratik siyasetin temel koşulu, kadınların
temsil ve karar mekanizmalarına eşit katılımıdır. Bugün Parlamentoda yer alan
kadın sayısı cumhuriyet tarihinin en yüksek oranlarından birine sahip olmasına
rağmen, 550 milletvekilinden sadece 79’u kadındır. Yerel yönetimlerde ise kadın
temsiliyeti çok daha düşük, yüzde 1 civarındadır. Devlet, siyasetin tüm
süreçlerine kadınların eşit ve aktif katılımını sağlamak ve bunun önündeki
engellerle mücadele etmek durumundadır. Kadınların karar alma ve uygulama
süreçlerinde temsiliyetlerini sınırlayan koşulların ortadan kaldırılması için
siyasette eşit temsiliyet ilkesinin benimsenmesi şarttır. Seçimlerin ve siyasal
sistemin demokratikleşmesi için Seçim Yasası’nda değişikliğe gidilerek, parti
genel başkanlıklarında olduğu gibi, yerel yönetimlerde de yani belediye
başkanlıklarında da eş başkanlık sisteminin yasal ve zorunlu hâle getirilmesi
ve bu konuda partimizin dünyada bir ilk olarak gerçekleştirdiği belediye eş
başkanlığına yönelik saldırılara son verilmesi gerekmektedir. 
Değerli milletvekilleri, pek çok hak
ihlallerinin yaşanmakta olduğu cezaevleri de kadınlar ve LGBT bireyler
açısından ayrımcılığın yoğunlaştığı, baskı ve zulmün arttığı mekânlardır. Zorla
çıplak arama uygulaması, cinsel taciz ve şiddet bu alanda en çok karşımıza
çıkan uygulamalardır. Yapılan fiziksel ve psikolojik şiddete kadın tutsaklar
tarafından direnç gösterildiğindeyse hücre cezası verilmekte ya da tutsakların
ceza süresi uzatılmaktadır. Çıplak arama uluslararası sözleşmelerce insan
onuruna aykırı olarak tanımlandığı hâlde Türkiye cezaevlerinde bu uygulama
hâlen sürmektedir.
Türkiye’nin
hapishane zihniyetinin ve sisteminin en fazla hak ihlaline maruz bıraktığı
suçsuz olduğu hâlde cezaevlerinde tutulan yüzlerce Kürt çocuğudur. Pozantı
Cezaevi bu konuda hepimizin ilk aklına gelen yer olmakla beraber, Şakran’da,
Sincan’da ve daha pek çok cezaevinde uygulanan tecrit ve işkence küçük
çocukların bedenlerinde ve ruhlarında iyileşmesi imkânsız yaralar açmaktadır.
Gündem Çocuk Derneğinin Türkiye’de Çocuğun Yaşam Hakkı Raporu'na göre sadece
2013 yılında 633 çocuk yaşam hakkı ihlaline uğramıştır. Bunlardan 33’ü doğrudan
devlet eliyle ortaya çıkan yaşam hakkı ihlalleri sonucu yaşamını yitirirken
geri kalan 600’üyse devlet gerekli önlemleri almadığı için yaşamını
yitirmiştir. Yani, özcesi, Türkiye, tutuklanan ve katledilen çocukların
ülkesidir. Berkinlerin, Ceylanların, Ali İsmaillerin, Rojhatların katledildiği
ülkenin Cumhurbaşkanı dünya kamuoyuna “Çocukların katledildiği bir dünyada
kimse masum değildir.” diye seslenirken bu konuda dünyada masum olabilecek en
son insan olduğunu bizim kadar kendisi de biliyordur elbette.
Yine,
Türkiye’deki adalet mekanizmasının büyük oranda pay sahibi olduğu en yoğun hak
ihlallerinden birisi, çocuklara yönelik cinsel şiddet ve çocuk istismarıdır.
Her yıl binlerce çocuk önemli kısmı birinci dereceden yakın akrabası tarafından
olmak üzere cinsel istismara uğramaktadır. AKP iktidarı çocuk istismarcıları
için “Gönlümüzden geçen idamdır.” gibi üst perdeden konuşarak ve insanlık dışı
bir suçu başka bir insanlık dışı suçla cezalandırmak gibi popülist ve akıl dışı
söylemler dışında istismarları önleyecek somut ve etkin politikalar
geliştirmekten hâlâ çok uzaktır. Özellikle Kürdistan coğrafyasında bizzat
devletin kolluk güçleri ve memurları tarafından çocuklara yönelik cinsel
istismarlara karşı sessiz kalınması bu ülkenin karanlık tarihi ve utancı olmaya
devam etmektedir.
Çocukların sosyal politika alanında
deneyimledikleri en önemli sıkıntılarından biri de çocuk işçiliğidir. Ne yazık
ki Türkiye, okul çağında olan ve normalde okullarında olması gereken çocukların
çocuk işçi olarak en fazla çalıştırıldığı ülkeler arasındadır. Mevsimlik tarım
işçiliğinde fazlasıyla öne çıkan çocuk emeği sömürüsüne Bakanlığın acil olarak
el atması gerekmektedir. 
Değerli milletvekilleri, Bakanlığın
görev alanına giren engelli bireylerin sorunları da çözüm beklemektedir.
Dezavantajlı gruplar arasında yer alan engelli vatandaşların bedensel ve
zihinsel engellilik durumları toplum içinde ayrımcılığa uğramalarına neden
olmaktadır. Türkiye’de şu anda yaklaşık 8,5 milyon engelli birey bulunmaktadır.
Engelli bireylerimizin toplumla bütünleşmelerinin önünde büyük engeller
yaşanmaktadır. Bunların başında yoksulluk gelmekle birlikte yoksulluğun daha da
imkânsız kıldığı eğitim, istihdam, ulaşım, fiziksel çevre, konut ve sağlık
olanaklarından yararlanamamaktadırlar. Devletin engelli politikasının ise
sosyal haklar perspektifine değil, engellileri muhtaç, kendisini de hayırsever
olarak konumlayan bir bakış açısına dayandığını görmekteyiz. 
Sayın Başkan, değerli milletvekilleri;
görüldüğü üzere, Aile ve Sosyal Politikalar Bakanlığının çalışma alanına giren
kadın, çocuk, engelli, yaşlı, aile vesaire, neredeyse tüm alanlar acil çözüm
bekleyen kronik sorunların olduğu alanlardır. Bu bakımdan, görüşülmekte olan
Bakanlığın bütçe tasarısı önem arz etmektedir fakat 2015 senesi için hazırlanan
bütçe tasarısının bu ülkenin kronikleşen sorunlarından hiçbirine çözüm bulma
anlayışı olmadığı gibi, sorunları daha da derinleştirmeye hizmet edecektir.
Özellikle kadınların ekonomik, sosyal ve siyasal alanda karşılaştıkları
ayrımcılıkla mücadele etmek bir yana, kadın emeğinin daha fazla sömürülmesi,
kadınların aile içerisine kapatılması ve kamu hizmetlerinin daha fazla
azaltılarak özel sektörün önceliklerine göre harcamaların yapılması
hedeflenmektedir. 
Merkezî bütçeler toplumsal barışın ve
eşitliğin sağlanması için kullanılabilecek en etkili yöntemlerden biri olmasına
rağmen, Hükûmetin rantçı ve vurguncu karakterleri sonucu eşitsizlikleri
derinleştirmeye hizmet etmektedir. 2015 yılı için hazırlanan merkezî bütçe
tasarısı tam da bu nedenle toplumsal cinsiyet eşitsizliğini azaltma
perspektifinden uzaktır.
Değerli milletvekilleri, öncelikle,
cinsiyet eşitliğinin sağlanması için sadece Aile ve Sosyal Politikalar
Bakanlığınca değil, bir bütün olarak kalkınma planlarının temel ilkesi olarak
toplumsal cinsiyete duyarlı bütçelemenin benimsenmesi gerekmektedir. 2003
yılında 12 Avrupa ülkesi toplumsal cinsiyete duyarlı bütçeleme politikalarını
kabul ederek harekete geçmiştir. Türkiye'de ise sadece kısıtlı oranda projeler
dışında bir gelişme olmadığı apaçık ortadadır. Fakat bir an önce bütçe
tasarlanırken cinsiyet eşitliğinin sağlanması için bir politika izlenmeli,
bunun için bütçeye özel önlem kalemleri eklenmelidir. Tüm bunların yapılması
için Hükûmetçe bir siyasi kararlılığın sergilenmesi başattır. Ancak bu şekilde
toplumsal cinsiyete duyarlı bir bütçeleme yapılabilinir. Hükûmetin kadın
istihdamının artırılması, özellikle kadınların görünmeyen emeğinin görünür
kılınması, kadınların eğitim haklarının sağlanması gibi konularda somut
stratejik planlamalar çıkarması gerekmektedir. Bu şekilde kapsamlı bir yaklaşım
sergilenmediği sürece cinsiyet temelli bir bütçelemeden bahsetmek imkânsız
olacaktır. Toplumun kolektif ihtiyaçlarını karşılamak için planlanan merkezî
bütçe eğitim, sağlık, sosyal güvenlik sistemi, istihdam, ulaşım başta olmak
üzere tüm alanlarda cinsiyetler arası eşitsizliği ortadan kaldıracak biçimde
planlanmadığı takdirde kadına yönelik ayrımcılığın önüne geçmek mümkün
olmayacaktır.
Değerli milletvekilleri, merkezî bütçe
tasarısı özel olarak kadın özgürlüğü ve eşitliği için bir kalem barındırmadığı
gibi, bütün maddeleriyle eşitsizlik vadetmektedir. Toplumsal cinsiyete duyarlı
bütçe anlayışı hem gelir hem de harcamalar kategorisinde cinsiyet eşitliği
perspektifini sunmaktadır. Ne yazık ki, 2015 merkezî bütçesi bu hâliyle kabul
edilmesi hâlinde toplumsal cinsiyete duyarsız bütçe olarak tarihe geçecektir.
AKP’nin kutsal aile politikası Bakanlığın tüm çalışmalarına yansımaktadır.
Ailenin kutsallaştırılması ve kadının aile üzerinden tanınması elbette ki ilk
değil, her hükûmetin benimsediği bir durumdur, ancak AKP’nin 3 çocuk yapma, kürtaj
yasağı gibi ailenin devam ettirilmesi yönündeki müdahale edici tavırları
göstermektedir ki, artık sadece bu düşünceye sahip olmakla kalmayıp Hükûmet bu
yönlü politikalar yürütmektedir. Sosyal yardımların kadın üzerinden yapılması
bunun en açık örneğidir.
Bir diğer önemli
husus ise sığınmaevleridir. Belediyelerin açtığı sığınmaevlerine Bakanlıktan
kaynak aktarılmıyor, belediyelerin kendi bütçelerinden çözmeleri gerekiyor, bu
durumda da birçok belediye sığınmaevlerini açmıyor. 6284 sayılı Yasa’ya göre
kadınlar, başvurdukları andan itibaren koruma, tedbir kararları çıkartılıyor,
kadınlar istiyorlarsa hemen İlk Adım merkezlerine, oradan da belediyeler dâhil
boş yeri olan sığınmaevlerine gönderiliyor. İlk Adım merkezlerinde kadınlar
istif hâlinde yerlerde yatıyorlar. Arama gibi telefonların dahi yasaklandığı,
hele İlk Adım merkezlerinde on beş gün dışarı bile çıkış yasakları… Kadınların
erkek çocukları 12 yaşından büyükse çocuklarından ayrılmak zorunda bırakılıyor.
Hâlbuki yasada erkek çocuk 12 yaşından büyükse kadına ayrı bir ev açılması
öngörülüyor. Fakat bu uygulama da maalesef yok, sadece kâğıt üstünde. Bu
durumda, birçok kadın sığınmaevinde kalmak istemiyor doğal olarak. Bakanlık
sadece ŞÖNİM’lerle belediyelerin de açmış olduğu sığınmaevlerini denetim altına
almak dışında bir iş yapmıyor. 
Değerli
milletvekilleri, kadınlar için ilçeler bazında özel kadın çalışma, destek,
danışma merkezleri oluşturulmalı ve kadın dostu kentler, iş yerleri ve
fabrikaların yaratılması, kadınların girişimciliğinin ve bunun için alternatif
modellerin -kadın kooperatifleri gibi- desteklenmesi gerekmektedir. Eş
başkanlık sisteminin gerek siyasi parti içindeki mekanizmalarda gerek yerel
yönetimlerde gerekse de tüm kurum ve kuruluşlarda yasal ve zorunlu bir zemine
oturtulması gerekmektedir. Meclisteki Kadın Erkek Fırsat Eşitliği Komisyonunun
“fırsatta ve süreçte ve sonuçta eşitlik için kadın erkek eşitliği komisyonu”
olarak değiştirilmesi ve bu komisyona işlerlik kazandırılması gerekmektedir.
Toplumsal cinsiyet eşitsizliği içeren eğitim müfredatı değiştirilmeli,
demokratik, eşitlikçi bir içerik kazandırılmalıdır. Bunun yanında, AKP
yetkililerinin sürekli kadın düşmanlığı üreten söylemlerden kaçınması ve bu
zihniyetin okul müfredatlarına yansımasına son verilmelidir.
Değerli
milletvekilleri, Orta Doğu’da yaşanan savaşlardan dolayı 2 milyonu aşkın
mülteci göçmenin Türkiye’ye geldiği bilinmektedir. Gelen göçmenler arasında
özellikle kadın ve çocukların burada yaşadığı sorunlar geldikleri savaş
ortamından daha kötü bir yaşamı dayatmaktadır. Kadın ve çocuklar yaşanan onca
ağır sorunların yanında sürekli taciz ve tecavüz tehlikesi altında
yaşamaktadır. Devletin, özellikle Şengal ve Kobani’den gelen Kürtlere yönelik
ayrımcı tutumundan bir an önce vazgeçmesi ve bakanlık bünyesinde kadın göçmenlerin
sorunlarıyla ilgilenecek özel bir birim ve özel bir bütçeyle kadınların
yaşadığı sorunların giderilmesi için acil bir çalışma başlatması gerekmektedir.

Değerli milletvekilleri, yine AKP
Hükûmetinin çok övündüğü sosyal politika, yoksulluğu ve devlete bağımlılığı
önlemek bir yana, bunu besleyen sadaka kültürünün “sosyal yardımlar” adı
altında tekrar canlandırılarak yoksulluğu devam ettirme yöntem ve
politikasıdır. Bu politikayla yurttaşlar sürekli devlete bağımlı, muhtaç ve
ancak oradan gelecek yardımlarla yaşamlarını idame ettirebildikleri için
sürekli potansiyel oy deposu olarak kullanılmaktadır. 
Sonuç olarak, devlet, üstlendiği
hayırsever, yardımsever devlet misyonu ile ucuz, esnek ve güvensiz istihdama
yönelen neoliberal politikalarını birincil olarak Aile ve Sosyal Politikalar
Bakanlığı bünyesinde işletmektedir. Dolayısıyla, bu Bakanlık bir kadın
bakanlığı olmaktan son derece uzak olduğu gibi, bütçesi de toplumsal cinsiyete
duyarlı bir bütçeleme değildir. 
Sayın Başkan, değerli milletvekilleri;
AKP Hükûmetinin 2015 yılı için tasarı hâlinde sunduğu merkezî bütçe sadece
kadın düşmanı değil, aynı zamanda ekoloji, emek, demokrasi ve barış düşmanıdır.
Adil olmayan vergilerle insan hayatını daha fazla zorlaştıracak olan Hükûmet
için harcamalarında temel kıstas, özelleştirme, ticarileştirme ve
eşitsizliklerdir. Toplumsal adaleti kadınları görmezden gelerek sağlamaya
yönelik her çaba daha fazla savaş, cinayet ve şiddet getirecektir. Merkezî
bütçenin oluşturulmasında hiçbir söz hakkı olmayan kadınlar bütçe tasarısının
geri çekilmesini ve yeniden demokratik bir şeklide oluşturulmasını talep
etmektedir. 
Toplumsal cinsiyete duyarlı bütçe
anlayışı her alanda eşitliği göz önüne alan bir yaklaşımdır diyor, hepinizi
saygıyla selamlıyorum. (HDP sıralarından alkışlar)
BAŞKAN – Teşekkür ediyorum.
Sayın milletvekilleri, birleşime bir
saat ara veriyorum. 
Kapanma Saati:
13.30
İKİNCİ OTURUM
Açılma Saati:
14.30
BAŞKAN: Başkan
Vekili Sadık YAKUT
KÂTİP ÜYELER:
Fehmi KÜPÇÜ (Bolu), Muharrem IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 29’uncu Birleşiminin İkinci Oturumunu açıyorum.
Dördüncü tur bütçe görüşmelerine devam
edeceğiz.
Komisyon ve Hükûmet yerinde.
Şimdi, söz sırası Halkların Demokratik
Partisi Grubu adına üçüncü konuşmacı, Şanlıurfa Milletvekili İbrahim Binici’ye
aittir.
Buyurun Sayın Binici. (HDP sıralarından
alkışlar)
HDP GRUBU ADINA İBRAHİM BİNİCİ
(Şanlıurfa) – Sayın Başkan, değerli milletvekilleri; Kalkınma Bakanlığı ve
bağlı kuruluşların bütçeleri üzerinde grubum adına söz almış bulunuyorum. Bu
vesileyle Genel Kurulu saygıyla selamlıyorum.
Değerli milletvekilleri, ben
Suruçluyum, Suruç’ta doğup Suruç’ta büyüdüm. Şu ana kadarki ömrümün hatırı
sayılır bölümünü de Suruç’ta geçirdim. Suruç’a yolu düşenler bilir, hemen
karşımız Kobane’dir. Öyle ki Suruç’ta pişen yemeğin kokusu Kobane’den,
Kobane’de çobanın çaldığı kavalın sesi Suruç’tan duyulur. Aramızdan geçen tren
yolu, bağrımıza saplanmış bir hançer gibi dursa da yoktur aslında birbirimizden
farkımız tıpkı Akçakale ile Tel Abyad, Ceylanpınar ile Sere Kaniye, Nusaybin
ile Kamışlı gibi. Aynı dili konuşur, aynı türküleri söyleriz; aynı şeylere
güler, aynı acılarla hüzünleniriz; çocuklarımızı aynı masallarla büyütürüz; ağlayan
bebeklerimizi aynı ninnilerle avuturuz; aynı halaya duran ekipte birimiz baş
isek diğerimiz baş altı oluyoruz. Hani televizyon ekranlarında ya da gazete
sayfalarında gördüğünüz sınırda bayramlaşma seremonileri var ya işte onlarız
bizler. Tel örgülerin ardından uzattığımız ellerimiz, ya amca oğlu, dayı kızına
ya da teyze oğlu, hala kızınadır. Velhasıl, bayramlarda hasretle kavuşan
bilcümle eller aynı candandır, aynı kandandır, aynı akrabadır, akraba. Tıpkı
sizler gibi bizim de teyzemiz, dayımız, amcamız var; amcamızın, dayımızın,
teyzemizin çocukları var. Kimi sınırın üst tarafında, kimi ise sınırların alt
tarafında oturur.
Sizler için Türkiye ile Suriye sınırı
olan o tren yolu var ya, bizler o tren yoluna Kürtçede sadece “…”(x)
diyoruz, “…”(xx). Suruçlu ya da kuzeyli olan herhangi
bir Kürt sınırın karşı tarafını “Suriye” olarak adlandırmaz, “…”(xxx)
deriz; Türkçesi “hat altı” demektir. Suriye tarafında kalanlar da bu tarafa
“Türkiye” demezler, “…”(xxxx) derler; Türkçesi “hat üstü”
demektir. 
Değerli milletvekilleri, hatırlarsanız,
2012 yılının son günlerinde bir gazeteciye verdiği mülakatta "Eğer gündemi
ben belirleyemezsem Başbakan olamam. Bu tür tartışmaların zamanlamasını ben
belirliyorum." diyen Sayın Erdoğan, Cumhurbaşkanı olduktan sonra da bu alışkanlığından
kurtulamamış ki aklına değil ağzına geleni söylemeye devam ediyor.
7 Ekimde "Kobane düştü
düşüyor." diyerek sokaktaki yangını ha bire körükleyen Sayın Cumhurbaşkanı
üç gün sonra Rize'yi ziyaret etmiş ve yaptığı konuşmada aynen şunları
tekrarlamış: "Kobane ile Türkiye'nin ne alakası var, İstanbul'un ne alakası
var, Ankara'nın ne alakası var? Kobane ile Siirt'in ne alakası var,
Diyarbakır'ın ne alakası var, Bingöl'ün ne alakası var?" demişti.
Gazze'yi, Kahire'yi iç mesele yapıp Esma'nın şehadetini seçim meydanlarında
siyasi ikbal için kullananlar ne hikmetse Suruç'un hemen dibindeki Kobane ile
alaka kuramamıştı maalesef.
Buradan kendisine sesleniyorum: İşte
alakası budur. İşte, tam bu yüzden, Suruç, Kobane; Kobane, Suruç’tur. Kobane,
yalnız Suruç’da değildir. Kobane, Diyarbakır’dır; Kobane, Siirt’tir; Kobane, Bingöl’dür;
Kobane, Bitlis’tir, Van’dır, Hakkâri'dir, Mardin’dir. Kobane, İstanbul’da,
Ankara’da, Bursa’da, İzmir’de,
Manisa’da, Rize’de vicdandır be vicdan. (HDP sıralarından alkışlar) 
İşte, bu yüzden, DAİŞ çetelerinin
Kobane’yi kuşatmasından hemen sonra insanlar sınırdaki tel örgülere dayandı
çünkü tellerin ardında kiminin dayısı, kiminin amcası, kiminin de evladı vardı.

İşte, bu yüzden, insanlar bombaların, havan
toplarının, mermilerin düştüğü topraklara hüzünle bakıyor çünkü orada onur
mücadelesi veren oğlu, kızı, kardeşi veya babası sağ mı diye merak ediyor.
İşte, bu yüzden, Türkiye'nin dört bir
tarafından gelenler, gece demeden, gündüz demeden sınırda nöbet eylemi
yapıyorlar çünkü sizde bulunmasa bile Türkiye'de vicdan sahipleri hâlen var,
var olmaya da devam edecekler.
Kobane yanıyor, Kobane yandıkça ateşi
Suruç'a düşüyor; yalnızca Suruç’a değil, Diyarbakır’a düşüyor, Siirt’e,
Mardin’e, Bingöl’e, Bitlis’e, Ankara’ya, Bursa’ya düşüyor. Her gün cenaze
taşımak nedir bilir misiniz acaba? Her gün onur mücadelesi uğruna toprağa düşen
gencecik bedenleri buz gibi toprağa yatırmak nasıldır bilir misiniz acaba? O
gencecik insanlar, atalarının binlerce yıldan bu yana yaşadığı yurtlarını,
evlerini, onurlarını, namuslarını DAİŞ çetelerinin vahşetinden, talanından, yağmasından ve
tecavüzünden korumak için bedenlerini siper ediyorlar, kimi Kobaneli, kimi
Diyarbakırlı, kimi Siirtli, kimi Bitlisli. Benim de Kobane merkezinde ve
köylerinde 100 evi aşkın akrabam yaşıyor. DAİŞ vahşeti çetelerinin Kobane’yi
kuşatmaya aldığı günden bu yana Suruç’tayım ve Suruç’ta olmaya devam edeceğim.
Bunu sadece Suruç’ta olduğum için veya Kobane’de akrabalarım olduğu için
yapmıyorum, Kobane’de insanlığın onur mücadelesi verdiğini düşünüyorum ve
inanıyorum. Doğrusu, bu hâletiruhiye içerisindeyken akçeli işleri konuşmak hiç
de içimden gelmiyor. Rakamlar vermek, vaatleri sorgulamak çok da içimden
gelmiyor ancak yine de birkaç kelam etmek gerekir diye düşünüyorum.
Kalkınma Bakanlığı bütçesi üzerinde
grubum adına konuşma görevinin tarafıma verildiğini Kobane sınırında bir
köydeyken öğrenmiştim. O sırada Kobane’de çatışmalar iyiden iyiye
şiddetlenmişti, sınırda yığılan kitlenin tedirginliği had safhaya ulaşmıştı.
Bombalar, havan topları birbiri ardına patlıyor, bulunduğumuz alanlar
sarsılıyordu âdeta. Kim bilir, belki de savaş psikolojisi dedikleri durumun
bendeki yansımasıydı. Acaba, kullanılan bu silahların kalibresi, menzili veya tahrip gücü kalkınma
endekslerinde yer alır mı diye düşündüm. İnsan beyni işte, bazen irade dışı dur
durak bilmeden dalıp gidiyor. Benimki de öyle derinlere dalıp giderken bugüne
kadar AKP iktidarının el altından Suriye'ye kaç tır dolusu silah gönderdiği ve
bu silahları kimlere verdiği beynimi meşgul etmeye başladı. Sonrasında ise bu
silahların kimlere karşı kullanıldığı, kaç can aldığı, ölenler arasında kaç
çocuk, kaç kadın, kaç ana, kaç baba olabileceği düşüncesi yüreğime bir ateş
gibi oturdu. Düşündüm de bir an; oluk oluk akan kanın, yitirilen canların TÜİK
istatistiklerinde yeri var mıydı acaba? Ya, kaybolan hayatların, sönüp giden
umutların, feryat eden
anaların, gözyaşlarını içine akıtan babaların tutulur muydu çetelesi? Bir ara
önünden geçerken fark etmiştim inşaat çalışmasını, rakamlar rahatça takla
atabilsin diye devasa bir bina yapılıyordu TÜİK’e. 
Değerli milletvekilleri, Kobane’de ara sıra silahlar
susuyor, kimi zaman tam da bir ölüm sessizliği hâkim oluyordu. Bir tarlanın
ortasında çömelmiş, kulağım Kobane’de, gözlerim ise önümde uzanan tarladaydı.
Suruç’un neredeyse tamamında olduğu gibi, bulunduğum sınır köyünde de vakti
gelmesine rağmen henüz kimse tarlasını süremiyordu maalesef. Gözlerim suya olan
hasretinden çatlamış toprağa öylece dalıp gidiyordu. Birden aklıma GAP projesi
geldi. Sahi ya, neredeyse yarım asırdır devam eden GAP projesi bu toprakları da
sulayacaktı. Hani, bu topraklar Fırat’ın suyuyla kucaklaşacak, bu topraklardan
zenginlik fışkıracaktı. Birden AKP Hükûmetinin 2008’deki tam kadro
Diyarbakır çıkarmasını ve orada açıkladıkları GAP Eylem Planı’nı hatırladım. O
dönemde Başbakan olan Sayın Erdoğan’ın siyah güneş gözlüklerinin arkasına
saklanarak yaptığı konuşması film şeridi gibi gözlerimin önünde geçiyordu.
Hani, 2012 yılına kadar 1 milyon 60 bin dekarlık alan sulanacaktı. Hani, 3
milyon 800 bin kişiye iş bulunacaktı. Hani, bölgede kişi başına millî gelir
yüzde 209 oranında artacaktı. Bütçenin Komisyon görüşmeleri sırasında Kalkınma
Bakanının yeni bir eylem planından bahsettiğini Meclisin tutanaklarından
okuduğumda öğrenmiştim. 
Sayın Bakan o anda ve o tarlada eğer karşımda olsaydı “Senin
önceki eylem planını da gördük Sayın Bakan. Boşuna uğraşma, eylemin de, planın
da senin olsun. Siz GAP'ı bitiremediniz, bitiremezsiniz de. Siz
Dicle'nin, siz Fırat'ın suyu ile bu toprakları yarım asırdır sulayamadınız.
Ama, Kürtlerin yiğit evlatları adalet için, insanlık onuru için, namusları için
gerekirse bu toprakları da, Kobane'yi de kanlarıyla sulayacak.” diye haykırmak
istiyordum. (HDP ve CHP sıralarından alkışlar)
Ben bu düşünce deryasına dalmışken
gülümseyen yüzleriyle 2 genç arkadaşım selam vererek yanıma geldi. Sonradan
hırçın Karadeniz’in asi çocuklarından olduğunu öğrendiğim gençlerden biri sanki
içimi okumuştu, “Hayırdır sayın vekilim, bu çorak tarlaya ne ekilir diye mi
düşünüyorsunuz?” dedi. Ben de yarım asırdan bu yana bitirilemeyen GAP'ı ve
sulanamayan bu toprakları düşündüğümü anlattım gençlere. Karadenizli olan genç
aynen şunları söyledi: “Yaptıkları hidroelektrik barajlarını sizlere ‘GAP’,
bizlere de HES'leri ‘DOKAP’ diye yutturdular. Hadi biz eski bir proje
sayılmayız ama sizinki yarım asra yaklaşırken KOP yüzyılı geçti sayın vekilim,
beterin beteri var ve izninizle size bir şiir okumak istiyorum. Şiir bana ait
değil, sahibinden özür diliyorum çünkü ‘Diyarbekir’ diye geçen yerleri ‘Kobane’
olarak değiştirdim.” demişti o genç.
Karadenizli gencin okuduğu o şiiri
sizlerle de paylaşmak isterim:
“Geleceğim sana Kobane.
Bomba, kurşun, TOMA’larla değil.
Fındık ezmesi, çay, kurutulmuş hamsi
olacak çantamda.
Peştamal getireceğim sana, bir de
böğürtlen.
Karayemiş getireceğim sana, ninemin
öykülerini.
Onların yaşadığı acıları getireceğim.
Sana hapishane anılarımı getireceğim
Kobane.”
Şiirini bitiren o gence dedim ki, bize
hep böyle gel “…”(X) 
Saygılarımı sunuyorum. (HDP ve CHP
sıralarından alkışlar)
BAŞKAN – Teşekkür ediyorum.
Halkların Demokratik Partisi Grubu
adına dördüncü konuşmacı Demir Çelik, Muş Milletvekili.
Buyurun Sayın Çelik. (HDP sıralarından
alkışlar)
HDP GRUBU ADINA DEMİR ÇELİK (Muş) –
Teşekkürler Sayın Başkan.
Sayın Başkan, değerli milletvekilleri;
ben de Halkların Demokratik Partisi adına hepinizi saygı ve sevgiyle
selamlarken Ulaştırma Bakanlığımızın bütçesi üzerine görüşlerimi ifade etmek
üzere huzurlarınıza çıkmış bulunuyorum.
Değerli Başkan, saygıdeğer
milletvekilleri; rakamların birbiriyle dans etmesinden öte bir anlam ve önem
arz etmeyen 2015 yılı bütçesini görüşüyoruz. Evet, aritmetiksel rakamların
konuştuğu, ruhsuz, kimliksiz, sevgiden yoksun, özgürlük ve barış dışı her türlü
antidemokratik, hukuk dışı uygulamalarının vücut bulduğu bir bütçe. Bu bütçede
insan yok, kadın yok, çocuk yok, engelli yok. Bu bütçede ekoloji yok, doğal,
demokratik toplum yok; varsa yoksa hükümranlık, varsa yoksa iktidara giden
döşenmiş yolların savaş argümanları, aletleri ve yöntemleri konuşuluyor. 
Değerli Başkan, saygıdeğer
milletvekilleri; kapitalizm iktidar ve sermaye biriktirme sistemi olduğundandır
ki hep savaş üreten, ekolojik yıkımlara yol açan, barış dışı uygulamalarıyla
açlığın, yoksulluğun, sefaletin bizatihi diz boyu olduğu bir topluma evrilmiş
bulunuyor. Ruhsuzdur, kimliksizdir; sömürü ve iktidar biriktirme adına her yolu,
her yöntemi mubah gördüğündendir ki baskı ve ideolojik aygıtlarıyla toplumu
şekillendirir, biçimlendirir. Toplum kendine rıza göstersin, ikna olsun, itiraz
ve isyan etmesin diyedir bütün bunlar. Dini, kültürü, sanatı, edebiyatı hep bu
amaçla kullanır. Sanki aydınlanmacıdır, çağdaştır, demokratiktir imajını da
esirgemeden topluma bunun propagandasını ideolojik aygıtlarıyla ha bire ama ha
bire pazarlar. Türkiye de bundan nasibini almıştır, ta 1839 Tanzimat
Fermanı’yla beraber. imparatorluklar çökmüştü, çözülmüştü, imparatorlukların
bağrında ulus devletler oluşmuştu ki ulus devletlerin hükümranlık sürdüğü,
kendilerine ait bir pazar olsun isteniyordu. Bu pazarda -kapalı ekonomik
ilişkilerinin- burjuvazi, egemen ve ezen sınıf, yoksulları, ezilenleri ve
yönetim dışı bırakılanları hizaya getirmek adına bu yüksek güvenlikli gümrük
duvarlarının arkasına sığınmayı kendisine hak görmüştü. İşte 1839’la
beraber başlayan ulus devlet serüveni, ötekileştirmeyi, asimilasyonu, ekolojik
ve toplumsal kırımı kendinden hak görerek bugünlere bizi getirdi. 
Sayın Bakanım, değerli milletvekilleri;
evet, ulaştırma bütçesini konuştuğumuz bugünlerin temellerinin atıldığı
1839’lar manidardır. Manidardır, üç kıtaya egemenliğini, hegemonyasını yürüten
Osmanlı İmparatorluğu içerisinde özerk olan, otonomiye sahip olan halklar ve
kimlikler, ulus üniter devletin daha çağdaş, daha bilimsel, daha insani olması
gerekirken, geriye savrularak otonomiyi de, özerkliği de baskılayan, herkesi
tek tipleştirmenin cenderesine tabi tutan uygulamalarıyla dur durak bilmeden
savaşları, yoksullukları, açlıkları, kıtlıkları bize reva gördüler. Sayın
Başkan, hâlbuki ekosistemimiz açlığa da, kıtlığa da yol vermez, ekosistemde
kıtlığın, açlığın kendisi yoktur; varsa yoksa doğal seleksiyondan türlerin ve
canlıların doğal mücadelesi söz konusudur. Ama iktidar, ama devlet, ama
egemenlik ve hükümranlık, bize yoksunlukları, açlığı ve sefaleti bir kadermiş
gibi pazarlamaktan da geri durmuyor. 1839 uluslaşmanın ilk adımlarının atıldığı
günden itibaren İstanbul Ankara üzerinden Bağdat’a, İstanbul Ankara üzerinden
Tebriz’e hem bir yanıyla sanayi mamulü ürünlerin yeni pazarlara açılması ama
insanın girmediği yer altı, yer üstü zenginliklerinin de Ankara üzerinden
İstanbul’a taşınmasının demir yolları döşenmişti. Bu demir yolları 1839’dan
başlayıp 1950’lere gelinceye kadar toplumun temel ihtiyaçlarının sevkinde,
idaresinde yüzde 78’lik bir yük taşıma kapasitesine sahipti, 1950’de ve şu an
bu kapasite maalesef yüzde 40’lara inmiş bulunmaktadır. Aynı şekilde, yüzde 44
olan insanın taşınma kapasitesi bugün itibarıyla yüzde 20’lere inmiş
bulunmaktadır. Nedendir? Nedeni, küresel kapitalizmin öngörüleri, öncelikleri
ve tercihlerinin ulus, üniter devlete giydirilmiş olmasının politikalarının
sonucudur. 
Bakınız, demir yolu gibi güvenlikli,
deniz yolu gibi hem güvenlikli hem az maliyetli sevk ve idareyi kullanacağımıza
biz kara yolu taşımacılığına dayalı bir politikayla bizleri mahkûm kılan bir
noktadan yaklaşmışız. Nedeni de küresel emperyal güçlerin bu konudaki tercihlerinin
Türkiye Cumhuriyeti devletinde karşılanmış olmasının zorunluluğuydu. 
Hâlbuki kara yolları, yüksek maliyeti
ve güvenliksiz ortamlarıyla geleceğimizi çalıyor. Her gün ortalama 10 insanın
öldüğü trafik kazaları ve canavarını hatırladığımızda, yüksek maliyetini de göz
önünde bulundurduğumuzda üç tarafı denizle çevrili Türkiye'nin deniz
taşımacılığını, demir yolu taşımacılığını önemsemesi gerekirken hâlâ bize kader
olarak biçilen kara yolu taşımacılığı ama son beş yıldır da duble yollar
serüveniyle her gün yenilenen ve yenilenmesi adına da sathi kaplamaya harcanan
33 milyar liralık bir görünmez harcama söz konusudur. Kime gitmiştir, kimler
paylaşmıştır, kimin cebine girmiştir bilinmez ama o yollar köstebek yuvası
gibi, insanların da, yükün de, maliyetin de taşınmasına el vermeyen bir konumda
yeni iyileştirmeleri beklemektedir. Yazık değil mi, günah değil mi? 33 milyarla
siz ana dilde parasız eğitimi, ana dilde sağlık hizmetini yapabilmenin
olanaklarına sahip iken bu ülkenin 76 milyon insanını bundan mahrum bırakıyor,
milyar dolarlık 44 insanımızın oluşmasına hizmet etsin diye. Sayın
Cumhurbaşkanına hatırlatırım, 44 mü büyük, 76 milyon mu büyük? Hep söyler ya:
“5 mi büyük, dünya mı büyük?” Aynı egemenlikçi, aynı hükümranlık sistemi burada
da devam ediyor. Bu ülkenin kaynakları, bu ülkenin zenginlikleri, bu ülkenin
dinamikleri 44 yeni milyar dolarcımız çıksın diye heba edilemez, kullanılamaz.
Söz konusu olan 76 milyon insanın geleceğidir, söz konusu olan 76 milyonun
içerisindeki kadınından erkeğine, çocuğundan gencine, gencinden yaşlısına
herkesin hakkıdır. Bu haklar gasbediliyor. Bu haklar nasıl ki Türkiye
Cumhuriyeti devletinde gasbediliyorsa dünyanın birçok yerinde de aynı zihniyet
devam ediyor çünkü söz konusu olan kapitalist modernitedir. Kapitalist modernite,
eşitsiz gelişme yasasına bağlı olarak bölgelerin eşitsiz gelişmesine yol açan,
bölgeler farkı arasından da açlığı ve yoksulluğu, sefaleti ve işsizliği de
körükleyen bir noktadan yaklaşıyordur. 
Bakın, Türkiye'nin yer altı
zenginlikleri itibarıyla öne çıkan Kürdistan coğrafyası bugün Türkiye'nin en
geri bölgesidir. Gayrisafi millî hasılanın 12 bin dolara ulaştığı bir dönemin
övüncünü taşıdığımız bugünün Türkiye’sinde Kürdistan coğrafyasının ortalaması 6
bin dolar, benim seçilip geldiğim Muş ilinin ortalaması 3 bin dolar. Nedendir?
Bir düşünsek ve bu soruya yanıt bulsak biz önümüzdeki siyasal, sosyal sorunları
da çözebiliriz. Ünlü siyasetçilerimizden, geçmiş Başbakanlarımızdan rahmetli
Bülent Ecevit her seferinde Kürt sorunu dile getirilip sorulduğunda, böyle bir
sorunun olmadığını, bu sorunun gerekçesinin ekonomik geri kalmışlıktan ibaret
olduğunu açıklardı. Doğrudur, Kürdistan coğrafyası ekonomik olarak Türkiye'nin
en geri coğrafyasıdır yer altı, yer üstü zenginliklerine rağmen ama nedeni,
devletin asimilasyonist politikalarına bağlı olarak ora insanını yoksul
bırakıp, ora insanını işsiz bırakıp metropole, İstanbul’a, İzmir’e, Mersin’e,
Adana’ya sürgüne göndermek, göç ettirmek, geldikleri bu yerlerde insanların
asimilasyonist politikalarla Kürtlüğünden, Aleviliğinden kaçacak bir üst
kültüre, üst etnisiteye, bir üst dile öykünen bir mekanizmayı, bir ilişkiyi var
etmesi içindir. Orayı yoksul bırakıp, geri bıraktırıp insanlar için yaşanmaz
kılacaksın ki insanlar orada toprağın binlerce, on binlerce yıllık köklü
birikimlerinden nemalanmasın, geçmişiyle buluşmasın diyedir. Nasıl ki bugün
Sayın Cumhurbaşkanımız “Biz Osmanlıcayı atalarımızın geçmişteki kadim medeniyet
birikimlerine ulaşmak için öğrenmek zorundayız.” diye haykırıyor ve kulağımıza
fısıldıyorsa Kürtler de ana dillerini, kültürlerini unutmamak, köklerinden
koparılıp buralara sürgüne gitmemek için direndiler, direniyorlar. Ama maalesef
bütün bu dirence, bütün bu ayaktaki isyana ve itiraza rağmen Türkiye’deki Kürt
nüfusunun yüzde 70-80’i batıya göç ettirilerek asimilasyonist politikalara tabi
tutuldular. Ya geri kalanlar? Geri kalanlar faili meçhuller, yakılmış, yıkılmış
4 bin civarındaki köyleri asimilasyonist politikalarla bir cenderenin
içerisinde Türkleştirme projesinden geri durmayan devlet politikalarıyla karşı
karşıyadırlar. 
Bakınız, 3 Ocak 2013, demokratik çözümü
tartıştığımız günden bu yana ana dilde eğitimin bırakın Kürtler için 6 bin
civarındaki tüm dünya halkları için olmazsa olmaz olduğu günümüz dünyasında ve
Türkiye’sinde bunu kolaylayan, yol açan, ana dilde eğitimi esas alan bir
gelecek tahayyülünde bulunacağımıza biz 20 milyonluk Kürt’ün varlığını
unutmuşçasına Osmanlıcayı mecburi dil dersi hâline getirme hakkını görüyoruz.
Hani çözümden yanaydınız, hani çözümün tarafıydınız? Çözümün olmazsa olmazı
Kürt’ün namusu, ekmeği, suyu ve havası kadar olmazsa olmazı dildir çünkü dil,
insandır. İnsanı öldürüyorsanız dil de olmaz, dili öldürüyorsanız insan da
olmaz. O temelde Osmanlıcayı düşüneceğimize Osmanlıcanın altı yüz yıllık o
hükümranlık ve egemenlikçi anlayışı yerine… Mazlum ve mağdur olan bir halkın
dilini mağdur ve mazlum olmasıyla birlikte Ahmedi Hani, Fakiye Teyran’dan başka
ulaşacak bir kaynağı olmayan çünkü devletten mahrum kalmıştır, iktidardan
yoksun bırakılmıştır; dilinden, kültüründen uzak tutulduğu için bugüne, yarına,
yarının ötesine taşıyabileceği maalesef kaynakları olmamıştır. Kaynaktan yoksun
olmamıza rağmen, annemizden duyup babamızdan telkinini aldığımız bu dil
kulaktan dolmayla bugünden yarına taşınamaz. Kardeşsek İslam kardeşliğinin
gereği de, insansak insani sorumluluğun da gereği 20 milyonluk kardeşinizi ana
dilden, eğitimden mahrum bırakamazsınız, bırakmamalısınız; çözüm de buradan
geçer. 
Sayın Başkan, değerli milletvekilleri;
aynı paradoksu, aynı ironiyi Alevi sorununa yaklaşımda da görmek mümkün. AKP
bolca Alevi çalıştaylarını yapar. Alevilerin inançlarının, kültürlerinin ne
olması gerektiğine yönelik bir merak içerisinde olmaları, öğrenmeye çalışıyor
olmaları anlaşılırdır, doğrudur da ama 10’a yakın çalıştaydan sonra hâlâ eğitim
şûrasında Millî Eğitim Bakanımız çıkıp 1’inci sınıfta din dersi zorunluluğunu
dile getiriyorsa, Avrupa İnsan Hakları Mahkemesinin hukuksuz olduğuna karar
vermiş olmasına rağmen 1’inci sınıftan itibaren Alevilere, Süryanilere,
Ermenilere, ötekilere zorunlu din dersi olmazsa olmaz noktasında dayatılıyorsa
siz Alevi sorununu da çözemezsiniz. Kürt sorununun çözümünde nasıl ki bir adım
ilerleyip iki adımla durumu idare edip zamana yayıp çürütmeye çalışıyorsanız
aynı şekliyle bu ülkenin asli, eşit, özgür vatandaş olmadan kaynaklı hakkı olan
Alevilerin inanç hakkını da gasbeden, öteleyen, el koyan bir noktadan
yaklaşıyorsunuz. Sizin kavganız, sizin mücadele anlayışınız sorunları çözmek,
bu manada toplumsal barışı, toplumsal konsensüsü sağlamak değil, ötekileştirme
üzerine, yabancılaştırma üzerine, irade kırma üzerine, biat kültüründen
beslenen geçmişinizden hareketle siz bugün, size itiraz etmeyen, isyan etmeyen
suskun bir toplumun arzusunu güdüyorsunuz ama biz inadına itiraz ediyoruz,
itirazımız da devam edecek diyor, saygılar sunuyorum. (HDP sıralarından
alkışlar) 
BAŞKAN – Teşekkür ediyorum. 
AK PARTİ grubu adına birinci konuşmacı
Ahmet Berat Çonkar, İstanbul Milletvekili.
Buyurun Sayın Çonkar. (AK PARTİ
sıralarından alkışlar) 
AK PARTİ GRUBU ADINA AHMET BERAT ÇONKAR
(İstanbul) – Sayın Başkan, değerli milletvekilleri; 2015 Merkezi Yönetim Bütçe
Kanunu Tasarısı’nın Dışişleri Bakanlığı bütçesi üzerinde AK PARTİ Grubu adına
söz almış bulunuyorum. Bu vesileyle yüce heyetinizi saygıyla selamlıyorum.
2014 yılı, merkezinde Türkiye'nin
bulunduğu komşuluk coğrafyasında son yıllarda yaşanmakta olan değişim ve
dönüşüm süreçlerinin hız kazandığı ve pek çok önemli gelişmenin ortaya çıktığı
bir yıl oldu. Akdeniz havzasının, Orta Doğu ve Kuzey Afrika’daki demokratik hak
arayışları ve Avrupa kıtasındaki ekonomik ve sosyal sorunlarla şekillenen
görüntüsüne 2014 yılında pek çok ilave unsur eklendi. Bunun yanı sıra, göç,
salgın hastalıklar, iklim değişikliği, artan nüfus karşısında hızla tükenen
doğal kaynaklar gibi makro meseleler de küresel sorumluluklar üstlenen bir ülke
olarak Türkiye’yi yakından ilgilendiren konular oldu.
Başta bulunduğumuz coğrafya olmak
üzere, değişim ve dönüşüm süreçlerine verdiğimiz tepkiler ve ilkeli duruşumuz,
yeni oluşmakta olan dünya düzeni zemininde çok önemli bir bileşen olarak yer
almamıza imkân tanımaktadır. Bugün Türkiye, derinleşen istikrarsızlık ortamında
geleceğe dair ümitlerini yitiren bölge halkları açısından hâlen en önemli ümit
kaynağıdır.
Sayın Başkan, değerli milletvekilleri;
en uzun kara sınırına sahip olduğumuz Suriye, son üç senedir dünya tarihinin en
büyük insanlık dramlarından birinin sahnesi hâline gelmiştir. Dost ve kardeş
Suriye halkının demokratik ve daha insanca bir yaşama duydukları özlem, Esed
rejiminin hunharca bastırma ve katletmeye dayalı politikasıyla karşılaşmıştır.
Esed’in ülkesini sürüklediği iç savaş ortamının bilançosu, yitip giden 200
binin üzerinde hayat, 3 milyondan fazlası komşu ülkelere sığınan 10 milyona
yakın yerlerinden edilmiş insandır. Suriye’deki bu kaos ortamından yararlanan
terör ve aşırılık yanlısı unsurlar, krizin diğer bir komşumuz Irak’a da
sıçramasına ve Suriye-Irak sınırının fiilen ortadan kaybolmasına yol açmış,
Irak’ta bugüne kadar dışlanan grupların da istismar edilmeleriyle ülke daha
büyük bir kargaşaya sürüklenmiş, sonuçta aralarında on binlerce Türkmen
soydaşımızın da bulunduğu 2 milyon 100 bin Iraklı yerlerinden edilmiştir. 
Ülke ve Hükûmet olarak, bu olumsuz
gelişmelere rağmen son on iki yılda demokratik ve ekonomik gelişmelerde
yakaladığımız ivme sayesinde bu insanlık krizinin yaralarının sarılmasında
dünyanın en önde gelen ülkesi olabildik. Bugün, Türkiye, 1 milyon 600 bin
Suriyeliyi ve 200 bin üzerinde Iraklıyı misafir etmekte, bunların barınma,
eğitim ve sağlık ihtiyaçlarını karşılamaktadır. Komşularımıza yardım elimizi
uzatırken âdeta tek başımıza Birleşmiş Milletlerin rolünü üstlenir bir
konumdayız. 
Değerli milletvekilleri, Filistin
halkının çektiği acılara İsrail’in 2014 yılındaki Gazze saldırılarıyla yenileri
eklenmiş, İsrail’in Filistin topraklarındaki yasa dışı yerleşim faaliyetlerine
her gün yenileri ilave edilmiştir. Harem-i Şerife yönelik ihlaller ise sadece
Filistinli kardeşlerimiz ve Türkiye için değil, tüm İslam âlemi açısından kabul
edilemez saldırılardır. Bu tablo karşısında, bundan önce olduğu gibi bundan
böyle de Türkiye halkı olarak, haklı davalarında Filistin halkıyla omuz omuza
durmaya devam edeceğimizin bilinmesi gerekir. 
Gururla ifade etmek gerekir ki ülkemiz
bugün hem resmî kalkınma yardımlarında hem de insani yardımlarda dünyanın en
önemli donörlerinden olmuştur ve 2014 yılında 1,6 milyar dolarlık resmî
yardımla dünyada ilk 3 arasına girmiştir. Türkiye ile yerkürenin dört bir yanı
arasında ekonomi, ticaret, kültür ve turizm köprüleri kurulmuştur. Türkiye ve
AK PARTİ hükûmetleri olarak sorumluluğumuzun sadece kendi bölgelerimizle
sınırlı olmadığının bilinciyle hareket ederken başta Birleşmiş Milletler olmak
üzere çok taraflı platformlardaki aktif rolümüzü de devam ettirmekteyiz.
Terörizmle Mücadele Küresel Forumu, Küresel Göç ve Kalkınma Forumu 2014-2015
dönem başkanlığı, G20 dönem başkanlığımız, Mayıs 2016’da ev sahipliğini
yapacağımız Dünya İnsani Zirvesi bu çerçevede sürdürdüğümüz ve üstlendiğimiz
önemli görevlerden bazılarıdır. AK PARTİ olarak ülkemizin dış politikada sahip
olduğu imkân ve kaynakları öncelikle yüce milletimizin ve ardından dünya
halklarının iyilik ve refahı için her alanda harekete geçirmeye devam edecek,
değerlerimizle çelişmeyen, aktif ve sorumluluk sahibi dış politika çizgimizi
sürdüreceğiz.
Bu duygu ve düşüncelerle Dışişleri
Bakanlığı bütçesinin hayırlı olmasını temenni ediyor, başta Dışişleri
Bakanlığımız olmak üzere tüm çalışma arkadaşlarına teşekkürlerimi sunuyor,
hepinizi saygıyla selamlıyorum. (AK PARTİ sıralarından alkışlar) 
BAŞKAN – Teşekkür ediyorum.
ikinci konuşmacı Ali Şahin Gaziantep
Milletvekili. (AK PARTİ sıralarından alkışlar)
Buyurun Sayın Şahin.
AK PARTİ GRUBU ADINA ALİ ŞAHİN
(Gaziantep) – Sayın Başkan, değerli milletvekilleri; Dışişleri Bakanlığının
2015 yılı bütçesi üzerine söz almış bulunuyorum grubum adına. Bu vesileyle
Parlamentomuzu, milletimizi ve sınırlarımızın çok ötesinde bu Parlamentoya dair
umutlar besleyen, beklentileri olan bütün milletleri saygıyla selamlıyorum.
Değerli milletvekilleri, Türkiye Büyük
Millet Meclisi, bu kürsü ve hitap etmiş olduğum bu mikrofon sınırlarımızın
ötesinde dini, dili, ırkı, coğrafyası ne olursa olsun son on yıldan bu yana
izlemiş olduğumuz etkin, şahsiyetli, kişilikli ve değerler merkezli bir dış
politika anlayışının doğal bir neticesi olarak farklı coğrafyalar ve farklı
milletler için de bir ümit beslenen, beklenti kurulan bir parlamento hâline
gelmiştir. Diğer bir değişle, bu mikrofonlardan yansıyan her bir kelime
Asya’nın en uzağı Manila’dan Afrika’nın doğusundaki Zanzibar şehrine kadar veya
Avrupa’nın Saraybosna veya diğer şehirlerine kadar çok güçlü yansımalar,
aksisedalar bırakmaktadır. Bu vesileyle ben, Parlamentomuzu bu derece değerli,
bu derece etkin hâle getiren, bunda emeği olan bütün milletvekillerimizi
buradan saygıyla selamlıyorum.
Değerli milletvekilleri, AK PARTİ
iktidarıyla birlikte Türk dış politikasında çok önemli dönüşüm ve değişimler
yaşandı. Bu dönüşüm ve değişimlerden belki de en önemli birkaç tanesini şu
şekilde sıralayabiliriz: 
AK PARTİ iktidarına kadar militarist
bir, militar bir dış politika anlayışı varken, AK PARTİ iktidarıyla birlikte bu
militar anlayışın yerini sivil ve siyaset merkezli bir dış politika anlayışının
aldığına şahitlik ettik. 
MUSA ÇAM (İzmir) – Ali Bey, çok doğru
değil bu. 
ALİ ŞAHİN (Devamla) – Yine AK PARTİ
iktidarına kadar tek eksenli bir dış politika izlenirken, batı merkezli ve
sadece batıyı gören, batının dışında, kuzeyine, güneyine, doğusuna kendisini
kapatmış bir dış politika bu coğrafyada hâkimken, hüküm sürerken, şimdi, AK
PARTİ iktidarıyla birlikte, çok eksenli bir dış politika zenginliğine
kavuştuğumuzu görüyoruz. Aslına bakarsanız, yüz yıldan bu yana izlenen tek
eksenli Batı politikaları Türkiye’yi ekonomik anlamda, siyasi anlamda sadece
780 bin kilometrenin içerisine hapsetmiş, büyüme, gelişme ve kalkınma imkânını
maalesef bu coğrafyaya mümkün kılmamıştır. 
Diğer önemli bir üçüncü nokta ise pasif
ve teslimiyetçi bir dış politika anlayışının yerini, yine AK PARTİ iktidarıyla
birlikte, proaktif ve meydan okuyabilen bir dış politika anlayışının aldığını
hep birlikte görüyoruz. 
Değerli milletvekilleri, belki de bunun
çok daha ötesinde, Türk dış politikasının bugün itibarıyla erişmiş olduğu
nokta, bu saydığım noktalardan daha da öte noktaya taşıyacak olursak, Türk dış
politikası bugün bütün bir dünyaya, yerküreye yeni bir medeniyet tasavvuru
sunabilen evrensel bir dış politika kültürü geliştirmiş ve bunu yeni çağa, yeni
dünyaya sunabilen bir dış politika hüviyetine kavuşmuştur. Bu konuyu biraz
açacak olursak, yeryüzü yaklaşık yüz yıldan bu yana Makyavelist, sömürgeci,
gücü, sömürüyü, kaba kuvveti referans alan bir dış politika anlayışıyla
yönetiliyor ve bu dış politika anlayışı tam yüz yıldan bu yana Afrika’yı çok
katı, acımasız bir sömürüye maruz bırakarak neredeyse kuruma noktasına
getirmiş, kurutmuş, Asya’yı büyük bir tahribata uğratmış, dünyanın çeşitli
noktalarında sömürü savaşları açarak, sadece gücü ve kaba kuvveti kullanarak
yeryüzüne hükmetmiş bir anlayışın temsilcisi. Bugün AK PARTİ iktidarıyla
birlikte Türkiye’nin yeryüzüne sunduğu yeni bir medeniyet anlayışı, yeni bir
evrensel dış politika anlayışının temelini ise sömürge yerine paylaşım kültürü,
Makyavelist anlayış yerine merhamet kültürü, ortak kalkınma, değerler ve
ilkeler merkezli bir dış politika anlayışını yeryüzüne hâkim kıldığımızı
görüyoruz. 
Aslına bakarsanız bu konuyu burada
saatlerce konuşmak mümkün ancak maalesef ki zaman yeterli değil. 
Ben bu politika anlayışını Türkiye’ye
hâkim kılan, yeryüzüne hâkim kılan başta Cumhurbaşkanımız Recep Tayyip Erdoğan
olmak üzere Sayın Davutoğlu’na ve bu politikanın mimarlarına bütün ülkemiz
adına, milletimiz adına ve milletler adına şükranlarımı sunuyorum. (AK PARTİ
sıralarından alkışlar) 
BAŞKAN – Teşekkür ediyorum.
Üçüncü konuşmacı Nesrin Ulema, İzmir
Milletvekili.
Buyurun Sayın Ulema. (AK PARTİ
sıralarından alkışlar)
AK PARTİ GRUBU ADINA NESRİN ULEMA
(İzmir) – Sayın Başkan, değerli milletvekilleri; 2015 Yılı Bütçe Kanunu
Tasarısı’nın Aile ve Sosyal Politikalar Bakanlığı bütçesi üzerine AK PARTİ
Grubu adına söz almış bulunmaktayım. Yüce heyetinizi saygılarımla selamlıyorum.

AK PARTİ hükûmetleri olarak temel
amacımız, aileyi merkez alarak çocuk, kadın, yaşlı, engelli, tüm
vatandaşlarımızın hayat kalitesini artırmak olmuştur. Aileyi ve toplumu
zorluklara ve sorunlara karşı desteklemek, mağduriyet ve muhtaçlık karşısında
uygun ve etkin sosyal hizmet ve yardım programlarıyla vatandaşlarımıza ulaşmak
bu konudaki politikalarımızın temelini oluşturmaktadır. 
2011 yılında Aile ve Sosyal Politikalar
Bakanlığının kuruluşunu düzenleyen kanun başta olmak üzere son dört yıl boyunca
sosyal politikalar alanında çok önemli düzenlemeler gerçekleştirilmiştir.
Bakanlığımız bütçesi son iki yılda diğer bakanlıklar arasında 6’ncı sıraya
yükselmiştir. 2002 yılında sosyal yardım ve hizmetlere 1,3 milyar lira kaynak ayrılmışken
bu rakam 2014 yılı sonu itibarıyla 26 milyar 561 milyon liraya ulaşmıştır.
Hükûmetimizin aile ve toplum hizmetleri faaliyetleri arasında son on bir yılda
aile konusunda 27 araştırma yapılmış, sonuçları basılı olarak ve “İnternet”
ortamında paylaşılmıştır. 
Ayrıca, beş yılda bir tekrarlanan
Türkiye ergen profili ve Türkiye aile yapısı araştırmalarıyla ülkemizde bu
konularda yaşanan değişim ve muhtemel problem alanları tespit edilmektedir. 
Toplumun ve ailelerimizin ve bireylerin
mağduriyet ve sorunlarını tespit etmek amacıyla planlanan Aile Sosyal Destek
Programı, kısa adıyla ASDEP hazırlık çalışmaları büyük ölçüde tamamlanmıştır.
ASDEP ile aile ve bireylerin sosyal yardım ve sosyal hizmetlere olan
ihtiyaçlarının tespiti, ihtiyaca göre sosyal yardım ve sosyal hizmet
modellerinin planlanması ve uygulanması, gerektiğinde diğer kamu hizmetlerinden
yararlanmasının sağlanması, sürecin tüm aşamalarında rehberlik ve danışmanlık
hizmetlerinin sunulması, vakanın takibi ve bu suretle yaşam koşullarının iyileştirilmesi
sağlanacaktır.
Sayın Başkan, değerli milletvekilleri;
ülkemizin geleceği olan çocuklarımızı her şeyin önünde tutarak, istikbalimiz
için “Önce çocuk, çocuklarımız için de önce aile.” diyoruz. Çocuklarımızın
ailelerinden ayrılmamaları ve ailelerine dönmeleri amacıyla uyguladığımız
sosyal, ekonomik destek kapsamında 2014 yılı Eylül ayı itibarıyla 57 bin
çocuğumuza ayda 540 lira destek sağlanmaktadır. Bu sayede son on iki yılda
10.350 çocuk ailesinin yanına dönmüştür. Koruyucu aile yanında bakılan çocuk
sayımız 520’lerden bugün itibarıyla 3.858 rakamına ulaşmıştır. Hizmet dönüşümü
kapsamında yurt ve yuvalardaki çocuklarımızın yüzde 90’ı ev tipi bakım
birimlerine yerleştirilmiştir. 
Aile ve Sosyal Politikalar Bakanlığı
bünyesinde çocuklarımıza hizmet veren bir başka kuruluş türü de çocuk destek
merkezleridir. Bu kuruluşlarda suça sürüklenen, suç mağduru olan, madde
bağımlısı veya sokak geçmişi olan çocuklarımızın rehabilitasyonu
sağlanmaktadır. 2014 Eylül ayı itibarıyla 62 çocuk destek merkezimiz bulunmaktadır
ve bu kuruluşlarımızda yıllık rehabilitasyon hizmeti alan çocuk sayımız 7 bin
kadardır.
Değerli milletvekilleri, kadının insan
haklarının ve toplumsal statüsünün korunması alanında da birçok uygulamayı
hayata geçirmiş bulunmaktayız. Bugün itibarıyla kadın eğitimi ve kadın
istihdamı noktasında 2014 TÜİK verilerine göre ülkemizde kadınların iş gücüne
katılma oranı yüzde 30’lar, istihdam oranı ise yüzde 20’lerden yüzde 27’ler
seviyesine ulaşmıştır. Ayrıca şiddet mağduru olan kadınlarımızın İŞKUR’a erişiminin
sağlanması ve organize sanayi bölgelerinde de kreş sayısının artırılması
konularına yönelik de önemli çalışmalar devam etmektedir. Bugün itibarıyla
şiddet mağduru kadınlarımız için ŞÖNİM merkezlerimizde yaklaşık 33.637
kadınımıza hizmet verilmiştir. 
Değerli Başkan, değerli
milletvekilleri; aslında, bu alanda engellilerimiz, yaşlılarımız, şehit
ailelerimiz ve onların yakınlarıyla ilgili de yapılan birçok düzenleme var ama
vaktim elvermediği için bu kadarına değinebiliyorum. 
(Mikrofon otomatik cihaz tarafından
kapatıldı) 
NESRİN ULEMA (Devamla) – Ben bütün bu
çalışmalarda başta Sayın Cumhurbaşkanımıza… 
MALİK ECDER ÖZDEMİR (Sivas) – Ya, her
seferinde Cumhurbaşkanını katmayın. Bakan var zaten, Bakana teşekkür edin.
Hepiniz Cumhurbaşkanına teşekkür etmek zorunda mısınız? Köşkünde rahat bırakın
ya.
NESRİN ULEMA (Devamla) – …Sayın
Başbakanımıza ve çok değerli Bakanımıza, Bakanlık bürokratlarımıza buradan bir
kez daha teşekkürlerimizi sunuyorum. 
2015 yılı bütçemizin ülkemize,
milletimize hayırlı, uğurlu olmasını diliyorum. (AK PARTİ sıralarından
alkışlar) 
BAŞKAN – Teşekkür ediyorum.
Dördüncü konuşmacı Gülay Samancı, Konya
Milletvekili.
Buyurun Sayın Samancı. (AK PARTİ
sıralarından alkışlar)
AK PARTİ GRUBU ADINA GÜLAY SAMANCI
(Konya) – Sayın Başkan, değerli milletvekilleri; hepinize saygılarımı
sunuyorum.
Aile ve Sosyal Politikalar Bakanlığı
bütçesi üzerine grubum adına söz almış bulunmaktayım. Hepinizi saygıyla
selamlıyorum. 
AK PARTİ iktidarları hayatın her
alanını ilgilendiren politika ve düzenlemelerle birlikte kadın, aile, çocuk,
engelli, yaşlı, şehit yakınları ve gazilerle ilgili olmak üzere pek çok konuda
yasal düzenleme ve çalışmalar gerçekleştirmiştir. İktidarlarımızdan önce ülke
ekonomik ve siyasi krizlerin içinde boğulmakta, günü kurtaran politikalarla
ülke yönetilmeye çalışılmakta, enflasyonun altında ülke ezilmekteydi.
Hükûmetlerin âdeta ayakta kalma mücadelesi verdikleri süreçlerde toplumun temel
taşı olan aile fertlerini ilgilendiren pozitif ve onlara çözüm olabilecek
politikalar üretmesi de mümkün gözükmüyordu. 
AK PARTİ neler getirdi diye
baktığımızda, her alanda olduğu gibi aile ve sosyal politikalar konusunda çok
önemli yenilikler ve düzenlemeler getirmiştir. Anayasa’nın 41’inci maddesi aile
kavramı üzerinde durmuş, ailenin Türk toplumunun temeli olduğunu, devletin
ailenin huzuru, refahı ile özellikle annenin ve çocukların korunmasına yönelik
gerekli tedbirleri alacağına ve teşkilatları kuracağına dair hükümler
getirmiştir. Bakanlık politikalarına baktığımızda bütünlükçü aile
politikalarını geliştirmeye devam etmekte olup aynı zamanda geliştirilen bu
politikaların uygulanmasını sağlamaktadır. Sosyal yardım anlayışını bölge,
cinsiyet, mezhep farkı gözetmeden insan odaklı olarak fırsat eşitliği veren
dezavantajları varsa pozitif ayrımcılık sağlayacak herkesi kalkınmasının bir
parçası yapmaya çalışarak işleyen bir kurum vizyonu sergilemektedir. Ailelerin
ekonomik, toplumsal, kültürel ve psikolojik sorunlarla baş edebilmeleri için
kurumsal desteklenmesi amacıyla aile danışma merkezleri oluşturulmuş ve
sayıları artırılmıştır.
Yine aile fertlerinden olan anne ve
çocuk sağlığını korumak için Edirne’den Kars’a tüm vatandaşlarımıza kolay
erişilebilen ve kaliteli sağlık hizmetini sunabilmek amacıyla koruyucu sağlık
tedbirleri getirilmiştir. Ücretsiz gezici sağlık hizmetleri tüm kırsallarda
yaygınlaştırılmıştır. Bir ülkenin en önemli gelişmişlik seviyesi olan doğumda
anne ve bebek ölümleri çok sık yaşanıyor olmasına rağmen uygulamalarımız ve
aldığımız tedbirlerle önüne geçmiş bulunmaktayız. 
Engellilerimizin gerek kamu gerekse
özel sektörde çalışmasını sağladık. Kendi adına çalışan engellilere erken
emekli olma hakkı getirdik. Bakıma muhtaç engelli çocuğu olan kadın
sigortalılara erken emeklilik hakkı getirdik. Evde bakılamayan ileri derecedeki
engelliler için hizmet veren bakım ve rehabilitasyon merkezleri sayısını
artırdık. Evde engelli bireylere bakanlara aylık bağladık. 
Yine, Anayasa değişikliğiyle çocuklara
pozitif ayrımcılık getirdik. Yetiştirme yurtlarından ziyade, aile yanında bakım
modelini tercih ettik, binlerce çocuğun ailesinin yanına dönüşünü sağladık.
Evlat edinmeyi kolaylaştırıp korucuyu aile uygulamasını başlatarak devletin
sağladığı maddi imkânlarla bazı kimsesiz çocuklarımızın ev ortamında himaye
edilmesini sağladık. Çocuk Esirgeme Kurumunun yurtlarında kalan çocuklarımız
için sevgi evleri oluşturup sıcak bir ev ortamı sağladık. 
Şiddete yönelik olarak 6284 sayılı
Yasa’nın kapsamını genişlettik. 6284 sayılı Ailenin Korunması ve Kadına Karşı
Şiddetin Önlenmesine Dair Kanun’un amacı, şiddete uğrayan ve şiddete uğrama
tehlikesi bulunan kadın, çocuk ve aile bireylerinin ve tek taraflı, ısrarlı
takip mağduru olan kişilerin korunması ve bu kişilere yönelik şiddetin
önlenmesi amacıyla alınacak tedbirlere yönelik usul ve esaslara yöneliktir.
Kadınlara yönelik öncelikle can güvenliği, kendilerini toparlamaları ve
hayatlarına geniş açıdan bakabilmeleri için ihtiyaç duydukları emniyetli bir
ortam sağlamak amacıyla kadın konukevleri oluşturup sayılarını artırdık. 
Görüldüğü üzere, iktidarımız döneminde
toplumsal problem hâline dönüşmüş pek çok sıkıntılı konularda çözüm odaklı
çalışmalar ve düzenlemeler yapılmış ve yapılmaya da devam edecektir. 
Bu bağlamda, 2015 bütçemizin ülkemize,
milletimize hayırlı olmasını diler, saygılar sunarım. (AK PARTİ sıralarından alkışlar)
BAŞKAN – Teşekkür ediyorum.
Beşinci konuşmacı İlknur Denizli, İzmir
Milletvekili.
Buyurun Sayın Denizli. (AK PARTİ
sıralarından alkışlar)
AK PARTİ GRUBU ADINA İLKNUR DENİZLİ
(İzmir) – Sayın Başkan, değerli milletvekilleri; Kalkınma Bakanlığı 2015 yılı
Bütçe Kanunu Tasarısı üzerine AK PARTİ Grubu adına söz almış bulunuyorum. Genel
Kurulu saygıyla selamlarım.
Kalkınma dediğimiz şey tek başına
rakamlarla ifade edilebilen bir şey değildir. Yaptığımız ve yapacağımız her
şeyin hedefi, bu ülkenin insanlarının mutluluğu ve huzurudur. Kalkınma
politikamız, istikrarlı ve toplumun bütün kesimlerinin, büyümenin, kalkınmanın
olumlu sonuçlarından pay aldığı ekonomik büyümeyi gözetmektedir. Kalkınma
politikamızı ülkemizin kaynaklarını ortaya çıkaracak ve var olan potansiyelimizi
verimli kullanacak biçimde belirliyoruz; sosyal devlet olmanın gereğini de
hiçbir zaman gözden kaçırmıyoruz.
Kalkınmaya dair Hükûmetimizin ve
partimizin hedefleri, diğer yandan da hukukun üstünlüğü, bilgi toplumu,
uluslararası rekabet gücü, insani gelişmişlik, çevrenin korunması ve
kaynakların sürdürülebilir kullanımı gibi unsurları da içermektedir.
Kalkınma Bakanlığımız, kalkınma
sürecinde, ülkemizin gelişme hedeflerini gerçekleştirme ve kaynaklarını verimli
bir biçimde kullanma ve nesiller arası hakkaniyeti sağlama hedefi doğrultusunda
önemli çabalar ortaya koymaktadır. Ülkemizin ekonomik ve sosyal potansiyelinin
mevcut ve gelecek nesillerin yaşam kalitesini ve refahını iyileştirmek üzere
kullanılmasına büyük önem verilmektedir.
2015 yılında, Bölgesel Gelişme Ulusal
Stratejisi, bölge planlarıyla bölgesel kalkınma eylem planları hazırlık
çalışmalarında son aşamaya gelinmiştir. Üniversitelerdeki araştırma
altyapılarının daha etkin kullanımı ve sürdürülebilirliğini sağlamak üzere
Kalkınma Bakanlığının koordinasyonunda hazırlanan 6550 sayılı Araştırma
Altyapılarının Desteklenmesine Dair Kanun da yürürlüğe girmiştir. 
Sayın Başkan, değerli milletvekilleri;
cumhuriyetimizin 100’üncü yıl ufkunu ortaya koyan ve 2014-2018 yıllarını
kapsayan Onuncu Kalkınma Planı’mız 2023 vizyonumuzla uyumludur ve 4 temel eksen
üzerine oturmuştur: Bunlardan ilki nitelikli insan, güçlü toplum. İkincisi yenilikçi
üretim, istikrarlı yüksek büyüme. Üçüncü eksen yaşanabilir mekânlar,
sürdürülebilir çevre. Dördüncüsü ve son eksen de kalkınma için uluslararası iş
birliğidir.
Türkiye’yi on iki yıldır yöneten bir
parti olarak sorumluluğumuz sadece bugünle sınırlı değildir. Halkımızın bize
gösterdiği güvenin, bize bu ülkenin geleceğini de doğru planlamak sorumluluğunu
yüklediğini biliyoruz ve hiç unutmuyoruz. Bu sebeple, Onuncu Kalkınma Planı
döneminde, plan dönemi sonunda cari gayrisafi yurt içi hasılanın 1,3 trilyon
dolara, kişi başına gelirinse 16 bin dolara ulaşmasını hedefliyoruz. Planlı
dönemin 4 milyon yeni istihdam yaratması, 2018 yılına gelindiğinde işsizlik
oranının yüzde 7,2 seviyesine gerilemesi, iş gücüne katılımın da, özellikle
kadınların iş gücüne katılmasıyla artırılmasını öngörüyoruz. Cari açığımızın
millî hasılaya oranının plan dönemi sonunda yüzde 5 seviyelerine de
gerilemesini öngörüyoruz. 2014 yılında Onuncu Kalkınma Planı’nda 25 adet
Öncelikli Dönüşüm Programı çerçevesinde Kalkınma Bakanlığı koordinatörlüğünde
oluşturulan taslak eylem planları da görüşülmektedir. Görüşmeleri tamamlanan 9
eylem planından oluşan ilk reform paketini 6 Kasım 2014’te açıkladık. Kalan 14
eylem planıyla ilgili de açıklamalarımız bundan sonra paketler hâlinde devam
edecektir. 
Sonuçta, yaşadığımız dünyada her bir
değişkenin birbiriyle yakın ilişki ve iletişim içinde olduğunu biliyoruz. Ülkemizin,
büyük ekonomilerin içine girdikçe bizim dışımızdaki ülkelerin yaşadıkları
ekonomik ve siyasi sıkıntı ve çalkantılardan da etkilenebileceğinin farkındayız
ama biz yolumuza bilinçli ve ısrarlı bir biçimde devam ediyoruz. 
Ben, Plan ve Bütçe Komisyonunda bu
bütçeye destek veren, bu bütçeyle ilgili katkı koyan bütün arkadaşlarıma
teşekkür ediyor, hepinize saygılar sunuyorum. (AK PARTİ sıralarından alkışlar) 
BAŞKAN – Teşekkür ediyorum.
Altıncı konuşmacı Yıldırım Mehmet
Ramazanoğlu, Kahramanmaraş Milletvekili. 
Buyurun Sayın Ramazanoğlu (AK PARTİ
sıralarından alkışlar)
AK PARTİ GRUBU ADINA YILDIRIM M.
RAMAZANOĞLU (Kahramanmaraş) – Teşekkür ederim Sayın Başkanım. 
Saygıdeğer milletvekilleri, Türkiye
İstatistik Kurumunun bütçesiyle ilgili olarak AK PARTİ Grubu adına konuşmak
üzere söz almış bulunuyorum. 
Türkiye İstatistik Kurumu, Kalkınma
Bakanlığımıza bağlı bilimsel ve teknik bir kurumdur. Genel nüfus sayımı, genel
tarım sayımı, genel sanayi ve iş yerleri sayımı, millî gelir tahminleri,
tüketici fiyatları endeksi, üretici fiyatları endeksi, enflasyon hesabı gibi
daha birçok konu kurumun temel görevleri arasındadır. 
TÜİK’in en önemli çalışması ise nüfus
sayımları üzerindedir. Bu sayede 2007 yılından beri Adrese Dayalı Nüfus Kayıt
Sistemi sayesinde artık sokağa çıkmanın yasak olduğu nüfus sayımlarına gerek
kalmamıştır. 2007 yılı ve sonrasında tüm nüfus sayım sonuçları artık sürekli
güncel tutulan Adrese Dayalı Nüfus Kayıt Sistemi veri tabanı üzerinden yalnız
yıllık değil, anlık olarak da tüm kamuoyuyla paylaşılabilmektedir. 
Bir başka önemli görev ise TÜİK
tarafından üstlenilen nüfus projeksiyonlarıdır. Bilindiği gibi nüfus
projeksiyonları geleceğimiz açısından son derece önemlidir. 2012 yılı Adrese
Dayalı Nüfus Kayıt Sistemi sonuçlarıyla Türkiye toplamı ve tüm illerin 2013 ila
2023 aralığındaki muhtemel nüfus değişimleri dikkate alınarak üretilen il
bazındaki projeksiyonlar ilk kez resmî makamlar tarafından kamuoyumuzla
paylaşılmıştır.
Bu arada, tabii, bizi bekleyen önemli
tehlikeler de mevcuttur. 2023 yılında Türkiye nüfusunun yarısı 34 yaşın
üzerinde olacaktır. Tabii, bu yaşlanma erkeklerimizde ve bayanlarımızda eş
zamanlı olarak cereyan ederken, bayanlarımızdaki yaşlanma süreci biraz daha
hızlı seyretmektedir. Mesela, şu anda 2012 itibarıyla yapılan çalışmalarda
erkeklerdeki ortalama yaş 29,5 iken, kadınlarımızda 30,6 ama bu 2075 yılında
erkeklerde 46 yaş, bayanlarda 48,7 yaş civarında olacaktır.
Bir başka örnek, İstanbul'un nüfusu
2023 yılında 16,6 milyon olacaktır ve sıralamada ilk 4 ilin sıralaması değişmeyecektir.
İstanbul, Ankara, İzmir ve Bursa illerimiz ilk 4’ü yine muhafaza etmeye devam
edecektir. Sinop ise 2023 yılında ortanca yaşı yani yaşlılık değeri en yüksek
ilimiz olacaktır. Sinop zaten şu anda da tüm illerimiz içerisinde ortalama yaş
itibarıyla en yaşlı ilimizi temsil etmektedir. 
Şöyle bir kısa sıralama yapacak olursak:
2012 yılı itibarıyla en yaşlı ilk 5 ilimiz Sinop, Çanakkale, Balıkesir,
Kastamonu ve Edirne iken, 2023 yılında en yaşlı ilk 5 ilimiz, yine başta Sinop
olmak üzere, 2 Çorum, 3 Giresun, 4 Kastamonu, 5 Zonguldak olacaktır. 
Değerli milletvekilleri, Şanlıurfa
2023’te yüzde 38,6’yla ülkemizdeki en genç nüfusu temsil eden ilimiz olacaktır.
Şu anda da Şanlıurfa 0-14 çocuk nüfus oranının en yüksek olduğu 2’nci il
konumundadır. Şu an itibarıyla yani 2012’deki değerlere bakarak bir sıralama
yaptığımızda, illerimizin genç nüfus oranlarına göre en genç ilimizden
başlayarak ilk 5 sıralama 1’inci Şırnak, 2’nci Şanlıurfa, 3’üncü Ağrı, 4’üncü
Siirt, 5’inci Muş illerimizdir. Fakat 2023 yılında bu sıralama şu şekilde
değişecektir: Yine en genç ilimizden başlayarak 2023 yılında 1’inci Şanlıurfa,
2’nci Ağrı, 3’üncü Şırnak, 4’üncü Muş ve 5’inci ise Siirt illerimiz olacaktır. 
Değerli milletvekilleri, Türkiye
nüfusunda yaşlı nüfus oranı 2023 yılında yüzde 10,2’ye yükselecektir, 2075’te
yaşlı nüfusun toplam nüfusa oranı ise yüzde 27,7’ye çıkacaktır. Türkiye
nüfusunun 2023 yılında yaklaşık 84 milyon, 2050 yılında ise zirveye ulaşarak 93
milyon ama ondan sonra azalarak 2075 yılında 89 milyon olması beklenmektedir
eğer trendimiz, doğum hızımız bu şekilde giderse. Tabii, şu anda dünyada
18’inci sırada olan Türkiye 2050’de 20’nci sıraya, 2075’te 24’üncü sıraya
düşecektir. İşte buna mâni olmak için 2050’de ortalama çocuk sayısı kadın
başına asgari 2,5 olursa 2075’te toplam nüfus 100 milyonun üzerinde
olabilecektir. Bu nedenle Saygıdeğer Cumhurbaşkanımızın özellikle her aileye 3
çocuk prensibinin ne kadar önemli bir ilke olduğunu bu vesileyle bir kere daha
vurgulamak istiyorum.
(Mikrofon otomatik cihaz tarafından
kapatıldı) 
YILDIRIM M. RAMAZANOĞLU (Devamla) –
Türkiye İstatistik Kurumumuzun ve Kalkınma Bakanlığımızın bütçelerinin hayırlı
uğurlu olmasını diliyorum, saygılar sunuyorum. (AK PARTİ sıralarından “Bravo”
sesleri, alkışlar) 
BAŞKAN –Teşekkür ediyorum.
Yedinci konuşmacı Abdulkadir Emin Önen,
Şanlıurfa Milletvekili.
Buyurun Sayın Önen. (AK PARTİ
sıralarından alkışlar) 
AK PARTİ GRUBU ADINA A. EMİN ÖNEN
(Şanlıurfa) – Sayın Başkan, değerli milletvekilleri; Kalkınma Bakanlığımıza
bağlı Güneydoğu Anadolu Projesi Bölge Kalkınma İdaresi Başkanlığının 2015 yılı
bütçesi üzerinde AK PARTİ Grubu adına söz aldım. Hepinizi saygıyla
selamlıyorum.
GAP, Güneydoğu Anadolu Bölgesi’nin
sahip olduğu kaynakları değerlendirerek bu bölgede yaşayan vatandaşlarımızın
gelir düzeyini ve yaşam kalitesini yükseltmeyi, ulusal düzeyde ekonomik
gelişmeyi, bölgeler arası farklılıkları gidermeyi ve sosyal istikrar
hedeflerine katkıda bulunmayı amaçlayan ve ülkemizi uluslararası alanda
markalaştıran çok sektörlü, sürdürülebilir, insani kalkınmaya dayalı
uluslararası alanda dikkatle izlenen entegre bir bölgesel kalkınma projesidir. 
Projenin uygulandığı 9 ilimizin yer
aldığı bölge yüz ölçümü ve nüfus bakımından ülkemizin yaklaşık yüzde 10’luk
bölümünü oluşturmaktadır. GAP bölgesinde üretim, doğal kaynaklar ve nüfus
birçok Avrupa ülkesinden daha fazladır. 
İktidarımız öncesinde ülkemizde “GAP”
denildiği zaman, sadece enerji ve sulama yatırımlarından oluşan bir altyapı
projesi akla gelmekteydi ancak bu düşünce AK PARTİ’nin iktidara gelmesiyle
birlikte değişmiştir. 2008 yılında, GAP Eylem Planı’yla bölgede
gerçekleştirilen bütün yatırımlar ve yaşanan gelişmeler gözden geçirilmiş;
GAP’ın ekonomik kalkınma, sosyal gelişmeyle birlikte başta sulama olmak üzere
temel altyapı yatırımlarını hızlandırarak büyük bir bölümünün tamamlanması
planlanmıştır. 
1990-2007 döneminde GAP yatırımlarının
toplam kamu yatırımları içindeki payı yılda ortalama yüzde 7 iken 2008 yılında
ilk defa yüzde 12 olmuştur Bu oran, 2008-2014 döneminde yaklaşık yüzde 12,5
olarak gerçekleşmiştir. 
Hükûmetimizce GAP bölgesi yatırımlarına
2013 yılında 5,2 milyar, 2014 yılında ise 4,8 milyar TL tahsis edilmiştir. 
Bütçesini görüştüğümüz Güneydoğu
Anadolu Projesi Bölge Kalkınma İdaresi Başkanlığının koordinasyonunda
yürütülen, her biri beş dakikaya sığmayacak faaliyetlerden bazı örnekler vermek
istiyorum.
Tarımsal sulamada devam eden projeler
tamamlanmış, 411.500 hektar alan sulamaya açılmış, 935 kilometre ana kanal
hizmete hazır hâle getirilmiş, yeni yatırımlar yapılmış ve 16 barajın yapımı tamamlanmıştır.

294 kilometre olan bölünmüş yol ağı
2.172 kilometreye ulaşmış, hava ve demir yolu altyapısı iyileştirilmiş,
tamamlanan ve devam eden yatırımlarla ulaşım altyapısı hayal edilenin çok daha
üzerine çıkarılmıştır.
Cazibe Merkezleri Programı uygulanmıştır.
KOBİ’lerin finansmanına erişimini kolaylaştıracak çalışmalar yapılmıştır.
Bölgenin zengin kültür varlıklarının korunması ve turizm amaçlı
değerlendirilmesine yönelik çalışmalar yürütülmüştür. 
Ağaçlandırma ve erozyon kontrolü
faaliyetleri çerçevesinde 2014 yılı içinde 2.450 hektar alanda ağaçlandırma,
772 hektar alanda erozyon kontrolü yapılmış, 9 milyon 250 bin fidan
üretilmiştir.
Tarımsal üretimde verimliliği artırarak
tarıma dayalı sanayi yapısının geliştirilmesi amacıyla destekler artırılmış ve
yeni tedbirler alınmıştır. Kırsal kalkınmayla yatırımların desteklenmesi
sağlanmış, organik tarım ve organik üretimi geliştirmek amacıyla üreticilere
yönelik çalışmalar yapılmıştır. Hayvancılığın gelişmesi çalışmaları yapılmış,
hibe destekleri verilmiştir. 
İnsan odaklı kamu yönetiminin birincil
önceliği olan eğitim ve sağlıkta bölgenin çehresi değiştirilmiş, 2008-2014
döneminde yaklaşık 20 bin yeni derslik yapılmış ve bölgede 9 ilin de
üniversiteye kavuşması sağlanmıştır.
Spor salonlarının yapımı tamamlanmış,
istihdam odaklı projeler hayata geçirilmiştir. 
Tarla İçi Geliştirme Hizmetleri Projesi
ve arazi toplulaştırma çalışmaları hız kazanmıştır. 
Yapımı devam eden organize sanayi
bölgeleri ve küçük sanayi siteleri tamamlanmış, yenilerinin yapımı hız kazanmış,
uygulamaya koyduğumuz yeni teşvik sistemiyle oluşturulan sinerji özel sektör
yatırımlarına yansımıştır.
Sayın Başkan, değerli milletvekilleri;
bu kısa özet de gösteriyor ki GAP, sadece enerji ve sulama yatırımlarından
oluşan bir altyapı projesi değil, ekonomik kalkınma ve sosyal gelişmeyi
kolaylaştırıcı yeni politikalara açık, bölgenin rekabet gücünü destekleyen,
yerel dinamikleri ve girişimleri harekete geçiren, toplumun her kesimine hitap
eden yatırımlardan oluşmaktadır. Bölgedeki yerel aktörlerin de söz sahibi
olduğu, uygulanan projeler ve gerçekleştirilen yatırımlar ile artık GAP
fiziksel altyapının yanında bilgiye dayalı altyapının da Hükûmetimiz döneminde
daha da geliştiği ve sisteme katkı sağladığı aşikârdır. 
Bu düşüncelerle, Güneydoğu Anadolu
Projesi Bölge Kalkınma İdaresi Başkanlığının 2015 yılı bütçesinin ülkemize
hayırlı olmasını diliyor, şahsım ve grubum adına hepinizi saygıyla
selamlıyorum. (AK PARTİ sıralarından alkışlar) 
BAŞKAN – Teşekkür ediyorum. 
Sekizinci konuşmacı Mustafa Bilici, Van
Milletvekili. 
Buyurun Sayın Bilici. (AK PARTİ
sıralarından alkışlar) 
AK PARTİ GRUBU ADINA MUSTAFA BİLİCİ
(Van) – Sayın Başkan, değerli milletvekilleri; 2015 Mali Yılı Bütçe Kanunu
Tasarısı DAP Başkanlığı üzerine AK PARTİ Grubu adına söz almış bulunmaktayım. Heyetinizi
saygıyla selamlıyorum. 
DAP İdaresi Başkanlığı 2011 yılında
kurulmuş özel bütçeli bir kuruluştur. İdarenin görevi, bölgenin kalkınmasını
hızlandıracak eylem planları hazırlamak, bunların uygulanmasını koordine etmek,
izlemek ve değerlendirmektir. Eylem planının hayata geçirilmesiyle ilgili,
bölgede yaşayan insanların gelir düzeylerinin artırılması, bölge içi ve
bölgeler arası gelişmişlik farklarının azaltılması ve bölgenin ulusal düzeydeki
ekonomik ve sosyal istikrar hedeflerine katkıda bulunulması hedeflenmektedir. 
DAP İdaresi yeni bir kurum olmasına
rağmen, son iki yıl içinde önemli altyapı proje çalışmalarına öncülük etmiştir.
Doğu Anadolu Bölgesi’nde özellikle hayvansal üretim, tarımsal üretim, bitkisel
üretim gibi avantajlı alanlarda altyapı geliştirme projeleri kapsamında 337
proje desteklenmiş, söz konusu projelere 107 milyonu aşan bir harcama
yapılmıştır. 2015 yılı yatırım bütçesinde ise bunların devamı ve yeni projeler
için yaklaşık 72 milyon TL ödenek planlanmıştır. Ulusal kaynakların en yüksek
ekonomik sosyal faydayı sağlayacak şekilde geliştirilmesi ve bölgeler arası
dengesizliklerin asgari düzeye indirilmesi kalkınma planlarımızın temel
amaçlarından biridir. 
Ülkemizin uzun dönemli kalkınma
hedeflerinde bölgesel gelişmenin yapısal bir politika alanı olarak öne çıkması
AK PARTİ hükûmetlerimiz döneminde gerçekleştirilmiştir. Bölgede son yıllarda
yapısal reformlarla DAP İdaresi ve DAKA gibi uzman kadrolara sahip kurumlar
kurulmuş ve kalkınmada öncelikli müdahale alanları tespit edilerek eylem
planları hazırlanmıştır. Bunlarla birlikte, KÖYDES, BELDES ve SODES gibi
projelerle bölgenin altyapısı güçlendirilmiştir.
2012 yılında uygulamaya başlanan yeni
teşvik sisteminin bölgesel gelişmişlik farklılıklarının dikkate alınarak
hazırlanması altıncı bölge kapsamında olan Doğu Anadolu’nun birçok iline
pozitif ayrımcılık sağlamıştır. Ülke genelinde daha dengeli bir yerleşme
düzeninin sağlanması ve göçün kademeli olarak yönlendirilebilmesi amacıyla 12
ilde Cazibe Merkezlerini Destekleme Projesi uygulanmaya başlanmıştır.
Değerli milletvekilleri, bölgeler arası
dengesizliği giderebilecek en temel, en etkin araçların başında kamu
yatırımları gelmektedir. AK PARTİ hükûmetlerimiz döneminde son on iki yılda
artış gösteren kamu yatırımları bölgeyi olumlu etkilemiştir. Doğu ve Güneydoğu
Anadolu Bölgelerinin toplam yatırım programından aldığı pay 2002 yılında yüzde
7’yken bu rakam 2014 yılında yüzde 14’lere kadar çıkarılmıştır. 
Kurucu Genel Başkanımız ve Cumhurbaşkanımızın
başlattığı ve Hükûmetimiz tarafından kararlılıkla devam ettirilen çözüm
sürecinin nihayete ermesiyle birlikte bölgede özel sektör yatırımlarının da
artacağına inanıyoruz.
Değerli arkadaşlar, “Sermaye ürkektir.”
derler. Nerede istikrar varsa oraya gider, nerede karışıklık ve risk varsa oradan
kaçar. Bu nedenle, Türkiye'nin en yoksul kentlerini barındıran Doğu Anadolu
Bölgesi’nin makûs talihi çözüm sürecine bağlıdır. Bölgeye verilebilecek en
büyük teşvik huzur ve güven ortamıdır. Biliyoruz ki, Türkiye barışı doğunun
enerjisini artıracak, kalkınmasını hızlandıracaktır.
Değerli milletvekilleri, AK PARTİ’nin
başlattığı bölgesel kalkınma hamlesiyle son dört yılda Van’da yapılanlara da
kısaca değinmek istiyorum. Cazibe Merkezleri Destekleme Programı kapsamında
Van’da çok prestijli projeler gerçekleştirdik. Kış turizmine olanak sağlamak
amacıyla Abalı Kayak Tesislerini kurduk. Van Gölü’nde turizmi canlandırmak
amacıyla 2 adet deniz otobüsü aldık. Edremit ilçemizde yat limanı yaparak yat
turizminin önünü açtık. Modern bir fuar ve kongre merkezi yaptık. İlimizde
dünyada bir ilk olan Urartu Müzesi’ni inşa ediyoruz. 
Van’da imalat sanayisinin gelişmesi
amacıyla tekstil kent kuruyoruz. Projeyle Van’da sermaye birikimini sağlamak ve
tekstil sektörünü geliştirmek istiyoruz. Yatırım tamamlandığında yaklaşık 5.500
kişiye yeni iş imkânı sağlamak temel hedefimizdir.
Bütün bu projelerin hayata geçmesinde
katkısı olan Kalkınma Bakanımız Sayın Cevdet Yılmaz’a ve hükûmetlerimize
teşekkür eder, 2015 yılı bütçesinin ülkemize, milletimize hayırlar getirmesini
temenni ederim. (AK PARTİ sıralarından alkışlar) 
BAŞKAN – Dokuzuncu konuşmacı İlhan
Yerlikaya, Konya Milletvekili.
Buyurun Sayın Yerlikaya. (AK PARTİ
sıralarından alkışlar) 
AK PARTİ GRUBU ADINA İLHAN YERLİKAYA
(Konya) – Teşekkür ediyorum Sayın Başkanım. 
Sayın Başkan, değerli milletvekilleri;
2015 Yılı Merkezi Yönetim Bütçe Kanunu Kalkınma Bakanlığı KOP Bölge Kalkınma
İdaresi Başkanlığının bütçesi üzerine söz almış bulunmaktayım. Hepinizi
saygıyla selamlıyorum.
Sözlerimin başında, Kayseri
Milletvekilimiz ve Grup Başkan Vekilimiz Sayın Mustafa Elitaş’ın ağabeyi Ahmet
Elitaş vefat etmiştir, merhuma Allah’tan rahmet, ailesine ve yakınlarına da
sabırlar diliyorum.
Sayın Başkan, değerli milletvekilleri;
KOP Bölge Kalkınma İdaresi Başkanlığı 2011 yılında kurulmuş yeni bir
kuruluştur. Başkanlık Aksaray, Karaman, Konya ve Niğde illerinden oluşan KOP
bölgesinde kalkınmaya yönelik yatırımların ve projelerin gerektirdiği
hizmetlerin yerine getirilmesi ve bölgenin kalkınmasını hızlandırmak amacıyla
bir eylem planı hazırlayarak uygulamaya sokmuştur. Eylem planının içerisinde
birçok unsurlar vardır ancak ona geçmeden önce, Başkanlığın görev alanı
içerisindeki illerden ve bölgelerden bahsedeyim isterseniz; 4 il, 50 ilçe, 263
belde ve 102 köy bulunmaktadır.
Sayın Başkan, değerli milletvekilleri;
bölgeler bazında yapılacak yatırımların daha planlı, koordineli ve hızlı bir
şekilde yürütülebilmesini sağlamak üzere GAP, DAP ve DOKAP eylem planlarının
yanında KOP bölgesinin gelişme potansiyelini ve bölgenin kalkınma hızını
artırmak amacıyla KOP Eylem Planı hazırlıklarına 2012 yılı itibarıyla
başlandığını söyleyebiliriz. 
KOP Eylem Planı, bölgede kamu sektörü
tarafından yapılacak program ve projelerin tespit edilmiş olan stratejik
hedeflere göre biçimlendirilerek planlandığı entegre bir kamu yatırımları
paketi olacaktır. 
KOP Eylem Planı 5 temel eksenden
oluşmaktadır. Bu eksenler, toprak ve su kaynaklarının sürdürülebilir kullanımı,
ekonomik yapının güçlendirilmesi, altyapının geliştirilmesi ve kentleşme,
beşeri ve sosyal yapının güçlendirilmesi, kurumsal kapasitenin geliştirilmesi
olarak belirlenmiştir. 
Eylem planı, “tarımda değişim, bölgede
dönüşüm” yaklaşımıyla hazırlanmıştır. Bu anlayış çerçevesinde, arazi
toplulaştırılması, tarımsal altyapı ve üstyapı çalışmaları ile birlikte
sürdürülebilir kırsal kalkınma, kırsalı da dikkate alan yenilikçi kentleşme,
yenilenebilir enerji ve demir yolları temelinde, hızlı ve güvenli ulaşım
altyapısı da KOP Eylem Planı’nın odağında yer alacaktır. 
Bu plan, KOP bölgesi için ilk resmî
kalkınma planı olacaktır. Bu bakımdan tarihî değeri bulunan bu planda, başta
Sayın Cumhurbaşkanımız ve Sayın Başbakanımız olmak üzere tüm emeği geçenlere
teşekkürlerimizi arz ediyoruz. 
Sayın Başkan, değerli milletvekilleri;
bu çalışmalar kapsamında idare Konya Büyükşehir Belediyesi ve Aksaray, Karaman,
Niğde il özel idareleri ile iş birliği içinde KOP Küçük Ölçekli Sulama İşleri
Programı’nı da yürütmektedir. Anılan program kapsamında, son dört yılda
yaklaşık 263,2 milyon Türk lirası ödenek kullanılarak suyun tasarruflu kullanılmasına
imkân sağlayan basınçlı sulama sistemlerinin yaygınlaştırıldığı 423 tane proje
gerçekleştirilmiştir. Bu projelerle bölgede yaklaşık 464 milyon Türk lirası net
gelir artışı elde edilmiştir. Proje, yatırım bedelini şu anda bile fazlasıyla
karşılamıştır. İdare, ayrıca, bölgenin kalkınma potansiyelinin tespiti ve
geliştirilmesine yönelik olarak Turizm Master Planı, kültür varlıklarının
envanteri, göç hareketleri ve nedenlerinin incelenmesi, Tarımsal Eğitim ve
Yatırım Projesi gibi KOP bölgesi için kritik birçok alanda çalışmalar
gerçekleştirilmektedir. 
Sayın Başkan, değerli milletvekilleri;
KOP İdaresi öncülüğü ve koordinasyonunda Aksaray, Karaman, Konya ve Niğde
illerinde eğitim veren 7 üniversiteyi bir araya getiren KOP Bölgesi
Üniversiteler Birliği kurulmuştur.
Sayın Başkan, değerli milletvekilleri;
KOP Eylem Planıyla artış göstermesi beklenen KOP bölgesi kamu yatırımları 1,4
milyar TL’ye ulaşmıştır. KOP kapsamında yapılan baraj, mavi tünel ve benzeri
yatırımlar, 413 milyon metreküp suyla yaklaşık 65 hektar alan sulanmaktadır.
Yine, mavi tüneli de buraya kattığımızda KOP bölgesinde çok aktif bir şekilde,
hızlı bir şekilde değer artışı olmaya başlamıştır ve KOP İdaresi aktif bir
şekilde çalışmaya başlamıştır.
2015 yılı merkezi yönetim bütçesinin ve
KOP İdaresi bütçesinin hayırlı olmasını diliyor ve yüce heyetinizi saygıyla
selamlıyorum.
Aynı zamanda yüce heyetinizi 17 Aralık
Şebiarus törenlerine de davet etmek istiyorum.
Saygılar sunuyorum. (AK PARTİ
sıralarından alkışlar) 
BAŞKAN – Teşekkür ediyorum.
Onuncu konuşmacı Nusret Bayraktar, Rize
Milletvekili.
Buyurun Sayın Bayraktar. (AK PARTİ
sıralarından alkışlar) 
AK PARTİ GRUBU ADINA NUSRET BAYRAKTAR
(Rize) – Sayın Başkan, sayın milletvekilleri; Doğu Karadeniz Projesi Bölge
Kalkınma İdaresi Başkanlığı bütçesi üzerine AK PARTİ Grubu adına söz almış
bulunuyorum. Bu vesileyle sizleri ve aziz milletimizi saygıyla selamlıyor,
bütçemizin hayırlara vesile olmasını Yüce Allah’tan temenni ediyorum.
Ülkemizin genel ve bölgesel tarihî,
coğrafi, stratejik ve turistik özellikleri göz önüne alındığında, bölgesel
kalkınmaların ve gelişimin sağlanması adına alternatif turizm potansiyelleri ve
turizm odaklı kalkınma projeleri ele alınmış; yeşilin her tonuna sahip
vadileri, yaylaları, dağları, krater gölleri, termal özellikli kaplıcaları,
denizi, hareketli ve güler yüzlü insan kaynaklarıyla öne çıkan Doğu Karadeniz
Bölgesi için önce Ordu, Giresun, Trabzon, Gümüşhane ve Rize’yi kapsayan, sonra
ilave edilen 3 il, Samsun, Bayburt ve Artvin’le birlikte 8 ili kapsayan Doğu
Karadeniz Turizm Master Planı hazırlanmıştır. Turizm odaklı kalkınma planının
süratle uygulanması ve öncelikli altyapı yatırımı için de üst kotlardan geçen,
çevreyi ve doğayı olumsuz etkilemeyecek nitelikte Samsun’dan başlayıp Artvin
Sarp sınır kapısına kadar giden, yaylaları bağlayan Yeşil Yol Projesi’ne
başlanmıştır. 
Turizm Bakanlığının koordinasyonunda
başlayan bu projenin uygulanmasında, birçok bakanlığın müdahil olması sebebiyle
genel koordinasyonunun sağlanması için ve bölgesel kalkınma açısından önem arz
ettiğini gördüğümüz Kalkınma Bakanlığına bağlı tüzel kişiliği haiz merkezî bir
kamu kuruluşu olarak Doğu Karadeniz Projesi Bölge Kalkınma İdaresi Başkanlığı
2011 tarihinde kurulmuş ve Mayıs 2012 tarihinde faaliyetlerine başlamıştır.
9 ana başlıklı görevlerin yanı sıra
öncelikli olarak DOKAP Eylem Planı kapsamında çalışmalar yoğunlaştırılmış ve en
önemli birincil görev olarak sorumlu olduğu DOKAP bölgesinin gelişimini
sağlayacak olan eylem planı hazırlanmıştır. Bu kapsamda katılımcılık esas olan
ve bizzat proje sahasından gelen verilerin baz alındığı DOKAP Eylem Planı
çalışmaları son aşamaya getirilip bitirilmiştir. DOKAP Eylem Planı hazırlık
sürecinde bölge özelliklerini dikkate alan, koruma kullanma dengesini gözeten,
katılımcı, ulusal planlara uyum gösteren, insan odaklı, sürdürülebilir kalkınma
hedeflerine uygun olan metotlar kullanılmıştır. Bu kapsamda gerek iller bazında
gerekse de merkezî kuruluşlar bazında ulusal düzeyde birçok toplantılar
yapılmış, çalıştaylar, paneller ve bölge ziyaretleri gerçekleştirilmiştir. 
DOKAP Eylem
Planı kapsamında 5 önemli eylem ana eksen, 20 alt eksen, 128 ana eylem ve 325
alt eylem tasarlanmıştır. Bütçeye baktığımız zaman, 2012’den bu yana tahsis
edilen cari bütçe 16 milyon 599 bin, yatırım bütçesiyse 138 milyon 200 bin TL olmuştur.
İhale aşamasındaki usul ve esasların tespitindeki süre kaybı, yatırımların yaz
aylarındaki ihale şartlarına getirmiş ve üst kotlardan yapılan yolların kış
mevsimine yaklaşması ve üç aylık bir çalışma süreci dolayısıyla bütçeler
zamanında kullanılamamış. İnşallah bundan sonra buna hız verilerek bu süreci
hızlandıracağız. Yeşil Yol hattı hakkında hiçbir şey yapılmadığını iddia eden
değerli milletvekilimiz, kendileri burada yok, 1.320 kilometre ana hatlı
birinci etap; kılıç yolları ise 1.220 kilometre, toplam 2.542 kilometrelik
Yeşil Yol’un şu ana kadar 487,27 kilometresi iyileştirilmiş veyahut yeniden
yapılmıştır. Yeşil Yol çalışmalarında takip edilen ana prensip koruma kullanma
dengesi. Doğayı ve çevreyi koruma, proje kapsamında çok zaruri olarak bir
bağlantı noktasının yapımına ihtiyaç duyulmadığı müddetçe yeni yol yapımına
gidilmemesi esastır. Yapılan iş, var olan yolların iyileştirilmesi ve önemli
turizm destinasyonları arasındaki ulaşımın olmadığı bölümlerine yeni ulaşım
hatlarının ilave edilmesi ana prensiptir. Diğer projeler, yapılan çalışmaların
arasında eğitim ve araştırma çalışmaları, Turizm Master Planı’nda yer alan
Yeşil Yol’un standartlarının belirlenmesi ve diğer çalışmalar.
Süremizin çok az olduğu malumunuz.
Projemizin ve bütçemizin hayırlara vesile olmasını Allah’tan temenni ediyor,
emeği ve katkısı olanlara teşekkür ediyor, hepinizi saygıyla selamlıyorum. (AK
PARTİ sıralarından alkışlar)
BAŞKAN – Teşekkür ediyorum.
On birinci konuşmacı Tülay Babuşcu,
Balıkesir Milletvekili.
Buyurun Sayın Babuşcu. (AK PARTİ
sıralarından alkışlar)
AK PARTİ GRUBU ADINA TÜLAY BABUŞCU
(Balıkesir) – Sayın Başkan, değerli milletvekilleri; 2015 Mali Yılı Bütçe Kanunu
Tasarısı’nın Ulaştırma, Denizcilik ve Haberleşme Bakanlığı bütçesi üzerine
grubum adına söz almış bulunuyorum. Yüce heyetinizi saygıyla selamlıyorum.
Bir zamanların Türkiye’sinde insanların
gözünde büyüyen toprak yollar, bugün yerini gelişmiş dünya standartlarındaki
yol ağına bıraktı. Otoyollar dâhil 6.101 kilometre olarak devraldığımız çok
şeritli kara yolları ağına 2014 yılı Eylül ayı sonu itibarıyla 17.421 kilometre
ilave ederek, 23.522 kilometreye çıkarttık. 
Ankara-Eskişehir-İstanbul ve
Ankara-Konya yüksek hızlı demir yolu hatları da hizmete açıldı. Asya ile
Avrupa’yı denizin altından demir yoluyla birbirine bağlayan, asırlık bir hayal
olan Marmaray Projesi’ni hayata geçirdik. 
Bugün, ülkenin her kesiminden insan
hava yoluyla seyahat edebiliyor. Aktif havalimanı sayısı 26’dan 53’e
çıkartıldı. İstanbul Atatürk Havalimanı, bugün itibarıyla, hava ulaşımında
bağlanabilirlik artışıyla dünyada 2’nci konuma ulaştı. 
Denizcilik sektöründe de gemi inşa
sanayisinde büyük adımlar atıldı. Ülkemiz, toplam gemi sayısı bakımından 30
ülke arasında 6’ncı sırada yer almaktadır.
Bilgi ve iletişim teknolojisi alanında dev
hamleler yapıldı. Geniş bant abone sayısı neredeyse sıfır düzeyinden alınıp
39,79 milyona ulaştı. Ülkemiz, hizmet kullanımında Avrupa'da 5’inci sıraya
yükseldi. Fiber altyapı yatırımlarında büyük ilerlemeler kaydedildi. 27,9
milyon olan mobil telefon abone sayısı bugün itibarıyla 71,9 milyona
ulaştırıldı.
Yürütülen çalışmalardan millî uydu,
millî bölgesel uçak, millî yüksek hızlı tren, millî vagon, millî sinyalizasyon
projeleri, bugün, ülkemizde millî üretimle ilgili yapılan gelişmelerdendir.
Bu doğrultuda, Türkiye, gelecek
vizyonuna emin adımlarla ilerlemektedir. 2023 yılına kadar ise ülkemizde toplam
yol ağı 70 bin kilometreye, bölünmüş yol uzunluğu 36.500 kilometreye ulaşacak
ve böylece bütün iller bölünmüş yolla birbirine bağlanacaktır. Yürütülen çalışmalarda
otoyol uzunluğu 8 bin kilometreye çıkartılacaktır. Toplam demir yolu ağı ise 25
bin kilometreye çıkartılacak, hattın tamamının sinyalli ve elektrikli olması
sağlanacaktır. Yüksek hızlı ve hızlı hat uzunluğu 12 bin kilometreye
çıkartılacaktır.
Şu anda çalışmaları aralıksız devam
eden, 19 Nisan 2014 tarihinde yapım işlemlerine başlanılan ve dördüncü bir
köprü niteliğinde hizmet verecek olan Avrasya Tüneli ile 2015 yılında hizmete
geçmesi planlanan, İstanbul’un ağır taşıt ve transit trafik yükünü çekecek olan
Yavuz Sultan Selim Köprüsü ile İstanbul-İzmir arasındaki mesafeyi üç buçuk
saate düşürecek, İstanbul-İzmir otoyolu ve dünyanın en uzun asma köprüsü olacak
olan Körfez geçişi ve 2015 yılında tamamlanacak olan, yine dünyanın 2’nci büyük
çift tüp tüneli özelliği taşıyacak olan 14,7 kilometreyle Ovit ve 2016’da
hizmete sunulacak olan Sabuncubeli Tüneli ile bittiğinde yılda 150 milyon yolcu
kapasitesiyle hizmet verecek olan ve Frankfurt’a rakip gösterilen İstanbul yeni
havalimanıyla hizmetlerimiz devam edecektir. 
Yeni Türkiye yolunda güç ve
istikrarımızın devamı için 2015 Ulaştırma, Denizcilik ve Haberleşme Bakanlığı
bütçesinin ve 2015 yılı bütçemizin hayırlar getirmesini diliyor, Genel Kurulu
saygıyla selamlıyorum. (AK PARTİ sıralarından alkışlar) 
BAŞKAN – Teşekkür ediyorum. 
On ikinci konuşmacı Feramuz Üstün,
Gümüşhane Milletvekili. 
Buyurun Sayın Üstün. (AK PARTİ
sıralarından alkışlar) 
AK PARTİ GRUBU
ADINA FERAMUZ ÜSTÜN (Gümüşhane) – Sayın Başkanım, kıymetli milletvekili
arkadaşlarım; hepinizi saygıyla selamlıyorum. 
Ulaştırma,
Denizcilik ve Haberleşme Bakanlığının 2015 yılı bütçesi hakkında AK PARTİ adına
söz almış bulunmaktayım. Sözlerimin başında, 2015 yılı bütçemizin hayırlı
uğurlu olmasını temenni ediyorum. 
Ulaştırma
Bakanlığımızın bütçesi belki de iktidarıyla muhalefetiyle toplumun her kesimini
birinci elden ilgilendiren ve bir o kadar da memnuniyet oluşturan bir bütçedir.
Bunun için ben daha hemen sözlerimin başında bundan önceki dönem görev yapan
Bakanımıza teşekkür ediyorum. Bunun arkasından Bakanlığa yeni gelen Lütfi Elvan
Bakanımıza, aldığı bayrağı çok daha hızlı bir şekilde ilerleten Bakanımıza
teşekkür ediyorum. Gerek yapılan uluslararası yatırımlar gerekse uluslararası
dikkat çeken büyük vizyon projeleri, ülkenin önünü açacak büyük projeler
gerekse bölgemizde, ülkemizde yapılan yatırımlar, her birisi hakikaten
milletimizin iftihar vesilesi olan projelerdir. Bu sayın bakanlarımız gelecekte
hep hayırla yâd edilecektir. 
Ben İstanbul’a
şu anda her gidişimde o otobanın mimarı rahmetli Özal’ı hep rahmetle yâd
ediyorum ki azıcık eli vicdanında olan herkesin yapacağı şeydir. Eli vicdanında
olan herkesin o yoldan geçerken rahmetli Özal’a dua ettiğini düşünürüm. Onun
için sayın bakanlarımız da gelecekte bu şekilde yâd edilecektir. Ülkenin dört bir
tarafını demir yollarıyla, kara yollarıyla, duble yollarla, birbirine daha
hızlı kavuşabilecekleri tünellerle çok daha rahat kavuşturabilecekleri bir hâl
aldırdıkları için onlara şükran sunacağız, dua edeceğiz her zaman. 
Bunun yanında,
dünyanın en büyük havaalanı Türkiye’de yapılacak. Marmaray Projesi’ni
biliyoruz, hepimizin iftihar vesilesidir. Hava yolları belli bir süre öncesine
kadar zengin yoluydu, çok da fazla kimseyle karşılaşamazdık çünkü kullanmazdık
hiçbir zaman; Anadolu’nun insanı çok da hava yollarını kullanmazdı. Ama artık
otobüs terminallerinden daha fazla çalışan bir hava yolu şirketimiz oldu. 
Demir
yollarındaki gelişmeyi biliyoruz. Ülkenin içerisinde Ankara-İstanbul,
Ankara-Bursa, Ankara-Eskişehir, Ankara-Konya, Ankara-Sivas-Kars ve hatta daha
dışarı çıkacak, Türk cumhuriyetlerini belki bağlayacak, Bakü-Tiflis. Bütün bu
projelerimiz… Artık bütün şehirlerimiz kendi ilinden geçebilecek hızlı tren
projelerinin peşinde, bunun takibinde. Onun için, çıta çok yükselmiştir
hakikaten, özellikle ulaştırmayla ilgili konularda çok yükselmiştir. Biz hava
yoluyla ilgili, demir yoluyla ilgili söylediklerimizi…
Kara yollarıyla
ilgili duble yollarımızı söylerken, hakikaten, belki tarihimizin en yüksek kara
yolu yatırımlarının yapıldığı, en fazla kara yolu yatırımlarının, duble
yolların yapıldığı bir yılı yaşıyoruz.
Benim kendi bölgemde, Bayburt,
Gümüşhane’yle alakalı projeler vardır, yüzyıllardır hakikaten her seçim öncesi
siyasetçilerin vaatlerini süsler; işte, Kop Tüneli, Zigana Tüneli, Salmankaş
Tüneli, Gümüşhane’nin çevre yolu. Bunlar milyar TL’lik projelerdir. Bunlar
lafla yapılacak projeler değildir hakikaten. Kop Tüneli önümüzdeki yıl açılacak
büyük ihtimalle. Salmankaş Tüneli açılacak. Zigana Tüneli ihale aşamasına
geldi, yakında ihalesi yapılacak.
İLHAN DEMİRÖZ (Bursa) – Tamam,
Bayburt’a bir şey kalmadı.
FERAMUZ ÜSTÜN (Devamla) – Bayburt’un
Kop Tüneli. 
MUSA ÇAM (İzmir) – Kelkit’e bir şey var
mı, Kelkit’e?
FERAMUZ ÜSTÜN (Devamla) – Hepsi de var,
bunların hepsi beraber. Yapılacak yatırımlarımızla, özellikle Gümüşhane’den,
Erzurum’dan, Erzincan’dan kalktığımız zaman iki saatin içerisinde Trabzon’a,
sahile varılacak, sahile ulaşılacak. 
Kelkit’te de var. Bütün tünellerimiz
Kelkit’ten, Şiran ilçemizden… 
Eksik kalan işlerimiz yok mu? Bunların
hepsi var ama sayın bakanlarımız sağ olsunlar, bölgemizden, ilimizden gelen
talepleri yakinen takip ediyorlar.
Ben, 2015 yılı bütçemizin hayırlara
vesile olmasını diliyorum, hayırlı olmasını diliyorum. Bütün bakanlıklarımızın
bütçelerinin olduğu gibi Ulaştırma Bakanlığımızın da inşallah…
BEDRETTİN YILDIRIM (Bursa) –
Bayburt’tan da bahset.
FERAMUZ ÜSTÜN (Devamla) – Bayburt’tan
bahsettik. Kop Tüneli Bayburt’undur. Senin bilmen lazım Bedrettin Ağabey. Tamam
mı? 
Dolayısıyla, Bayburt’umuza da,
Gümüşhane’mize de, bütün ülkemize de hayırlı olmasını diliyorum, hepinize
saygılar sunuyorum.
Sağ olun. (AK PARTİ sıralarından
alkışlar)
BAŞKAN – Teşekkür ediyorum.
On üçüncü konuşmacı Hamza Dağ, İzmir
Milletvekili.
Buyurun Sayın Dağ. (AK PARTİ
sıralarından alkışlar)
AK PARTİ GRUBU ADINA HAMZA DAĞ (İzmir)
– Sayın Başkan, değerli milletvekilleri; Karayolları Genel Müdürlüğü 2015 yılı bütçesi
üzerine Adalet ve Kalkınma Partisi Grubu adına söz almış bulunmaktayım. Bu
vesileyle yüce Meclisimizi saygıyla selamlıyorum. 
Ulaşım hizmetine olan talep sosyal,
kültürel ve ekonomik aktiviteler sonucu oluşur. Ulaşım altyapı ihtiyacı ise bu
talebe bağlı olarak gelişir ve büyür. Son on üç yılda hızlı bir büyüme ivmesi
yakalayan ve zenginleşen ülkemizde de yolcu ve yük taşıma talebinde ciddi bir
artış meydana gelmiştir. Yolcu ve yük taşıma talebinin güvenli, konforlu ve
zamanında karşılanma talebi her geçen gün daha da artmaktadır. 21’inci yüzyıl
dünyasında kara yolu, demir yolu, deniz yolu ve hava yolu gelişmekte olan ve
gelişmiş ülkeler için dengeli, sürdürülebilir ve rasyonel bir kalkınma için
büyük bir önem taşımaktadır. 
Kara yolu yatırımlarının kamu
hizmetleri arasında sosyal, kültürel, ticari, ekonomik ve pek çok boyutta
önemli etkisi vardır. Kara yolu yatırımlarının etkinliği diğer sektörlerin de
etkin ve verimli olmasını sağlamaktadır. Üretim ve istihdamın artırılması,
üretim maliyetinin düşürülmesi, tüm sektörlerde verimliliğin artırılması,
eğitim, sağlık ve turizm amaçlı seyahat talebinin karşılanması, millî gelirin
ülke sathına dengeli dağılımı, alınan vergiler yoluyla ulusal bütçeye olan mali
katkılar kara yollarının sağladığı sosyal ve ekonomik faydalardandır. Ayrıca
yol yapımının ekonomiye olan doğrudan veya dolaylı etkileri, arazi kullanımı ve
bölgesel gelişmekte olan etkiler, iş ve sosyal amaçlı taşımacılık talebinin
karşılanması da kara yollarının sağladığı önemli faydalardandır. 
Sayın Başkan, değerli milletvekilleri;
ülkemizin kara yolu ağı son on iki yıl içinde gerçekleştirilen 110 milyar
TL’nin üzerindeki yatırımla iyi bir noktaya gelmiştir. İktidara geldiğimizde
6.101 olan bölünmüş yol miktarı bugün 17.421 kilometre eklenerek 23.522
kilometreye ulaşmıştır. Yani, son on iki yılda yapılan bölünmüş yol miktarı, cumhuriyet
tarihinde yani seksen yılda yapılanın yüzde 285 daha fazlasıdır.
Bölünmüş yol yapımı, zaman ve yakıt
tasarrufu açısından büyük katkı sağlamıştır. Aynı zamanda, insan odaklı ulaşım
sistemi düşüncesinin somut örneği olarak trafik kazalarında 100 milyon
yolcu/kilometre baz alındığında, ölüm oranı 2003 yılında 5,72 iken şu anda bu
rakam 2,33’tür, inşallah daha gerilere de inecektir. Ancak Türkiye’nin hem 2023
hem de 2053 hedefleri göz önünde bulundurulursa kara yoluna yapılan
yatırımların artarak devam etmesi de gerekmektedir. 
Seçim bölgem olması sebebiyle
bahsetmeden geçemeyeceğim bir husus, İzmir-İstanbul Otoyol Projesi. Cumhuriyet
tarihinin en büyük kara yolu projelerinin başında gelmektedir. 433 kilometre
uzunluğunda olacak olan ve dünyanın en büyük 4’üncü asma köprüsünü oluşturacak
olan bu proje, inşallah 2017 yılında ülkemize kazandırılacak ve hizmete
girecektir.
ALİ UZUNIRMAK (Aydın) – Ya, borçlanarak,
yap-işlet-devretle yapılan şeylerdir. Bırakın bunları ya. 
HAMZA DAĞ (Devamla) – Eskiden bu ülkede
koalisyon hükûmetleri kurulurken Ulaştırma Bakanlığı paylaşılamazdı. Çok daha
fazla hizmet yapmak için değil, niçin yapıldığını sayın kamuoyu fazlasıyla
bilmektedir. 
ALİ UZUNIRMAK (Aydın) –
Yap-işlet-devretle yapılan şeyler hepsi bunların. Bunları boş verin. 
HAMZA DAĞ (Devamla) – Evet, bugün yatıp
kalkıp bize iftira atanlara, cumhuriyet tarihinin en başarılı iktidarını
mesnetsiz ve tutarsız iddialarla suçlayanlara verilebilecek en güzel cevap,
herhâlde son on iki yılda ortaya koyulan icraatlardır. Rabb’ime çok şükür ki bu
millet bizi, yaptığımız bölünmüş yollarla, hızlı trenlerle, hava yolunu halkın
yolu yapmamızla anacaktır. Biz bu yola çıktığımızda milletimize bir söz
vermiştik, “On yılda 15 bin kilometre duble yol yapacağız.” demiştik. Çok şükür
ki bu hedefimize ulaştık ama biz hiçbir zaman başarılarımızla mağrur olmadık.
Kendimize yeni hedefler koyarak milletimize hizmet etme yolunda devam ettik.
Allah’ın izniyle ülkemizi cumhuriyetimizin 100’üncü yılı olan 2023’e taşıyacak
ve 2023’te 8 bin kilometresi otoyol olmak üzere, 37 bin kilometre duble yolu
milletimize kazandıracağız.
Bu hedeflerimize ulaşma noktasında bize
güvenen ve her daim destek olan yüce milletimize şükranlarımızı sunuyor, 2015
bütçemizin hayırlara vesile olmasını diliyorum.
Saygılar. (AK PARTİ sıralarından alkışlar)

BAŞKAN – Teşekkür ediyorum.
On dördüncü konuşmacı Mustafa Öztürk,
Bursa Milletvekili.
Buyurun Sayın Öztürk. (AK PARTİ
sıralarından alkışlar) 
AK PARTİ GRUBU ADINA MUSTAFA ÖZTÜRK
(Bursa) – Sayın Başkanım, değerli milletvekilleri; 2015 bütçe görüşmelerinin
dördüncü turunda, Bilgi Teknolojileri ve İletişim Kurumu bütçesi hakkında AK
PARTİ Grubumuz adına söz almış bulunmaktayım. Genel Kurulu saygıyla
selamlıyorum.
AK PARTİ hükûmetleri olarak hazırlamış
olduğumuz millî bütçelere 13’üncüsünü eklemenin mutluluğunu yaşıyoruz.
Öncelikle, bütçemizin milletimize, ülkemize, ülkemiz dışında yaşayan
soydaşlarımıza, akraba topluluklarımıza ve vatandaşlarımıza hayırlı olmasını
temenni ediyorum.
Bilgi Teknolojileri ve İletişim Kurumu,
biliyorsunuz, sabit ve mobil telefon haberleşme hizmetleri, geniş bant erişim
hizmetleri, İnternet, kablolu TV, uydu hizmetleri, posta hizmetleri gibi birçok
alanda düzenleme, denetleme, yetkilendirme ve uzlaştırma görevlerini yerine
getirmektedir.
Günümüzün en hızlı gelişen, değişen teknolojilerinden
bir tanesi de bilgi teknolojileri ve iletişimdir. E-devlet, e-ticaret, e-okul,
e-kütüphane, e-medya gibi İnternet ortamındaki uygulamaların çok yaygınlaştığı,
öneminin arttığı bir dönemden geçiyoruz. Bütün bunların ve sektörün düzenleyicisi
BTK’dır. Maalesef, BTK, sektörün kuruluş ve yaygınlaşmasından çok sonra
kurulmuştur ama önemli kararlar almış, sektörün belirlenen kurallara göre
çalışması için de çaba sarf etmiştir. Ben şahidim, yirmi üç yıldır telekom
sektöründeyim. Örneğin, mobil haberleşme sektöründe ara bağlantı anlaşması
gibi, roaming anlaşması gibi, numara taşınmasına olanak sağlanması gibi birçok
kuralı ortaya koyarak ülkemizde daha ucuz, daha kaliteli haberleşmenin önünü
açmıştır. Bundan dolayı da ben BTK’ya teşekkür ediyorum. Keşke sektörün
başladığı 1990’lı yılların başında kurulsaydı da sektörü daha fazla
düzenleseydi, kaynaklarımızı daha etkin kullanmış olabilirdik. 
AK PARTİ olarak iktidara geldiğimizde,
biliyorsunuz, geniş bant İnternet yoktu. Bu konuda ihaleler yapılamıyor,
Türkiye’nin teknolojik altyapısı çok geri kalıyordu. Biz hükûmet olur olmaz
hemen, yaptığımız çalışmalarla bu ihaleleri tamamladık ve Türkiye’ye geniş bant
hizmetini sağladık. Burada da çok ciddi bir yaygınlaşma sağlandı. Fiber optik
kabloları genişlettik, her okula geniş bant İnternet götürdük, teknolojiyle
okulları buluşturduk. Bunun sonucunda da FATİH Projesi’ni çok rahat bir şekilde
okullarımızda uygulayıp eğitim kalitesinin artırılmasına bir kaynak olacak,
destek olacak.
Yine, Avrupa’da
hızlı büyüyen İnternet kullanıcısı sahibi ülkeler arasına girdik. 2003 yılında
20 bin geniş bant İnternet abone sayısı varken bugün 40 milyonu geçmiş. Yine,
16-74 yaş arasında İnternet kullanıcısının nüfusa oranlı yüzde 18,8’ken bugün
53,8’e yükselmiştir, bu da olumlu bir gelişmedir. 2008 yılında açılan e-devlet
kapısı kullanıcı sayısı bugün 20 milyonu buldu. TÜRKSAT 4A uydusunu Şubat
2014’te başarıyla uzaya fırlattık.
Yeterli mi?
Hayır. Ülkemizin teknolojik altyapısını güçlendirmemiz gerekmektedir. 
Burada birkaç
hususun önemini belirtmek istiyorum. Birçoğumuzun e-posta adreslerini yurt
dışında e-posta hizmeti veren kuruluşlardan aldığımız malumunuzdur. Bu nedenle
bilgi güvenliği problemi ortaya çıkmaktadır. Bu şirketler ve uluslararası
güçler sunucularındaki bu bilgileri elde ederek bir milletin özelliklerini,
yönelişlerini, alışkanlıklarını, beklentilerini tespit etmekte, ekonomik,
siyasal ve kültürel olarak bunları kullanmaktadır. O yüzden sunucularımızı
burada tutmamız çok önemli, Bilgi Teknolojilerine de bu konuda çok iş
düşmektedir. WikiLeaks belgelerinde ortaya çıktı bu durumlar. O nedenle,
sunucularla ilgili çalışma yapmamız gerekiyor.
Yine, siber
güvenlik dünyanın önemli problemidir. Biraz önce bahsettiğim gibi, bununla
ilgili de çalışmalar yapmamız… Ki bu konuda 2012 yılında ülkemizde,
biliyorsunuz, bir Siber Güvenlik Kurulu kuruldu ve yine 2013 yılında da bu
planlamaları uygulamak üzere Ulusal Siber Güvenlik Stratejisi ve Eylem Planı
hazırlandı.
Dünyanın en
önemli şirketleri, biliyorsunuz, Google, Microsoft, Apple, Twitter, Facebook
gibi şirketlerdir. Bizim de, işletim sisteminden başlayarak, arama motorumuzu,
çok büyük data merkezlerimizi, sosyal medya platformumuzu oluşturmamız
gerektirmektedir. Bu konuda çalışmalar var ama daha ileriye götürelim. Yine bu
konuda da BTK’ya daha fazla iş düşmektedir.
Bu şirketlerin
ticari kazanç sağladıklarını biliyoruz. Bizim ülkemizin kurallarına göre
Twitter gibi, Google gibi, Facebook gibi şirketlerin işletilmelerini, yine
vergilerini ödemeleri noktasında da ilgili kuruluşların düzenleme yapmasını ben
önemsiyorum. Burada yazılım vadisi ve bilişim vadisini önemsiyorum.
Dolayısıyla, bu projelerin bir an önce hayata geçirilmesi önem arz etmektedir. Bir
tanesi Gebze’de, bir tanesi de -yazılım vadisi- Bursa’da. Bu konuda
Hükûmetimizden destek bekliyorum. 
Yine, 4G projesinin bir an önce
tamamlanarak hız ve geniş bant ihtiyacını sağlamak üzere devreye alınması da
BTK’nın önemli hizmetlerinden bir tanesi olacak diyorum. 
Bütçemizin hayırlı olmasını diliyor,
hepinizi saygıyla selamlıyorum. (AK PARTİ sıralarından alkışlar) 
BAŞKAN – Teşekkür ediyorum. 
Son konuşmacı Muhyettin Aksak, Erzurum
Milletvekili… 
MEHMET DOĞAN KUBAT (İstanbul) – Yok
Sayın Başkan. 
BAŞKAN - Milliyetçi Hareket Partisi
Grubu adına söz isteyen Yıldırım Tuğrul Türkeş, Ankara Milletvekili. 
Buyurun Sayın Türkeş. (MHP sıralarından
alkışlar) 
Süreniz yirmi üç dakika. 
MHP GRUBU ADINA YILDIRIM TUĞRUL TÜRKEŞ
(Ankara) – Sayın Başkan, değerli milletvekilleri; Dışişleri Bakanlığının 2015
bütçe görüşmeleri kapsamında Milliyetçi Hareket Partisi Grubu adına söz almış
bulunuyorum. Konuşmama başlarken yüce Meclisi saygıyla selamlıyorum. 
Değerli milletvekilleri, öncelikle 29
Ağustos 2014 tarihinde göreve başlayan Sayın Mevlüt Çavuşoğlu’na başarılar
dilemek istiyorum. 
Türkiye’mizin zor bir coğrafyada ve
kritik bir süreçte bulunduğunu göz önüne alırsak Dışişleri Bakanlığı mevkisinde
uzlaşmacı, akılcı ve gerçekçi bir siyasetçinin yer alması hiç şüphesiz olumlu
bir durumdur. 
Değerli milletvekilleri, “Neden Ayn El
Arap ve neden ısrarla oraya Kobani denmektedir?” sorusuyla başlamak istiyorum.
Bu sözcük, iddia edildiği gibi Kürtçe midir yoksa yabancı bir dilden mi
devşirilmiştir? Gerçekte de bu sorular son dönemlerde başta partimiz ve yüksek
millî hassasiyetlere sahip diğer kesimler tarafından sıkça dillendirilmektedir.
Şunu açıkça ifade etmeliyim: CHP’nin de her fırsatta destek olduğu malum parti
ve çevre ”Ayn El Arap Türkiye'nin meselesidir.” derken, aslında gelişen
olaylarla haklı çıkıyor. Son olarak 6-8 Ekim tarihlerinde tanıklık ettiğimiz
ayaklanma teşebbüsü, vahşi cinayetler, yağma ve talan hareketleri “Neden Ayn El
Arap?” sorusuna çok açık cevaplar sunmaktadır.
Çok değerli
milletvekilleri, PKK, tıpkı ilk çıkış yıllarında olduğu gibi, yeniden bağımsız
Kürdistan tezini sahiplenmeye başlamıştır. Terör örgütünün “Rojava” diye
adlandırdığı bölgedeki sözde kantonlar ve sözde parlamento vasıtasıyla ilk
aşamada uluslararası meşruiyet hedeflenmektedir. Suriye’deki geçiş sürecinde
masada olmak isteyen PYD, bu sayede uluslararası toplumun kabulünü elde etmek
istemektedir. Esas tehlike de işte tam bu noktada başlıyor. PKK’nın stratejisi
Türkiye'nin güneydoğusunu “Rojava” dedikleri bölgedeki yapıdan itibaren
tanımlamak üzerinedir. Başka bir ifadeyle, PKK, Suriye’nin kuzeyinde bir
devletçik kurup Türkiye'den kopartacağı hayalini kurduğu bölgeyi yavaş yavaş
buraya bağlamak hevesindedir. “Neden Ayn El Arap?” sorusunun açık cevabını
burada sizlere vereyim: Çünkü Ayn El Arap’ta bir sözde devlet kurmak ve
meclisinin başına da tutuklu bir teröristi geçirmek istiyorlar. Alın size
“Neden Kobani?” sorusunun cevabı.
Gelelim, Ayn El
Arap’ın ikinci can alıcı kısmına, yani peşmerge geçişine. Buradan soruyorum:
Madem, Kuzey Irak’taki oluşum için Ayn El Arap’taki kardeşleri mühimdi ve madem
ki aradaki bölge de dost unsurlarındı, Faysh Khabour Hudut Gümrük Kapısı’ndan
geçip meseleyi niçin daha kolay halletmediler? Ben size cevabını vereyim: Çünkü
maksat başkaydı, çünkü oradaki oluşum kendi silahlı gücünü bize bir nizami ordu
gibi dayatmaya çalışmıştır. Mevcut Hükûmet maalesef birtakım şantajlara boyun
eğmek suretiyle bu oyuna alet olmuş ve peşmergelerin bölgeye Türkiye üzerinden
geçişine izin vererek iştirak etmiştir. Söz konusu hamleyle AKP Hükûmeti hem
peşmerge devletini defakto tanımış hem de Suriye’nin kuzeyinde kurulması
muhtemel PKK devletine onay vermiştir.
Değerli
milletvekilleri, partimiz en başından beri Orta Doğu’daki IŞİD olgusunun ondan
daha büyük bir tasavvurun bahanesi olduğunu ifade etmektedir. Nasıl ki bir
dönem Somali’deki korsanlık faaliyetleri öne sürülerek Aden Körfezi
uluslararası ticaretin selameti açısından güvene alındıysa IŞİD örneği de
bölgedeki paylaşım siyaseti doğrultusunda meydana getirilmiştir. Somali’deki
korsanları şimdi, bugün kaçımız hatırlıyoruz acaba? IŞİD de önümüzdeki yıllarda
silinip gidecektir. Esas üzerinde durmamız gereken husus ise IŞİD sonrasında
bölgeye miras olarak neyin kalacağıdır. Bugünün penceresinden bakıldığında,
IŞİD sonrası Orta Doğu’da 3’e bölünmüş bir Irak ve belki de 4’e bölünmüş bir
Suriye, Türkiye’ye komşu 2 ayrı eğilimli etnik Kürt devleti, gücünü katlamış
bir İran, bölgesel temizliğini yapmış bir İsrail ve mezhep çatışmasının eşiğine
gelmiş, birbirine düşmanlaştırılmış bir Müslüman coğrafyası görülmektedir.
Peki,
istediğimiz, amaçladığımız manzara bu mudur gerçekten? Türkiye Cumhuriyeti
devletinin yüksek menfaatleri bu tabloda mıdır?
Değerli
milletvekilleri, Milliyetçi Hareket Partisi Orta Doğu’da barış, huzur ve
istikrara hizmet edecek yegâne değerlerin demokrasi, insan hakları ve hukukun
üstünlüğü ilkeleri olduğuna inanır. Biz bu coğrafyadaki halkların ırkçı ve
radikal ideolojilerin tahakkümünden arındırılmış demokratik taleplerinin
meşruiyetine inanıyoruz. Bu anlamda, kimin güdümünde olursa olsun bölgedeki tüm
otoriter ve totaliter yaklaşımlara, eğilimlere ve usullere karşıyız. Esad’ın
diktatörlüğünü de, IŞİD’in barbarlığını da, PKK nihilizmini de, mezhepsel
fanatizmi de, saldırgan siyonizmi de, gözü aç emperyalizmi de aynı katı üslupla
reddediyoruz. Partimiz, komşularımız Irak, Suriye ve İran’ın toprak bütünlüğünden
ve birliğinden yanadır. Aynı şekilde, bütün komşularımızın da bizim toprak
bütünlüğümüze saygı göstermelerini istiyoruz. Partimiz, bu anlamda, söz konusu
bütünlüğü zedeleyebilecek tüm teşebbüslere ve yapılanmalara muhaliftir.
Türkiye’nin millî menfaatlerini doğrudan tehdit eden tüm din, dil, mezhep ve
etnik grup temelli terör odaklarıyla mücadele edilmesi gereğine inanıyoruz.
Değerli milletvekilleri, bugün, Orta
Doğu’da kimin elinin kimin cebinde olduğunu kestirmek çok zordur ve bu anlamda
Hükûmete düşen çok büyük görevler vardır. Bakınız, bugün, IŞİD bahanesiyle İran
bölgedeki nüfuzunu ciddi oranda artırmaktadır. Elbette ki İran millî
çıkarlarına uygun bir siyaset izliyor. Peki, İran’ın bölgedeki faaliyetleri
Türkiye’nin millî çıkarlarına ne kadar uygundur? İran, Irak’taki Şii nüfusu
doğrudan kontrol etmeye başlamıştır. Keza, Irak ve Suriye’deki Şii Türkmenler
üzerindeki etkisi de gün geçtikçe büyümektedir. Bu da yetmiyor, son günlerin
popüler İranlı generali Kasım Süleymani, peşmerge güçleriyle fotoğraf
çektiriyor, poz veriyor. Bununla da bitmiyor, İran, nükleer müzakerelerinde
ciddi bir yol katediyor ve bu arada uranyum stokunu da geliştiriyor. 
Değerli milletvekilleri, yüce Meclisin
bu şerefli kürsüsünden söylüyorum, nükleer bir İran bölgedeki tüm dengeleri
altüst eder. Şunu da ilave edeyim: İran bir nükleer güç olacaksa Türkiye’nin
önünde iki seçenek vardır, ya Türkiye de bir nükleer güç olacak ya da İran’ın
nükleer güç olması engellenecektir. Dolayısıyla, Türkiye’nin uluslararası
platformda bu doğrultudaki kaygılarını daha gür bir sesle dillendirmesi
gerektiğini düşünüyorum. İran bölgede bu denli dinamik ve kendine göre millî
bir siyaset izlerken Türkiye’nin niçin aynısını yapamadığını anlamak çok zor
geliyor. Bakınız, örneğin, Irak Türkmen Cephesi Başkanı Sayın Erşad Salihi kaç
kez Türkiye’ye gelmiş ve üst düzey temaslarda bulunmuştur. Kendisinin sürekli
olarak tekrarladığı bir talebi mevcuttur; o da bölgedeki Türkmenleri Sünni, Şii
ayrımı yapmaksızın silahlandırmaktır. İran’ın generalleri Irak’ta Şiileri
örgütlerken, savunma hattını bizzat yönetirken ve Kürt bölgesine dahi uzanırken
biz Türkiye olarak niçin Türkmenleri silahlandırmadık, eğitmedik, donatmadık?
Hani oyun kurucu olmuştuk? Hani artık aktör idik? Bu husus üzerinde düşünmenizi
sizlerden rica ediyorum.
Değerli milletvekilleri, IŞİD belasının
bir diğer yansıması da hiç şüphesiz Türkiye’ye yönelen kitlesel göç dalgaları
olmuştur. Batı dünyası IŞİD’i halledilmesi gereken uluslararası bir mesele
şeklinde takdim ederken savaştan muzdarip olan milyonlarca insana ise maddi
yardım elini uzatmıyor ve bu sorumluluğu bölge devletlerine devrediyor. Böyle
bir riyakârlık, böyle bir çifte standart olabilir mi? Milliyetçi Hareket
Partisi, Irak ve Suriye’de savaşın zulmüne muhatap kalan ve kimliği, aidiyeti
ne olursa olsun her insana Türkiye’nin yardım eli uzatmasını doğru ve gerekli
görmektedir. Fakat, biz, en azından, Türkiye’ye sığınanların sınırda sıkı bir
denetimin ardından içeri alınmalarını arzulardık. Bu anlamda, örneğin,
gelenlerden biyometrik veri toplanabilirdi. Keza, gelenleri büyük şehirlere
sevk etmek yerine büyük ve geniş kamplarda ağırlayabilirdik. Aynı şekilde,
sığınmacıların vergi mükelleflerimize yükledikleri mali külfeti Birleşmiş
Milletlerle paylaşmak için daha yoğun bir diplomasi trafiği yürütebilirdik.
Değerli milletvekilleri, Türkiye’nin
bölgesel politikası, bölgedeki gelişmelerden huzursuz olan ve tehdide maruz
kalan herkesi topraklarımıza kabul etmek olamaz. Önceliğimiz, herkesin kendi
toprağında huzur, refah ve barış içinde yaşamasını temin etmek olmalıdır. Bu,
kapımıza gelen Kürtler için de, Yezidiler için de, Türkmenler için de, Tatarlar
için de, Doğu Türkistanlı soydaşlarımız için de, kısacası dünyadaki tüm
bağımsız soydaşlığımız, din kardeşliğimiz olan herkes için eşit derecede geçerlidir.

Örneğin, Kırım’da tehcir, inkâr ve imha
edilenlerin tamamını nasıl misafir edebiliriz? Bölgedeki tüm Türkmenleri,
Kürtleri, Yezidileri, Süryanileri, Arapları, Ermenileri nasıl besleyebiliriz,
nasıl giydirebiliriz? Bu bir güç meselesi değildir değerli milletvekilleri,
gerçekçilik meselesidir. Türkiye'nin önceliği akrabalarımızı, soydaşlarımızı,
komşularımızı oldukları yerde rahat ettirmektir; maalesef bu yapılmıyor.
Bakınız, son olarak Rusya yüzde 6’lık
doğal gaz indirimi ve kapasite artırımıyla birlikte Türkiye’ye Kırım meselesi
için bir sus payı vermiştir; bu da maalesef kabul edilmiştir. Barzani petrol
ticareti karşılığında Türkmen nüfusa karşı bir etnik temizlik yapmaktadır;
maalesef bu da kabul edilmiştir. Keza, Kıbrıs davası, doğal gaz ticareti için
kendi kaderine terk edilmek istenmektedir. 
Hükûmetimize dış politikada samimiyetle
yardımcı olmak istiyoruz fakat dış politika şahsiyet meselesidir, tüccarlık
veya pazarlık meselesi değildir. Hükûmeti bu noktalarda daha duyarlı olmaya
davet ediyoruz. 
Doğrusunu isterseniz, Hükûmetin Kırım
meselesinde en az Batı kadar sesini yükseltmesini beklerdik. Kırım’da her gün
Tatarlara yönelik karanlık faaliyetler tertip edilmektedir. Gasp, adam kaçırma,
cinayet, inkâr, tehcir, sürgün ve imha politikaları hız kesmeden devam ediyor. 
Sayın Cumhurbaşkanı Erdoğan ile Rusya
Devlet Başkanı Putin’in basın toplantısında bolca Esad konuşuldu ve fakat Kırım
hakkında tek bir söz edilmedi. Bunu son derece talihsiz ve üzücü bir durum
olarak görüyoruz.
Osmanlıca derslerini yürürlüğe koymaya
hazırlandığımız bugünlerde Osmanlının Kırım hassasiyetinin binde birini dahi
olsa Hükûmetimizden beklemek hakkımızdır diye düşünüyorum. 
Değerli milletvekilleri, mübarek
Filistin’in maruz kaldığı vahşeti, gaddarlığı ve vicdansızlığı kelimelerle
tarif etmek imkânsızdır. Gazze’de, Ramallah’ta ve Filistin’in her bir köşesinde
katledilen masumlar bizim insanlarımızdır. Türkiye'nin, Filistin’deki
katliamlara kayıtsız kalması kesinlikle söz konusu olamaz. Türkiye'nin, Mescidi
Aksa’ya kirli postallarıyla girme cüretini gösterenlere karşı tutumu keskin ve
serttir. Biz, Filistin halkının özgür ve bağımsız bir devlete olan hakkını
sonuna kadar tanıyor ve savunuyoruz. Biz, Filistin sınırlarının 1967’deki
şekline getirilmesini arzu ediyoruz. Biz, Filistin halkının güvenliğinin ve
huzurunun Türkiye'nin bölgedeki aktif dış politikasıyla teminat altına
alınacağını düşünüyoruz. İşte bu sebepten dolayıdır ki partimiz,
büyükelçilerimizin İsrail ve Mısır’daki görev yerlerine dönmeleri gerektiğine
inanıyor.
Filistin’e açılan iki ana kapı vardır
değerli milletvekilleri. Birincisi Refah Sınır Kapısı, ikincisi ise Beyt Hanun
yani Erez Sınır Kapısı’dır. Bunların biri Mısır’da, diğeri İsrail’dedir. Ne
üzücüdür iki ülkede de Türkiye'nin büyükelçisi bulunmamaktadır. 
Değerli milletvekilleri, yabancı
devletlerle anlaşmazlıklarımız, münakaşalarımız ve hatta çekişmelerimiz
olabilir, bu son derece doğaldır. Fakat, az önce de izah etmeye çalıştığım
gibi, Türkiye'nin önceliği, Orta Doğu halklarına oldukları, yaşadıkları yerde huzur
verebilmektir. Bunun yegâne imkânı ise diplomatik ilişkileri kesmemekten geçer.
İletişim ve diyalog kanallarının açık olmasının doğrudan bize olmayabilir ama o
bölgedeki savunmayı istediğimiz halklara kesinlikle faydası vardır. 
Bir başka örnek daha verelim: Bugün
diplomatik ilişkimizin olmadığı İsrail ve Mısır, Doğu Akdeniz’de Rum
yönetimiyle Türkiye karşıtı bir ittifak kurmuştur. Akılcı bir siyaset
izleseydik benzer bir ittifakı biz Rum yönetimine karşı kuramaz mıydık veya
kursaydık, kurabilseydik fena mı olurdu? Türkiye'nin, Kıbrıs davası için
bölgede dostlara ve müttefiklere ihtiyacı var. Kıbrıs, Türkiye'ye bir yük, bir
külfet, bir pranga değildir değerli milletvekilleri. Bakınız, ak saray için 1
milyar 400 milyon lira harcadınız. Türkiye'nin Kuzey Kıbrıs Türk Cumhuriyeti
için ortalama yıllık yaptığı harcamaysa sadece 400 milyon liradır. Bütün dünya
Kıbrıs’ta bir karış toprağa sahip olmak için mücadele ediyor, siz ise “Şu
yükten nasıl kurtulurum?”un hesabını yapıyorsunuz. Yazık, yazık, gerçekten yazık
ve size de yakışmıyor!
Değerli milletvekilleri, Kıbrıs’ın
millî bir dava olarak telakki edilmesi merhum Menderes iktidarına, 1955 yılına
dayanır. Her fırsatta merhum Menderes’in ismini istismar edenler, merhumdan
biraz da Kıbrısla ilgili feyz alsalar ne de güzel olurdu. Değişen güç
dengelerine paralel olarak Batı dünyası tüm kurumları ve imkânlarıyla Kıbrıs
meselesine müdahil olmanın peşindedir. 12 Mayıs 2014 tarihli Avrupa İnsan
Hakları Mahkemesinin verdiği gayrihukuki karar ve 21 Mayıs 2014 tarihinde ABD
Başkan Yardımcısı Joe Biden’ın “Kıbrıs Adası’nda tek bir meşru yönetim vardır.”
açıklamaları söz konusu müdahale arayışlarının somut yansımaları şeklinde
değerlendirilmelidir. Milliyetçi Hareket Partisi olarak, sizin tabirinizle
“Kıbrıs sorunu”nun 1974 yılındaki Barış Harekâtı’yla çözüldüğüne inanıyoruz.
Bundan sonraki süreçte tek uğraş Kuzey Kıbrıs Türk Cumhuriyeti’nin dünyaya
tanıtılması olmalıdır. 
Konuşmama son verirken başta merhum
Ecevit ve merhum Erbakan olmak üzere, Kıbrıs davasına hizmet eden tüm devlet
adamlarını şükran ve minnetle yâd ediyorum. 
Dışişleri Bakanlığının 2015 bütçesinin ülkemize ve
milletimize hayırlar getirmesini Cenab-ı Allah’tan niyaz ediyor, yüce Meclisi
saygıyla selamlıyorum. (MHP sıralarından alkışlar)
BAŞKAN – Teşekkür ediyorum.
İkinci konuşmacı Ruhsar Demirel, Eskişehir Milletvekili.
Sayın Demirel, konuşma sürenize Sayın Türkeş’in
konuşmasından kalan dört dakika süreyi ekliyorum.
Buyurun. (MHP sıralarından alkışlar)
MHP GRUBU ADINA RUHSAR DEMİREL (Eskişehir) – Teşekkür ederim.
Sayın Türkeş Kıbrıs’ı söyledi. Kıbrıs Barış Harekâtı’yla çok
akıllarımızda kalmış bir cümle var “Ayşe tatile çıktı.” diye. Ama, ülkemizde on
iki yıldır maalesef adalet tatilde. Umuyorum, adalet de tatilden bir an önce
döner, adalet o kadar ihtiyaç ki.
Efendim, ben parti grubumuzun Aile ve Sosyal Politikalar
Bakanlığı bütçesiyle ilgili görüşlerini sizlerle paylaşmak için söz almış
bulunuyorum ve yüce heyeti, bizi izleyen milletimizi, herkesi saygıyla
selamlıyorum. 
Ekoloji ve teknoloji dengesi gözetilmeden yapılan çalışmalar
nasıl problemli bir hâle gelmişse demografi ile ekonomi dengesini gözetmeden
yapılan bütçeler de aynı şekilde sosyal ayrışmayı sağlar, sosyal bütünleşmeyi
hiçbir zaman mümkün kılmaz. 
Nitekim, bu ekonomi-demografi eşitsizliğinin en somut
göstergesi, gelir dağılımı eşitsizliğinde ülkemizle beraber dünyanın her
yerinde anılabilir durumda. Gelir eşitsizliğinde Avrupa 1’incisi, OECD 2’ncisi,
dünya 5’incisiyiz. Gözünüz aydın, ilk 10’dayız yani! 
Dolayısıyla, ekonomi sizler için yalnızca bir para
politikası olabilir ama ta 1500’lerde dünya “ekonomi politik” diye bir tanım
kullanmaya başladı. Ekonomi çok parametreli bir alan ve bu ekonomi politik
denilen şey, politika aracılığıyla ekonomiyi kullanarak ne yapmaya
çalıştığınızı gösteriyor yani gizli ajandaları. İşte, ekonomide murat yalnızca
politika olmamalı o yüzden, ekonomi biraz da ahlakı hedeflemeli. Ahlakı
hedeflemeli derken herkesin ahlaktan muradı da faklı. Mesela, kimimiz komşumuz
açken tok yatıyor olmamak için yoksullukla mücadeleyi hedef alıyoruz, kimimiz bin
odalı sarayda yaşamayı. İşte ekonomi politik böyle bir şey, gizli ajandalar
böyle bir şey. Bütçeye baktığınız zaman, kime ya da neye para ayrılmış, kime ya
da nerelere ne kadar para ayrılmış ya da kimlere ya da nerelere hiç bütçe ayrılmamış
gizli ajandalar burada açığa çıkıyor. Kimlere para ayrılmamış? Kadın bütçesi
yok, çocuk bütçesi yok, yoksullukla mücadele yok, inovasyon yok, ekoloji yok,
teknoloji yok, hiçbir şey yok. Yani, 21’inci yüzyılın sürdürülebilir kalkınması
için gereken sosyal eşitliği sağlayabilecek hiçbir başlık yok ama ekonomi
politik var. 
Gelir eşitsizliğinde -az önce de
söyledim- Avrupa 1’incisiyiz. Bireysel borçlanmamız giderek artıyor. Ülkemiz
orta gelir tuzağına düşmüş durumda. Bireysel tasarruflarda sanıyorum tarihin en
dip noktasındayız. Ama, bütçeye baktığınız zaman sanki bunların hiçbiri gerçek
değil, yalnızca bin odalı sarayla itibar kazanma telaşındayız.
Sayın Başbakanın Dışişleri Bakanlığı
zamanında da çok sık kullandığı bir cümle var, diyor ki: “Kimse Türkiye’yi test
etmesin. Kimse Türkiye'nin gücünü ölçmeye kalkmasın.” Sayın Başbakan kusura
bakmasın, herkes birbirinin gücünü ölçüyor, herkes birbirini test ediyor, hem
de öyle konularda test ediyor ki sonra da küresel endeksler açıklanıyor.
Mesela, yolsuzluk konusunda Türkiye'nin gücü veya güçsüzlüğü test ediliyor.
Mesela, fikir özgürlüğü konusunda Türkiye'nin gücü veya güçsüzlüğü test
ediliyor. Kadın hakları konusunda, çocuk hakları konusunda, saydamlık
konusunda, her konuda Türkiye'nin de diğer ülkelerin de olduğu gibi gücü test
ediliyor. 
Cinsiyet eşitsizliğinde 142 ülke içinde
125’inciyiz. Cinsiyete Dayalı Gelişme Endeksi’nde ise 148 ülke arasında
118’inci sıradayız. Bu 118’inciliği Gana’yla paylaşmamız bir yana, bizden
önceki 117 ülkede kimler var biliyor musunuz? Suudi Arabistan, Zimbabve,
Tanzanya, aklınıza gelebilecek her yer var. 
Şimdi, burada bir şeyle övünülüyor,
bunu çıkanlar da söyledi, sanıyorum biraz sonra Hükûmet adına konuşulurken de
söylenecek “Türkiye’de kadınlar uzun yaşıyor.” diye. Bu yeni bir şey değil,
sizinle de olmadı. Kadınlar, eğer kocalarından sonraya kalırlar ise erkeklerden
biraz daha uzun yaşıyorlar, eşleri öldükten sonra. Ama Yahya Kemal Beyatlı’nın
bir beyti var, üstat diyor ki: “Ölmek değildir ömrümüzün en feci işi. Müşkül budur
ki ölmeden evvel ölür kişi.” Ömrünüzün uzun olması önemli değil, o kadınların
ne yaşadığını bilmek, empati yapmak, onlarla duygudaşlık kurmak gerek, yoksa
“Türkiye’de kadınlar erkeklerden uzun yaşıyor.” bunlar boş laflar, ekonomi
politiğinizin gizli ajandasının göstergeleri. 
Evet, Aile ve Sosyal Politikalar
Bakanlığı: Hükûmetin en sık değiştirdiği iki bakan var biliyorsunuz, biri
Eğitim biri Aile ve Sosyal Politikalar Bakanı ve 5’inci Hükûmet, 5’inci Bakan.
Sayın Bakan Hanım’ın ilk Bakan olduğu zaman bir tabiri vardı, geçen sene de
bütçe konuşmamızda onu ifade etmiştik “Çocuk evlilikleri masumane.” diye.
Üzerinden bir yıl geçti unutmaya çalışıyorduk ki Hanımefendi’nin başka bir
ifadesi var “Türk erkeklerinin Suriyeli kadınları 2’nci, 3’üncü eş olarak almaları
Türk misafirperverliğine uygun değildir.” Doğru duydunuz, aynen cümle bu.
Hanımefendi, Türk erkekleri Suriyeli hanımları 2’nci, 3’üncü eş alıyor da Türk
kadınları bu durumda değiller mi? Onu nereye koyacaksınız, hangi
misafirperverliğe? Yani, öyle bir cümle kuruyorsunuz ki oksimoron ötesi,
hayalleri aşan bir cümle. Türkiye’de de kadınlar 2’nci, 3’üncü eş olarak
alınıyor. Nikâhsız evlilikler var, bazen gazetelere haber oluyor “5 eşinden 52
çocuğu var.” diye manşetlere çıkıyor. Siz muhtemelen Türk kadınlarının 2’nci,
3’üncü eş olarak alındığı konusunda bilgi sahibi değilsiniz diye düşünüyorum,
yoksa böyle bir cümleyi kurmazdınız. 
Kadına şiddet konusu: Türkiye’de kadına
uygulanan şiddetle ilgili Sayın Bakan nezdinde Bakanlığa defaatle hemen
hepimizin soru önergeleri var “Nedir durum?” diye. Ben de vermiştim bir önerge,
arkadaşlarım da verdiler. Ve Sayın Bakanın imzasıyla gelen önerge cevaplarında
deniliyor ki: “Bu konu Adalet ve İçişleri Bakanlığında, biz bu konuyla
ilgilenmiyoruz.” Sayın Bakan, “kadına şiddet” denilen şey, aslında büyük ölçüde
ve dünyanın hemen her yerinde aile içi şiddettir. Yani, hani kadın konusuna
dokunmuyorsunuz ya, bu, aile konusu, onun için, aile konusu olduğu için
bakabilirsiniz. Ama, siz, kadına şiddetle ilgili bir projeye kurdele kestiniz
sanıyorum; 135 minibüs konusu. 135 minibüsle aile içi şiddeti veya müstakil
olarak, dışarıda olmuş kadına karşı şiddeti nasıl önleyeceksiniz diye düşününce
insanın aklına projeyle ilgili tek bir şey geliyor: Şiddete uğradıktan sonra
sağ kalabilme becerisini gösterebilmiş kadınları olay yerinden hızlı
uzaklaştıracaksınız herhâlde. Bu konuda başka bir şey düşünmek mümkün olmuyor. 
Engelli konusu ise Hükûmetin en engelli
meselesi, gerçekten zihnî engeller var bu konuda. Engelliler diyor ki: “Biz ne
suç işledik de evimiz bizim mapushanemiz, aile fertlerimiz bizim gönüllü
gardiyanımız oldu?” Bunu soruyorlar, Bakanlığınız sessiz. Diyorlar ki:
“Yasa çıkıyor, tamam.” Hatta bir ünlü demiş ki: “Kör ama nankör olmayayım.”
Evet, yasa çıkıyor ama Avrupa Birliğine uyum için, uygulamalar yok diye Aile ve
Sosyal Politikalar Bakanlığı bu konuda da sessiz. Engelliler “Ders kitapları
sağlık ve engellilik üzerinden hiyerarşik bir yapılanma kuruyor, bizi âciz,
muhtaç, eksik diye tanımlıyor, bundan rahatsızız.” diyor, ne sizde ne Millî
Eğitim Bakanlığında ses yok, derin bir sessizlik içindesiniz. 
Peki, başka konu: Kadın turistler için
Türkiye en güvensiz 2’nci ülke ilan edildi, Aile ve Sosyal Politikalar
Bakanlığı yine derin sessizlik içinde. Boşanmalar artıyor ülkemizde; bu,
istatistiklerle de teyit ediliyor. Aile mahkemelerine başvuruyor insanlar ve
boşanma kararı verdikten sonra aile mahkemesine başvuranlara şu söyleniyor:
“Sosyal çalışmacılarla, sosyal hizmet uzmanlarıyla görüşünüz.” O aşamaya
geldikten sonra dönmek çok zor, bir kere köprüleri attınız mı çok zor. Ama,
aileler de diyor ki: “Biz bu aşamaya gelmeden önce sosyal çalışmacıları hiçbir
yerde bulamıyoruz.” ŞÖNİM’ler de olay olduktan sonra hizmet sunuyor. Öte
yandan, sosyal çalışmacılar da diyor ki: “Biz işsiziz.” Sosyal çalışmacılar
işsiz -boşanma kararı verdikten sonra insanlar ancak sosyal çalışmacılara
uzanabiliyor ve erişebiliyor- Aile ve Sosyal Politikalar Bakanlığı ise sosyal
çalışmacıları, sosyal hizmet uzmanlarını işe almamakta direniyor. Bu konudaki işsizliklerini
ifade ettiklerinde de yine bir sessizlik var.
Ama, daha acısı var; Sayın Bakan kendi
mesai arkadaşlarının problemine de kulaklarını kapamış. Sosyal Yardımlaşma ve
Dayanışma Vakfı çalışanları, sizin en yakın çalışma arkadaşlarınız, 9 bin kişi,
kadro istiyorlar Sayın Bakan, kadroları yok. Buna da kulağınızı tıkamazsınız
sanıyorum. Hem seçim geliyor, kadro verirseniz sizin için de herhâlde avantajlı
olacaktır. 
Engelli konusu, sosyal çalışma konusu,
Sosyal Yardımlaşma ve Dayanışma Vakfı çalışanlarının kadrosuzluğu; peki, çocuk
konusu nasıl? Dünya gündemi aslında çocuk hakları üzerinden şekilleniyor ve
biliyorsunuz, bu sene Nobel Barış Ödülü’nü de bir çocuğa verdiler, eğitim hakkı
için mücadele eden bir kız çocuğuna. 
Peki, bizim ülkemizde durum ne? Mesela,
devlet koruması altındaki çocuklar sahipsiz. Yurt yerine “sevgi evi” adı
altında yerler yapıyorsunuz -ki 57’nci Hükûmetin de programında vardı, ilk
temelleri de o zaman atıldı- ama zihniyet değişmeyince akıbet kaçınılmaz
oluyor. Sizin mantığınızla, sizin çalışma üslubunuzla, sizin geliştiremediğiniz
politikalarla beraber bakıldığında, sevgi evlerine, isterseniz “uğur böceği
evi” deyin, isterseniz “şans evi” deyin, ne derseniz deyin, zihniyet aynı,
akıbet aynı. Bu evlerden çıkan çocuklar, özellikle kız çocukları, sevgi
evlerinden çıkıp sığınmaevlerine gidiyorlar Sayın Bakan, yalnızca bir adres
değişikliği var, kader hep aynı. Çünkü bu çocuklar, devlet koruması altında
olması gerekirken devletin koruyamadığı çocuklar ve bu çocukların durumu
Türkiye'nin toplumsal vicdanının bir fotoğrafı ve bu fotoğraf çok çirkin, bu
fotoğraf çok acımasız. Bu fotoğrafı düzeltmek sizin Bakanlığınızın uhdesinde ve
Bakanlığınızın bu konuda yapabileceği çok fazla şey var. Ama, siz bu çocukları
görmezden geliyorsunuz, siz bu çocuklara sahip olması gereken kişilersiniz
devlet adına, millet adına. Çocuk Evleri Projeniz var. Adreslerini
bildirmiyorsunuz, aileleri bile bu evlerde çocuklarını ziyaret edemiyor, sizin
seçtiğiniz, süslü döşenmiş mekânlarda çocuklarını ziyaret ediyor. Hayhay, oraya
da bir şey denmiyor. Peki, bu çocuk evlerinde kimler çalışıyor? Çocuk
psikolojisinden anlıyorlar mı? Çatışmayla baş etme konusunda bir mesleki
becerileri var mı? Sorun çözme konusunda nedir bu kişiler? Çünkü, oralarda
çalışanlar, gözleyebildiğimiz kadarıyla, son derece genç, son derece
tecrübesiz, henüz kendisi bireysel olarak var olabilme sorunlarını
halledememiş, gencecik insanlar.
Sayın Bakan, soruyorum: Bir yakınınızın
–sizin çocuklarınız kaç yaşında bilmiyorum ama- 5-6 yaşında çocuğu olsa veya
8-10 yaşında bu çocuk evlerinde çalışanlara emanet eder misiniz hem de yirmi
dört saat, gece gündüz? O gencecik kızlara bir sürü çocuk emanet ediliyor,
gencecik delikanlılara bir sürü oğlan emanet ediliyor ve bu insanlar çocuk
psikolojisi konusunda hiç de bilgi sahibi değiller, açıkçası, net bir ifadeyle
mesleki nitelikleri yok, yalnızca işe alınmış insanlar ve sosyal güvenceleri de
yok.
12 Haziran 2014 günü Resmî Gazete’de
yayımlanan bir yönetmeliğiniz var. Bu bir dram, bu bir ayıp. Bu yönetmelik kimin
fikridir bilmiyorum Sayın Bakan ama bunu mutlaka düzeltmeniz lazım. Şöyle
söylüyor yönetmelik: Sosyal haklardan faydalanabilmesi için devlet
korumasındaki bir çocuğun 18 yaşından önce, reşit olmadan önce en az iki yıl
devlet korumasında hizmet almış olması gerek. Böyle söyleyince diyorsunuz ki:
“Nerede sorun?” Bir kız çocuğu düşünün, 16-17 yaşında tecavüze uğradı, doğumunu
yaptı, doğumdan sonra bebeği devlet aldı ama bu kız çocuğu kalan hayatını
dışarıda geçirmek zorunda. Yani siz, 16-17 yaşında tecavüze uğramış bir kız
çocuğunu “18 yaşından önce en az iki yıl devlet korumasında geçirmedi.” diye
kapıya koyuyorsunuz. Yani bu çocuk şunu mu desin: “13-15 yaşında keşke tecavüze
uğrasaydım.” 
Sayın Bakan, bu ayıp bize yeter. Hani,
ekonomide 18’inci, 19’uncu sıradayız ya, paramız çok fazla ya, bin odalı saray
yapıyoruz ya bütün bu paraların nereye aktarıldığı çok meçhul ama bu çocuklara
aktarılmadığı gerçek ve tekrar söylüyorum: Toplumsal vicdanınızın çok çirkin
bir fotoğrafı bu ve bu yönetmelikteki o “iki yıl” ibaresinin hızla, zaman
geçirmeden düzenlenmesi gerekiyor. 
Sayın Bakana muhtelif defa sorulan bir
soru var. Ben, burada, Meclis kürsüsünde bir kez daha sormak istiyorum. Sayın
Bakan, 18 yaşından önce koruma kararı kaldırılmış kaç çocuk var ve koruma kararları
neden kaldırılmış? Bu konuda bizlere hazır, bütçe görüşmeleri sırasında
açıklayıcı bir bilgi sunarsanız çok memnun olacağız çünkü olmayan annesine
teslim edilen kız çocuğu var; siz de biliyorsunuz, ben de biliyorum,
bürokratlarınız da biliyor, şimdi de millet öğrendi. Tacize uğramış ama üvey
babasına teslim edilen kız çocuğu var; siz de biliyorsunuz, bürokratlarınız da
biliyor, ben de biliyorum, millet de öğrendi. Anne babası bir şekilde
bakamayacak durumda olduğu için 6 yeğenini “Ben bakarım.” diye almış halanın
devletten ortalama 5 bin liraya yakın para aldığını ama çocukların köyde
eğitimden mahrum yaşadığını siz de biliyorsunuz, ben de, bürokratlarınız da ve
milletimiz de öğreniyor şimdi. Sayın Bakan, bunları ben biliyorsam -ki
devriiktidarınızda muhalefetin bilgi alma kaynakları çok kısıtlı, ne önergelere
cevap veriyorsunuz ne saydamlaşma gibi bir gayretiniz var- bilmediğim neler
var. Bu ayıpla, bu toplumsal çirkin vicdan fotoğrafıyla yaşamak züldür. Bunları
bile bile bunların üstünü nasıl örtüyorsunuz? Bunları bile bile o koltuklarda
nasıl oturuyorsunuz? Bunları bile bile geceleri nasıl uyuyorsunuz? Uyursunuz
çünkü siz, 765 bin liralık -stopajı hariç- kulenizde oturuyorsunuz. 
Şimdi sıklıkla şu söyleniyor: “Sosyal
politikaya bütçeyi artırdık.” Bakanlığın bina bütçesi neredeyse Bakanlık kadar,
siz neyi artırdığınızı düşünüyorsunuz? Hani diyorum ya gizli ajandalar böyle
zamanlarda ortaya çıkıyor diye, bütçeden neye para ayırdığınız, neye
ayırmadığınızla paralel gidiyor. 
Sonra, Bakanlığın bir başka ayıbı daha
var. Bu ülkede hiç konuşulmayan konulardan biri tasarruftur biliyorsunuz, yeni
yeni gündemine alıyor Hükûmet çünkü bireysel tasarrufta, tekraren söylüyorum ki
tarihin dip noktasındayız ama bunu hiç ağzına almaması gereken Bakanlık Aile ve
Sosyal Politikalar Bakanlığıymış eylül ayında öğrendik, acı bir şekilde
öğrendik. Eylül ayında, sosyal medya adresinden Aile ve Sosyal Politikalar
Bakanlığı bir afiş paylaştı: “Tüketen tükenir.” Bu kimler için biliyor musunuz?
Tek başına yaşayanlar için. Tek başına yaşayanların çok fazla tüketim yaptığını,
bu tüketimle tükeneceklerini, poşetlerde kesik başlarıyla resimlenmiş afişi
paylaştı bu Bakanlık. Bu Bakanlık Aile ve Sosyal Politika Bakanlığı, vahşet
bakanlığı olsa daha iyiymiş. IŞİD gibisiniz ya, ayıptır! (AK PARTİ sıralarından
gürültüler) Ama, bu ülkenin yalnız yaşayan insanları sizin bu afişinizi hiçbir
zaman unutmayacak, o kesik başlı poşetleri hiçbir zaman unutmayacak, 17-25
Aralık yolsuzluklarını unutmadığı gibi. Kesik başlarıyla yalnız yaşayan
insanların kafalarını poşete koyup “Tüketen tükenir.” demek cüretini göstermek
hadsizliktir.
Bir şeyi daha ifade etmek istiyorum,
sosyal politika anlayışınızın ne kadar yanlış ve eksik olduğunun bir göstergesi
bu; Ermenek’teki Recep amca. Herkes Ermenek’teki Recep amcayı konuşuyor.
Ermenek’teki Recep amca meselesi şu: Siz sosyal politikayı “Gözünüzün gördüğü,
sizin için eksik olan.” diye tanımlıyorsunuz; “Ayakkabısı mı yırtık, ayakkabı
yollayalım.” Memleketin tek eksiği bu değil, insanların öyle büyük eksikleri
var ki sizin göremediğiniz, sizin hissedemediğiniz, sizin duygudaşlık
yapamadığınız eksikleri var. 
Az önce söylediğim devlet korumasındaki
çocuklar durumu da böyle Sayın Bakan. Bu devlet korumasındaki çocukların sorunu
sizin çok küçük bir gayretinizle, bürokratlarınızın çok küçücük bir
hassasiyetiyle çözülebilecek bir konudur. Ama, daha kolay bir yöntem var;19’uncu
fasıl, hiçbir engel yok önünde. 19’uncu faslın -Sayın Bakan daha önce de AB’den
sorumluydu, Dışişleri Bakanı, o da bilecektir- önünde hiçbir engel yok. 19’uncu
faslı açarsanız hem cinsiyet eşitsizliği konusunda bir kademe atlayabiliriz hem
istihdam konusunda hem iş güvenliği konusunda hem sosyal politikalarda
genişleriz. Böylece siz de her vefatta her cenazede “fıtrat” ve “şehit”
demekten kurtulur, icraat yaparsınız. 
19’uncu faslı hiçbir engel olmamasına
rağmen bugüne kadar neden açmadığı Hükûmetin herkesçe malum sanıyorum. Ama bu,
sizi bir yere kadar götürür. 21’inci yüzyıl dünyasında herkes Türkiye’yi test
ediyor, herkes Türkiye’yi de ölçüyor, yolsuzlukta da, fikir hürriyetinde de.
Kadına ayırmadıklarınızla, çocuklardan kısıtladıklarınızla dünya, herkes
birbirine görüyor. Dünya çünkü artık büyük bir köy; birbirimizden kaçma,
birbirimizden saklama gibi bir lüksümüz yok.
Ben, 2015 yılı bütçesinin sayısal
çoğunluk nedeniyle çıkacak olması itibarıyla hayırlara vesile olmasını
diliyorum.
Teşekkür ediyorum. (MHP ve CHP
sıralarından alkışlar) 
BAŞKAN – Teşekkür ediyorum.
Sayın milletvekilleri, birleşime on
dakika ara veriyorum. 
Kapanma Saati :
16.56
ÜÇÜNCÜ OTURUM
Açılma Saati: 17.06
BAŞKAN: Başkan Vekili Sadık YAKUT
KÂTİP ÜYELER: Fehmi KÜPÇÜ (Bolu), Muharrem IŞIK (Erzincan)
----0----
BAŞKAN – Sayın milletvekilleri, Türkiye
Büyük Millet Meclisinin 29’uncu Birleşiminin Üçüncü Oturumunu açıyorum.
Dördüncü tur bütçe görüşmelerine devam
edeceğiz.
Komisyon ve Hükûmet yerinde.
Şimdi, Milliyetçi Hareket Partisi Grubu
adına üçüncü konuşmacı Mehmet Günal, Antalya Milletvekili. 
Buyurun Sayın Günal. (MHP sıralarından
alkışlar) 
MHP GRUBU ADINA MEHMET GÜNAL (Antalya)
– Teşekkür ederim.
Sayın Başkan, değerli milletvekilleri;
sizleri ve yüce Türk milletini saygıyla selamlıyorum. 
Sayın Başkan, öncelikle, sizi
selamladıktan sonra da bu bütçesini konuştuğumuz Kalkınma Bakanlığının orijinal
kuruluşu olan Devlet Planlama Teşkilatının ve partimizin kurucusu merhum
Başbuğumuz Alparslan Türkeş’i de rahmet ve minnetle anıyorum. Tabii, bu
rahmetle anma kısmını ayrıca yine DPT için de yapıyorum; onun da rahmetli
olduğunu defalarca söylemiştim, DPT’ye de Allah rahmet eylesin. Hem Sayın
Bakanımız vardı hem de DPT kökenli bir bakanımız daha vardı; ikisi de
buradayken ne dediğimi daha iyi kavrayacaklardır; o kurumun geçmişteki rolünü
de, bugünkü hâlini de en yakından onlar biliyorlar. Bugün, artık, Kalkınma
Bakanlığı da çünkü yavaş yavaş işlevini yitirmeye başladı maalesef ve onun için
rahmetli Başbuğumuzu anarken ben DPT’yi de rahmetle anmış olayım.
İşlevsiz hâle geliyor bir taraftan, bir
taraftan da YPK işlevini yitiriyor çünkü burada defalarca kanun tartıştık,
Sayın Bakana da söyledik; herkes kafasına göre bir YPK kararı uygulaması
yapıyor, herkes ayrı bir kamu-özel ortaklığı modeli getiriyor. Sağlık
Bakanlığında ayrı var, Millî Eğitim Bakanlığı ayrı çıkardı, Kültür ve Turizm
Bakanlığı ayrı çıkardı ama burada duran Sayın Bakanımız, değerli arkadaşım kendisi
de biliyor beş altı yıldır kanun tasarısı taslağı DPT’de duruyor. Bu işin
sahibi Kalkınma Bakanlığı şimdiki adıyla. Orada bir Kamu Özel İşbirliği Dairesi
Başkanlığı var, maalesef o kanun tasarısı bir türlü Bakanlar Kuruluna ve
Meclise gelemedi. Neleri getirdiniz o arada, ne torba kanunlar geçirdik; ohoo!
Yani öyle önemli kanunlar maalesef buradan geçemiyor. Yani sağlıkta yirmibeş
otuz yılımızı ipotek altına alan YPK’nın “Yapmayın yeni yatak.” dediği birçok
şehir hastanesini bizim önümüze yük olarak getirtirdiniz, hâlâ da devam
ediyorsunuz. Ama maalesef ortada onun da kanunu yok. Bir maddeyle…
SÜREYYA SADİ BİLGİÇ (Isparta) - Yeni
yatak…
MEHMET GÜNAL (Devamla) - Sen ne
dediğimi çok iyi biliyorsun Sayın Bilgiç.
SÜREYYA SADİ BİLGİÇ (Isparta) – Yeni
yatak…
MEHMET GÜNAL (Devamla) - Sonra… Evet “Yeni
yatak kapasitesi yaratmadan şu şu şu hastaneleri yapın.” diyor. Sayın Bakan da
var, o bilgileri sana verebilirler, YPK kararı var, bende de var. 
Evet, şimdi yani Kalkınma Bakanlığı
yavaş yavaş işlevlerini kaybediyor değerli arkadaşlar. Şimdi, biraz sonra başka
örnekler de vereceğim. Örnek: Bütçe hazırlanırken çıkıyoruz, çağrılar
yapılıyor, kurumlar geliyor, bakanlık onlarla görüşmeleri yapıyor, Maliye
Bakanlığıyla, Kalkınma Bakanlığıyla görüşüyorlar. Netice itibarıyla,
kaynakların etkin tahsisi için iktisadi, sosyal sektörlerdeki arkadaşlarımızla
kurumlar görüşüyorlar ve nihai olarak, bir bütçe ve Orta Vadeli Program
çıkıyor. 
Şimdi, yukarıda Maliye Bakanına da
sorduk. Sayıştay raporlarına bakıyoruz: 900 küsur milyon -yeni şeyiyle
söyleyelim- ödenek 1 milyar ama 35 milyara yakın Bakan kendi kafasına göre
aktarmış. Bizim ona verdiğimiz yetki nere, aktarılan para nere? Peki, nerede
kaldı Meclisin bütçe hakkı? Yine dönüp bakıyoruz, aynı şekilde ekstra ödeneklere
bakıyoruz, o da 15-20 milyarı buluyor. Yani, burada yapılmış olan planlama,
öncelik tahsisat planlaması maalesef dikkate alınmıyor değerli arkadaşlarım.
Bir taraftan…
Şimdi size bazı şeyler göstereceğim.
Yani, biz hâlâ plan, programla uğraşıyoruz; her şey plan, programla. Kalkınma
Bakanlığı duruyor… Bakın, şöyle, sırayla hafızanızı tazeleyeyim: 10’uncu
Kalkınma Planı’nın başlığı bu. Ne zaman görüştük? Sayın Bakanım burada.
İçerisinde, burada, güzel şeyler söylemiştiniz, onu da göstereyim: “Öncelikli
Dönüşüm Programları.” 25 tane. Sırayla gösteriyorum ki hani, az önce Sayın
Bilgiç söyledi şimdi göstermeyince bu sefer “Nerede?” diyor, göstereyim ki
sormasın diye yapıyorum. Burada da tarih yazıyor. Planın kapağından aldım, siz
de oradan okuyabilin diye. 1/7/2013 tarihli 127’nci Birleşimde onaylanmış.
Yani, üzerinden bir buçuk yıl geçmiş. Sonra siz ne yapıyorsunuz? Devam
ediyoruz, daha var: “Öncelikli Dönüşüm Programları.” Nerede? “1. Grup Eylem
Planları Bilgi Notu, 6 Kasım 2014.” İçeriğine bakın bir de, 25 tane madde
aynısı. 1 Temmuz 2013 değerli arkadaşlar, kasım, şimdi aralık geldi yani bir
buçuk yıl sonra hâlâ, bize, o 25’in de sadece 9’unu -bakın, şu koyu olanlar var
ya 9 tane- açıkladınız; 2’nci grubu, 3’üncü grubu gelecek. Yani şimdi siz
bizimle dalga mı geçiyorsunuz? Millet bunlara hakikaten inanıyor mu
zannediyorsunuz? Ben anlamıyorum yani böyle bir şey olabilir mi arkadaşlar?
Hâlâ eylem planı var, eylem planının alt maddeleri var, “Bunları
açıklayacağız.” diyorsunuz. 
Bakın, bir iki tane daha yine
göstereyim: Birincisi bu yani önemlilerden bir tanesini size şöyle yapayım
diye… İthalata Olan Bağımlılığın Azaltılması Programı’nın eylem planı yani en
önemli maddelerden bir tanesi bu söylediğiniz 9’un içerisinde. Gerçekten
enteresan bir şey ya. Arkasından, bakıyorum şimdi, 1’inci maddesi daha,
bileşenler var, “1. Bileşen: Üretimde dönüşümün gerçekleştirilmesi” diyor.
Bakın, “Politika 1: İmalat sanayiinin ihtiyaç duyduğu girdilerin üretimine
dönük, yerli katma değeri artıracak ürün/tür üretiminin özendirilmesi.” Eylem
planının 1’inci maddesi, şurada gördüğünüz en baştaki 1’inci madde. İçeriğini
okuyayım: “Girdi Tedarik Stratejisi (GİTES) gerçekleşme raporu hazırlanacak ve
Eylem Planı’nın (2013-2015) -duruyor hâlâ bakın, (2013-2015) Eylem Planı’nın-
tamamlanmasını müteakip ülkemiz ihtiyaçlarına bağlı olarak güncellenecektir.”
Yani şimdi güler miyiz, ağlar mıyız, ben hâlâ anlayamadım. Onun için bunları
getirdim size. Yani normalde biliyorsunuz ama göstermeyince, arkadaşlar “Nerede
hocam?” diye itiraz ediyor. 
Yani, şimdi, “en önemli” dediğiniz
dönüşüm planı, programın içerisindekilerin tamamını, beş yıllık planda
yazmışsınız -1 Temmuz 2013- şimdi onu getirip bize, buraya koyuyorsunuz
uygulama planı diye. 1’inci maddesi diyor ki: “2013-2015…” 2015 geldi, 2015 bütçesini
görüşüyoruz, bu da tamamlanacak önce, ondan sonra da ülkemizin ihtiyaçlarına
göre güncellenecek. E, şimdi ben ne diyeyim size yani? 
Burada bunu nasıl yapacağız değerli
arkadaşlar? Bu şeyle gidersek bunları nasıl toparlayacağız? Öyle bir şey oluyor
ki hâlâ plan programla uğraşıyoruz, eylem planı yapıyoruz. Bir eyleme geçelim,
bir önlem alalım, bu kadar yapısal önlem var alınması gereken. Tamam,
içeriğinde var, güzel, başlarken tespitler güzel. Tespitleri söyleyenlere de
kızıyor Başbakan ile Cumhurbaşkanı ama birazdan değineceğim.
Şimdi, buna
başka bir örnek vermek istiyorum size: Burada daha önce de konuştuk yani benim
başlık olarak söylediğim… Bakan gitti, planı kaldı yadigâr diyorum, daha önce
de Turizm Bakanlığı bütçesinde söyledim. Bakın, bu gördüğünüz Türkiye Turizm
Stratejisi ve Eylem Planı. Ne yazıyor? “2007-2013” yazıyor. Bakan gitti, bunun
1’inci maddesi -demin gösterdiğim gibi 1’inci maddesi vardı- kanun tasarısıyla
ilgili, kurumsal organizasyonla ilgili;. Sayın Ertuğrul Günay başlattı, kendisi
gitti yeni Bakan geldi hâlâ ortada kanun yok. Yani bakın, ne yazıyor? Şuradan
göstereyim onu da; birincisi, burada bir sürü şey yazıyor: “İkinci Eylem Planı”
burada da “Örgütlenme.” Baştaki şeyi yazıyor “Turizm Konseyleri Yasası ve
konseylerin kurulması.” Hâlen daha Antalya milletvekili olarak her gün
turizmcilerle konuşuyorum “Bizim yasa nerede?” diye soruyorlar. 
Sayın Bakan
Başkanken biliyor Turizm Bakanlığının bütçesinde de söylemiştim, Sayın Elvan
oradaydı. Ortada bir sürü plan, program var; çok da güzel, resimler de var.
Bakın, Türkiye’nin bütün turizmini gösteriyor ama hâlâ daha kanunu yok bırakın
uygulamayı. En önemlisi ne? Örgütlerin kanunu, konseylerin; çıkar… Güzel
yazmışlar, hepsi güzel; arkadaşlarımız buraya “Yeniden organizasyonu yapılacak”
diye, içinde sektörlerle ilgili… 
Enteresan olan
bir şey var, çok daha vahimi var; içinde daire başkanlıkları var değerli
arkadaşlar. Bunlar sadece Bakanın imzasıyla olabilecek şeyler, onların dahi
isim değişikliklerini yapıp da istediği gibi bir bakanlık koordinasyonu
sağlanmıyor. Yani şunu anlatmaya çalışıyorum: Böyle planla, programla, bir
buçuk sene olmuş şeyleri yeniden yazmayla -ki onların da tamamını yazamamış
arkadaşlarımız- seçime kadar yavaş yavaş, yavaş yavaş plan, program milleti
böyle oyalayalım modeli geliyor. 
Hiç olmazsa
diyorum ki size defalarca, biz Milliyetçi Hareket Partisi olarak yapıcı, yol
gösterici, uzlaşmacı bir muhalefet anlayışından yanayız. Bırakın bu sanal
gündemleri, açılım, saçılım zırvalarını; gelin, ülkenin ihtiyacı neyse,
ekonomik ve sosyal konularda alınması gereken yapısal önlemleri hep beraber
alalım. Sayın Bakanlarım, size de defalarca söyledim. Belli kanunlarda da bunu
yapıyoruz. Neden gidip de enerjimizi boş yere, gereksiz yere otuz gün, kırk
gün, elli gün, doksan dokuz gün bir torba kanuna harcatıyorsunuz? Bunları
çıkaralım beraberce diyoruz. Eğer bunları çıkarmazsak nasıl olacak? Bizi
dinlemiyorsunuz, hadi neyse, “Muhalefettir diyorsunuz.” ama Sayın Şimşek
söylüyor, arkadaşları neredeyse dövmeye kalkıyor Komisyonda. Sayın Babacan
utangaç bir şekilde söylüyor, diyor ki: “Bakın, bu gidişat gidişat değil, böyle
olmaz, sanayiye geçmemiz lazım, imalat sanayisine geçmemiz lazım. İnşaat bir
yere kadar olur; tüketimle, inşaatla olmaz.” Sizin Başbakan Yardımcınız diyor.
Bu nasıl bir Hükûmet etme anlayışıdır? Kaç tane ekonomi bakanı var, her biri
ayrı bir telden çalıyor. Siz isimlendirdiniz, yarısı frenci yarısı gazcı oldu.
Yani, ben anlamakta zorlanıyorum. Ara sıra da olsa, utangaç da olsa doğruları
söylüyorlar, konuşuyorlar; bu sefer de fırça yiyorlar ya Başbakandan ya
Cumhurbaşkanından. Enteresan bir şekilde anlayamıyorum. Ne yapmış o zaman?
Paralel başbakan çıkıyor önceki gün,
TOBB’la istişare toplantısı yapmış, “Hop, inşaata dur diyemeyiz.” diyor “Bizim
adamlar inşaat yapıyor.” Yani şimdi, hakikaten şaşırıyorum. Doğru, haklı, biz o
kadar şey yaparsak… Kaçak sarayda şimdi paralel yapı kurmuş. Bir de gizli
olduğu için tamamını göremedik ama basına yansımış; burada, bakıyorum,
başkanlıklar kurmuş yeni yeni. Ben arkadaşlara söyledim -buradaydılar,
bürokrattı bir tanesi ilk konuştuğumuzda- dedim ki DPT’yi kapatacaklar. İlk
olarak Başbakanlıkta Ekonomiyi İzleme Genel Müdürlüğü kuruluyordu -Sayın Elvan
biliyor- sizi kapatacaklar dedim, Sayın Çiçek burada söylemiş dedim, daha DPT
duruyordu. Sonra kalktılar, şimdi, 402 kişi -Sayın Bilgiç biliyor- izleme
değerlendirme raportörü; yarı başkanlık sistemi… Şimdi de onu yapıyor işte.
Paralel yapı kaçak sarayda kurulmuş, oralarda buralarda aramasın. Şimdi, bugün
kalkmış Sayın Cumhurbaşkanı, kaç gündür ya, her şeye karışıyor, ekonomiye de
karışıyor. 
OKTAY VURAL (İzmir) – İşi gücü yok
tabii. 
MEHMET GÜNAL (Devamla) – Oraya çıktı, şimdi,
herhâlde icraatın başından gidince sıkıntı mı oldu ne olduysa her gün
birilerini çağırıyor, orada ağırlıyor, sonra da mesaj veriyor. Yani enteresan
bir şey var yalnız, arada okuduğum doğruysa yatırımlarla ilgili koordinasyonu
da Binali Yıldırım’a verecekmiş. Ya, bu nasıl bir anlayıştır, anlamadım. Sizin
Hükûmetiniz nerede? Hangi bakan, bu kadar ekonomiden sorumlu bakan varken
Maliye Bakanı…
VEDAT DEMİRÖZ (Bitlis) – Nereden
duydunuz Binali’ye vereceğini?
MEHMET GÜNAL (Devamla) – İşte, diyorum,
basında yer alanları söylüyoruz, kendisi söylemiş. Peki, şimdi o zaman kendi
söylediklerine dönelim.
OKTAY VURAL (İzmir) – Yani böyle bir
şey olmaması gerektiğini ifade ediyor. Bravo!
MEHMET GÜNAL (Devamla) – Sayın Demiröz,
şimdi ben…
OKTAY VURAL (İzmir) – Ona karşı
çıkacağınızı söylüyorsunuz.
YILDIRIM TUĞRUL TÜRKEŞ (Ankara) –
“Sırrım niye açıklandı?” diye…
MEHMET GÜNAL (Devamla) – Şimdi ben şunu
söyleyeyim… Birazdan nereden çıktıysa… Diyorum ki zaten doğruysa diye
söylüyorum ama bakanlık, başkanlıkları kurmuş, kendisi söylüyor zaten “Burada
yapı yaptım.” diye. Ben şunu söylüyorum: Ben sizi uyarmıştım diyorum. 
SÜREYYA SADİ BİLGİÇ (Isparta) – Sen
gazete kupürü okumazdın, ne oldu sana?
MEHMET GÜNAL (Devamla) – Ben sizi
uyarmıştım diyorum. Yani burası kapanacak, yakında bu Kalkınma Bakanlığı da
kapanacak onu söylüyorum. Ekonomik sektörlerle ilgili birimlere, İktisadi
Sektörler ve Sosyal Sektörler Genel Müdürlüklerine gerek kalmayacak çünkü
Cumhurbaşkanı o kadroları -nasıl binayı Başbakanlıktan aldıysa- o 402 kişinin
kadrosunu da alacak, götürecek, kendisine izleme değerlendirme birimi yapacak;
özeti bu. Ben şimdi soruyorum, bakın, yine sizin tabirinizle…
RAHMİ AŞKIN TÜRELİ (İzmir) – Bakan ne
yapacak Sayın Günal?
MEHMET GÜNAL (Devamla) – Artık onu
bilemiyorum, onları kendi aralarında hallederler; seçim geliyor, onlara gerek
kalmayacak.
Şimdi, değerli arkadaşlar “O zaman
nerede okudun?” diyorsunuz. Ben Sayın Erdoğan’ın…
SÜREYYA SADİ BİLGİÇ (Isparta) – Nereden
okudun demiyorum, gazete kupürleriyle konuşma diyorum.
MEHMET GÜNAL (Devamla) – O zaman
soracağım. Yani merak ediyorum, onun üslubuyla konuşalım, böyle diyor ya.
YILDIRIM TUĞRUL TÜRKEŞ (Ankara) – “Sırrımızı
nereden öğrendin?” diye soruyor.
MEHMET GÜNAL (Devamla) – Yani “Ey…”
diye başlıyor. Ben merak ediyorum Sayın Bilgiç. Şimdi, aynen onun tabiriyle
soruyorum: Ey Erdoğan sen nesin bir karar ver; Başbakan mı, Cumhurbaşkanı mı,
BOP eş başkanı mı…
ALİ UZUNIRMAK (Aydın) – Yemin nerede,
yemin!
MEHMET GÜNAL (Devamla) – …yoksa
başmadenci mi? Bir de maden ruhsatları veriyordu, biliyorsunuz; biz ona artık
“başmadenci” dedik, kendisi veriyor. Şu anda da ortada kaldı. Sordum
arkadaşlara cevap gelmedi Sayın Başkanım, dedim ki: Bu babandan oğula geçer
gibi kendi uhdesine aldığı şey Davutoğlu’na geçti mi, yoksa hâlâ o mu veriyor
maden ruhsatlarını? Bakalım, bir cevap gelir.
YILDIRIM TUĞRUL TÜRKEŞ (Ankara) – Bilal’e
geçiyor.
MEHMET GÜNAL (Devamla) – Yoksa
başekonomist mi? Ali Babacan’ın söylediğini de söylüyor. Yoksa başkupon arazisi
uzmanı mı, yoksa başmüzakereci mi? Müzakereleri de biliyorsunuz artık: “Şöyle
yapacağız, böyle yapacağız.” Heyetlere de karışıyor: “Şunu alacağız.” Ben buna
bir türlü karar veremedim. Yoksa yoksa -gündeme gelelim- başsavcı mı? Bir de
neyin başsavcısı? Dün Ergenekon ile, Balyoz’un başsavcısıydı, bugün sözde
paralel yapıya, örgüte başsavcılık yapıyor.
ALİ UZUNIRMAK (Aydın) – Her bir şeye
“…kolog.”
MEHMET GÜNAL (Devamla) – Yani ben bunu
anlamış değilim. Sözde bir paralel örgüt var. O da birkaç gün önceden ne
yapıyor şimdi buldum: Dün itibarıyla, sabah operasyon başlamış; bence Sayın Cumhurbaşkanı
Fuat Avni’ye özeniyor, olsa olsa “Fuat Avni’den önce ben haber vereceğim operasyonları.”
diyor. 
Bakın, söyledi, buna da “yalan.” deme,
kulağımızla duyduk.
SÜREYYA SADİ BİLGİÇ (Isparta) – Öyle
bir şey söylemedi.
MEHMET GÜNAL (Devamla) – Hayır, onu
demiyorum, ne söyleyeceğimi söyleyeceğim, dur şimdi.
SÜREYYA SADİ BİLGİÇ (Isparta) – “İnlerine
girdik, gireceğiz.” dedi.
MEHMET GÜNAL (Devamla) – Aynen şunu
dedi: “İnlerine girdik, faili meçhullere karışmışlar, ohoo daha neler
göreceksiniz!” Bunun Fuat Avni’nin “tweet”lerinden bir farkı yok ki. Yani “Daha
neler göreceksiniz!” Bu ne demek? Bir Cumhurbaşkanı bir dosyanın içeriğiyle
ilgili nasıl böyle konuşur? İçinizde bir sürü hukukçu var, Sayın Kubat bakıyor;
nereden biliyor kaç kişinin içeri alınacağını, nereden biliyor faili
meçhullerle ilgili şey çıktığını? Biliyor, başsavcı olduğu için biliyor.
SÜREYYA SADİ BİLGİÇ (Isparta) – Dosya
içeriğiyle ilgili konuşmuyor, yanlış söylüyorsun.
MEHMET GÜNAL (Devamla) – Sayın Bilgiç,
ben şimdi merak ediyorum, diyor ki: “Daha neler olacak; ohoo, durun bakalım,
daha neler olacak!” Sabahleyin oldu bir kısmı. Başka neler olacak? Açıkçası
sormak lazım, söyle bakalım diyorum ben de neler olacak? Bir iki “tweet” atar
belki Fuat Avni’ninki gibi. Yani, daha neler olacak, acaba daha kaç kanun daha
çıkaracaksınız?
Şimdi, bütçe bitince kaç torba kanun
daha gelecek? Siz bu 17-25 Aralık operasyonlarının rüşvet, yolsuzluk ve kara
para operasyonlarının üstünü örtmek için ocak ayından itibaren kaç tane kanun
çıkardınız? Sen neredeydin, uyuyor muydun Sayın Bilgiç? 
SÜREYYA SADİ BİLGİÇ (Isparta) – Yanlış
konuşuyorsun, gene yanlış konuşuyorsun.
MEHMET GÜNAL (Devamla) – En önce
HSYK’la ilgili başladık, öbür torbanın içine koyduk, İnternet’le ilgili koyduk,
olmadı bir daha koydunuz, orada getirdiniz bir daha çıkardınız, mart başında
bir daha getirdiniz.
SÜREYYA SADİ BİLGİÇ (Isparta) – Senin
de hukukunu korumak adına yapılan düzenlemeler.
MEHMET GÜNAL (Devamla) – Sen şahitsin,
CMK 153’ü gece yarısı 02.47’de sen çektin, sen şahitsin. 
SÜREYYA SADİ BİLGİÇ (Isparta) – O hukuk
bir gün sana da lazım olacak.
MEHMET GÜNAL (Devamla) – En son gelen
bekliyor hâlâ, Genel Kurulda bekliyor, Başkanlık makamı gider getirir sana
söyler. CMK 153 tek madde olarak gece gitti, “Ben operasyonu yaparken onların
avukatı haber almasın.” diyordu. Saat on buçuktan 02.47’ye kadar -bütün
arkadaşlarımız şahittir- dört saatlik konuşmanın sonunda, senin dayatman
sonunda geri çekilen madde neydi, kimin içindi? Bugünkü yapılacak operasyonu
adamların avukatları haber almasın diye. Dolayısıyla, şimdi burada konuşursak
daha neler var neler yani vaktimiz yok, sonraki maddelerde ben onu sana
anlatırım, daha bütçenin maddeleri var…
SÜREYYA SADİ BİLGİÇ (Isparta) –
İstersen baş başa konuşalım. 
MEHMET GÜNAL (Devamla) - …kesin hesabın
maddeleri var, ayrıntısına gireriz. 
Şimdi, ben hakikaten merak ediyorum.
Değerli arkadaşlar, şimdi minareyi çalmışlar, getirdiler. Hani “Minareyi çalan
kılıfını hazırlar.” derler ya, omuzuna almış, Meclise de gelmiş “Bana kılıf
diktir.” Ya, ortada görünüyor, yani omuzunda minareyi getirmişsin, ona nasıl
kılıf dikeceğiz? Çaldığınız hukuk minaresine kanun kılıfı diktiriyorsunuz bize
diyorum.
SÜREYYA SADİ BİLGİÇ (Isparta) – Adalet
Komisyonuna hiç itiraz etmediniz…
MEHMET GÜNAL (Devamla) - Bakın, haramın
içine bir tane helali koyup millete diyor ki: “Bu helal.” E, biz onun haram
olduğunu söylemek zorundayız. Zehri doldurmuşsun, üstüne bir parmak bal çalıyor
“Bu, baldır.” diyor. Bunu millete nasıl yutturacaksın? Yani, bir yere kadar
yutturuyormuş gibi yapabilirsiniz.
Vallahi, açıkçası ben burada merak
ediyorum, daha neler yapacaksınız, daha kaç kanun çıkaracaksınız, daha kaç
kişiyi içeri tıkacaksınız 17-25 Aralığın yıl dönümü geliyor diye? Karşı
önlemlere, operasyonlara bu kadar durduktan sonra, yani bir anda…
Yine, demin sorduğunuz çerçevede, Sayın
Bilgiç, önce makul şüpheden delile geçmiştik, somut delile; şimdi tekrar
delilden, tekrar şüpheye geçtik; bismillah, kanun onaylanıyor, başlıyorsunuz
uygulamaya.
MAHMUT TANAL (İstanbul) – Efendim,
çaresi faşizme karşı omuz omuza.
MEHMET GÜNAL (Devamla) - Onun için,
Sayın Bilgiç, maalesef yapılanlar çok acıdır. Burada siz soruyorsunuz, biz de
anlatıyoruz, gülüyorsunuz ama…
Burada, maalesef, değerli arkadaşlar,
ben merak ediyorum, daha kaç kanun çıkacak, kaç memur sürülecek? Her ne kadar
Anayasa Mahkemesi idari yargılama usulüyle ilgili olanı iptal ettiyse de torba
kanundan; özelleştirme hukuksuzluklarınızı, AYM kararlarını iptal eden
kanunları yeniden çıkardığınız için, bunu da iptal ettiyse de siz yine bir
yolunu bulursunuz.
Fikri Işık Bakanım demiş ki, bugün
şeylerde vardı: “Ya, yol yapan…” Yani, yolsuzluk olmaz diye… Şaşırdım, çok
hisli bir Bakan olduğu için, yine hislenmiş o. Ya, şimdi, siz yolunu
buluyorsunuz, yolunuzu buluyorsunuz.
YILDIRIM TUĞRUL TÜRKEŞ (Ankara) – Ufak
tefek hırsızlıklar…
MEHMET GÜNAL (Devamla) - “Yolu olan
yerde yolsuzluk olmaz.” Diyor; tam tersine, yol yapacaksın, ihale vereceksin ki
yolsuzluk olsun.
ALİ UZUNIRMAK (Aydın) – Ufak tefek
hırsızlıklar…
MEHMET GÜNAL (Devamla) – Ha, ufak tefek
sayılmıyormuş, bir de onu diyor.
SÜREYYA SADİ BİLGİÇ (Isparta) – O
yüzden siz hiçbir şey yapmadan oturdunuz iktidarınızda!
MEHMET GÜNAL (Devamla) - Yani, öyle bir
şey var ki, hakikaten, hani bize “günah işleme özgürlüğü” diyen arkadaşlarımız
da vardı, hatırlarsanız; “Hırsızlığın da küçüğünü yapalım bir şey olmasın.”
diyor. Ya, size göre küçük ne, büyük ne? Onu da anlayabilmiş değilim. Gerçekten
bunun küçüğü, büyüğü nasıl oluyor onu ben anlamıyorum değerli arkadaşlar. Ya,
öyle bir masum şekilde söylüyor ki Hayrettin Karaman’ın fetvalarından falan çok
daha yumuşak söylemiş açıkçası. Ya, böyle bir şey olabilir mi? Varsa, her yerde
bunun soruşturulması, üzerine gidilmesi gerekiyor.
Bence, açıkçası bu saatten sonra artık
paralel yapı, maalesef, Cumhurbaşkanlığı makamında kurulmuş durumda, paralel
bir Hükûmet orada var. Paralel yapıyı fazla aramaya gerek yok; zaten fiilen
paralel örgüt güneydoğuda paralel devleti kurmuştu ama paralel idare de -sayın
bakanlar kusura bakmasın, Sayın Başbakan da- yukarıda kurulmuş durumda. Ben,
artık ne kadar memuru sürgün yapacak, ne kadar tutuklama yapacak başsavcı bunu
bilemiyorum. Belki o da bize birkaç tane, demin dediğim gibi, Fuat Avni gibi
“tweet” atarsa yarın ne olacak, öbür gün ne olacak, devamı var mı, merakla
bakacağız. 
Ben şunu söyleyeyim, bizim ne
yapacağımızı söyleyeyim: Biz Sayın Cumhurbaşkanının ne yapacağını, paralel
yapının ne yapacağını bilemeyiz. 
MAHMUT TANAL (İstanbul) – Biz faşizme
karşı omuz omuza verelim.
MEHMET GÜNAL (Devamla) – Biz, burada,
her türlü haksızlığa, her türlü hukuksuzluğa karşı çıkacağız. Biz, doğruları
söylemeye devam edeceğiz. Doğru yapılan varsa, yapıcı, yol gösterici muhalefet
anlayışımız çerçevesinde yapısal önlemler alınması gerekiyorsa burada size
destek olacağız ama ülkeyi uçuruma götüren, ihanet sürecine götüren ve sürekli
olarak yetimin hakkını gasbeden, küçük küçük de olsa götürenlere, maalesef, karşı
çıkmak zorundayız; bizim görevimiz bu. Bunun küçüğü büyüğü olmaz. 
SÜREYYA SADİ BİLGİÇ (Isparta) – Mehmet,
kimse dayanamadı, sadece Plan ve Bütçe Komisyonu burada. 
MEHMET GÜNAL (Devamla) - Türk milleti
de eninde sonunda bu yolsuzlukların, hukuksuzlukların, ihanetin hesabını
soracak. En fazla 7 Hazirana kadar yapma şansınız kaldı. 7 Hazirandan sonra
bunun hesabını soracak, millet bunun hesabını soracak, biz de iktidar olunca
zaten o sorumlulardan hesabını soracağız, onlar da gerektiği süreçlerde
yargılanacaklar. Biz, iktidarın bu baskılarına karşı dik durmaya devam
edeceğiz. 
Sayın Cumhurbaşkanı sıkça şiir okuyor,
ben de bir mısrasıyla Mehmet Akif’in tamamlayayım, hani “Zulmü alkışlayamam,
zalimi asla sevemem / Gelenin keyfi için geçmişe kalkıp sövemem.” dediği mısraların
sonunda şöyle diyor:
“Adam aldırma da geç git, diyemem
aldırırım. 
Çiğnerim, çiğnenirim, hakkı tutar
kaldırırım! 
Zalimin hasmıyım amma severim
mazlumu...” 
Burasını değiştiriyorum: “Paralelin şu
sizin lehçede manası bu mu?” diyor…
(Mikrofon otomatik cihaz tarafından
kapatıldı) 
MEHMET GÜNAL (Devamla) – …hukuk dolu,
hukuksuzlukların son bulduğu bütçeler diliyorum. (MHP ve CHP sıralarından
alkışlar) 
BAŞKAN – Teşekkür ediyorum.
Dördüncü konuşmacı Reşat Doğru, Tokat
Milletvekili.
Buyurun Sayın Doğru. (MHP sıralarından
alkışlar) 
MHP GRUBU ADINA REŞAT DOĞRU (Tokat) –
Teşekkür ederim Sayın Başkan. 
Ulaştırma, Denizcilik ve Haberleşme
Bakanlığının 2015 yılı bütçesi üzerine Milliyetçi Hareket Partisi Grubu adına
söz almış bulunmaktayım. Yüce Meclisi saygıyla selamlıyorum.
Sözlerimin başında, bugün basın-yayın
kuruluşlarının bazılarına haksız şekilde yapılan operasyonları protesto
ediyorum. Bunların hepsinin, biz, 17-25 Aralık yolsuzluk operasyonlarının
üzerinin örtülmesi ve gündem değiştirilmesiyle ilgili olduğunu düşünüyoruz.
Adaletin herkese lazım olacağını, bir gün sizlere de lazım olabileceğini
buradan bir kez daha hatırlatmak istiyorum. 
Sayın milletvekilleri, ekonomide
bütünleşmenin sağlanması ve bölgeler arasındaki gelişmişlik farkının en aza
indirilmesi, ulaşım ve haberleşme hizmetlerinin etkin ve verimli bir şekilde
verilmesiyle mümkündür. Sanayi, turizm ve tarım gibi sektörlerin altyapısını
oluşturan ulaştırma sektörü, ekonomik ve sosyal kalkınmanın da en temel
göstergesidir. Tutarlı bir iletişim ve ulaştırma politikası, artan talebe yanıt
verebilmelidir, oluşan yeni koşullara uyum sağlayabilmelidir, ulaştırma alt
sistemlerinin birbiriyle rekabet hâlinde olmadan birbirini tamamlayıcı ve
destekleyici şekilde işlemesini gerçekleştirebilmelidir, insanlara sistemler
arasında seçim yapabilme rahatlığını da verebilmelidir. 
Sayın milletvekilleri, Türkiye'de yük
ve yolcu taşımacılığının yüzde 92’si kara yolları üzerinden yapılmaktadır. Bu
itibarla, kara yolları her ne kadar gelişmişlik göstergesi olarak lanse edilse
de günümüz küresel ölçeğinde değerlendirdiğimizde bir geri kalmışlık ölçüsü
olarak da görülmektedir. Çünkü, bu sistem, her bakımdan petrole dayalı ve dışa
bağımlılığımızı artıran bir sistemdir, yüksek maliyetlidir, ödemeler
dengesindeki açığı büyütmektedir; devamlı olarak artan akaryakıt fiyatlarıyla,
ekonomideki maliyetleri yükselten, çevre kirliliğine sebebiyet veren bir
sistemdir; meydana gelen trafik kazalarında, binlerce insanımızın ölümüne, on
binlercesinin sakat kalmasına ve milyonlarca dolarlık maddi hasara yol açan bir
taşımacılık sistemidir. O nedenle, AKP hükûmetleri döneminde, kara yoluna
yapılan yatırımları incelediğimizde geri kalmışlık ve millî servetin nasıl
çarçur edildiğini de apaçık bir şekilde görmekteyiz.
Türkiye planlı döneme 1963 yılında
girmişti. Bu çerçevede, yatırım programları kamu hizmetlerinin hız ve
kalitesinin yükseltilmesine hizmet verecek şekilde hazırlanmıştır. Bu şekilde
hazırlanan yatırım programlarının zamanında gerçekleştirilmesi amaçlanmıştır.
Bu kapsamda, ülke imkânlarının ekonomik ve etkin kullanımı için yatırım
programında yer alan projelere, yıllık olarak harcanacak tutarlara ilgili yıl
yatırım programında yer verilmekte, ilgili yılın bütçesi de bu tutarlar esas
alınarak belirlenmektedir. AKP hükûmetleri dönemindeki uygulamalara baktığımız
zaman ise bu realitelerin görmezden gelindiği, yatırım programında yer almayan
projeler için birçok bakanlığın bütçesinden daha fazla harcama yapıldığı da
maalesef görülmektedir. 
2012 yılında Karayolları Genel
Müdürlüğünün yatırım programında yer almayan 259 yapım işi için 972,6 trilyon
harcama yaptığı Sayıştay raporlarıyla sabittir. Bu da sene başı ödeneğinin
yaklaşık yüzde 27’sini oluşturmaktadır. 
Yine bazı giderlerinin oldukça yüksek
olması dikkat çekicidir. 2013’te 15 milyar 345 milyon TL harcama yaparken bu
rakamın 1 milyar 701 milyon lirası yolların bakım ve onarımı için harcanmıştır.
2014’te ise ilk dokuz ayda 10.588 kilometre düşük kaliteli, sathi kaplamalı
yolda asfalt yapım ve onarım çalışması gerçekleştirilmiştir. Bunun sebebi de
yapılan duble yollar kısa süre sonra kilometrelerce uzunlukta, tek
gidiş-gelişli ve çukurlardan araçların gidemediği yollara dönüşmektedir. Bu
yollarda ne tamirat bitmekte ne de toz toprak bitmektedir.
Saygıdeğer milletvekilleri, bunun bir
bariz örneğini Tokat ilinde yaşamaktayız. Tokat-Turhal-Amasya yol güzergâhına
bakmış olduğumuz zaman, devamlı olarak neredeyse 5 kere bu yolun bozulduğunu,
yeniden yapılmış olduğunu, kavşaklarla ilgili çalışmaların yapıldığını görüyoruz.
Ayrıca bunun yanında Tokat çevre yolu. Tokat çevre yoluna çok büyük miktarda,
50 trilyon civarında para harcanmıştır. Maalesef orada heyelanlı olan bölgeden
geçmiş olmasından dolayı da kaymalar devam etmektedir. Belki de önümüzdeki
zaman diliminde bu çevre yolunun da kapanabileceğini göreceğiz. 
Ayrıca Tokat-Niksar-Ünye kara yolunun
uzun yıllardan beri planlama içerisinde olmasına rağmen bir türlü yapılamamış
olmasını da anlayamıyoruz. Yüklenici firma paranın olmadığını, buraya ödenek
ayrılmadığını ifade ediyor. Bu da değerli milletvekilleri, Tokat halkını ciddi
manada üzüyor. Hâlbuki Tokat-Niksar-Ünye yolu aynı zamanda İç Anadolu Bölgesi’ni
Karadeniz Bölgesi’ne bağlayan en önemli yolların başında gelmekteydi. Maalesef,
enteresandır, on iki yıllık AKP iktidarında her yıl söylenmesine rağmen bu
yolun yapılmamış olduğunu görüyoruz. 
Yine, ayrıca Tokat’ımızı Ankara
istikametine bağlayan Tokat, Zile, Alaca, Sungurlu’ya çıkan yol üzerinde de çok
ciddi manada çalışmalar yapılıyor görülmesine rağmen hâlâ bitirilmemiş olduğunu
da maalesef görüyoruz. Tabii bunlar da eklenince, yani çok süratli bir şekilde
bu bölgelere bir şeylerin yapılması gerektiğini ama her şeyin bir kenara
itilerek unutulduğunu da göstermektedir. 
Sayın milletvekilleri, seçim
dönemlerinde en büyük propaganda aracı olarak kullanılan duble yollarda,
açılışı yapıldıktan kısa bir süre sonra -yani biraz önce de söylemiş olduğum
gibi- araç kullanılamaz hâle geliyor, riskli hâle geliyor ve kazalar da her
geçen gün artıyor. Son on yıla bakmış olduğumuz zaman trafik kazalarının ne
kadar artmış olduğunu içimiz yanarak takip ediyoruz. Trafik kurallarına
insanlar uymuyor ama İçişleri Bakanlığının görevleri içerisinde olmasına
rağmen, Karayollarının her noktasında, işte yapımından kullanımına kadar görevleri
içerisinde olmasına rağmen maalesef kara yollarının bozuk olmasından,
insanların eğitim yetersizliğinden de trafik kazalarıyla yoğun bir şekilde
karşılaşıyoruz, canlarımızı kaybediyoruz, değerlerimizi kaybediyoruz. 
Sayın milletvekilleri; sathi kaplama yapılan
yollarda her iki yılda bir onarım gerektiği uzmanlarca dile getiriliyor.
Bitümlü sıcak karışım asfaltta ise ortalama on üç-on dört yılda bir onarım
yapılmaktadır. Dolayısıyla ülke şartları, yolların beşte 4’lük bölümünün,
taşıma kapasitesi yüksek, uzun ömürlü bu asfalttan yapılması gerektiğini
göstermektedir. Çünkü sathi kaplama için yapılan yıllık yama harcaması, uzun
ömürlü asfalt için yapılan harcamanın 4 katından fazlaya gelmektedir. 
Geçtiğimiz günlerde, Bütçe Komisyonunda,
duble yolların yüzde 80’inde ömrü az olan “sathi kaplama” adı verilen asfaltın
kullanıldığı, bunun da yol yapım maliyetini yükselttiği Sayın Bakan tarafından
açıklanmıştı.
Dolayısıyla, yapıldıktan kısa bir süre
sonra bozulan, onarım ve bakım masrafları sebebiyle astarı yüzünden pahalıya
gelen sathi kaplama asfalta neden geçmiş on iki yıllık dönemde ağırlık verilmiş
olduğunu da açıklamak mecburiyetindeyiz.
Yine, bu dönemde türeyen kara yolu
müteahhit sayısı ile Bakanlığın bütün demir yolu, deniz yolu, hava yolu, kara
yolu ihalelerinde adı geçen ve millete küfrede küfrede ihale alan müteahhitlere
baktığımızda, daha iyi anlaşılmış olduğunu da hep beraber görüyoruz. 
Saygıdeğer milletvekilleri, yine, bazı
iddiaları dile getirmek istiyorum: İstanbul üçüncü havalimanının 3 Mayıs 2013
tarihinde yapılan ihalesini kazanan konsorsiyum, havaalanı yapımı için en
önemli şart olan finansman taahhüdünü maalesef hâlâ yerine getirmemiştir.
Aradan on dokuz ay geçtiği hâlde ihale şartnamesinin gereğinin hâlâ yerine
getirilemediği, bu nedenle resmî yer devrinin de yapılmadığı bu projenin inşaat
çalışmalarına gayriresmî olarak başlanılması, hukuk devleti anlayışıyla
herhâlde bağdaşmamaktadır.
Bununla birlikte, şartname şartları
ihalenin ardından değiştirilmiş, yapılacak dolgu kotu düşürülmüştür. Yaklaşık
35-40 metre daha az dolgu yapılmasından kimlerin ne kadar kazanç sağlayacağıysa
kamuoyunun merak konusudur.
Bakanlık, aynı, hızlı demir yolu alt
yapı ihalelerinde olduğu gibi bu ihaleyi de şaibeli hâle getirmiştir. Çünkü
hafriyat ile dolgunun, yani kotun yaklaşık 35-40 metre düşük kotla ihaleye
çıkılması hâlinde diğer katılımcı firmaların tekliflerinin daha farklı olacağı
da muhakkaktır.
Dolayısıyla, şartnamede yapılan bu
değişiklik, masumane bir değişiklik değildir. Bu ihaleyi alan firmalara
baktığımızda, aynı firmaların konsorsiyum oluşturarak Yerköy-Sivas hızlı demir
yolu altyapı inşaatı ihalesinde de aynı yolu takip ettiklerini görüyoruz.
Söz konusu demir yolu altyapı
inşaatının ihaleden sonra tünel uzunluğu 10,1 kilometreden 44,5 kilometreye,
viyadük uzunluğuysa 2.730 metreden 10 kilometreye yükseltilmiş olduğu da
görülüyor. 
Bu değişiklik sonrası yüklenicinin,
teklif birim fiyatı düşük olan güzergâh ve ariyet kazısı ile dolgu işlerini bir
kenara bırakarak sözleşme kapsamı dışına çıkarılan ve teklif birim fiyatı
yüksek olan tünel imalatı yapması ve hiçbir denetim olmaksızın buna devam
etmesi, hangi makamlardan cesaret aldıklarını bizlere göstermektedir. Üstelik,
bu değişiklik, çok daha sonra Devlet Demiryolları Genel Müdürlüğünce de kabul
edilerek ihale bedeli kadar iş yaptırılmış, sonrasındaysa tekrar yeni bir
ihaleye çıkılma zorunluluğunu da doğurmuştur. Bunun sonucunda da milyonlarca
dolar devletin kaybına, firmalarınsa haksız kazanç sağlamasına göz yumulmuştur.
Dolayısıyla, AKP Hükûmetinin hızlı tren projeleri gibi, İstanbul üçüncü
havalimanı ihalesi gibi, yaptığı tüm ihaleleri dikkatlice incelediğimizde,
deyim yerindeyse, yasal yolsuzlukların, âdeta, neredeyse olağan hâle getirilmiş
olduğunu da hep beraber görmekteyiz. 
Saygıdeğer milletvekilleri,
konvansiyonel demir yolu hatlarındaki eskiyen rayların sökümünden sonra büyük
bir vurgunun ve yolsuzluğun yaşandığı iddiaları da mevcuttur. Sadece Konya
bölgesinde yaşanan hurda ray vurgununda yaklaşık 900 bin kilogram hurda ile
Ceylanpınar Yol Bakım Onarım Müdürlüğü bölgesinde yaklaşık 2 milyon 276 bin
kilogram hurdanın akıbetinin ne olduğunu da öğrenmek istiyoruz.
Söz konusu Konya bölgesinde yaşanan
hurda ray vurgununda hiçbir araştırmanın yapılmaması, Ceylanpınar Yol Bakım
Onarım Müdürlüğü bölgesindeyse hurda ray vurgununda Genel Müdürlük tarafından
Teftiş Kurulunun âdeta bu olayı örtbas etmesi için görevlendirilmesi ve yapılan
yolsuzluğun adli makamlara bildirilmemesi de düşündürücüdür.
Tüm bunların araştırılarak hiçbir
kimsenin zan altında bırakılmaması için bu iddiaların mutlaka açıklığa
kavuşturulması ve soruşturma yapılması gerekmektedir. Bu iddialarla ilgili
yolsuzluğun veya vurgunun yaşanıp yaşanmadığını ortaya çıkaracak makamlar
mutlaka suçu saklamanın da suç olduğunu bilen makamlardır. 
Ayrıca, TÜRK TELEKOM şaibeli bir
şekilde satılmıştır. İhalelerdeki birçok şeyin ne olduğunu da bilmiyoruz.
Bakınız, “yer altı kabloları” adı altında kablolar değiştirilmiş ve milyonlarca
dolar bakır telin nereye gitmiş olduğunu veyahut da o paranın Hazineye mi kalmış
olduğunu veya başka bir yere mi geçmiş olduğunu da bilmiyoruz. Sayın Bakan bu
konuda da bilgi verirse, tahmin ediyorum ki, kamuoyu gibi biz de vicdanen
rahatlarız.
Sayın milletvekilleri, 655 sayılı Kanun
Hükmünde Kararname’yle Denizcilik Müsteşarlığı genel müdürlük seviyesine
düşürülmüştü. Ancak sadece bununla da yetinilmemiş, idari işlemlerin geçmişe
yürümezliği ilkesi Danıştayın birçok kararlarıyla sabitken gemi sürvey
uzmanlarının 3600 olan ek göstergeleri de hukuka aykırı bir şekilde
düşürülmüştür. Gemi sürvey uzmanlarının müktesep haklarının korunması ve
Bakanlığın bu yanlıştan bir an evvel dönmesi gerekmektedir, bunu bekliyoruz.
2011 OECD Raporu’na göre dünya gemi
inşa piyasası 2008 yılı sonrasında yaklaşık yüzde 40 büyümüştür. OECD
raporlarını Türkiye açısından ele aldığımızda, aynı süreçte Türk gemi inşa
sanayisinin üretim, ihracat ve istihdam rakamlarında ise ciddi düşüşler
yaşandığı görülmektedir.
AKP Hükûmetinin gemi inşa sanayisine
yapmış olduğu darbenin boyutunu daha iyi anlayabilmek içinse sadece istihdam
kayıplarına bakmamız sanırım yeterli olacaktır. Gemi inşa sanayisinde 1 kişinin
istihdamı için gerekli yatırım tutarı yaklaşık 75 bin dolardır. 2008 yılından
bu yana sadece Tuzla tersaneler bölgesinde istihdam kaybı ise yaklaşık 20 bin
kişidir. Dolayısıyla, bu 20 bin kişilik istihdam kaybının ülke ekonomisine
maliyeti yaklaşık olarak 1,5 milyar dolar civarındadır. Üstelik yan
sanayisindeki istihdam kayıplarını da ekleyince bu rakamın neredeyse 3 katına
çıkmakta olduğunu da görüyoruz.
Her fırsatta Türkiye'nin tersane
sayısının 37’den 73'e çıkarılmakta olmasıyla övünülmekte ve 49 adet tersanenin
yatırımının devam ettiği ifade edilmektedir. Ancak bunlara tekne imal
tanımındaki tersaneler de dâhil edildiğinde Türkiye'de korkunç bir tersane
enflasyonu ve kapasite arz fazlasının meydana geldiği de unutulmamalıdır.
2002’de 136 bin dwt olan yıllık yeni
gemi inşa üretimi, son on bir yılda tersane sayısı 2 katına çıkmasına rağmen,
GİSBİR sektör raporuna göre 2013 yılında sadece 120 bin dwt olarak gerçekleşmiştir.

Gemi inşa sektörünün ortalama yeni inşa
kapasite kullanım oranı, maalesef, ortalama yüzde 4 gibi çok düşük bir seviyede
kalmıştır. Dolayısıyla son on bir yılda tersane sayısında meydana gelen plansız
artışın üretim, ihracat ve istihdam rakamlarına yansımadığı da maalesef görülmektedir.
Diğer yandan Karadeniz Ereğli
bölgesinde gemi inşa faaliyetleri maalesef durmuş, 100 milyon dolardan fazla
masraf yapılan Samsun Tekkeköy ve Trabzon Çamburnu tersane alanları ise
yıllardır atıl bir vaziyette yatırım beklemektedir, yatırımcı beklemektedir. 
Rakamlar ve gidişat göstermektedir ki
son on bir yılda tersane sayısı ikiye katlanmış olmasına karşın üretim, ihracat
ve istihdamda maalesef mesafe alınamamıştır. Bu durum, plansızlığın,
öngörüsüzlüğün ve bilimsel yaklaşımdan uzak, "Ben yaptım, oldu."
mantığının da maalesef bir sonucudur. 
Sayın milletvekilleri, gemi inşa ve
denizcilik sektörüne rehber olması amacıyla 2007 yılında hazırlanan Türkiye
Tersaneler Master Planı’nın; 2008 yılındaki Cumhurbaşkanlığı Devlet Denetleme
Kurulu Raporu hiçe sayılmaktadır. Dönemin Ulaştırma Bakanı ve Denizcilik
Müsteşarlığı bürokratları tarafından yedi yıl boyunca gizlendiği de maalesef
ortaya çıkmıştır ve bu da basına yansımıştır. Denizcilik sektörüne ve
yatırımcılara rehber olması için hazırlanan sektörel Master Plan hangi mantıkla
gizlenir ve rant endişelerine konu edilir, anlamak da maalesef mümkün değildir.

O nedenle, yüz binlerce insanımıza
istihdam imkânı yaratması mümkünken koskoca bir sektörü iflas noktasına
sürükleyenlerden -siyasetçi, bürokrat kim olursa olsun- mutlaka, halkımız adına
hesap sormamız gerekmektedir. 
Bu planın yedi yıl boyunca neden
gizlendiği ve neden uygulanmadığı konusunda DPT kökenli Sayın Bakanın mutlaka
soruşturma yaptırması ve sonucunu kamuoyuyla paylaşması gerektiğini de halkımız
adına düşünüyorum.
Sayın milletvekilleri, 2013 yılında
gemi inşa ihracatından Güney Kore 36 milyar dolar, Japonya 16 milyar dolar,
Brezilya ise 8 milyar dolar elde etmiştir. Türk gemi inşa sanayisi ise 2013
yılında yüzde 0,7 civarında olan Türkiye’nin toplam ihracatı içindeki payını
2023 yılında 10 milyar dolara çıkarmayı hedeflemesine rağmen Güney Kore’nin
2013 yılında yakalamış olduğu başarının üçte 1’ine dahi 2023 yılında maalesef
ulaşamayacaktır. Bu da göstermektedir ki maalesef gemi sanayisini önümüzdeki
günlerde güzel günler beklememektedir.
(Mikrofon otomatik cihaz tarafından
kapatıldı)
REŞAT DOĞRU (Devamla) – 2015 yılı
Bakanlık bütçesinin ülkemize, milletimize hayırlı olmasını temenni ediyor, yüce
Meclisi saygıyla selamlıyorum. (MHP sıralarından alkışlar)
BAŞKAN – Teşekkür ediyorum.
Sayın Gök, bir söz talebiniz var,
buyurun.
İki dakika süre veriyorum.
IV.- SATAŞMALARA İLİŞKİN
KONUŞMALAR
1.- Ankara Milletvekili
Levent Gök'ün, Ankara Milletvekili Yıldırım Tuğrul Türkeş’in 656 ve 656’ya
1’inci Ek sıra sayılı Bütçe Kanunu Tasarısı ile 657 sıra sayılı Kesin Hesap
Kanunu Tasarısı’nın dördüncü tur görüşmelerinde MHP Grubu adına yaptığı
konuşması sırasında Cumhuriyet Halk Partisine sataşması nedeniyle konuşması
LEVENT GÖK (Ankara) – Sayın Başkan,
Milliyetçi Hareket Partisi Grubu adına konuşan Sayın Yıldırım Tuğrul Türkeş,
konuşmasının bir bölümünde “CHP’nin de her fırsatta destek olduğu bir parti.”
diyerek bir değerlendirmede bulunmuş. 
Cumhuriyet Halk Partisi kendi ilkeleri
ve programıyla bir farklı partidir. Partimizin elbette diğer bütün partilerle
görüşlerinin örtüştüğü, çakıştığı, ayrıldığı pek çok nokta bulunmaktadır. Bu
nedenle Cumhuriyet Halk Partisi ülke bütünlüğü çerçevesinde insan hakları,
demokrasi, hukukun üstünlüğü ve tüm özgürlükler kapsamında kimi zaman bir
partiyi destekleyebilir ya da bir başka partiden ayrılabilir. Bu, siyasetin
doğal da bir geleneğidir ve öyle de olması gerekir. Ama Cumhuriyet Halk Partisi
farklı bir parti olup zaten bu yüzden Cumhuriyet Halk Partisi olarak kendi
tüzel kişiliğini sürdürmektedir. Kimi zaman verilen destekler ülkenin esenliği
açısındandır. Bu farklı algılanmamalıdır. Aynı şekilde, Milliyetçi Hareket
Partisine de kimi zaman destek veriyoruz. Kaldı ki muhalefet ettiğimiz AKP’nin
de ülke çıkarları doğrultusunda getirdiği yasaları desteklediğimiz gibi, hiçbir
partiyle farklı bir ayrım gözetmeksizin tek baktığımız nokta ülkenin güvenliği,
ülkenin bütünlüğü ve esenliğidir. Bu konuya açıklık getirmek istedim.
Teşekkür ederim.
BAŞKAN – Teşekkür ediyorum.
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
1.- 2015 Yılı Merkezi Yönetim
Bütçe Kanunu Tasarısı ile Plan ve Bütçe Komisyonu Raporu (1/978) (S.Sayısı 656
ve 656’ya 1’inci Ek) (Devam)
2.- 2013 Yılı Merkezi Yönetim
Kesin Hesap Kanunu Tasarısı, 2013 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2013 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 157 Adet Denetim Raporunun Sunulduğuna İlişkin Sayıştay Başkanlığı
Tezkeresi, 2013 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi, 2013 Yılı Faaliyet Genel Değerlendirme
Raporunun Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) DIŞİŞLERİ BAKANLIĞI
(Devam)
1) Dışişleri Bakanlığı 2015
Yılı Merkezî Yönetim Bütçesi
2) Dışişleri Bakanlığı 2013
Yılı Merkezî Yönetim Kesin Hesabı

B) AİLE VE SOSYAL POLİTİKALAR
BAKANLIĞI (Devam)
1) Aile ve Sosyal Politikalar
Bakanlığı 2015 Yılı Merkezî Yönetim Bütçesi
2) Aile ve Sosyal Politikalar
Bakanlığı 2013 Yılı Merkezî Yönetim Kesin Hesabı

C) KALKINMA BAKANLIĞI (Devam)
1) Kalkınma Bakanlığı 2015
Yılı Merkezî Yönetim Bütçesi
2) Kalkınma Bakanlığı 2013
Yılı Merkezî Yönetim Kesin Hesabı

Ç) TÜRKİYE İSTATİSTİK KURUMU
(Devam)
1) Türkiye İstatistik Kurumu
2015 Yılı Merkezî Yönetim Bütçesi
2) Türkiye İstatistik Kurumu
2013 Yılı Merkezî Yönetim Kesin Hesabı

D) GAP BÖLGE KALKINMA İDARESİ
BAŞKANLIĞI (Devam)
1) GAP Bölge Kalkınma İdaresi
Başkanlığı 2015 Yılı Merkezî Yönetim Bütçesi
2) GAP Bölge Kalkınma İdaresi
Başkanlığı 2013 Yılı Merkezî Yönetim Kesin Hesabı

E) DOĞU ANADOLU PROJESİ BÖLGE
KALKINMA İDARESİ BAŞKANLIĞI (Devam)
1) Doğu Anadolu Projesi Bölge
Kalkınma İdaresi Başkanlığı 2015 Yılı Merkezî Yönetim Bütçesi
2) Doğu Anadolu Projesi Bölge
Kalkınma İdaresi Başkanlığı 2013 Yılı Merkezî Yönetim Kesin Hesabı

F) KONYA OVASI PROJESİ BÖLGE
KALKINMA İDARESİ BAŞKANLIĞI (Devam)
1) Konya Ovası Projesi Bölge
Kalkınma İdaresi Başkanlığı 2015 Yılı Merkezî Yönetim Bütçesi
2) Konya Ovası Projesi Bölge
Kalkınma İdaresi Başkanlığı 2013 Yılı Merkezî Yönetim Kesin Hesabı

G) DOĞU KARADENİZ PROJESİ
BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi
Bölge Kalkınma İdaresi Başkanlığı 2015 Yılı Merkezî Yönetim Bütçesi
2) Doğu Karadeniz Projesi
Bölge Kalkınma İdaresi Başkanlığı 2013 Yılı Merkezî Yönetim Kesin Hesabı

Ğ) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2015 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2013 Yılı Merkezî Yönetim Kesin Hesabı

H) KARAYOLLARI GENEL
MÜDÜRLÜĞÜ (Devam)
1) Karayolları Genel
Müdürlüğü 2015 Yılı Merkezî Yönetim Bütçesi
2) Karayolları Genel
Müdürlüğü 2013 Yılı Merkezî Yönetim Kesin Hesabı

I) BİLGİ TEKNOLOJİLERİ VE
İLETİŞİM KURUMU (Devam)
1) Bilgi Teknolojileri ve
İletişim Kurumu 2015 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2013 Yılı Merkezî Yönetim Kesin Hesabı

İ) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2015 Yılı Merkezî Yönetim Bütçesi
2) Sivil Havacılık Genel
Müdürlüğü 2013 Yılı Merkezî Yönetim Kesin Hesabı
BAŞKAN - Şimdi, şahsı adına ve lehinde
söz isteyen Ahmet Arslan, Kars Milletvekili.
Buyurun Sayın Arslan. (AK PARTİ
sıralarından alkışlar)
AHMET ARSLAN (Kars) – Sayın Başkan,
saygıdeğer milletvekilleri; ben de bugün bütçelerini görüştüğümüz dört
bakanlığın bütçeleriyle ilgili lehte olmak üzere söz aldım. Hepinizi saygıyla
selamlıyorum.
Beş dakika içerisinde dört bakanlıkla
ilgili ne söylenebilir diye doğrusu kendime de sordum, başkalarına da sordum,
dolayısıyla ayrıntıya girmeden bir fotoğraf ortaya koymak istiyorum. 
AK PARTİ hükûmetleri 2023, 2053, 2071
hedefleri ortaya koyuyorsa ve bu hedeflere göre hareket ediyorsa o zaman burada
bu 4 bakanlığın çok önemli yeri var. Niye çok önemli yeri var? Bir: Kalkınma
Bakanlığınız -adı ister Devlet Planlama Teşkilatı olsun ister Kalkınma
Bakanlığı olsun- bu hedeflere uygun planlamalar yapmak, bu hedeflere uygun
olarak diğer bakanlarla, diğer bakanlıklarla koordineli çalışmak durumunda.
İşte, bu koordinasyonun sonucunda, özellikle ulaştırma altyapı yatırımları çok
önemli olduğundan ve yine, özel sektör dinamiklerini de bu sektörde işin içine
katmak, harekete geçirmek adına Ulaştırma Bakanlığıyla koordineli çalışmak
durumunda. 
Ulaştırma Bakanlığıyla koordineli
çalıştığınızda ne olacak? Hedeflere doğru gideceksiniz ancak hedeflere doğru
gidebilmeniz için dünyada da söz sahibi olmanız lazım, Dışişleri Bakanlığınızın
da buna uygun hareket ediyor olması lazım, Dışişleri Bakanlığının ikili
ilişkilerde diğer dünya ülkeleriyle öyle adımlar atması lazım ki Türk Hava
Yolları gibi bir şirketinizin dünyanın her yerine uçabilmesi lazım; sadece onun
uçması değil, karşılık olarak diğer ülkelerin insanlarının da ülkenize
uçabilmesi lazım. Onun için, uçmak, demir yolu yapmak, deniz limanları yapmak,
balıkçı barınakları yapmak, kara yolu yapmak, bütün bunları birbiriyle entegre,
koordineli düşünmek lazım. Bunun için, Marmaray Projesi’ni yaparken Dışişleri
Bakanlığının rolü önemlidir, bunun için, Marmaray Projesi’ni yaparken Kalkınma
Bakanlığının rolü önemlidir; bunun için, Bakü-Tiflis-Kars Demiryolu Projesi’ni
yaparken yine bu bakanlıkların rolü önemlidir; bunun için, Kars-Iğdır-Nahcivan’ı
planlarken uluslararası görüşmeler yapmanız lazım, onu da Dışişleri
Bakanlığının yapması lazım; bunun için, planlanan bütün bu projeleri Ulaştırma
Bakanlığının vaktinde uygulaması lazım ki Kalkınma Bakanlığı da buna bağlı
olarak planlamalarını sağlıklı yapsın.
Bütün bu üç bakanlık ve diğer
bakanlıklar Hükûmetin ortaya koyduğu hedefler doğrultusunda ilerlerken
insanımızın sosyal refahını unutmamanız lazım. Sosyal sorumluluk çerçevesinde
Aile ve Sosyal Politikalar Bakanlığının, engellinin de, yaşlının da, öksüzün
de, yetimin de elinden tutması lazım; Kars’ta da olsa, Kağızman’da da olsa,
herhangi bir köyde de olsa ona sahip çıkabilmesi lazım. 
Bugün gerçekten bu dört bakanlığı
birleştirerek böyle bir konuşma yapabiliyor olmayı kendi adıma şans
addediyorum. Dünyadan geldik Kars’ın herhangi bir köyüne gittik. Bunun için
Bakü-Tiflis-Kars yapılıyor, bunun için Kars-Nahcivan-Iğdır Projesi planlanıyor,
bunun için bunlarla birlikte birçok lojistik merkez, Kars’ta da bir lojistik
merkezi planlanıyor. Bunun için, Karadeniz’den Kuzey-Güney koridoru olarak Kars
üzerinden ta Van’a gidecek bölünmüş yol planlanıyor. Bunun bir parçası olarak
Kars-Digor kara yolu, bölünmüş yolu yatırım programına alınıyor ve bu ay
içerisinde ihalesiyle ilgili tarih alınıyor.
Bunun için, bütün bu bölgenin
kalkınmışlığı çerçevesinde, Gürcistan’a da, Nahcivan’a da hizmet edecek
onkoloji hastanesi yapılıyor, Kars’ta 26’sında yeni bir devlet hastanesi
hizmete giriyor. Nasıl bir devlet hastanesi? 200 yataklı, 80 de acil ve yoğun
bakım olmak üzere 280 yataklı bir hastane devreye giriyor. Bunun için, bunların
yanında Kağızman’da ilave bir 50 yataklı devlet hastanesinin ihalesi 19 Ocakta
yapılıyor. Arkadaşlar, diyebilirsiniz ki “Kendi bölgenden bahsettin.” Evet,
kendi bölgemden bahsettim ama benim bölgemle birlikte bütün bölgeler kalkınmalı
ki dünyada söz sahibi olalım.
O yüzden dört bakanlığın da bütçesi
hayırlı olsun. Teşekkür ediyorum, saygılar sunuyorum. (AK PARTİ sıralarından
alkışlar)
BAŞKAN – Teşekkür ediyorum.
Şimdi, Hükûmet adına Aile ve Sosyal
Politikalar Bakanı Ayşenur İslam.
Buyurun Sayın Bakan. (AK PARTİ
sıralarından alkışlar)
Sayın Bakan, süreniz yirmi dakikadır.
AİLE VE SOSYAL POLİTİKALAR BAKANI
AYŞENUR İSLAM (Sakarya) – Sayın Başkan, değerli milletvekilleri; Bakanlığımızın
2015 yılı bütçe görüşmeleri kapsamında söz almış bulunuyorum. Hepinizi, yüce
heyetinizi saygıyla selamlıyorum
Efendim, Aile ve Sosyal Bakanlığı
olarak bizler, çocuk, kadın, yaşlı, engelli, toplumun tüm kesimlerini hak
temelli hizmet anlayışıyla her türlü ihmal, istismar ve dışlanmadan korumaya,
muhtaçlıklarını ve mağduriyetlerini gidermeye çalışıyoruz. 
Son on üç yılda sizlerin desteği
sayesinde çıkardığımız kanunlarla, ülkemizin sosyal devlet niteliğini takdir
edilen bir düzeye ulaştırdık hamdolsun. 
Sayın Başkan, değerli milletvekilleri;
Bakanlığımızın kapsayıcı ve tematik sosyal yardım programlarına genel olarak
bakıldığında, son on üç yılda rekor seviyede bir artışa imza atıldığını
görüyoruz. Kamunun sosyal yardım ve hizmet harcamalarının 2014 yıl sonu
itibarıyla 26 milyar 561 milyon liraya ulaşması beklenmektedir. Böylece, sosyal
yardım ve hizmet niteliğindeki transferlerin gayrisafi yurt içi hasılaya oranı
2002 yılında sadece yüzde 0,5’ken, bu oranın 2014 yıl sonu itibarıyla yüzde
1,51’e çıkması sağlanacaktır. 
Sosyal yardımlar alanında ülkemize iki
önemli taahhüdümüz var; bunlardan biri, Kalkınma Bakanlığıyla iş birliği içinde
“İnsani Gelişmeye Geçiş Stratejisi” adı altında ülkemizin ilk ulusal yoksullukla
mücadele strateji belgesi hazırlıklarımızın tamamlanmaya çalışılmasıdır. 
İkinci taahhüdümüz ise, sosyal yardım
alanını topyekûn düzenleyen bir temel sosyal yardım kanunu hazırlamaktır. Bu
düzenlemeyle, sosyal yardım türleri, yardımlardan yararlanma kriterleri,
finansman kaynakları, denetim usulleri ve sosyal yardım teşkilatı yeniden
düzenlenecektir. Hane muhtaçlığının tespitinde ve makro anlamda yoksullukla
mücadele politikalarının belirlenmesinde hanelerin ölçülemeyen sosyal
verilerinin ve yaşadıkları bölgeye has özelliklerinin dikkate alınması
gerekmektedir. Bu çerçevede, hazırlıklarını sürdürdüğümüz sosyal yardım karar
destek sistemini önümüzdeki dönemde hayata geçirmeyi planlıyoruz. 
Büyük şehirlerde yoğun göç almış, mekân
imkânları zayıf, işsizlik, eğitim ve yoksulluk sorunlarının yoğun yaşandığı
alanların belirlenmesi ve detaylı analiz edilmesine yönelik olarak sosyal uyum
analizlerini tamamlayacağız. Bu çalışmayla, bütünleşik sosyal yardım bilgi
sistemi veri tabanına kayıtlı veriler ve ilgili kurumların veri tabanlarında
yapılan sorgulamalar kullanılarak mahalle detaylarına kadar ulaşmayı
hedefliyoruz. Arz odaklı hizmet sunumu yoksullukla mücadelede de temel
yaklaşımımız. Hanelerin yoksulluk durumlarının iyileştirilmesinden öte,
proaktif bir yaklaşımla sosyal risklerinin tespit edilerek ilgili kurumlar
tarafından müdahale edilebilmesinin ve sonuçlarının takip edilebilmesinin
sağlanması için Vaka Yönlendirme Sistemi’ni hayata geçiriyoruz. 
Sayın Başkan, değerli milletvekilleri;
toplumun, ailelerimizin ve bireylerin mağduriyet ve sorunlarını tespit etmek,
sosyal riskleri belirlemek, önleyici tedbirleri almak ve arz odaklı bir hizmet
sunumuyla vatandaşlarımıza ulaşmak amacıyla planlanan Aile Sosyal Destek
Programı hazırlık çalışmaları büyük ölçüde tamamlandı. Aile Sosyal Destek
Programı, Bakanlığımızın hizmet sunum anlayışının belkemiğini oluşturmaktadır.
ASDEP’le yani Aile Sosyal Destek Programı’yla aile ve bireylerin sosyal yardım
ve sosyal hizmetlere olan ihtiyaçlarının tespiti, ihtiyaca göre sosyal yardım
ve sosyal hizmet modellerinin planlanması, uygulanması, gerektiğinde diğer kamu
hizmetlerinden yararlanılmasının sağlanması, sürecin tüm aşamalarında rehberlik
ve danışmanlık hizmetlerinin sunulması, vakanın takibi ve bu suretle hayat
şartlarının iyileştirilmesi sağlanacaktır. 
Sayın Başkan, değerli milletvekilleri;
son yıllarda hepimizi üzen boyutlara ulaşmış olan madde kullanımı sorununa
elbette büyük bir hassasiyetle eğiliyoruz. Şüphesiz ki bu sorun, birçok kurumun
ve medya başta olmak üzere özel sektör ve STK’ların sorumlu ve duyarlı olmaları
gereken bir mahiyet arz ediyor. Bakanlık olarak biz de tüm imkânlarımızla
uyuşturucu madde kullanımıyla mücadelede yer alıyoruz. Bunun yanı sıra, Aile ve
Sosyal Politikalar Bakanlığı afet ve acil yardım durumlarında da
vatandaşlarımızın yardımına koşmaktadır. Bu çerçevede, Bakanlık merkezde ve 81
il müdürlüğümüzde psikososyal müdahale ekiplerimiz afet ve acil yardım
durumlarında ve sonrasında vatandaşlarımıza psikososyal destek, rehberlik ve
yardımların koordinasyonu hizmetlerini başarıyla yürütmektedir. 
Ülkemizin
geleceği olan çocuklarımız için en iyi bakım ortamının aile ortamı olduğunu
biliyoruz ve bu gerçekten hareketle çocuk politikalarımızın temel eksenini aile
yanında bakım olarak belirledik. Kuruluş bakımında bulunan çocuklarımız içinse
koğuş sistemi ve toplu bakım yerine ev tipi bakım sistemine geçiyoruz. Bu
çerçevede, kuruluşlarımızdaki hizmet dönüşümünü yüzde 90 oranında tamamladık.
Bakanlığımız bünyesinde çocuklarımıza hizmet veren çocuk destek merkezlerimizde,
suça sürüklenen, suç mağduru olan, madde bağımlısı veya sokak geçmişi olan
çocuklarımızın rehabilitasyonunu tam anlamıyla sağlamaya çalışıyoruz. 2015
yılında ülke genelinde yaygınlaştıracağımız ve “Anka” ismini verdiğimiz program
sayesinde, çocuklarımızın rehabilitasyonunda daha etkili ve başarılı sonuçlara
ulaşacağız. 
Koruma ve bakım
altındaki çocuklarımızın akademik ve sosyal başarılarını artırmak için
hâlihazırda çocuklarımızı Bakanlığımıza ayrılan kontenjan dâhilinde özel
okullara ücretsiz olarak gönderiyoruz, destek eğitim hizmetlerinden
yararlandırıyoruz, sportif ve kültürel aktivitelere katılımlarını sağlıyoruz,
ücretsiz kreş ve gündüz bakımevlerinden yararlandırıyoruz. Bu gelişmeler
sayesinde, 2013-2014 eğitim öğretim yılında üniversite sınavına giren
çocuklarımızın başarı oranını yüzde 67’ye ulaştırdık. TEOG sınavına giren
çocuklarımızın başarı oranı ise bu yıl yüzde 93. 
Bütün bunları
şunun için söylüyorum: Biraz önce bir sayın milletvekili buraya çıkarak bir
ütopya ülkesinden bahsetti. Türkiye olmayan bir yerden bahsetti ve oradaki
çocuk evlerinden bahsetti. Oradaki çocuk evlerinde yapılan mezalimden bahsetti.
Orada, bu çocuk evlerinde hiç cereyan etmemiş bir durumdan bahsetti. Bunun
Türkiye olduğunu iddia etti. 
Değerli
arkadaşlarım, kıymetli milletvekilinin sözünü ettiği çocuk evleri bizim
ülkemizde değil, kıymetli milletvekilinin sözünü ettiği kurumlar bizim
kurumlarımız değil; kıymetli milletvekilinin sözünü ettiği bakan ben değilim.
Düğme başından itibaren o kadar ters bağlandı ki, şimdi burada ne kadar
doğrultmaya çalışsam bunu yapmaya muvaffak olamayacağım. Sadece bir tek
cümlesini düzeltmekle ittifak…ittif… iktifa etmek istiyorum.
YILDIRIM TUĞRUL TÜRKEŞ (Ankara) –
İktiza…
AİLE VE SOSYAL POLİTİKALAR BAKANI
AYŞENUR İSLAM (Devamla) – İktifa etmek istiyorum.
SELAHATTİN KARAAHMETOĞLU (Giresun) –
Türkçe konuşursan sıkıntı çekmezsin.
AİLE VE SOSYAL POLİTİKALAR BAKANI
AYŞENUR İSLAM (Devamla) – Bu, çok Türkçe bir kelimedir ve çok güzel bir
kelimedir. (AK PARTİ sıralarından alkışlar)
SELAHATTİN KARAAHMETOĞLU (Giresun) –
Hiç alakası yok.
TURGUT DİBEK (Kırklareli) – Siz
söylemekte zorlandınız, biz de anlamakta zorlandık Sayın Bakan.
SELAHATTİN KARAAHMETOĞLU (Giresun) –
Söyleyemediği şeye “Türkçe” diyor.
AİLE VE SOSYAL POLİTİKALAR BAKANI
AYŞENUR İSLAM (Devamla) - Sayın milletvekili, benim, çocuk evliliklerine, erken
yaşta ve zorla yapılan evliliklere “masumane” dediğimi iddia etti, başından
beri bu iddiasını sürdürüyor. Her seferinde de ben geliyorum, buradan, böyle
bir şey söylemediğimi söylüyorum. Hafızası çok herhâlde unutkan, onun için
unutuyor ve sürekli aynı şeyi tekrar ediyor. (AK PARTİ sıralarından alkışlar)
Erken yaşta, çocuk yaşta ve zorla
evlilikler insanlık suçudur. Ben bunu söylüyorum, masumane olduğunu
söylemiyorum. Erken yaşta ve zorla yapılan evlilikler insanlık suçudur. Ancak,
sözünü ettiği konuşmada şunu söyledim ben: “Erken yaşta ve zorla evlendirilen
çocukların bir kısmının anneleri de erken yaşta ve zorla evlendirildikleri için,
bunun hayatın olağan akışı içerisinde bir şey olduğunu zannediyorlar.
Yaptıklarının bir suç olduğunun farkında değiller. Masumane olduğunu
zannediyorlar. Önce o anneleri bilinçlendirmekten başlamak lazım.” Bunu
söyledim ben. Bu sözü sadece düzeltiyorum, arkaya doğru boşlukları doldurmayı
değerli milletvekillerine bırakıyorum. (AK PARTİ sıralarından alkışlar)
Sayın Başkan, değerli milletvekilleri;
2015 yılında da 0-18 yaş grubundaki çocuklarımıza yönelik politikalar
geliştirmeyi elbette planlıyoruz. Bu kapsamda “çocukların yetiştirilmesi”,
“madde bağımlılığı”, “özel yetenekli çocuklar”, “göçmen çocuklar”, “çocuk
işçiliği”, “sokakta yaşamak zorunda kalan çocuklar” başlıklarında ayrı strateji
ve eylem planlarının oluşturulmasını hedefliyoruz. Ayrıca, çocuklarımızın
yetenekleri doğrultusunda sosyal, kültürel ve sportif alanlardan en az birine
yönlendirilmelerini amaçlıyoruz. Çocuğa Yönelik Şiddetle Mücadele Ulusal Eylem
Planı’nın hayata geçirilmesini ve takibinin yapılmasını sürdüreceğiz. Çocuk
güvenliğinin sağlanması amacıyla ebeveynlerin bilgilendirilmesine yönelik “Çocuklar
Kaybolmasın” projemizi hayata geçirdik, sürdüreceğiz. Öte yandan, Tedbir
Kararları Bilgi Sistemi’nin ülke genelinde uygulamaya geçirilmesi, çocukların
ihmal ve istismardan korunabilmesi için Güvenli İnternet Eylem Planı’nın
hazırlanması, çocuk evleri hizmetinin yaygınlaştırılması, koruyucu aile
uygulamasının yaygınlaştırılması, madde bağımlısı çocuklara yönelik
ihtisaslaşmış kuruluşların artırılması, etkili rehabilitasyon programlarının
uygulanması, kuruluşlarımızdan ayrılan gençlerin izleme ve takipleri için veri
tabanı sisteminin tamamlanarak uygulamaya geçilmesi, evlat edinme sisteminin
standart hâle getirilmesi için ailelere eğitim verilmesi, ülke sırasının
oluşturulması için yazılım geliştirilmesi, çocuk alanındaki hizmetlerde daha
çok STK ve toplum katılımının sağlanması ve çocuk konusunda bilincin ve
duyarlılığın ülke genelinde artırılması çocuk politikalarında önümüzdeki dönem
mutlaka göz önünde bulunduracağımız hedeflerimizdendir. 
Sayın Başkan, değerli
milletvekillerimiz; kadının insan haklarının ve toplumsal statüsünün korunması,
geliştirilmesi, kadına karşı ayrımcılığın ve kadına yönelik her türlü şiddet ve
istismarın önlenmesi Bakanlığımızın öncelikli politikalarının başında
gelmektedir. Burada söz alan sayın milletvekillerimizin de bazen açıkça, bazen
satır aralarında kabul ettiği gibi kadın alanında son on üç yılda Anayasa ve
yasa düzeyinde çok önemli düzenlemeler gerçekleştirdik. Ancak, tüm dünyada
olduğu gibi, ülkemizde de toplumsal şiddet ve kadına yönelik şiddet hâlen çok
önemli bir toplumsal sorun olmaya ne yazık ki devam etmektedir. Biz, Hükûmet
olarak, Bakanlık olarak bu konudaki tedbirlerimiz yüzde 100 netice verinceye
kadar “kadına yönelik şiddet” adı verilen bu insanlık suçuyla mücadele etmeye
devam edeceğiz. Sizlerden ricamız, bu konunun tüm taraflarını, bir an önce
bağcı dövmekten vazgeçip bizimle, sizinle birlikte çalışmaya davet etmenizdir.
Toplumsal şiddetle, kadına yönelik şiddetle etkin mücadele için 77 milyon el
ele vermek zorundayız. Bunu bir toplumsal proje olarak ele alıp birlikte
çalışmak zorundayız. 
Biz bu konuda ne
yapıyoruz? 2012-2015 yıllarını kapsayan Kadına Yönelik Şiddetle Mücadele Ulusal
Eylem Planı çerçevesinde faaliyetlerimiz var -vaktim çok dar, hepsinden söz
edemeyeceğim- bu faaliyetleri uygulamaya devam ediyoruz. 
Sözü geçtiği
için hemen birkaç rakam vereyim: 2002 yılında 8 kadın konukevimiz vardı, 170
kapasiteyle hizmet veriyorduk. Bugün, 2014 Kasım sonu itibarıyla Bakanlığımıza
bağlı 95, sivil toplum kuruluşlarına ait 3 ve yerel yönetimlere bağlı 33 olmak
üzere, toplam 131 konukevi hizmet veriyor. Şiddetle mücadelede önemli iki
mekanizma var. Bunlardan bir tanesi ŞÖNİM’ler ki onların pilot uygulamaları bu
yıl bitiyor, bütün eksikliklerini tespit etmiş olacağız. Önümüzdeki yıldan
itibaren bütün Türkiye’ye yaygınlaştırarak, inşallah o eksiklikleri de
giderilmiş şekliyle hizmete girmelerini sağlayacağız. 
İkincisi de
elektronik destek sistemi. Elektronik destek sisteminin de yine pilot
uygulamasındayız ama çok daha iyi elektronik destek sistemleri olduğunu fark
ettiğimiz için başka arayışlara yöneldik. Onlarla ilgili de inşallah önümüzdeki
yıl daha iyi çalışmalarımız olacak. 
Kadın-erkek
eşitliği, erken yaşta zorla evlilikleri önleme ve kadına yönelik şiddet konulu
eğitim seminerleri veriyoruz. 71 bin polis, 65 bin sağlık görevlisi, 21 bin din
görevlisi, 4 bin kamu görevlisi, bin mahkeme kâtibi ve yazı işleri müdürü, 450
iletişim fakültesi öğrencisi, 200 yerel medya çalışanı, 350 aile mahkemesi
hâkimi ve savcı, 250 mülkiye müfettişi, 176 kaymakam adayı ve Bakanlığımıza
bağlı yüzlerce il müdürlüğü elemanıyla bu çalışmaları yaptık, yapmaya devam
ediyoruz. Her yıl yapıyoruz; bu yıl yaptık, önümüzdeki yıllarda da devam
edeceğiz. Jandarma Genel Komutanlığıyla bir iş birliğimiz var. Kadına Yönelik
Şiddetle Mücadele ders kitabının basımını gerçekleştirdik, eğitimlere de
başlama aşamasındayız. 
Kadına yönelik şiddet konusunda Avrupa
Birliğiyle ortak projelerimiz var. Bunlar için daha önce burada söylenen 130
aracı dağıtmakla iktifa etmiyoruz; 26 ilde 9 milyon 601 bin avro bütçeli, otuz
altı ay süreli, Aile İçi Şiddetle Mücadele Projesi’ni devam ettiriyoruz.
Bununla birlikte, biraz önce yaptığımız eğitimlere ilave olarak 35 bin sağlık
çalışanına ve 140 bin emniyet personeline ulaşacağımızı bu proje bittiğinde,
düşünüyoruz. Yine aynı projenin içerisinde, 11 ilde 19 STK’ya yaklaşık 3 milyon
avro hibe desteği sağladık ve onların da bu konuyla ilgili mücadelelerini
sürdürmelerini destekliyoruz. 
Tabii, kadınların güçlendirilmesinde
bir diğer önemli boyut kadınların istihdama katılımının artırılması,
girişimciliğin desteklenmesi ve kadın yoksulluğuyla mücadele. Bunu biliyoruz ve
bununla ilgili pek çok çalışma yapıyoruz. Bu çalışmaları sadece isim olarak
sizlere sıralayayım: Kadın girişimciliğin ve kooperatifçiliğinin geliştirilmesi
ve yaygınlaştırılması, iş ve aile hayatının uyumlulaştırılması, ev eksenli
çalışan kadınlara yönelik proje ve destek modelleri geliştirilmesi ve özellikle
şiddet mağduru kadınların sosyal hayata katılımlarının sağlanması, organize
sanayi bölgelerinde kreş sayısının artırılması gibi konularda diğer kamu kurum
ve kuruluşlarıyla birlikte çalışmalarımız devam ediyor.
Sayın Başkan, değerli milletvekilleri;
engelsiz bir Türkiye için engelli vatandaşlarımızın hakları olan sosyal hayata
tam katılımları da son derece önemsiyoruz. Hak temelli yaklaşımlarımızın
öncelikleri, engellilerimize istihdam hakkının sağlanması, eğitim hakkından her
engelli çocuğumuzun eşit ölçüde yararlandırılması, hizmetlere erişimde ve
sosyal hayata katılımda pozitif ayrımcılığın sağlanmasıdır. Elbette, engelli ve
yaşlılarımızın öncelikli olarak ailelerinin yanında ve bulundukları sosyal
ortamda desteklenmesi bizim temel hedefimiz ama vatandaşlarımızın sosyal hayata
katılımları konusunda tüm engellerin ortadan kaldırılması demek olan erişilebilirliği
de evrensel bir insan hakkı olarak görüyoruz ve bunun için çalışıyoruz. 
Yatılı, gündüzlü
engelli ve yaşlı kurum ve kuruluşlarımızın kapasiteleri gayet iyi ama 2015
yılında bu sayıları da artırmak üzere çok ciddi politikalarımız var. 2015 yılında
yatılı kuruluş sayımızın 108’e ulaşmasını, kuruluş kapasitemizin 8.146
olmasını, bakılan engelli sayısının 7 binin üzerine, 8 bine çıkmasını, umut evi
sayımızın 150’ye yaklaşmasını, özel bakım merkezinde bakılan engelli sayısının
da 13 bine yaklaşmasını bekliyoruz.
Sayın Başkan,
değerli milletvekilleri; hem engelli hem de yaşlılarımız için hak temelli
sosyal yardım ve desteklerimiz 2014 yılında da sürdürüldü, bunlarla ilgili çok
ciddi gelişmeler yaşandı. Burada çıkardığımız, birlikte, sizlerin desteğiyle
çıkardığımız kanunları sadece hatırlarsanız, bu yılın başlarında çıkardığımız
kanunları hatırlarsanız sanırım konuyla ilgili bilgilerinizi tazelemiş
olacaksınız. Ama bunlardan bir tanesini, yeni yaptığımız işlerden bir tanesini
size söyleyeyim: 2014 yılında İşe Katıl Hayata Atıl Projesi’ni başlattık,
böylece engelli bireyin istihdamını gelişmiş ülkelerde uygulanan destekli
istihdam sisteminin modellemesini yaparak engelli istihdamına yeni bir yaklaşım
getirdik.
Tabii, şehit ve
gazilerimizin haklarından ve onlar için yaptıklarımızdan söz etmem lazım ama
bunun için herhâlde çok fazla vaktim kalmadı, sadece küçük bir özet yapayım.
Mevzuat çalışmalarımızı geçen yıllarda yaptık. 40’tan fazla mevzuatta şehit
yakınları ve gazilerimizin hakları verilmiş durumda. Bütün bu mevzuatı tek tek
gözden geçirdik, istihdama yönelik, çeşitli özlük haklarına yönelik
iyileştirmeler yaptık. Bu mevzuat yenileme çalışmalarımız devam edecek.
Rehabilitasyon merkezleri kurma çalışmalarımız devam edecek. İstihdamla alakalı
çalışmalarımız önümüzdeki yılda da devam edecek.
Sayın Başkan,
değerli milletvekilleri; Bakanlığımız bütçesinin harcama kalemlerine, bütçe
içindeki paylarına ve geçen yıla göre artışa bakıldığında, 2014’ten 2015’e
bütçemizde yüzde 7 oranında bir artışın olduğunu görüyoruz. 2015 yılında bütçe
ve fon kaynaklarımızdan toplam 20 milyar 739 milyon 407 bin lirayı sosyal
yardım harcamalarına ayırıyoruz. Personel giderler için ayrılan kaynak toplam
bütçemizin yaklaşık yüzde 3,4’ünü oluşturuyor. 
(Mikrofon otomatik cihaz tarafından
kapatıldı) 
AİLE VE SOSYAL POLİTİKALAR BAKANI
AYŞENUR İSLAM (Devamla) – Sayın Başkan, başlangıçta zannediyorum bir dakika
kadar zamanımı aldı arkadaşların konuşmaları. Bir dakika…
BAŞKAN – Sayın Bakan, öyle bir şey söz
konusu değil. 
Teşekkür ederiz. 
MUSA ÇAM (İzmir) – Mevlüt Bey birkaç
dakikasını verebilir. . 
BAŞKAN – Eğer Sayın Dışişleri Bakanının
süresinden kullanmak isterseniz verebiliriz. 
AİLE VE SOSYAL POLİTİKALAR BAKANI
AYŞENUR İSLAM (Devamla) – Sadece bir dakika… 
BAŞKAN – Mümkün değil Sayın Bakanım. 
MİHRİMAH BELMA SATIR (İstanbul) – Sayın
Başkan, bir dakika verseniz. 
LEVENT GÖK (Ankara) – Sayın Dışişleri
Bakanının süresinden verin. 
DIŞİŞLERİ BAKANI MEVLÜT ÇAVUŞOĞLU
(Antalya) – Canınız sağ olsun. 
BAŞKAN – Buyurun. 
AİLE VE SOSYAL POLİTİKALAR BAKANI
AYŞENUR İSLAM (Devamla) – Bir dakika istiyorum Sayın Bakanımızdan. 
Sizlere dağıttığımız kitapçıklarda çok
daha geniş bir şekilde, yaptıklarımızla ilgili ve bütçemizle ilgili bilgiler
göreceksiniz.
Sadece bu son birkaç saniyeyi sizlere
teşekkür etmek için istirham ettim. 
Gerçekten, Bakanlığımıza gösterdiğiniz
destek için, kanunlarımızla ilgili çalışmalarda bizi yüreklendirdiğiniz için,
bizi uyardığınız, olumlu eleştirilerinizle çalışmalarımıza katkı verdiğiniz
için hem muhalefet milletvekillerimize hem AK PARTİ milletvekillerimize
içtenlikle teşekkür ediyorum. Bu desteğinizin ülkemizin en önemli şefkat
ellerinden biri olan Bakanlığımız lehine devam etmesini bundan sonraki süreçte
de temenni ediyorum. 
Hepinize saygılar sunuyorum. (AK PARTİ
sıralarından alkışlar) 
BAŞKAN – Teşekkür ediyorum. 
Şimdi, Hükûmet adına ikinci konuşmacı
Dışişleri Bakanı Mevlüt Çavuşoğlu. 
Buyurun Sayın Bakan. (AK PARTİ
sıralarından alkışlar) 
DIŞİŞLERİ BAKANI MEVLÜT ÇAVUŞOĞLU
(Antalya) - Teşekkür ederim Sayın Başkan. 
Çok değerli milletvekili arkadaşlarım,
Bakanlığımızın 2015 Mali Yılı Bütçe Tasarısı’nın yüce Meclisimizin onayına
sunulması nedeniyle huzurlarınızdayım, hepinizi saygıyla selamlıyorum.
Süremiz elverdiği sürece, son bir yılda
dış politikamızın öncelikleri ya da dünyadaki gelişmeleri sizlerle paylaşmaya
çalışacağım. Her şeyden önce, tüm gruplar adına konuşan değerli konuşmacı
arkadaşlarımıza, milletvekillerimize yaptıkları öneri, eleştiri ve yorumlar
için de çok teşekkür ediyorum, faydalandığımızı bilmenizi isterim.
Çok değerli arkadaşlar, geçtiğimiz yıl
boyunca, ülkemizin yakın coğrafyasına baktığımız zaman, gelişmelerin, daha
önceden başlayan gelişmelerin artarak devam ettiğini, hatta derinleştiğini
görüyoruz. Kuzey Afrika ve Orta Doğu'ya baktığımız zaman, maalesef
çatışmaların, rejimlerin baskıcı yöntemlerinin, katliamların, diğer taraftan
terör örgütlerinin aynı yaklaşımlarının ve uygulamalarının devam ettiğini
görüyoruz. Kuzey coğrafyamıza baktığımızda ise, Ukrayna ile Rusya arasındaki
krizin –Kırım boyutuyla bizi de yakından ilgilendiren- geliştiğini görüyoruz ve
geçtiğimiz bir yıla damgasını vurduğunu da yakından izledik. Esasen, bu hem
güneyimizdeki olaylara hem de kuzeyimizdeki olaylara baktığımız zaman, soğuk
savaşın bittiği yıllardan bu yana ve 2010 yılının sonunda başlayan Arap
Baharı’ndan bu yana bölgemizde taşların yerine oturmadığını görüyoruz.
Suriye’ye baktığımız zaman, 911
kilometrelik sınırımız olan ülkeye baktığımız zaman, son bir yılda, maalesef
insanlık trajedisinin derinleştiğini üzülerek görmekteyiz. Geçtiğimiz yıldan bu
yana Suriye’de hayatını kaybedenlerin sayısı 110 binden 200 binin üzerine
çıkmıştır. Aynı şekilde, komşu ülkelere sığınan Suriyeli sayısı 2 milyondan 3,2
milyona çıkmış ve ülkemizde misafir ettiğimiz Suriyeli göçmen sayısı da 600
binden 1 milyon 600 bine çıkmıştır. Suriye içinde de yerlerinden edilmiş
yaklaşık 8 milyon 250 bin insanın olduğunu da söylersek bu trajedinin hangi
boyutta olduğunu görebiliriz.
Diğer taraftan, DEAŞ başta olmak üzere
terör örgütleri arazide insanları hunharca öldürmektedir, hem Irak’ın hem de
Suriye’nin sınır bütünlüğünü bozmaktadır ve bu terör örgütleriyle de mücadele
etmek için koalisyon ülkeleriyle ve müttefiklerimizle görüşmelerimiz devam
ediyor. Bugün DEAŞ, Irak’ın toprak bütünlüğünün yüzde 35’ini işgal
etmektedir ve Suriye’nin de yine aynı oranda topraklarının işgal edildiğini
söyleyebiliriz. Diğer taraftan, Irak’ta da DEAŞ zulmünden kaçan insanlar var,
Yezidiler var ve Türkmen kardeşlerimiz var, Kürt kardeşlerimiz var; bunlara da
hem içeride hem de Kuzey Irak’ta kurduğumuz kamplarla her türlü imkânımızı
seferber ettiğimizi özellikle söylemek isteriz. 
Irak’taki yeni
kurulan Hükûmeti destekliyoruz. Maliki rejiminin nelere yol
açabileceğini başlangıçta söylemiştik ama nelere yol açıldığını maalesef
yaşayarak gördük ve yeni kurulan kapsayıcı Hükûmetle, herkesi kapsayan
Hükûmetle yeni bir sayfa açıldı; hem ülke içinde yeni bir sayfa açıldı hem de
Türkiye ile Irak arasında yeni bir sayfa açıldı ve Caferi’yi ülkemizde
ağırladıktan sonra Sayın Başbakanımız da Irak ziyaretini gerçekleştirdi ve 25
Aralıkta El Abadi’nin gelmesiyle Türkiye’de Türkiye ile Irak arasındaki Yüksek
Düzeyli Stratejik İşbirliği Konseyi Toplantısı’nın 2’ncisini gerçekleştireceğiz
ve Irak’ın toprak bütünlüğüne desteğimiz var. Hem Millî Savunma Bakanının hem
de İçişleri Bakanının daveti üzerine yeni kurulacak güvenlik güçlerinin
eğitimini ve donatımını da onlarla iş birliği yaparak sağlayacağız. Ama bu
süreçte özellikle Erbil ile Bağdat arasında gerek petrol gerekse gelirlerin paylaşımı
konusundaki kapsamlı anlaşmayı da son derece olumlu buluyoruz ve destekliyoruz.

Diğer taraftan,
Mısır’a baktığımız zaman, Mısır’da darbe olduktan sonra –maalesef- tabloya
baktığımız zaman, hiç iç açıcı değil. Orada da insanlık dramını görüyoruz ve uluslararası
sivil toplum örgütlerinin raporlarına baktığımız zaman, 3 binden fazla kişi
hayatını kaybetmiş, 17 binden fazla kişi yaralanmış, 19 bin kişi tutuklanmış,
binlerce siyasi mahkûm ve de 900’ü aşkın kişi de idam cezasına mahkûm edilmiş.
Dolayısıyla, Mısır’da da ilkeli tutumumuzu devam ettireceğimizi ve Mısır
halkının meşru haklarının savunucusu olacağımızı da söylemek isterim.
Diğer taraftan,
Kuzey Afrika’da Libya’nın durumu da pek iç açıcı değil maalesef. Hâlâ
kırılganlık var, hâlâ çatışmalar var; “Meşruiyet mi, kapsayıcılık mı?”
tartışmaları var ama bizim tutumumuz son derece nettir.
Sayın Emrullah İşler de Libya’ya gitti,
Beyda’ya gitti, Tobruk’a gitti, aynı şekilde Misrata’ya gitti ve Trablus’a
gitti, Hükûmetimizin ve Cumhurbaşkanımızın özel temsilcisi olarak bütün
taraflarla görüştü. Verdiğimiz mesaj net: Bir an evvel ateşkes, kapsayıcı bir
diyaloğa başlanması lazım, ulusal birlik hükûmetinin kurulması lazım. Birleşmiş
Milletlerin kararları ve çabalarını destekliyoruz ve dışarıdan müdahale olmasın,
özellikle askerî müdahale olmasın; bizim tutumumuz son derece net.
Orta Doğu’ya baktığımız zaman, son bir
yıl içinde İsrail’in katliamlara devam ettiğini, pervasız tutumlarını
sürdürdüğünü görüyoruz, bir taraftan Gazze’ye saldırıyor, Filistin’e saldırıyor,
Filistin topraklarını işgal ediyor ve en son, yine bu topraklar işgal
edilirken, zeytin ağacı dikmek isteyen Filistinli Bakan kardeşimiz Ziyad Ebu
Ayn’ı öldürüyorlar.
MAHMUT TANAL (İstanbul) – Ticaretinizi
niye kesmiyorsunuz? Ticareti de kesin İsrail’le.
DIŞİŞLERİ BAKANI MEVLÜT ÇAVUŞOĞLU
(Devamla) – Aynı şekilde, kutsal mekânlara da pervasız saldırılarını görüyoruz
maalesef. Dolayısıyla, İsrail’in tüm bu tutumlarını şiddetle kınıyoruz ve kabul
etmiyoruz.
Diğer taraftan, bazı olumlu gelişmeler
de var tabii bu bölgede sevgili arkadaşlar. Tunus bunlardan bir tanesidir. Arap
Baharı’nın başladığı Tunus’a baktığımız zaman, gerçekten biz de çok yardım
ettik, uluslararası örgütler de yardım etti ve şu anda yeni anayasasıyla,
geçici hükûmetin yaklaşımıyla çok başarılı parlamento ve cumhurbaşkanlığının
birinci ayağı seçimlerini gerçekleştirdi.
Bizim söylemimiz şudur: Demokrasi
olsun, kim seçilirse seçilsin Türkiye onun yanında olacaktır, her türlü desteği
vermeye devam edecektir. Dolayısıyla, Tunus’u da aynı şekilde destekleyeceğiz.
MAHMUT TANAL (İstanbul) – Basın
mensuplarını içeriye aldınız, oradan “Demokrasi olsun.” diyorsunuz!
YILDIRIM TUĞRUL TÜRKEŞ (Ankara) – Suudi
Arabistan’la ilişkiyi kessenize!
DIŞİŞLERİ BAKANI MEVLÜT ÇAVUŞOĞLU
(Devamla) – Diğer taraftan, Kıbrıs’a baktığımız zaman, Kıbrıs’ta 11 Şubatta
başlayan müzakereler, maalesef, Rum kesiminin masadan çekilmesiyle şu anda
sekteye uğramıştır. Gerekçe olarak da Rum kesiminin Doğu Akdeniz’deki petrol
aramaları ya da tek taraflı sondaj çalışmaları karşısında Barbaros Hayrettin
Paşa’yı göndermemizdir, bunu gerekçe göstererek masadan ayrıldı. Biz
müzakerelerin devam etmesini istiyoruz ama bugün Kıbrıs etrafındaki petrol ve
gaz rezervleri üzerinde Kıbrıs Türk halkının hakkı olduğunu herkes savunuyor,
biz de savunuyoruz, hatta Rum tarafı da bunu inkâr etmiyor ama bu süreçte tek
taraflı sondaj çalışması yapmak demek, Kıbrıs Türk halkının hakkını almak
demektir. Dolayısıyla, Kıbrıs Türk halkının hakkını da savunmak durumundayız.
Şimdi, bunu garanti altına alacak bazı çalışmaları Yunanistan’la özellikle
yapıyoruz. Atina’da Sayın Başbakanımız bu konudaki tutumumuzu açıkladı. Aynı
şekilde, Venizelos’la yaptığımız görüşmelerde Türk halkının hakkını garantiye
almak şartıyla gereken adımları atacağımızı ve müzakerelerin devam edeceğini
söyledik ve bu konudaki çalışmalarımızın netice vermesini umut ediyoruz.
Kuzey coğrafyamıza baktığımız zaman,
biraz önce bahsettiğim Ukrayna-Rusya krizi sadece bölgesel bir kriz değil, bu
kriz tüm dünyayı etkileyen bir kriz oldu. Yani, Soğuk Savaş döneminin
etkilerini görmeye başladık, o günlerde yaşadığımız krizleri görmeye başladık.
Ama bizi en çok ilgilendiren konu, tabii ki burada barış olsun, istikrar olsun
ve Minsk süreci, ateşkes süreci devam etsin ama Kırım Tatarlarının oradaki
durumu bizi çok yakından ilgilendiriyor ve Kırımın ilhakını, illegal ilhakını
tanımadığımızı belirttik ve de tanımayacağız.
Dolayısıyla, Kırım Tatarlarının
uğradığı baskı, oradaki zulmü de açık bir şekilde gündeme getiriyoruz ve bunu
hem uluslararası platformda takip ediyoruz hem de Rus muhataplarımıza çok açık,
net bir şekilde söylüyoruz. En son Putin’in yaptığı ziyaret sırasında da Sayın
Cumhurbaşkanımız ve Sayın Başbakanımız bizzat Putin’e bunları anlattılar ve ben
de meslektaşım, mevkidaşım Lavrov’a da açık bir şekilde anlattım ve kendilerine
Kırım Tatarlarının uğradığı zulümlerin günbegün listesini verdik, hem de
Rusçasını verdik ve cezalandırdıkları Kırım Tatar Türklerinin de isimlerini tek
tek verdik, 2 tane ayrı liste verdik. Tabii ki Putin’in basına da yansıyan
sözleri oldu ama bunun takipçisi olmak da bizlerin görevi, Dışişleri
Bakanlığımızın, ülkemizin ve hepimizin görevidir ve takip etmeye devam
edeceğiz.
Diğer taraftan, ülkemizin uluslararası
platformdaki gönüllülüğü ve etkinliğinin giderek arttığını söylemek isterim.
Hâlihazırda öncülük ettiğimiz uluslararası girişimler, üstlendiğimiz dönem
başkanlıkları ve ev sahipliği yaptığımız uluslararası etkinliklerde bunu net
bir şekilde görebiliyoruz. İspanya’yla birlikte yürüttüğümüz “Medeniyetler
Arası İttifak” 141 ülkenin desteğiyle bugün Birleşmiş Milletler çatısı altında
en etkin bir mekanizma hâline gelmiştir. Keza, Finlandiya’yla beraber
yürüttüğümüz “Barış İçin Arabuluculuk İnisiyatifi” ve Amerika Birleşik
Devletleri’yle birlikte yürüttüğümüz “Terörizmle Mücadele Küresel Forumu”
Birleşmiş Milletlerin en önemli mekanizmaları şeklinde devam ediyor.
Diğer taraftan, başta Birleşmiş
Milletler olmak üzere ikili düzeyde ve uluslararası platformda kalkınmaya ve
insani yardımlara çok önem veriyoruz. Daha on-on beş sene önce yardım alan,
yardım isteyen bir Türkiye vardı ama bugün baktığımız zaman, özellikle resmî
kalkınma yardımlarımıza baktığımız zaman 3,5 milyar dolar civarında olduğunu
görüyoruz. Aynı şekilde, 1,6 milyar dolar düzeyinde insani yardım yapan Türkiye
bu konuda da öncüdür ve yaptığı insani yardım miktarıyla dünyada 3’üncü
sıradadır ama gayrisafi millî hasılayla karşılaştırıldığı zaman da dünyada
1’inci düzeydedir. Ve geçtiğimiz yıl, 2013 yılında Afganistan’dan Yemen’e,
Haiti’den Filipinler’e kadar 120 ülkeye insani yardımlarımızı ulaştırmışız;
devlet eliyle, TİKA’yla, AFAD’la, Kızılayımızla bu yardımları dünyanın her
yerine ulaştırıyoruz. 
Tabii ki bölgesel sahiplenmeye çok önem
veriyoruz ve bu anlamda da iş birliği oluşturmak için çabalarımız devam ediyor.
Gerek bölgesel gerekse üçlü iş birliği mekanizmalarını da en iyi şekilde
işletiyoruz. Bunlara örnek vermek gerekiyorsa: Afganistan’a ilişkin İstanbul
süreci, Türkiye-Afganistan-Pakistan, Türkiye-Bosna Hersek-Sırbistan,
Türkiye-Bosna Hersek-Hırvatistan, Türkiye-İran-Azerbaycan,
Türkiye-Gürcistan-Azerbaycan, Türkiye-Azerbaycan-Türkmenistan üçlü süreçlerini
yürütüyoruz. Daha birkaç gün önce Kars ilimizde Türkiye-Azerbaycan ve Gürcistan
üçlü toplantımızı gerçekleştirdik. 
Tabii ki özgün bir iş birliği modeli
olarak 17 ülkeyle bugüne kadar yüksek düzeyli iş birliği konseyi toplantıları
yapıyoruz, âdeta ortak bakanlar kurulu toplantıları. Ve 18’inci ülke olarak da
-Gürcistan Dışişleri Bakanı Ankara’dayken açıkladık- Gürcistan’ı tercih ettik
ve Gürcistan’la da bu mekanizmayı en kısa zamanda fiiliyata koyacağız. Ve bu
ülkelerle 35 toplantı yapmışız, yüksek düzeyli iş birliği konseyi toplantıları
ve 393 anlaşma ve belgeyi de imzalamışız. Ticari verilere baktığımız zaman,
özellikle komşularımızla olan ticaretimizin, 2002 yılında 13 milyar olan dış
ticaretimizin 2013 yılı sonu itibarıyla 94 milyara çıktığını görüyoruz ve
toplam dış ticaret hacmimiz içinde de komşularla olan dış ticaretimizin payının
yüzde 15’ten yüzde 23’e çıktığını görüyoruz sevgili arkadaşlarım. 
Diğer taraftan, Türkiye, 1 Temmuz
itibarıyla Küresel Göç ve Kalkınma Forumu’nun, 1 Aralık 2014 yılı itibarıyla da
G20’nin dönem başkanlıklarını devralmıştır ve önümüzdeki yıl G20 zirvesini
şehrimiz Antalya’da inşallah düzenleyeceğiz ve dünya liderlerini Antalya’mıza
da getirmiş olacağız. Biraz da bölgesel milliyetçilik yapmış olduk. 
ALİ UZUNIRMAK (Aydın) – Öyle bir
milliyetçilik yok ya, bölgecilik o, milliyetçilik yok öyle. 
DIŞİŞLERİ BAKANI MEVLÜT ÇAVUŞOĞLU
(Devamla) – 2015 yılı, aynı zamanda Çanakkale savaşlarının 100’üncü yılıdır ve
bu Çanakkale savaşlarını anlamlı bir şekilde, iyi bir şekilde anacak şekilde
düzenliyoruz ve Birinci Dünya Savaşı’na katılmış tüm ülkeleri ya da etkilenmiş
ülkeleri davet ediyoruz. Böylelikle, 2015 yılında, 24 Nisanda, Çanakkale’de
dünyaya barış ve hoşgörü mesajlarını da vermiş olacağız. 2015 yılı Ocak ayında
düzenleyeceğimiz Yedinci Büyükelçiler Konferansı’nın bir bölümünü de Çanakkale
ilimizde gerçekleştireceğimizi bu şekilde vurgulamak isterim. 
Diğer taraftan, önümüzdeki yıllarda dış
politikada aktif çalışmalarımız devam edecek, önemli yükümlülüklerimiz olacak
ve önemli görevler üstlenmeye devam edeceğiz. 2016 yılında İslam İşbirliği
Teşkilatının Dönem Başkanlığını alacağız ve 13’üncü İslam Zirve Toplantısı’nı
ülkemizde gerçekleştireceğiz. Yine dünyada ilk defa düzenlenecek Dünya İnsani
Zirvesi’ne ev sahipliği yapacağız 2016’da ve 23’üncü Dünya Enerji Kongresi’ne
ev sahipliği yapacağız. 2017 yılında da Dünya Petrol Kongresi’ne ev sahipliği
yapacağız. Bunları da özellikle vurgulamak istedim. 
Diğer taraftan, ülkemiz bu proaktif
politika sayesinde birçok uluslararası örgütün merkezi olmaya başladı.
Birleşmiş Milletlerin İstanbul’u özellikle bu bölgede merkezlerden bir tanesi
olarak seçmesi anlamlıdır ve Birleşmiş Milletler Kalkınma Programı, Birleşmiş
Milletler Kadın Örgütü ve Birleşmiş Milletler Nüfus Fonu İstanbul’da ofislerini
açmıştır. Bunu diğer örgütler ve teşkilatlar da devam ettirecektir. 
Ülkemizde,
özellikle, eylül ayından bu yana gerçekten çok yoğun bir diplomasi trafiği
yaşıyoruz. 4 Cumhurbaşkanını, 5 Başbakanı Türkiye’de ağırladık. Geçtiğimiz
hafta içinde Litvanya Cumhurbaşkanını, İtalya Başbakanını ve İngiltere
Başbakanını ülkemizde ağırladık. 
Cumhurbaşkanımız
çok yoğun bir şekilde dış politikaya önem veriyor ve bugüne kadar NATO zirvesi
olmak üzere, on iki ziyaret gerçekleştirdi. Sayın Başbakanımız bu kadar yoğun
temposuna rağmen, iç politikadaki aktifliğine rağmen bugüne kadar başta G20
Zirvesi olmak üzere, yedi yurt dışı ziyareti gerçekleştimiştir. Dışişleri
Bakanılığı olarak biz de çok aktif diplomasiyi yürütüyoruz ve bugüne kadar da
yirmi sekiz tane ziyaret gerçekleştirdik, 9 mevkidaşımı ülkemizde ağırladım ve
salı günü, aynı gün hem Fildişi -Afrika’dan- hem de Norveç Dışişleri Bakanını
Ankara’da ağırlamış olacağız ve bugüne kadar yüzden fazla mevkidaşımla ikili
görüşmeler yaptık, bir o kadar da telefon görüşmesini gerçekleştirdik.
Değerli arkadaşlar, dış politikamızdaki
bu proaktif çalışma ve çok yönlü çabalarımız aslında ekonomimize de katkı
sağlamaktadır. 2002 yılında, örneğin, Afrika’yla toplam dış ticaret hacmimiz
2,9 milyar dolardı ama 2013 yılı sonu itibarıyla -23 milyara- yani yaklaşık 8
kat artmıştır, 23 milyar dolar olmuştur. Latin Amerika ve ülkeleri ve
Karayipler’e baktığımız zaman da yine 9 kat artarak 8 milyar dolara ulaşmış.
Tabii, özellikle, bu yoğun dış
politikamızı biz arkadaşlarımızla, yine yurt dışındaki misyonlarımızla, Ankara
merkezdeki arkadaşlarımızla yürütmeye çalışıyoruz. O nedenle, özellikle, yurt
dışındaki misyon sayımızı arttırıyoruz, arttırmaya da devam edeceğiz. Ülkemizin
yurt dışındaki büyükelçilik sayısı 228 olmuştur büyükelçilik, daimi temsilcilik
ve başkonsolosluklar olmak üzere ve dünyada 7’nci sıradayız. Söylediğim gibi,
bu dış politikayı bakanlığımızın merkez ve yurt dışındaki teşkilatlarında
çalışan 6.482 personeliyle yürütmeye çalışıyoruz. 
Tabii ki sizin
onay vereceğiniz bütçe Bakanlığımız için önemli. Bu bütçenin önemli bir kısmını
yurt dışında özellikle yeni temsilciliklerimiz için aldığımız binalara ya da
arsalara ya da yapacağımız yeni temsilcilik binalarına harcıyoruz ve bunun
içinde önemli projeler de var. Bunlardan bir tanesi New York’ta yapacağımız
yeni Türk evi, aynı şekilde Somali’de yapacağımız büyükelçiliğimiz ve buna
benzer Strazburg’da yapacağımız çok yönlü bir temsilciliğimiz olacaktır…
MAHMUT TANAL
(İstanbul) – Musul Konsolosluğumuzu aldık mı Sayın Bakan? Ne durumda Musul?
DIŞİŞLERİ BAKANI
MEVLÜT ÇAVUŞOĞLU (Devamla) – …ve diğer konuda da Bakanlığımız yeni
teknolojilerden de faydalanarak vatandaşlarımıza yurt dışında yedi gün yirmi
dört saat hizmet vermeye devam edecektir. 
Yüce
Meclisimizin bugüne kadar olduğu gibi Bakanlığımızın çalışmalarına güçlü bir
şekilde destek vereceğine inanıyoruz…
MAHMUT TANAL
(İstanbul) – Musul ne oldu Sayın Bakan, Musul?
DIŞİŞLERİ BAKANI
MEVLÜT ÇAVUŞOĞLU (Devamla) – …ve sizlere bir kere daha, hem sabrınız için hem
de bugünkü katkılarınız için çok teşekkür ediyorum, saygılar sunuyorum. (AK
PARTİ sıralarından alkışlar) 
BAŞKAN –
Teşekkür ediyorum. 
MAHMUT TANAL
(İstanbul) – Sayın Bakanım, bu Musul ne oldu?
DIŞİŞLERİ BAKANI
MEVLÜT ÇAVUŞOĞLU (Antalya) – Soru-cevapta sorarsanız cevap vereceğim.
MAHMUT TANAL
(İstanbul) – İşte söyledim ama cevap vermediniz ki. 
DIŞİŞLERİ BAKANI
MEVLÜT ÇAVUŞOĞLU (Antalya) – Soru-cevapta medeni bir şekilde basacaksınız,
soracaksınız, sonra cevabı ya sözlü ya yazılı vereceğim.
BAŞKAN – Hükûmet
adına üçüncü konuşmacı Kalkınma Bakanı Cevdet Yılmaz.
Buyurun Sayın
Bakan. (AK PARTİ sıralarından alkışlar) 
KALKINMA BAKANI
CEVDET YILMAZ (Bingöl) – Sayın Başkan, değerli milletvekilleri; Kalkınma
Bakanlığı, Türkiye İstatistik Kurumu, GAP, DAP, KOP ve DOKAP Bölge Kalkınma
İdarelerimizin bütçeleriyle ilgili olarak huzurlarınıza gelmiş bulunmaktayım.
Bu vesileyle hepinizi saygıyla selamlıyor, bütçemizin ve kurum bütçelerimizin hayırlı
olmasını temenni ediyorum; emeği geçen herkese de şükranlarımı sunuyorum. 
Bu vesileyle
bazı konularda fikirlerimi de paylaşmak istiyorum. Her şeyden önce değerli
milletvekillerimiz büyüme konularını gündeme getirdiler. Ben de büyümeyle
ilgili yaklaşımımızı paylaşarak başlamak istiyorum. Adalet ve Kalkınma Partisi
olarak bizim büyümeye bakışımız nitelikli büyüme kavramıyla ifade edilebilir,
kalkınma kavramıyla ifade edilebilir. Biz sadece bir büyümeyi hedeflemiyoruz.
Bu büyümenin kaliteli bir büyüme olmasını da hedefliyoruz. Bu çerçevede,
büyümemizin özel sektör ağırlıklı, yatırım ağırlıklı, dış talep ağırlıklı
dengeli bir şekilde gelişmesi, büyümenin nimetlerinin sosyal olarak
paylaşılması, refahın paylaşılması, çevreyle duyarlı bir şekilde büyüme, kalkınma
sürecimizin devam ettirilmesi ve nihayet “insani kalkınma” dediğimiz insan
odaklı bir kalkınmanın sağlanması politikalarımızın esasını, özünü
oluşturmaktadır.
Bu çerçevede, Türkiye önemli bir yere
gelmiş durumdadır. Dünya Bankası tarafından yapılan sınıflandırmalarda 4 gruba
ayrılmaktadır ülkeler: Düşük gelirli ülkeler, alt orta gelir grubu, üst orta
gelir grubu ve yüksek gelir grubu şeklinde. Ülkemiz şu anda üst orta gelir
grubuna ulaşmış durumdadır 10.500 dolar civarında kişi başına geliriyle. 13 bin
dolarlara çıktığı zaman yüksek gelir grubuna -alt limitlerinden de olsa- adım
atmış bir ülke olacaktır. Bunu da orta vadeli bir perspektif içinde görüyoruz. 
Önümüzdeki dönemde özellikle katma
değeri daha yüksek, teknoloji tabanlı, bilgi tabanlı bir ekonomik yapıyı inşa
ederek yüksek gelir grubu ülkeler arasına da ülkemiz dâhil olacaktır inşallah. 
Cumhuriyet Halk Partisinden değerli bir
milletvekilimiz, gelişmekte olan ülkelerin büyüme hızlarına göre son dönemlerde
büyüme hızımızın düşük olduğunu ifade etti. Bu konuda bir rakam paylaşmak
isterim. Çin ve Hindistan tabii, Çin özellikle, gelişmekte olan ülkelerin
rakamını bir miktar yukarıya taşıyor. Bunu dâhil ettiğinizde, Çin dâhil
gelişmekte olan ülkelerin büyümesi 2014 yılında 4,4 düzeyinde. Çin ve Hindistan’ı
hariç tuttuğunuzda değişik hesaplamalara göre 2,9’la 3 civarında. Dolayısıyla,
bu rakamlarla baktığınız zaman, son dönemlerdeki büyüme hızımızın dahi
gelişmekte olan ülkelerin büyüme hızıyla uyumlu bir şekilde seyrettiğini
söyleyebiliriz. Kaldı ki Türkiye, üst orta gelir grubunda bir ülke ve bu
performansıyla devam etmesi son derece önemli. 
20 çeyrektir yaklaşık Türkiye büyümeye
devam ediyor. Büyüme hızı dönemsel olarak değişmekle birlikte istikrarlı bir
şekilde büyüme hızını devam ettiriyor Türkiye. Bunu önümüzdeki döneme de
taşımamız önemli. 
Yine, 2003-2007 döneminde baktığınız
zaman gelişmekte olan ülkelerin büyümesi 6,6 ortalama, Türkiye'nin 6,9. Bu, Çin
ve Hindistan dâhil büyüme. Son dönemlerde Çin ve Hindistan dâhil ortalamanın
bir miktar altındayız. Ancak, dediğim gibi, Türkiye'nin kategorisini de burada
iyi değerlendirmemiz gerekiyor.
Değerli milletvekilleri, Türkiye
önümüzdeki dönemde de büyümeye, gelişmeye devam edecek. Geçen yıl Meclisimiz
tarafından kabul edilen Onuncu Beş Yıllık Plan’ımız yeni bir perspektif ortaya
koydu; büyüme perspektifi, yeni bir büyüme stratejisi ortaya koydu. Burada
artık Türkiye belli bir seviyeye gelmiş vaziyette, bir kritik eşiğe ulaşmış
durumda ve biz de bu çerçeve içinde planımızı hazırladık. Daha önceki kalkınma
planlarında olmayan bir yenilikçi uygulama şeklinde 25 kritik reform alanı
belirledik ve bu reform alanlarını dönüşüm programları şeklinde ifade ettik.
Geçtiğimiz yıl içinde ve bu yıl içinde bu dönüşüm programlarını eylem
planlarına ayrıntılı bir şekilde dönüştürdük. Bir kısmını, Başbakanımız,
biliyorsunuz kamuoyuyla paylaştı, 9 tanesini paylaştı; geriye kalan 16 eylem
planımız da yakın bir dönemde paylaşılacak. Böylece, 25 tane kritik alanda,
teknolojinin ticarileşmesinden lojistiğe, sağlık turizminden enerji
verimliliğine birçok kritik alanda, suyun tasarruflu kullanımına varıncaya
kadar, Türkiye'nin izleyeceği yol haritası çok detaylı bir şekilde ortaya
konmuş olacak. Bundan sonra da bütün, hem kamuoyunun hem de Meclisimizin
izlemesine açılmış olacak. Bu, önemli bir başarıdır.
Değerli milletvekilleri, dünyaya da
baktığımız zaman zor bir dönemden geçiyoruz. Küresel kriz var bir taraftan.
Avrupa temel pazarımızda çok ciddi bir durgunluk var ve henüz bunu aşabilmiş
değiller. Kuzeyimizde ve güneyimizde bölgesel istikrarsızlıklar var;
Ukrayna’dan Suriye meselesine kadar. Bütün bu şartlar içinde ekonomimizin
büyümeye devam etmesi, hiçbir şekilde duraksamadan istihdam üretmeye devam
etmesi son derece önemli diye düşünüyorum. Bu yeni reform programımız da Türkiye
büyümesini geleceğe istikrarlı ve nitelikli bir şekilde taşıyacaktır.
Büyümeyle birlikte en önemli
unsurlardan bir tanesi de elbette refahın paylaşımı. Az önce de, konuşmamın
başında da ifade etmeye çalıştım, büyüme tek başına yetmez; büyümeyi topluma nasıl
yayıyorsunuz, sosyal adaleti sağlıyor musunuz; bu da son derece önemli bir
unsur. Bu çerçevede de baktığımızda, “Gini katsayısı” dediğimiz, gelir
eşitsizliğini ölçen bir katsayımız var. TÜİK, Türkiye İstatistik Kurumumuz bunu
ölçüyor, 2006 sonrasında çok daha hassas bir şekilde ölçmeye başladı ama
2002’den itibaren baktığımızda 0,44’ten 2013’te 0,38’lere düştüğünü görüyoruz.
Bunun düşmesi gelirin daha adil dağıtıldığı anlamına geliyor. Yeterli mi bu
rakam? Elbette değil. Türkiye hâlen gelir dağılımında sorunları olan bir ülke
ama son on iki yıla baktığınızda, bir taraftan hızlı bir şekilde
büyüyeceksiniz, diğer taraftan gelirinizi daha adil dağıtmaya başlayacaksınız;
birçok ülke maalesef bundan uzaklaştı. OECD’nin rakamlarına bakacak olursanız,
birçok ülkede son on yılda gelir dağılımı bozuldu. Türkiye büyümeyi ve gelir
dağılımındaki iyileşmeyi eş zamanlı olarak başaran ender ülkelerden bir tanesi.
Mutlak yoksulluk göstergelerimizde de
ciddi bir iyileşme söz konusu. 1 doların altında harcaması olan vatandaşımız
kalmadı çok şükür. Satın alma gücüne göre bunlar, uluslararası mukayese
edilebilir rakamlar. 2 dolar 15 sentin altında harcaması olan vatandaşlarımızın
toplam nüfusumuza oranı da sıfır civarına gelmiş durumda. 4 dolar 30 sentin
altında harcaması olan vatandaşlarımız ise en son ölçümlerimizde yüzde 2’ye
kadar gerilemiş durumda. 2002 yılında bu rakam yüzde 30’un üzerindeydi. O
dönemde 66 milyon nüfusumuz vardı, 20 milyondan fazla insanımız maalesef günde
4 dolar 30 sentin altında bir yaşam standardına mahkûmdu. Son rakamlarımızda 77
milyon nüfus içinde bu yüzde 2’ye gelmiş durumda. Bu sevindirici ama amacımız,
orta vadede bir taraftan yüksek gelirli ülkeler ligine girmek, diğer taraftan
mutlak yoksulluk sorununu çözmüş bir ülke hâline gelmek. Yani biz bunu da
sıfırlamayı hedefliyoruz. Bundan sonrası artık göreli yoksulluk meselesidir.
Türkiye bundan sonra göreli yoksullukla ve çok boyutlu yoksulluk meselesiyle
uğraşmak durumundadır. Bu kapsamda da TÜİK’in güzel bir çalışması var,
önümüzdeki dönemde bitince kamuoyuyla paylaşacağız. Çok boyutlu bir şekilde
yoksulluğu ölçen ve buna göre tedbirler geliştiren bir perspektif içinde
çalışmalarımızı devam ettireceğiz. 
Yine, büyümenin sosyal hayata yansıması
bakımından en önemli işlerden biri de istihdam şüphesiz. Şimdi, bazen ”İşte, bu
rakamlar büyüyor, ortalama gelirler büyüyor ama bizim hayatımıza ne yansıyor?”
diye sorular geliyor. Bunun en kestirme cevabı bence istihdam. AK PARTİ
döneminde, son on iki yılda ne kadar toplam istihdam üretmişiz, buna baktığımız
zaman, 2003-2014 döneminde 6 milyon 935 bin kişiye iş imkânı oluşturmuş
ekonomimiz. Bu çok güzel bir performans gerçekten. 20 milyonun altındayken
toplam istihdam sayımız, bugün mevsim ve takvim etkilerinden arındırılmış bir
şekilde bu yıl sonu tahminimizi de alırsak 25 milyon 823 bine ulaşacağını
tahmin ediyoruz bu yıl sonu itibarıyla. Dolayısıyla çok ciddi bir performans. 
Kriz döneminde birçok ülke mutlak
olarak istihdam kayıpları yaşarken Türkiye’de yine istihdam artmaya devam etti.
Krizin en derin olduğu noktadan bugüne baktığımızda, 2014-2009 dönemine
baktığımızda, 5 milyon 777 bin yeni iş imkânını Türkiye ekonomisinin
oluşturduğunu görüyoruz. Son döneme baktığımızda, bir yıllık bir perspektifle
baktığımızda da bu yılın ağustos istihdamıyla 2013 yılının ağustos istihdamını
mukayese ettiğimizde 1 milyon 258 bin insanımıza iş imkânı oluşturduğunu
görüyoruz ekonomimizin. Bu gerçekten çok önemli bir rakam, dünyayı
kıskandıracak bir rakam. Ama aynı dönemde işsizlik oranımız da bir miktar
yükseldi. Niçin yükseldi? Ürettiğimiz istihdamdan daha hızlı bir şekilde iş
gücüne katılım oranının arttığını gördük bu dönemde. Özellikle kadın
istihdamında, kadınların iş gücüne katılımında çok hızlı bir artış söz konusu.
Bu da sevindirici tabii. Önemli olan daha fazla çalışma çağındaki insanın iş
gücü piyasalarına girmesi, katılımın artması ve istihdam edilmesi. Önümüzdeki
dönemde de bu politikalarımızı “istihdam dostu büyüme” kavramı içinde devam
ettireceğiz. Son yıllarda aktif iş gücü politikalarından bölgesel politikaya,
KOBİ politikalarımıza varıncaya kadar yaptığımız çalışmaların sonuçlarını bu
istihdam rakamlarından görüyoruz.
Değerli milletvekilleri, son dönemde
petrol fiyatlarının düşmüş olması da bizim bu makroekonomik çerçevemizi doğrusu
destekleyen bir içeriğe sahip. Bu çerçevede, sizinle, Kalkınma Bakanlığı içinde
yaptığımız bir egzersizi de paylaşmak isterim. Kamuoyunda belki daha fazla
tartışılmasına vesile olur. Bunu akademisyenlerle birlikte de tartışmamızda
fayda görüyorum. Biliyorsunuz, Türkiye enerji bağımlısı bir ülke. Son dönemde
petrol fiyatlarının düşmesi de bu büyüme perspektifimizi destekleyici olacak
diye düşünüyoruz. Yaptığımız bir senaryoya göre -2015 yılı için söylüyorum-
büyüme etkisi, 60 dolarlar civarında bir petrol olduğunu varsaydığımızda bunun
büyümemize 0,4 puan bir artış getireceğini düşünüyoruz. Cari açığımızı -ki en
önemli meselelerimizden- 1,8 puan düşüreceğini hesaplıyoruz ve dolaylı olarak
tasarruflarımıza 1,4 puan bir artı getireceğini hesaplıyoruz. Türkiye’nin en
önemli meselelerinden bir tanesi tasarruf oranlarının yeterince yüksek
olmaması. Bu yıl çok şükür o açıdan bir olumlu dönem yaşıyoruz. Bir taraftan
cari açığımız düşerken bir taraftan da tasarruflarımız nispeten yükselme
eğilimine girmiş durumda. Yüzde 13’lere kadar yaklaşmıştı geçmişte tasarruf
oranımız. Bu yıl yüzde 14,9 tahmin etmiştik. Bu petrol fiyatları altında bu
oranın dolaylı etkilerle birlikte daha yüksek çıkacağını da tahmin ediyoruz.
Tabii, bu fiyatlar akaryakıt fiyatları yoluyla enflasyona da yansıyacak,
halkımızın refahına da yansıyacak diye bekliyoruz.
Değerli milletvekilleri, değerli
katılımcılar; Kalkınma Bakanlığı olarak bütün bu çalışmalarda yatırımları çok
önemsiyoruz. Yatırımlarla kalkınma sağlanıyor, yatırımlarla büyüme sağlanıyor.
Yatırımlara tabii ki bir bütünlük içinde bakıyoruz öncelikle, kamu artı özel.
2002 yılında Türkiye’nin toplam yaptığı -kamu artı özel- bütün yatırımı 40
milyar dolar civarındaydı, hatta 40 milyarın da bir miktar altında. Bu yıl
gerçekleşeceğini öngördüğümüz yatırımımız 166 milyar dolar mertebesinde ve
bunun içinde kamunun yatırımı 39 milyar, özel sektörün yatırımı 127 milyar
dolar seviyesinde. Yani bu yıl sadece kamunun yaptığı yatırım 2002 yılındaki
kamu artı özel toplam yatırımlarımız mertebesine ulaşmış durumda. Bu rakamlara tabii,
kamu özel iş birliği projelerimiz dâhil değil. Bir taraftan da kamu özel iş
birliği projeleriyle -en başarılı kullanan kurumlarımızdan biri de Ulaştırma
Bakanlığımız- sağlıktan ulaştırmaya birçok alanda kamu özel iş birliği
projelerimizle de bu yatırımlarımızı devam ettiriyoruz. 
Toplam sabit sermaye yatırımlarımız bu
yıl 362 milyar TL düzeyinde gerçekleşecek, gelecek yıl öngördüğümüz rakam,
tahmin ettiğimiz rakam 399, yaklaşık 400 milyar Türk lirası, gelecek yıl
Türkiye yatırım yapacak, kamu artı özel. Bunun içinde kamunun payı ne olacak
diye baktığımızda 2014 yılında kamudaki gerçekleşme 85,4 milyar Türk lirası,
2015’te yıl başında koyduğumuz ödenek 88,5 milyar TL civarında. Başlangıç
ödenekleriyle mukayese ederseniz kamu yatırımlarımızda gelecek yıl için yüzde
17’lik bir nominal artış öngörüyoruz. 
Diğer taraftan, yatırımlarımızı geçmişe
göre çok daha verimli bir şekilde de yapmaya başladık. Bakın, bizden önceki
dönemde, devraldığımız yıl daha doğrusu, dokuz yılın üzerine çıkmıştı ortalama
tamamlama süremiz, kamu yatırımlarında bir projeyi ortalama tamamlama süresi
dokuz yılın üzerine çıkmıştı. En son geldiğimiz noktada 2014’te bu rakamın 4,4
seviyesine kadar gerilediğini görüyoruz, yıl içi gerçekleştirmelerse daha iyi
noktada çünkü yıl içinde biz ek ödeneklerle de kamu yatırımlarımızı takviye
ediyoruz. Bir taraftan yatırım yaparken bir taraftan da daha nitelikli,
teknolojik içeriği daha yüksek, katma değeri daha yüksek bir ekonomiyi inşa
etmeye çalışıyoruz. Bu çerçevede de AR-GE yatırımlarına büyük önem veriyoruz,
öncelik veriyoruz. 
AR-GE harcamalarımızın millî gelire
oranına baktığınız zaman 2002 yılında bu yüzde 0,53 seviyesindeydi, TÜİK’in en
son hesaplamaları bunun 0,95’e kadar yükseldiğini gösteriyor. Kamu yatırımları
açısından, kamunun AR-GE yatırımları açısından baktığımızda da 2002’de kamu
olarak toplam AR-GE’ye ayırdığımız ödenek 114,3 milyon Türk lirasıyken 2014’te
ayırdığımız rakam 1 milyar 835 milyon Türk lirası yani artık yüzde artışlarla
değil katlarla, on-on beş katlarla ifade edeceğimiz ölçekte bir artış söz
konusu. Bunun da ülkemizin katma değeri yüksek büyümesine katkıda bulunmasını
bekliyoruz. 
Biz politikalarımızda -seçim yılı olsun
olmasın, geçmişte bunu kanıtladık- mali disipline büyük önem veriyoruz.
Önümüzdeki yıl da mali disipline önem vermeye devam edeceğiz. Merkezî yönetim
bütçemizin yurt içi hasılamıza oranı gelecek yıl yüzde 1,1 seviyesine kadar
gerileyecek. Dönem sonunda Orta Vadeli Program’ımızın bittiği yıl olan 2017’de
ise neredeyse denk bütçeye yaklaşacağımızı öngörüyoruz. Bu, Türkiye’nin en
önemli avantajlarından biri. Bunun borç rakamlarımıza da yansıdığını görüyoruz:
2002 yılında yüzde 74 olan AB tanımlı genel devlet borç stokunun yurt içi
hasılaya oranı gelecek yıl yüzde 32 seviyesine kadar gerilemiş olacak. Bu rakamların
Amerika Birleşik Devletleri’nde yüzde 100’lere, AB avro bölgesinde yüzde
90’ların üzerinde olduğunu düşünürseniz, bu kriz döneminde borcunu azaltan
ender ülkelerden biri olduğunu da Türkiye’nin not etmemiz gerekir. Borcunu
artıran ülkeler, bu borcun bedelini vatandaşlardan tahsil edecekler. Orta ve
uzun vadede bir şekilde bu borcu, devletlerin ödediği bu borcu vatandaş veya
işletmeler ödemek zorunda kalacaklar. Bizse vatandaşımıza böyle bir fatura
çıkarmadık ve inşallah böyle de devam edeceğiz. 
Türkiye’nin temel meselesi, tasarruf
oranlarını artırmak, artırdığı tasarrufları da daha üretken alanlara kanalize
etmektir. Kalkınma planımızın da, büyüme stratejilerimizin de odağında bu
vardır. Dolayısıyla, önümüzdeki dönemde sanayiye, özellikle imalat sanayisine
özel bir vurgumuz var, her alanda tabii verimliliği artırmaya özel bir vurgumuz
var. Bu çerçevede de politikalarımızı devam ettireceğiz.
Değerli milletvekilleri, bölgesel
politikaya çok fazla vaktimiz kalmadı ama bölgesel politika konusunda da çok
önemli ilerlemeler sağladığımızı rahatlıkla söyleyebilirim. GAP, DAP, DOKAP ve
KOP, toplam bu 4 öncelikli bölgenin yatırımlarımız içindeki payı 2002 yılında
yüzde 20 seviyesindeydi, bugün yüzde 32’lere ulaşmış durumda. Sadece GAP’tan
bir örnek verecek olursam, GAP illerinin toplam kamu yatırımlarımızdaki payı
yüzde 6,1’den bu yıl itibarıyla yüzde 14’e ulaşmış durumda. Bu çok önemli bir
performans. 
Az önce, Urfa’dan değerli bir
milletvekili, Suruç bölgesini de örnek göstererek GAP’a yeterince yatırım
yapılmadığını ifade etti. Doğrusu ben üzüldüm yani teşekkür etmesini beklerdim.
Suruç’a özellikle, bakın, 2008-2013 döneminde 900 milyon Türk lirasına, eski
parayla 900 trilyona yakın bir rakamı sadece Suruç’ta sadece sulama projelerine
harcadık. Dünyanın en büyük ana tünellerinden birini, 18 kilometrelik bir
tüneli inşa ettik. İletim tünelleri yaptık, ana kanallar yaptık, su
şebekelerimizi inşa ediyoruz. Yani, Suruç’a gerçekten çok önemli bir destek
vermiş durumdayız. 
Sürem bittiği için, tekrar
bütçelerimizin hayırlı olmasını diliyor, emeği geçen herkese teşekkür ediyor,
hepinize saygılar sunuyorum. (AK PARTİ sıralarından alkışlar)
BAŞKAN – Teşekkür ediyorum.
Hükûmet adına dördüncü konuşmacı,
Ulaştırma, Denizcilik ve Haberleşme Bakanı Lütfi Elvan. 
Buyurun Sayın Bakan. (AK PARTİ
sıralarından alkışlar)
MAHMUT TANAL (İstanbul) – Urfa’nın
Hilvan ilçesinin hâlen içme suyu yok, böyle yatırım mı olur? 
BAŞKAN – Sayın Tanal, lütfen.
KALKINMA BAKANI CEVDET YILMAZ (Bingöl)
– Yatırımı devam ediyor, bitmek üzere.
MAHMUT TANAL (İstanbul) – Ben dört
gündür soruyorum.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Sayın Başkan, yüce Meclisimizin çok değerli
milletvekilleri; Ulaştırma, Denizcilik ve Haberleşme Bakanlığı ile bağlı ve
ilgili kuruluşlarının 2015 yılı bütçe teklifinin görüşülmesi vesilesiyle
huzurlarınızdayım. Yüce Meclisimizin siz değerli üyelerini saygıyla
selamlıyorum. Genel Kurul görüşmelerinin ülkemiz ve milletimiz için hayırlara
vesile olmasını temenni ediyorum. 
Bütçemizin Genel Kurula gelme sürecinde,
çalışmalarında çok önemli katkıları olan Plan ve Bütçe Komisyonu Başkanı ve
değerli üyelerine, yine siz değerli milletvekillerimizin Bakanlığımıza yönelik
görüş, öneri ve katkılarından dolayı hepinize çok teşekkür etmek istiyorum. 
Bakanlığıma yönelik sizlere bilgi
sunmadan önce bir hususu dile getirmek istiyorum. İki gün önce, bir gazetede
şahsıma yönelik bazı hususlar yer almıştır ve bu hususlar, zannedersem, aynı
gün bir milletvekilimiz tarafından yine Meclis Genel Kurulunda gündeme
getirilmiştir. Burada, gazetede ifade edilen ve ilgili milletvekili tarafından
söylenen husus şudur: Benim Sayıştay Başkanını ziyaret ettiğim ve Sayın Başkana
şöyle bir ifade kullandığım söyleniyor: “Kanuna aykırı davranabiliriz, idare
edin.” şeklinde bir ifade kullandığımı gazete ve ilgili milletvekili ifade
etti. Bununla ilgili yasal süreci başlattım, o bir yana ama şunu ifade edeyim:
Birincisi, ben Sayıştay Başkanını ziyaret etmedim. Sayıştay Başkanlığı beni
Genel Kurula davet etti, ulaştırma ve iletişim alanında Türkiye’nin
stratejilerine yönelik bir sunuş yapmam istendi ve bir saatlik bir konferans
gerçekleşti, o konferans neticesinde de hemen Sayıştay Başkanlığından ayrıldım.
Bu ifadeler normal bir insanın bile söylememesi gereken ifadelerdir. Kınıyorum,
kesinlikle iftira ve yalandır, bununla ilgili yasal süreci de başlattığımı
ifade etmek istiyorum. 
Sayın Başkan, değerli milletvekilleri;
ulaştırma ve haberleşme sektörü tüm ülkeler için özellikle gelişmenin ve
kalkınmanın motoru rolünü üstlenmektedir. Eğer güçlü bir ulaştırma ve iletişim
altyapınız varsa gerçekten o ülkenin gelişmişliğinden, kalkınmışlığından
bahsetmek mümkün. Biz de bu nedenle on iki yıldan beri ulaşım ve iletişim
altyapısını geliştirmeye yönelik çok ciddi yatırımlar yaptık ve bu alana
bütçemizde öncelik verdik. Bugüne kadar bu sektörlerde tam 187 milyarlık
yatırım gerçekleştirdik. Bu 187 milyarlık yatırımın 117 milyarı Karayolları
Genel Müdürlüğü için yani kara yolu altyapısı için, 36 milyarı demir yolları
için, 21 milyarı haberleşme sektörü için, 10 milyarı hava yolu için, 3 milyarı
ise denizcilik sektörü için harcanmıştır. 
Kamu yatırımları
içerisinde Bakanlığımızın payı gerçekten her geçen gün artmaktadır. Ben
huzurlarınızda Maliye Bakanlığımıza, Kalkınma Bakanlığımıza ve ekonomi
yönetimine çok teşekkür etmek istiyorum. Gerçekten, ülkemizin gelişmesi,
kalkınması için ulaştırma sektörüne yapılmış olan yatırım, bir anlamda etkin
alanlara yapılmış olan yatırım anlamındadır. Dolayısıyla, bir taraftan istihdam
sağlıyor, diğer taraftan tüm sektörleri etkileyen bir yapısı olması nedeniyle
bu sektöre yapılan yatırımları çok önemsiyoruz. 
Bugün itibarıyla
aşağı yukarı 200 milyar liralık bir proje stokumuz var. 100 milyar liralık bir
kısmını harcadık, 100 milyar liralık bir kısmı da yine yatırım programımızda.
Portföyümüzde ise 4 bine yakın proje bulunmaktadır. Toplam proje sayımız 3.793
değerli arkadaşlar. Ve hangi ilimize giderseniz gidin, o ilde mutlaka Ulaştırma
Bakanlığımızın en az 3-5 tane şantiyesini görmeniz mümkün.
Doğrudan
sağlamış olduğumuz istihdam ise Ulaştırma Bakanlığı olarak tam 235 bin kişi.
İstihdam açısından da gerçekten Bakanlığımızın yapmış olduğu icraatlar önemli
katkı sağlamaktadır. 
Müsaade
ederseniz Karayolları Genel Müdürlüğüne yönelik, kara yollarına yönelik bazı
bilgileri de sizlerle paylaşmak istiyorum: Biraz önce ifade ettim, 117
milyarlık bir yatırım gerçekleştirdik. 2014 yılında ise gerçekleştirmiş
olduğumuz yatırım tutarı 13 milyar liraya yaklaştı. Dolayısıyla, gerçekten
Türkiye'nin 81 ilinde, aşağı yukarı 2.100 şantiyede 100 binden fazla işçimiz,
mühendisimiz geceli gündüzlü çalışarak bu yatırımları gerçekleştirdi.
2014 yılında yapmış olduğumuz
çalışmalara baktığımızda, 700 kilometre civarında bir bölünmüş yol yaptığımızı
görüyoruz. Aşağı yukarı 950 kilometre tek yol yaptığımızı görüyoruz. 1.500
kilometre “BSK” dediğimiz bitümlü sıcak karışım yani kaliteli asfalt yapımı
gerçekleştirdik.
Yine 2014 yılında 9 adet tüneli
tamamlayarak vatandaşlarımızın hizmetine sunduk. Bugün itibarıyla 22.500
kilometrelik tünel tamamlanmış durumda.
Yıllık olarak ise tünellere
baktığımızda, yılda tam 100 kilometre tünel delme işlemi gerçekleştiriyoruz.
Bunun dışında yine 2014 yılında 116
köprü, 45 köprü onarımı, 18 adet de tarihî köprülerin onarımı işlemini
gerçekleştirdik.
2015 yılında ise 20 civarında
tünelimizi hizmete açacağız. Bunlardan sadece birkaç tanesini sizlerle
paylaşmak istiyorum: Malatya’da Karahan ve Erkenek tünelleri, Hakkâri’de
Çukurca, Şırnak’ta Cudi ve Bitlis Şehir Geçişi, Bitlis Deresi tünelleri,
Zonguldak’ta Sapça ve Üzülmez tünelleri, Bartın’da Amasra ve Çakraz tünelleri
gibi çok sayıda tüneli önümüzdeki günlerde inşallah hizmetinize sunacağız,
bunların bir kısmını da kısa bir süre önce vatandaşlarımızın hizmetine sunduk.
Kısacası, tünellere yönelik, 2015 yılında 20’ye yakın tünelin açılışını
gerçekleştireceğiz. 
2014 yılında ise yani bu yıl, şu an
itibarıyla 60’ın üzerinde projemiz tamamlandı, açılışını beklemekte. Her ne
kadar vatandaşlarımız kullanıyor ama bunların açılışını hâlen bizler
gerçekleştiremedik.
Yine, kara yollarına yönelik bazı
bilgileri sizlerle paylaşmak istiyorum. Bölünmüş yol çalışmalarımıza devam
ediyoruz, bundan sonraki süreçte de devam edeceğiz. Bizim için önemli olan, en
önemli hususlardan bir tanesi kuzey-güney geçişleri yani Karadeniz’i Akdeniz’e,
yine Karadeniz’i Doğu Anadolu ve Güneydoğu Anadolu’ya bağlayan akslar. 18
aksımızda şu anda çalışmalarımız devam ediyor. Bugün itibarıyla yüzde 80’lik
bir gerçekleşme sağlanmış durumda. Yani, bu, Karadeniz’den Akdeniz’e, Doğu
Anadolu ve Güneydoğu Anadolu Bölgesi’ne inen 18 aksın çalışmalarının yüzde
80’ini tamamladık. Yine, doğu-batı aksında 5 önemli temel büyük aksımız
bulunmakta. Bunların ise, bu doğu-batı akslarının ise yüzde 86’sını tamamlamış
durumdayız. Dolayısıyla, kısaca şunu ifade etmek istiyorum: Önümüzdeki bir iki
yıl içerisinde kuzey-güney aksları ile doğu-batı akslarını bir bütün olarak
tamamlamış olacağız. Bu önemli bir gelişme. 
Yine, önem verdiğimiz hususlardan bir
tanesi, nüfus yoğunluğunun çok fazla olduğu Marmara Bölgesi. Marmara
Bölgesi’nde bir anlamda otoyolla bir ring oluşturuyoruz. Nasıl bir ring?
Sakarya’dan Kocaeli’ne, Kocaeli’nden Kurtköy’e, Kurtköy’den Yavuz Sultan Selim
Köprüsü, oradan Tekirdağ Kınalı’ya, Tekirdağ Kınalı’dan Tekirdağ, Çanakkale ve
Balıkesir’e kadar inen güzergâhta bir ring oluşturuyoruz. Biliyorsunuz,
İstanbul-İzmir otoyol çalışmalarımız devam ediyor ve yüzde 60-65 oranında
otoyol çalışmalarımız tamamlandı. Bu arada şunu da ifade etmeliyim:
İstanbul-Bursa otoyolu 2015 sonu itibarıyla inşallah açılacak, sizlerin ve
vatandaşlarımızın hizmetine sunulacak. Bu arada tabii bu güzergâhta Körfez
Geçiş Köprümüz var, ki kendi alanında dünyanın 4’üncü büyük köprüsü, bu köprüyü
de artık kullanma imkânına kavuşacağız. Özellikle Yalova’ya giden
vatandaşlarımız bir buçuk saat, bir saat kırk dakika mesafe alan güzergâhı
on-on beş dakika gibi çok kısa bir sürede geçme imkânına kavuşacaklar.
Yine, yeni
ihaleye çıkmış olduğumuz bir başka otoyol projemiz, biraz önce de zikrettim,
Akyazı’dan Kurtköy’e kadar uzanan güzergâh ve bunun devamında, biliyorsunuz,
Kuzey Marmara Otoyol Projesi var, 95 kilometrelik. Kuzey Marmara Otoyol
Projesi’nden hemen sonra, Tekirdağ Kınalı’ya kadar uzanan bir güzergâhın otoyol
ihalesine de çıkmış bulunuyoruz. İnşallah önümüzdeki yıl da kalan kesimlerin
ihalesine çıkacağız ve Marmara Bölgesi’ni bir otoyol ringiyle kaplamış
olacağız. 
Yine, ifade etmek istediğim bir başka
önemli husus, değerli milletvekilleri, önümüzdeki dönemde otoyollara çok daha
fazla ağırlık vereceğimizdir. Önümüzdeki günlerde Ankara-Niğde otoyol projesi
ihalesine çıkıyoruz. Yine, bir başka projemiz Ankara-Kırıkkale-Delice otoyol
projesi. Bir başka projemiz İzmir-Aliağa otoyol projesi. Bu projelerimizin
ihalesine inşallah 2015 yılında çıkacağız ve otoyollarımıza daha fazla ağırlık
vermeye başlayacağız. 
Demir yollarına gelince, demir yolları,
gerçekten, Cumhuriyetin ilk yıllarıyla birlikte bugün altın çağını yaşıyor. Biz
iktidarı devraldığımızda 11 bin kilometre demir yolu ağımız vardı. Bu 11 bin
kilometre demir yolu ağının 9.200 kilometresini baştan aşağı yeniledik. Yüz
elli yıldan beri, ta Osmanlı zamanında yapılan demir yollarının cumhuriyet
döneminde yenilenmesi bile söz konusu olmamıştı. Bu demir yollarının tamamını
yeniledik. Aşağı yukarı 2 bin kilometrelik bir kısım kaldı, buna yönelik de
çalışmalarımız devam ediyor. 
Yine, bizim dönemimizde 1.759
kilometrelik yüksek hızlı ve hızlı tren hatlarını inşa ettik. Şu anda 2.712
kilometrelik yüksek hızlı ve hızlı tren projesi çalışmalarımız devam ediyor.
Bunları da inşallah önümüzdeki üç dört yıl içerisinde tamamlayacağız ve
Türkiye’yi bir anlamda, bir ucundan bir ucuna demir ağlarla örmüş olacağız.
Buradaki hedefimiz şu değerli arkadaşalar: Kapıkule’den, Edirne’den ta Kars’a
kadar hızlı ve yüksek hızlı tren ağıyla Türkiye’yi bir bütün olarak geçmek.
Diğer taraftan, Karadeniz’de Samsun’dan Akdeniz’e kadar yine hızlı tren
hattıyla Karadeniz’i Akdeniz ile buluşturmak. 
Yine, bir başka önemli projemiz ki biz
bunu çok önemsiyoruz, o da hızlı tren ile yine Adana-Mersin güzergâhından
Gaziantep-Şanlıurfa-Mardin-Habur’a kadar hızlı trenle ulaşmak. Biliyorsunuz,
özellikle Irak’a olan ihracatımız nedeniyle bu güzergâh bizim açımızdan son
derece önemli. Bu güzergâh üzerinde de yoğun bir şekilde çalışmalarımız devam
ediyor. 
Tabii, devam eden projelerimiz var.
Özellikle, Ankara-Sivas, Bursa-Bilecik, Ankara-İzmir hatlarındaki
çalışmalarımız yoğun bir şekilde devam ediyor. 
Bir başka önemli projemiz ise
Kars-Tiflis-Bakü projemiz. 2015 sonu itibarıyla inşallah Bakü-Tiflis-Kars demir
yolu projesini tamamlamış olacağız ve böylece Londra’dan Pekin’e kadar
kesintisiz bir şekilde İpek Demir Yolu bağlantısını sağlamış olacağız. 
Yine, burada gündeme getirilen bir
başka önemli husus, özellikle demir yolu araç ve gereçlerinin, tren setlerinin
Türkiye’de üretilmesine yönelik. Değerli arkadaşlar, bu konuda çok yoğun bir
çalışma içerisindeyiz. Bizi çalışma yapmamakla suçlayan arkadaşlarımıza şunu
ifade etmek istiyorum: Bugün, özellikle demir yolu sektörüne yönelik Türkiye’de
binin üzerinde firma var ve bu firmalarımız rayından en ince detayına kadar,
araç gerecine kadar şu anda Türkiye’de üretiliyor. Fakat, biz bununla da
yetinmedik, biz dedik ki: “Biz kendi yüksek hızlı millî trenimizi imal edelim.”
Tamamıyla, tüm haklarıyla bize ait olsun istedik ve bu çerçevede
çalışmalarımıza başladık. Şu an tasarım çalışmaları bitti, endüstriyel
ve mühendislik çalışmalarının ihalesine 22 Ocakta çıkıyoruz; tamamıyla yerli,
tamamıyla Türk ürünü olan yüksek hızlı millî trenimizi inşallah 2018 yılında
raylara indireceğiz. (AK PARTİ sıralarından alkışlar)
Bunun dışında,
bir başka hususu ifade etmek istiyorum. Biz, değerli arkadaşlar, önümüzdeki
günlerde, önümüzdeki bir ay içerisinde 80 adet yüksek hızlı tren seti alacağız.
Bakınız, yüksek hızlı tren alım şartımız şunlar olacak: 
1) “Minimum
yüzde 53 yerli üretim olacak.” diyeceğiz, yüksek hızlı tren alımımızda minimum
yüzde 53.
2) “Mutlaka bir
yerli ortak almak zorundasın.” diyeceğiz.
3) “Bu üretimi
Türkiye’de yapmak zorundasın.” diyeceğiz ve bunu gerçekleştireceğiz.
Demir yolu
üzerinde… Çok fazla vaktim kalmadı, o nedenle süratle diğer sektörlere de çok
kısa da olsa değinmek istiyorum ama ona geçmeden önce 2015 yılında
Gaziantep-Şanlıurfa, Sivas-Erzincan, Yerköy-Kayseri, Adana-Gaziantep,
Mürşitpınar-Şanlıurfa demir yolu yapım ihalelerine çıkacağımızı ifade etmek
istiyorum. Yine, uygulama projesi olarak, Antalya-Konya-
Aksaray-Nevşehir-Kayseri demir yolu projemizin de uygulama projesine çıkacağız.
Çok kısa olarak
havacılık ve uzay sektörüne yönelik de birkaç şey söylemek istiyorum. Havacılık
sektörü gerçekten son yıllarda önemli bir gelişme gösterdi. Yıllık büyüme
oranına baktığınızda yüzde 14,5’lik bir büyümeye sahip olduğunu görüyoruz ki
bizim Türkiye genelindeki büyüme hızımızın çok çok üstünde bir büyüme
performansı gösteriyoruz. Hem Atatürk Havalimanı hem Sabiha Gökçen Havalimanı
artık, yolcu sayısı artışında dünyada ilk sıralarda yer almaya başladı. Atatürk
Havalimanı, şu anda, dünyada 1’inci sırada yolcu sayısı artışında, Sabiha
Gökçen Havaalanı yolcu sayısı artışında dünyada 2’nci sırada. 
Üçüncü havaalanına yönelik olarak
değişik bazı eleştiriler söz konusu oldu. Özellikle bazı dolapların döndüğü
ifade edildi. Burada çok açık ve net size şunu söylemek istiyorum değerli
milletvekilleri: Üçüncü havalimanı gayet açık ve şeffaf bir şekilde herkesin
huzurunda bir ihaleyle yapılmıştır, açık ihaledir ve burada, devlete en çok
parayı kim ödeyecekse ona verilmiştir. 22 milyar euro, KDV hariç, aşağı yukarı
yılda 1 milyar euro devletin kasasına girecektir. 
İkincisi, yine, havalimanına yönelik
olarak söylenen ifade şu: O bölgeyi tahrip edeceğimiz şeklinde bazı ifadeler
yer aldı. Şunu ifade edeyim: Aşağı yukarı elli altmış yıldan beri üçüncü
havalimanının yapıldığı yer hem taş ocakları hem kömür işletmeleri tarafından
bir bataklığa dönüştürülmüş. Şu anda orada her şey tahrip edilmiş zaten. Biz,
bir anlamda, üçüncü havalimanını yaparak orayı düzene sokacağız. 
Üçüncü havalimanının koduyla ilgili bir
başka eleştiri geldi. Bunu da buradan ifade etmek istiyorum. Şartnamede üçüncü
havalimanının kodunun değiştirilebileceği ifade edilmektedir ve bir
zeyilnameyle teklif veren tüm firmalara bu kodun değişebileceği bildirilmiştir.
Ancak, burada şunu ifade etmek istiyorum: Üçüncü havalimanı için öngörülen bir
yatırım tutarı var, aşağı yukarı 10 milyar euro civarında bir yatırım tutarı.
Eğer konsorsiyum 10 milyar euronun altında bir yatırım gerçekleştirirse… 
(Mikrofon otomatik cihaz tarafından
kapatıldı) 
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Devamla) – Bir dakika daha alabilir miyim? 
ADNAN KESKİN (Denizli) – Ver iki dakika
canım, o kadar da cimri olma. 
BAŞKAN - İttifak üzerine veriyorum
Sayın Bakan, buyurun.
ULAŞTIRMA, DENİZCİLİK VE HABERLEŞME BAKANI
LÜTFİ ELVAN (Devamla) – …aradaki fark devlete ödenecektir. Bu, sözleşmeyle,
imzayla resmî bir tutanak hâline getirilmiştir, dolayısıyla devletin 2 milyar
euro gibi, 1 milyar euro gibi değişik şekillerde ifade edilen bir kaybı
kesinlikle söz konusu değildir, bunu özellikle ifade etmek istiyorum.
Sayın Gök’ün bir sorusu vardı, zamanım
dolmadan onu da cevaplandırmak istiyorum. Özellikle, Batıkent-Sincan ve
Kızılay-Çayyolu metrosunda bazı sıkıntılar yaşandığını ifade ettiniz. Ocak ayı
itibarıyla yani bir ay içerisinde tren setleri sayısında artış olacak, şu an
tren setleri sayısında gerçekten bir sıkıntı var ama şunu da ifade etmeliyim: Tren
setleri her gün artırılıyor. Biliyorsunuz, 10 dakikayla başladık, şu anda 6,5
dakikada bir sefer yapılıyor ama ocak sonu itibarıyla, inşallah, bu 6,5
dakikalık sefer sayısı daha da aşağı inecek.
(Mikrofon otomatik cihaz tarafından
kapatıldı)
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Devamla) – Ve yolcular bir anlamda biraz daha rahatlayacak
diye düşünüyorum. (AK PARTİ sıralarından alkışlar)
BAŞKAN – Teşekkür ediyorum Sayın Bakan.
LEVENT GÖK (Ankara) – Sayın Bakan,
belki yerinizden cevap verirsiniz, özellikle otobüslerin ring seferleri de çok
sıkıntılı.
BAŞKAN – Sayın Gök…
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Devamla) – Tabii, burada şunu ifade edeyim: Şu anda biz
mevcut yatırımı gerçekleştirdikten sonra Kızılay-Çayyolu ve Batıkent-Sincan
metro hattını Ankara Büyükşehir Belediyesine devrettik.
İZZET ÇETİN (Ankara) – Eyvah, Ankaralı
yandı!
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Devamla) – Ama değerli arkadaşlar, bu, Bakanlık olarak
hiçbir şekilde ilgilenmeyeceğimiz anlamına gelmiyor.
İZZET ÇETİN (Ankara) – O yapamadan
devrediyor buraya, bittikten sonra devrediyor oraya.
BAŞKAN – Sayın Bakan…
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Devamla) – Bu konuda Levent Bey’in hassasiyetle dile
getirdiği hususlar üzerine gideceğim, onu söyleyeyim.
BAŞKAN – Teşekkür ediyorum Sayın Bakan.
LEVENT GÖK (Ankara) – Yalnız, Sayın
Bakan, şunu bilin ki, Büyükşehir Belediye Başkanı topu size atıyor. 
BAŞKAN – Sayın Gök, böyle bir usulümüz
yok ama, doğru değil.
LEVENT GÖK (Ankara) - Sıkıntılar
konusunda topu size atıyor.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Devamla) – Görüşelim o zaman.
ADNAN KESKİN (Denizli) – Bizim Ulubey-Güney
yolu ne oldu Sayın Bakan?
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Devamla) – Onu hemen vereyim size.
Ben çok teşekkür ediyorum. (AK PARTİ
sıralarından alkışlar) 
BAŞKAN – Teşekkür ediyorum Sayın Bakan.
Şimdi, aleyhte ve şahsı adına söz
isteyen Osman Taney Korutürk, İstanbul Milletvekili. (CHP sıralarından
alkışlar)
Buyurun Sayın Korutürk.
OSMAN TANEY
KORUTÜRK (İstanbul) – Teşekkür ederim Sayın Başkan.
Çok değerli
arkadaşlar, geçtiğimiz çarşamba günü bütçe müzakerelerini burada bu salonda
bugünkünden çok daha büyük bir katılımla başlattık. Geçtiğimiz çarşamba günü
Genel Başkanımız Sayın Kılıçdaroğlu AKP Hükûmetinin icraatının çeşitli yönleri
hakkındaki değerlendirme, tespit ve eleştirilerimizi samimi, açık ve yapıcı bir
üslupla dile getirdi. Eleştirilerinin geniş bir yelpaze içerisinde açıklanması
sırasında bunları hep somut bazı verilere ve Hükûmetin yönetimindeki kurum ve
kuruluşların ilan ettiği rakamlara, değerlere dayandırdı. Biz bunlara aynı
somutlukta, aynı içtenlikte cevaplar beklerken retorik içeren genel sözlerle
geçti. O sözlerin ne kadar doğru olup olmadığını bizi bugün televizyonlarından
izleyen vatandaşlarımız kendi ellerini ceplerine atarak görürler. “Millî
gelirimiz şu kadar artmış.” Artmış mı hakikaten, zenginleştiniz mi?
YILMAZ TUNÇ
(Bartın) – Artmadı mı?
OSMAN TANEY
KORUTÜRK (Devamla) – Sanmıyorum.
YILMAZ TUNÇ
(Bartın) – Rakamlar ortada.
OSMAN TANEY
KORUTÜRK (Devamla) – Ama bunun içerisinde, Başbakan cevap verirken şimdiye
kadar bu Meclis içerisinde hiç yapılmamış bir şey yaptı, hiç ilgisi yokken, hiç
yeri yokken koskoca ana muhalefet partisini “Siz darbecisiniz.” diye yakışıksız
bir ifadeyle itham etti. Bunu yaptıktan sonra, gene şimdiye kadar bu Meclisteki
bütçe görüşmeleri sırasında hiçbir Başbakanın daha önce karşılaştığını
hatırlamadığım protestolara maruz kaldı. Onun da ötesinde, daha önce hiçbir
Başbakanın herhangi bir Meclis Başkanından… “Şahsileşmeyin.”, “Genel Kurula
hitap edin.”, “Söylediğiniz söze açıklık getirin.”, “Sözlerinizi tavzih edin.”
şeklindeki uyarılarına da maruz kaldı. Sözlerini tavzih ederken “Darbeci dedim çünkü
siz darbe yapılmış olan Mısır’a heyet gönderdiniz.” dedi.
Arkadaşlar, o
heyetin içinde ben de vardım. Biz Mısır’a gittik, Mısır’a darbeyi tasvip etmeye
gitmedik, biz Mısır halkına elimizi uzatmaya gittik. Biz oraya gittiğimiz zaman
yapmış olduğumuz bütün görüşmeleri şöyle bir rapor hâlinde yayınladık. Bunu
sadece yayınlamadık, Dışişleri Bakanına da verdik. O tarihte Dışişleri Bakanı
Sayın Çavuşoğlu değildi, Başbakan Davutoğlu’ydu. Dolayısıyla, bunun darbeyle
hiçbir alakasının olmadığını çok iyi bilecek bir konumdaydı. Ben bu raporu size
şimdi dağıttım, lütfen bu raporu okuyun, elinizi vicdanınıza koyun, elinizi
vicdanınıza koyduktan sonra bir de şuna bakın: Biz oraya gittiğimiz zaman,
Müslüman Kardeşlerin siyasi partisi olan Hak ve Adalet Partisiyle de görüştük.
Onların kendi web sitesinde diyor ki: “Cumhuriyet Halk Partisi heyeti, Dış
İlişkiler Sorumlumuz Amr Darrag ve İrşat Heyeti Başkanımız Doktor Muhammed Ali
Bişr’le de görüşmüştür. Bu görüşmede ‘Mısır’da demokrasi yolunda gerileme
olmuştur.’ demiştir. Türkiye’de ana muhalefet partisi olan Cumhuriyet Halk
Partisi heyeti Kahire’de bazı önemli şahsiyetlerle gerçekleştirdikleri
görüşmeler çerçevesinde Hürriyet ve Adalet Partisi liderlerinden Doktor Amr
Darrag ve Doktor Muhammed Ali Bişr’le de bir araya gelmiştir. Görüşmede Türkiye
CHP heyeti, Mısır’da yaşananların demokrasi yolunda bir gerilemeye neden
olduğunu, demokrasi ve meşruiyetin geri dönmesi gerektiğini ve bu çerçevede
gelecek hakkında konuşmak üzere diyalog yapılması gerektiğini vurgulamıştır.” Şimdi,
bu darbecilik midir, darbeye yardım etmek midir, el atmak mıdır? 
Bakın, Türkiye’de meydana gelmiş olan
darbeler sırasında, 12 Mart 1971, 12 Eylül 1980 darbeleri sırasında hiçbir ülke
Türkiye’yle ilişkisini kesmedi. Darbeleri tasvip ettikleri için mi kesmediler?
Hayır. Darbeyi geriye çevirmek, demokrasinin dönüşünü sağlamak için kesmediler.
Dolayısıyla, biz, Hükûmetin yapmadığını yaptık, gittik, Mısırlılarla konuştuk,
darbenin yanlış olduğunu söyledik. Darbeden zarar görmüş olan siyasi partinin
kendi web sitesinde bunu söyledi. Bunu bilip, bunu yanıltıp burada gerçek dışı
beyanda bulunmanın bir Başbakana yakışmadığını ben de burada tutanaklara
geçirtiyorum.
BAYRAM ÖZÇELİK (Burdur) – Fotoğraflara
bak.
OSMAN TANEY KORUTÜRK (Devamla) - Hepinizi
saygıyla selamlıyorum. (CHP sıralarından alkışlar)
BAŞKAN – Teşekkür ediyorum.
Sayın milletvekilleri, birleşime beş
dakika ara veriyorum.
Kapanma Saati:
19.24
DÖRDÜNCÜ OTURUM
Açılma Saati:
19.30
BAŞKAN: Başkan
Vekili Sadık YAKUT
KÂTİP ÜYELER:
Fehmi KÜPÇÜ (Bolu), Muhammet Rıza YALÇINKAYA (Bartın)
----0----
BAŞKAN – Sayın milletvekilleri, Türkiye
Büyük Millet Meclisinin 29’uncu Birleşiminin Dördüncü Oturumunu açıyorum.
Dördüncü tur bütçe görüşmelerine devam
edeceğiz.
Komisyon ve Hükûmet yerinde.
Şimdi, soru-cevap işlemine başlıyoruz.
Soru sormak isteyen sayın
milletvekilleri, sisteme giren: Sayın Çam, Sayın Demir, Sayın Karaahmetoğlu,
Sayın Canalioğlu -yalnız, Sayın Canalioğlu ile Sayın Yüceer yer
değiştirmişlerdir- Sayın Genç, Sayın Serindağ, Sayın Demiröz, Sayın Keskin,
Sayın Kaleli, Sayın Danışoğlu, Sayın Erdoğan, Sayın Yüceer, Sayın Türeli, Sayın
Uzunırmak, Sayın Çınar, Sayın Tanal, Sayın Öner, Sayın Gümüş, Sayın Doğru ve
Sayın Kalaycı.
Sayın Çam, buyurun.
MUSA ÇAM (İzmir) – Sayın Başkan, önce
orayı bir boşaltabilir misiniz? Yani, bakanları rahat görelim.
Öncelikle Sayın Elvan’a: Karayollarında
geçici işçilerin kadroya alınmasıyla ilgili yargı kararını uygulayacak mısınız?
Ne zaman?
Sayın İslam’a: Türkiye genelinde kaç
kişi sosyal yardım ve destek hizmetlerinden faydalanıyor? Bu yardımların
dağılımı her kategoride nedir?
İkinci sorum yine Sayın İslam’a:
Türkiye genelinde illere göre yardımların dağılımı nedir? 
Son sorum yine Sayın İslam’a: Sosyal
Yardım İstatistikleri Bülteni 2003 yılına kadar yayımlanıyordu, daha sonra
yayımlanmadı. Bunun sebebi nedir? Yayımlamayı düşünüyor musunuz?
Teşekkür ederim.
BAŞKAN – Teşekkür ediyorum.
Sayın Demir…
NURETTİN DEMİR (Muğla) – Teşekkür
ederim.
Kalkınma Bakanına… Türkiye nüfusunun
yüzde 93’ü belediye sınırları dâhilinde yaşamaktadır. Hükûmet, belediyelerin
gelirini artıracağı yerde kısıtlamaktadır. Gelir ve kurumlar vergisinin yüzde
6,5’u belediyelere verilirken ÖTV gibi kesintilerle önceki yıllardan gelen
borçlar için ayrılan yüzde 40 mahsup yapılmaktadır. Aydınlatma giderleri de bir
genelgeyle yüzde 100 artırılmıştır. Özellikle muhalefet belediyelerinin… Muğla
Ölüdeniz, kıyılarda tekne atıklarını almak gibi gelir getirici yerler de
yandaşlara peşkeş çekilmektedir. Daha kuruluş aşamasında olan büyükşehir ve
ilçe belediyeleri çok zor durumdadırlar, hizmet ve yatırım yapamamaktadırlar.
Belediyelerin gelirlerini artırmak için plan, proje ya da ek kaynak düşünüyor
musunuz? 
Ulaştırma Bakanına: Çine, Milas tren
yolu konusunda bir planlamanız var mıdır?
Teşekkür ederim.
BAŞKAN – Teşekkür ediyorum.
Sayın Karaahmetoğlu…
SELAHATTİN KARAAHMETOĞLU (Giresun) –
Sorum Ulaştırma Bakanına: Sayın Bakan, Giresun’un güney ilçelerine ve komşu
illere, İç Anadolu ve Akdeniz bölgelerine ulaşımını sağlayacak ve
kolaylaştıracak, aynı zamanda Giresun ekonomisine ivme kazandıracak Eğribel
tüneli yapımını yıllarca seçim malzemesi olarak kullandınız. Bugün yarın derken
7 Mart 2014’te Başbakan ve bakanların imzasıyla yürürlüğe konulan Yüksek
Planlama Kurulu kararı ek ödenek aktarımını öngörerek bu yolla yatırım programına
alındığını kamuoyuna açıkladınız. 
Eğribel tüneli projesinin son durumunu
Giresun kamuoyu adına soruyorum. Bir: İhaleyi alan firma neden açıklanmıyor?
İki: Eğribel tüneli yapımına ne zaman başlanacak? Üç: Tamamlanması için ne
kadar beklenecektir?
Teşekkür ederim.
BAŞKAN – Teşekkür ediyorum.
Sayın Yüceer…
CANDAN YÜCEER (Tekirdağ) – Benim de
sorum Sayın İslam’a.
Mart 2014 tarihinde yayımlanan
Yönetmelik’te hane başına düşen gelir hesabına evde bakım maaşının da dâhil
edilmesiyle birlikte binlerce engelli vatandaşımızın 2022 engelli maaşı
kesildi; birçok engelli vatandaşımız mağdur edildi; geriye dönük binlerce TL
borç çıkarıldı. 
Hane başına düşen gelir uygulamasıyla
birlikte kaç engelli yurttaşımızın maaşı kesilmiştir? Kaç engelli vatandaşımıza
geriye dönük borç çıkarılmıştır? Kaç engelli vatandaşımız hakkında takip
başlamıştır? Bu borcun toplam miktarı nedir?
Bir de, engelli yurttaşlarımıza Sağlık
Bakanının bir sözü vardı, sağlık hizmetlerinde katkı payının kalkacağı sözü; bu
sözün takipçisi misiniz? 
Bir diğer sorumuz da gene engelli
kadrolarıyla ilgili. Şu an kamuda 25 bin engelli kadrosu hâlâ boş tutulmakta.
“Eğitimli engelli yok.” cümlesi… Sizin Bakanlığınızda da 65 “engelli memur”
kadrosu şu an boş. Eğitimli engelli olmamasının suçu, ayıbı kimdedir? Ve kendi
çocuklarınıza…
(Mikrofon otomatik cihaz tarafından
kapatıldı) 
BAŞKAN – Teşekkür ediyorum.
Sayın Genç? Yok.
Sayın Serindağ…
ALİ SERİNDAĞ (Gaziantep) – Teşekkür
ederim Sayın Başkan.
Sayın Bakan, Ankara, Aksaray, Adana,
Gaziantep ve devamı koridor yolcu yoğunluğunun en fazla olduğu hattır. Bu hatta
yüksek hızlı tren projesi bulunmakta mıdır? Bulunmuyorsa sebebi nedir?
Sayın Dışişleri Bakanına sorum:
Gaziantep’te özel olarak korunan bir bina halk arasında “Suriyeli muhalif
grupların hükûmet merkezi” olarak adlandırılmaktadır; bu doğru mudur? Suriye
muhalif hükûmet merkezi Gaziantep’teyse bu Gaziantep’in Peşaver’leşmesinin
yolunu açmaz mı?
İkinci sorum: Ulukışla’da 1 askerimizi,
1 polisimizi şehit eden, 1 vatandaşı da öldüren teröristler IŞİD’e iade
edilmişler midir? 
Sayın Kalkınma Bakanına bir sorum: Kiğı
Devlet Hastanesi programda olmasına rağmen bugüne kadar yapılmamıştır.
Yapılmamasının sebebi nedir? 
(Mikrofon otomatik cihaz tarafından
kapatıldı) 
BAŞKAN – Teşekkür ederim. 
Sayın Demiröz… Yok. 
Sayın Keskin, buyurun. 
ADNAN KESKİN (Denizli) – Sorum, Aile ve
Sosyal Politikalar Bakanlığına. Çalışmalarını sürdürdüğünüz binanın sahibi
kimdir, kirası kaç paradır? 
Komisyon görüşmelerinde Bakanlık özel
kaleminde alınan bazı gıda maddeleri ve çay, kahve parasında suistimaller
yapıldığını size sormuştum, yazılı yanıt vereceğinizi söylediniz, bugüne kadar
yanıt vermediniz. Bu konuda bir araştırma, soruşturma yaptınız mı? 
Sayın Ulaştırma Bakanı, Denizli-Çameli
kara yolu yapım çalışmaları sırasında Çameli ilçesinin Cumaalanı ve Belevi
mahallerinde gayrimenkulleri bulunan vatandaşların gayrimenkulleri, istimlak
kararı alınmadan kara yolları çalışmalarında kara yolu ağına katılmıştır. Size
bunu soru önergesi olarak da verdim, maalesef dört aydır bu konuda cevap
verilmedi. Bu vatandaşların gayrimenkullerinin fiilen işgal edilmesinin
karşılığı olarak kendilerine para ödenecek midir? 
Teşekkür ediyorum. 
BAŞKAN – Teşekkür ediyorum. 
Sayın Kaleli…
SENA KALELİ (Bursa) – Teşekkür ederim
Sayın Başkan. 
Sorum, Aile ve Sosyal Politikalar
Bakanına. Bildiğiniz gibi, ülkemizde geleneksel değerler ve dinî referanslar
üzerinden sürdürülmeye ve korunmaya çalışılan aile birliğinin yaşamsal
gerçeklerle uyumlaştırılmasına yönelik çalışmalarınız var mıdır? Bu
politikaların kadın cinayetlerini durduramadığı, sığınma evlerinde kalan
kadınların gizlilik ve güvenliğine yeterince özen gösterilmediği, buradan çıkan
kadınlara kötü gözle bakıldığı, istihdam konusunda teşvik edilmediği gerçeğine
karşın yeni politikalar geliştirecek misiniz? Hükümlü ve engellilerde olduğu
gibi, istihdam konusunun yasal bir zorunluluğa dönüştürülmesi düşünülemez mi? 
Ayrıca, Sayın Başbakanın bahsettiği bu
dolu kasa ve rezervlerden malul olmayan muharip gaziler adaletli pay
alabilecekler mi? Engelli, yaşlı, işçi, memur ve kadınlar da pay alabilecekler
mi? 
(Mikrofon otomatik cihaz tarafından
kapatıldı) 
BAŞKAN – Teşekkür ediyorum. 
Sayın Danışoğlu…
AYŞE ESER DANIŞOĞLU (İstanbul) – Sayın İslam,
1 Ocak 2014 tarihinden itibaren muhalefet partileri tarafından Bakanlığınıza
yöneltilen 501 soru önergesinin 104’ü cevaplandırılmış, 397 ise
cevaplandırılmamıştır. Bu sorular, çocuk yaşta evlilikler, kadın cinayetleri,
aile içi şiddet, kadın istihdamı, cinsel saldırı gibi önemli başlıklardadır. Bu
sorulara verecek cevabınız Bakanlık olarak yok mudur? 
Bir diğer konu: Çocuk yaşta evlilikler
için bu sorunun sonlandırılması adına konferans, seminer düzenlenmesinin
ötesinde hangi somut politikalar uygulanacaktır? Çünkü, merhamet ve vicdan
temelli söylemler bu sorunları çözmüyor.
Son bir soru: Sığınmaevlerinde kalan
kadınlar için Çalışma Bakanlığıyla bir protokol yaptığınız açıklanmıştı,
öncelikli olarak iş yerlerine yerleştirilmeleri, çalışma hayatına girmeleri
için. Bu sığınmaevinde kalan kadınlardan kaç kişi işe yerleştirilmiştir?
BAŞKAN – Teşekkür ediyorum.
Sayın Erdoğan…
MEHMET ERDOĞAN (Muğla) – Teşekkür
ediyorum Sayın Başkan.
Sayın Ulaştırma Bakanı, Karadeniz
Otoyolu’nun Samsun-Sinop bölümünün maliyeti nedir? 
Sayın Aile Bakanı, iktidarınız
döneminde boşanma oranları çok hızlı bir şekilde artmaktadır. Bu artışın
sebepleri içinde Hükûmetinizin uyguladığı yanlış ekonomi politikasının ve gelir
dağılımı bozukluğunun payı nedir? 9 bin sosyal yardımlaşma ve dayanışma vakfı
çalışanına kadro vermeyi düşünüyor musunuz?
Sayın Dışişleri Bakanı, uyguladığınız
yanlış Suriye politikası sonucu olarak ülkemize yaklaşık 2 milyon Suriyeli
gelmiştir. Bunlara yaptığınız yardımlarla övünüyorsunuz. Bu 2 milyon insanın
akıbeti ne olacak? Bu yardımlar nereye kadar devam edecek? Onlardan daha kötü şartlarda
yaşayan Türk vatandaşlarının onların sahip olduğu haklara sahip olabilmesi için
ne yapmalarını tavsiye ediyorsunuz?
Teşekkür ediyorum.
BAŞKAN – Teşekkür ediyorum.
Sayın Türeli…
RAHMİ AŞKIN TÜRELİ (İzmir) – Teşekkür
ediyorum Sayın Başkan.
Birinci sorum Kalkınma Bakanına: Sayın Bakan,
TÜİK, hanehalkı iş gücü araştırmalarını 2014 yılı Şubat ayından itibaren
yeniledi, yeni bir seri var ama buna dayalı olarak yapılan hesaplarda 2014
yılında müthiş bir sıçrama var istihdam artışında. Daha önceki yıllarda ve
sonraki yıllarda, OVP yıllarında 500-600 bin arası yıllık istihdam artışı
varken, 2014 yılında 1 milyon 223 bin kişi. 2014 yılı aynı zamanda büyümenin
yavaşladığı bir yıl. O açıdan bu mümkün gözükmüyor. Burada bir yanlışlık mı
yapıyorsunuz? Bunu açıklar mısınız?
İkinci soru: Büyümenin kaynaklarına
bakıldığında toplam faktör veriminin büyümeye katkısı 2007-2014 döneminde
negatif. Tamamen büyümenin istihdam artışı ve sermaye stokundan geldiği
konuşuluyor. Burada bir yanlışlık gene herhâlde söz konusu. Bu konuyu ısrarla
sormama rağmen cevap alamıyorum. Bunu açıklar mısınız?
Son sorum Aile ve Sosyal Politikalar
Bakanına. Sayın Bakan, muharip gazilerimizin şeref aylıkları arasında sosyal
güvencesi olup olmamalarına göre bir farklılık var. Muharip gazilerimiz bunun
giderilmesini istiyor. Sizin de bu konuda verilmiş sözleriniz var. Bu konuda
bir çalışmanız var mı?
BAŞKAN – Teşekkür ediyorum.
Sayın Uzunırmak, buyurun.
ALİ UZUNIRMAK (Aydın) – Teşekkür
ediyorum. 
Bugün Sanayi Bakanı Sayın Fikri Işık’ın
bir beyanı var. “Varsa ufak tefek hırsızlıkları falan filan, onu da büyütüp şey
yapmaya çalışıyorlar. Onunla ilgili de mücadele veriyoruz.” diyor. Buradan en
büyük yatırımcı Bakanımıza soruyorum, Ulaştırma Bakanlığına: 
Bir, ufak tefek, büyük tarifesi ne? Ne
kadarı ufak? Hangisi? Hangi bakanlıkta rayiç ne? 
İki, ufak tefek, büyük ölçüsünü
enflasyon veya gayrisafi yurt içi hasılaya endekslemeyi düşünüyor musunuz?
Bu ifade, hırsızlığın kabulüdür.
Bakanlıklarınızda hukuka teslim ettiğiniz, büyük veya ufak diye teslim etmediğiniz
hırsızlıklar var mı? Bakanlığınızda kaç proje kamu kaynağı projesi; tutarı ne?
Kaç proje de yap-işlet-devret modeliyle yapılıyor ve tutarı ne? 
Son sorum da Dışişleri Bakanımıza:
IŞİD, kadın, çocuk öldürüyor. PKK da kadın, çocuk öldürdü. PKK’yla müzakere
ediyorsunuz. IŞİD’le de müzakere edecek misiniz?
BAŞKAN – Teşekkür ediyorum.
Sayın Çınar… Yok.
Sayın Tanal, buyurun.
MAHMUT TANAL (İstanbul) – Teşekkür
ederim Sayın Başkan.
Sayın Dışişleri Bakanımıza: Musul
Konsolosluğumuz işgal altındaydı. Hâlen IŞİD’in işgali altında mı yoksa
kurtardınız mı?
İkinci sorum: Şu anda Türkiye’de basına
yönelik bir operasyon yönetiliyor. Bu basına yönelik operasyon hukuk devletine,
demokrasiye, kuvvetler ayrılığına ilişkin bir darbe değil midir?
Üçüncü sorum tüm bakanlıklara. Sizin
bünyenizde sınavsız olarak alınan memur var mıdır, istisnai kadroya ve başka
kurumlara atanan var mıdır? Sınavsız alınan kaç tane memur vardır? Dört
Bakanlığa da soruyorum.
Teşekkür ederim. 
BAŞKAN – Teşekkür ediyorum.
Sayın Öner, Sayın Gümüş ve Sayın Doğru
yok.
Son soru, Sayın Kalaycı, buyurun. 
MUSTAFA KALAYCI (Konya) – Teşekkür
ediyorum Sayın Başkan. 
Kalkınma Bakanımıza soruyorum: KOP
Eylem Planı ne oldu? Siz ve Sayın Başbakan bu yıl kabul edileceği yönünde
açıklamalar yaptınız ama hâlâ çıkmadı. Ayrıca, Bakanlık bütçenize tüm bölgesel
kalkınma projeleri için sadece 1 milyar lira ek ödenek kondu. Bunun ne kadarı
KOP’a verilecektir? Ayrıca, özelleştirme gelirleri ya da başka yollarla bir
kaynak tahsisi yapılacak mıdır? 
Ulaştırma Bakanımıza da şunu soruyorum:
Konya Yeni Çevre Yolu Projesi 2015 yılı Yatırım Programı’na girecek midir?
Biliyorsunuz sadece 18 kilometrelik bir kısmı ihale edildi. 2012 yılında
dönemin Başbakanının verdiği söz yerine getirilecek midir? 
Teşekkür ediyorum. 
BAŞKAN – Teşekkür ediyorum. 
Sayın Bakanlar, buyurunuz. 
Süreniz tamamlanacaktır on dakikaya. 
KALKINMA BAKANI CEVDET YILMAZ (Bingöl)
– Sayın Başkan, değerli milletvekilleri; Kalkınma Bakanlığına ilişkin sorulara
hızla cevap vermeye çalışacağım. 
Sayın Demir belediye gelirlerini
sormuştu. Bu gelirlerle ilgili baktığınızda, aslında, kanun öncesine göre
-arkadaşlarımızın yaptığı hesaplamalara göre- bu yıl itibarıyla, bu yılın vergi
tahminlerine göre 4,1 milyar liralık aslında bir ek kaynak transferi söz
konusu. Ancak dağılım konusunda tabii farklılıklar var. Büyükşehirler artık
bütün mülki sınırlardan sorumlu oldukları için, ilçeler ile büyükşehirler
arasındaki denge geçmişe göre değişmiş durumda. Sıkıntıların büyük bir kısmı,
muhtemelen, bu ilçelerimizle ilgili dağılımdan kaynaklanıyordur diye
düşünüyorum. 
Geleceğe dönük olarak da,
belediyelerimizin işlevleri geliştikçe elbette gelirlerinin de artması
gerekiyor. Ama bir taraftan da şunu kabul etmemiz lazım: Öz gelirlerini
belediyelerimizin giderek daha fazla artırmamız gerekiyor. Geleceğe dönük böyle
birtakım hazırlıklarımız da var. Belediyelerimizin öz gelirlerini artırıcı
birtakım çalışmalar da düşünülüyor. 
Kiğı Devlet Hastanesiyle ilgili bir
soru sorulmuştu. Bu, programda olan bir proje; ödeneğini ayırdığımız, çalışmalarını
yaptığımız bir proje. İhalesi yapılmak durumunda. Buna bir bakacağım. İhale
süreçlerini hızlandırmak için gayret edeceğiz.
ALİ SERİNDAĞ (Gaziantep) – Karer yolu
Sayın Bakan?
KALKINMA BAKANI CEVDET YILMAZ (Bingöl)
– Karer yolu… O özel idaremizin kapsamında, oraya bir destek vermiştik doğrusu
ama son durumunu bir sormam gerekiyor.
Sayın Türeli istihdamla ilgili bir soru
yöneltti. TÜİK’in bir yöntem değişikliği oldu, doğru ama bu ileri yönde bir
değişiklik AB standartlarına çalışmalarımızı getirmek için. Eskiden ayda bir
hafta, referans haftada ölçüm yapılırken şimdi her hafta ölçüm yapıyoruz, çok
daha geniş bir örneklemle ölçüm yapıyoruz. 
RAHMİ AŞKIN TÜRELİ (İzmir) – 2 katına
çıktı Sayın Bakan istihdam.
KALKINMA BAKANI CEVDET YILMAZ (Bingöl)
- Dolayısıyla çok daha sağlıklı bir şekilde verileri elde ediyoruz. Artı, bu
verileri geçmişe dönük olarak da, bildiğiniz gibi, taşıyoruz. 
RAHMİ AŞKIN TÜRELİ (İzmir) – İstihdam
rakamları problemli Sayın Bakan. Öyle anlaşılmaz ki.
KALKINMA BAKANI CEVDET YILMAZ (Bingöl)
- Yani bu istihdam rakamlarıyla ilgili geçmişe göre çok daha sağlıklı bir
şekilde, çok daha geniş bir örneklemle… 
“Vaktimiz doldu.” deniyor. 
Sadece şeyi söyleyeyim: KOP Eylem
Planı’nda eylem planımız komitede kabul edildi. Bu yıl sonu itibarıyla, inşallah,
üst kurulda da kabul edilmesini bekliyoruz. Çalışmalarımızı devam ettiriyoruz.
Teşekkür ediyorum.
BAŞKAN – Buyurun Sayın Elvan.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Teşekkür ediyorum Sayın Başkan.
Sayın Çam’ın sorusu Karayolları geçici
işçilerine yönelik. Tabii, bu, sadece Karayollarına yönelik bir sorun değil
ülke genelinde yaşanan bir sorun. Bununla ilgili olarak Çalışma ve Sosyal
Güvenlik Bakanımız Faruk Çelik bir çalışma yürütüyor. Dolayısıyla o çalışmanın
neticesinde bir sonuca ulaşabileceğimizi düşünüyorum.
Giresun Eğribel tüneliyle ilgili bir
soru yöneltildi. Giresun Eğribel Tünel yapım ihalesi sonuçlandı arkadaşlardan
aldığım bilgiye göre ve sözleşme de imzalanmış durumda. Yer teslimi yapılarak
hemen çalışmalara başlanacak.
Bir başka soru,
Ankara-Aksaray-Adana-Gaziantep demir yolu hattı…
ALİ SERİNDAĞ (Gaziantep) – Hızlı tren,
Sayın Bakan.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Hızlı tren projesi...
ALİ SERİNDAĞ (Gaziantep) – Yüksek hızlı
tren…
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – İfade edeceğim efendim.
Ankara’dan Yerköy’e kadar şu anda,
biliyorsunuz, yüksek hızlı tren hattımız var. Yerköy’den Kırşehir, Aksaray,
Ulukışla’ya kadar olan bölümün hızlı tren projesi… Yalnız, yüksek hızlı değil,
hızlı tren; 200 kilometre hız yapabilecek. Hızlı tren olarak tercih etmemizin
nedeni yük taşımacılığı için de kullanabilmek. Dolayısıyla, özellikle Kırşehir,
Aksaray gibi illerimizin, Orta Anadolu’daki illerimizin sanayisinin daha da
gelişebilmesi açısından yük taşımacılığı büyük önem arz ediyor. Şu anda bizim
portföyümüzde bulunan bir yatırım. Bu yatırımı da süreç içerisinde
gerçekleştireceğiz ama bir…
ALİ SERİNDAĞ (Gaziantep) – Biz buradan
Yerköy’e gideceğiz, oradan…
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Evet, evet, Yerköy’e. Diğeri ise, diğer hat ise
Konya üzerinden Adana, Mersin’e uzanan bir hat var. Yine, Adana-Gaziantep
hattının ihalesine çıkıyoruz 2015 yılında. Habur’a kadar olan kesimin önemli
bir kısmının ihalesine 2015 yılında çıkmış olacağız.
Bir başka soru, Denizli Çameli’ye
yönelik bir soru var. Orada şunu ifade edeyim değerli arkadaşlar, yine Genel
Müdürlükten arkadaşlarımızın bana verdiği bilgi doğrultusunda söylüyorum:
Özellikle kamulaştırma işlemlerinde mutlak suretle muvafakat alındığını,
muvafakat alınmadan hiçbir şekilde araziye girilmesinin söz konusu olmadığını
ifade ettiler ve ödemelerin de önemli ölçüde yapıldığını arkadaşlarımız yine
bana aktardı. Eğer bununla ilgili herhangi bir şekilde bir şahıs varsa
bildiğiniz Sayın Keskin…
ADNAN KESKİN (Denizli) – Ödenmedi
efendim.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Ama belirli kesimlerinin ödendiği ifade ediliyor
ve bunların muvafakatlerinin ödemesini gerçekleştiririz ancak muvafakat
alınmadan herhangi bir şekilde bir vatandaşımızın arazisine girilmesi söz
konusu olamaz. Bununla ilgili eğer böyle bir husus söz konusu ise bunun
gereğini de yaparız, onu da çok net olarak söyleyeyim.
ADNAN KESKİN (Denizli) – İstimlak
kararı yok Sayın Bakanım, istimlak kararı yok. Size yanlış bilgi veriyorlar.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Bir diğer husus, Konya çevre yoluna yönelik bir
soru vardı. Yatırım programına teklif ettik -Kalkınma Bakanımız da burada-
inşallah 2015 Yılı Yatırım Programı’nda olacak Konya çevre yolu. 
Bir başka soru: Samsun-Sinop maliyeti
soruldu. Biliyorsunuz, çok önemli bir güzergâh ve çetin bir coğrafyanın
bulunduğu bir güzergâh. Toplam uzunluğu 170 kilometre, bölünmüş yol olarak
yapıldı, Sinop’tan şu anda Sarp’a kadar bölünmüş yolla bağlanmış durumda.
Samsun-Sinop otoyolunun maliyeti 2,7 milyar TL, arkadaşlarımızın bana verdiği
bilgi. 
Bir başka soru, bu, yap-işlet-devret
ile ilgili bir soru yöneltildi. Yap-işlet-devret modeli çerçevesinde sadece
Marmara Bölgesi’nde yürüttüğümüz projelerin tutarı 10 milyar dolar;
İstanbul-İzmir 6,3 milyar dolar, Kuzey Marmara Otoyolu Proje’miz 2,5 milyar
dolar, Avrasya Tüneli 1,2 milyar dolar. Dolayısıyla 10 milyar dolarlık şu anda
yürüttüğümüz, aklıma ilk gelenleri söylüyorum. 
ALİ UZUNIRMAK (Aydın) – Boğaz Köprüsü,
şu bu…
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Boğaz Köprüsü, evet 2,5 milyar dolar efendim,
toplam yatırım tutarı 2,5 milyar dolar. 
Bir de sizin ifade ettiğiniz bu
yolsuzluk veya ufak tefek bir şeyler. 
ALİ UZUNIRMAK (Aydın) – Benim ifade
ettiğim değil, Fikri Işık Bey’in ifadesi o. 
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Şunu ifade edeyim…
YILDIRIM TUĞRUL TÜRKEŞ (Ankara) – Sayın
Bakanın ifadesi.
ALİ UZUNIRMAK (Aydın) – Benim değil,
Fikri Işık Bey’in.
ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Evet, bilmiyorum tabii nasıl bir ifade
kullanıldı ama devletin her bir kuruşu önemlidir. En ufak bir şekilde -bakın,
bürokrat arkadaşlarımız da burada- usulsüzlük yapan, yasalara, kanunlara aykırı
herhangi bir işlem olursa bunun gereğini yaparız.
ALİ UZUNIRMAK (Aydın) – Sayın Bakan,
sizin Bakanınız söylüyor bunu, biz söylemiyoruz ya. Sakarya Kongresi’nde söylemiş.

ULAŞTIRMA, DENİZCİLİK VE HABERLEŞME
BAKANI LÜTFİ ELVAN (Karaman) – Evet, çok teşekkür ediyorum. 
BAŞKAN – Buyurun Sayın Bakanım,
buyurun. 
AİLE VE SOSYAL POLİTİKALAR BAKANI
AYŞENUR İSLAM (Sakarya) – Sayın Başkan, değerli milletvekillerimiz; şimdi cevaplayabildiğim
kadarıyla soruları cevaplamaya çalışacağım. 
Binamızın kime ait olduğu sorusu: Daha
önce de cevaplandırmıştım ama tekrar cevaplandırayım. Mustafa Arslan adlı bir
şahsa ve Bayraktar İnşaat Anonim Şirketine ait kiraladığımız bina. Yeni binamızın
yapımına başlıyoruz inşallah bu sene, çok kısa süre içerisinde de çıkacağımızı
düşünüyoruz. 
CELAL DİNÇER (İstanbul) – Ben kira
bedelini sordum. 
AİLE VE SOSYAL POLİTİKALAR BAKANI
AYŞENUR İSLAM (Sakarya) – Kira bedeli 785 bin lira. 
ADNAN KESKİN (Denizli) – Aylık mı,
değil mi?
AİLE VE SOSYAL POLİTİKALAR BAKANI
AYŞENUR İSLAM (Sakarya) – Aylık, evet. 
ALİ SERİNDAĞ (Gaziantep) – KDV hariç.
AİLE VE SOSYAL POLİTİKALAR BAKANI
AYŞENUR İSLAM (Sakarya) – Stopaj hariç. 
ADNAN KESKİN (Denizli) – Tamam, yani 1
milyon lira. 
AİLE VE SOSYAL POLİTİKALAR BAKANI
AYŞENUR İSLAM (Sakarya) Sayın Kaleli “Gelenek, din ve aile uyumlaştırılması
çalışmanız var mı?” -yani böyle not edebildim- gibi bir soru sordu. Bu sorunun
biraz herhâlde açılmaya ihtiyacı var. Sayın Kaleli, neyi kastettiğinizi
anlarsam daha iyi cevap vereceğim. Onun için yazılı cevap vereyim buna yani
sizden önce sorunuzu öğreneyim ve yazılı cevap vereyim. Bir değerler eğitimi
projemiz var. Acaba onu mu kastediyorsunuz? Onun dışında sorunuzu tekrar
alayım.
“Sığınmaevlerini iyileştirmeye yönelik yeni
planlarınız var mı?” gibi bir sorunuz vardı. Evet, sığınmaevlerimizi
ihtisaslaştırmayı düşünüyoruz. Başladık da aslında ama hepsini böyle yapmayı
düşünüyoruz. Çocuğuyla kalacak olanlar… Zaten hamile kadınların kaldığı sığınmaevleri
başka, erkek çocuklarıyla kalanlarınki başka ama her zaman bir ilden başka bir
ile taşımamız çok zor olduğu için biraz sıkıntılı yürüyen bir süreç. Ama ne
demek istediğinizi anlıyorum. Bunu mutlaka yapacağız. Özellikle de şu manada
yeni çalışmalarımız var: Yüksek güvenlikli sığınmaevleri yapmamız lazım, bir de
normal güvenliklilerin olması lazım. Bunun için de çalışmalara başladık. 
“Soru önergelerini
cevaplandırmıyorsunuz, cevabınız yok mu?” diye bir şey geldi. İnsafsızlık olur
arkadaşlar böyle bir şey. Elimizden geldiği kadar süratli cevaplandırmaya
çalışıyoruz. Çocuk gelinler için elbette yeni politikalarımız var. Yasalar
çıkardık. Çocuk Hakları Strateji Belgesi’nde birtakım uygulamalarımız var.
Bunları sadece bizim uygulamamız yetmiyor. Muhatabımız olan pek çok kurum,
kuruluşla beraber gerçekleştirmemiz lazım, hayata geçirmemiz lazım. Bununla
ilgili koordinasyonu sürdürüyoruz. Sizler de takdir edersiniz ki çok önemli bir
problem ama bir zihniyet değişimi gerektirdiği için bugünden yarına hemen
çözülebilecek bir problem değil ama mutlaka ve mutlaka mücadele etmemiz gereken
bir problem. Katiyen sorunları halının altına süpürme taraftarı değiliz,
sorunun önemini ve büyüklüğünü görüyoruz, bununla ilgili mücadeleyi de bizimle
iş birliği yapmak isteyen bütün taraflarla beraber yapmaya hazırız. 
Sığınmaevlerinden kaç kişinin işe
yerleştirildiğini sordunuz. Sığınmaevlerine gelen kadınlarımızı İŞKUR’a
yönlendiriyoruz ve kendilerine uygun işler bulunmasında öncelik sağlanmasını
istiyoruz. Ayrıca çeşitli mesleki yetiştirme kurslarında… Bazen herhangi bir
mesleği icra edebilecek durumda da olmayabiliyor bize gelen kadınlarımız,
onların istihdamdan önce bir meslek edindirme eğitimine ihtiyacı oluyor,
bunları da yapmaya çalışıyoruz.
(Mikrofon otomatik cihaz tarafından
kapatıldı)
BAŞKAN – Sayın Bakan, süreyi çok
kullandınız.
Teşekkür ederim.
RAHMİ AŞKIN TÜRELİ (İzmir) – Şeref
aylığı vardı.
AİLE VE SOSYAL POLİTİKALAR BAKANI
AYŞENUR İSLAM (Sakarya) – 2015 yılında konuyu çalışacağız. Herhangi bir vaatte
bulunmuyorum, sadece 2015 yılında konuyu çalışacağımızı söylüyorum.
Geri kalanları yazılı
cevaplandıracağım.
BAŞKAN – Buyurun Sayın Bakan.
DIŞİŞLERİ BAKANI MEVLÜT ÇAVUŞOĞLU
(Antalya) – Çok teşekkür ederim Sayın Başkanım.
Sayın Serindağ, ilk sorunuzla ilgili
olarak, Suriye Ulusal Koalisyonu, biliyorsunuz, 114 ülkenin tanıdığı ve bizim
de destek verdiğimiz, içinde Arapların, Türklerin, Türkmenlerin,
Hristiyanların, Sünnilerin, Şiilerin, herkesin olduğu bir ulusal koalisyondur
ve Cenevre müzakerelerine de bunlar davet edilmektedir. Biz kendilerine de
destek veriyoruz ama sizin bahsettiğiniz şekilde Gaziantep’te onlara herhangi
bir mülk vermiş değiliz. İkinci sorunuzla ilgili bizde herhangi bir bilgi yok
Dışişleri Bakanlığı olarak. 
Sayın Erdoğan, “Yanlış politikalarınız
sonucu Türkiye’ye 2 milyon Suriyeli geldi.” dediniz. Bu, Türkiye’nin yanlış
politikaları sonucu değildir. Bir taraftan zalim Esad rejiminin 200 binden
fazla kendi insanını öldürmesi ve on binlerce insanı da topraklarından,
yerlerinden sürgüne zorlamasındandır. Diğer taraftan DAİŞ başta olmak üzere
terör örgütlerinden kaçan insanlar da bizim sınırımıza gelmiştir ve biz bu
insanların hepsine hiç ayrım yapmadan kapımızı açtık ve sizin de söylediğiniz
gibi 2 milyon insan yaşıyor. 
ALİ SERİNDAĞ (Gaziantep) – Sınır
boylarına gidin, sorun bakalım kim kimi öldürüyor.
DIŞİŞLERİ BAKANI MEVLÜT ÇAVUŞOĞLU
(Antalya) – Bunların, gerek kamplarda gerekse dışarıda yaşayan insanların
ihtiyaçlarını karşılamak için her türlü imkânımızı seferber ediyoruz ve bugüne
kadar 5 milyar dolar civarında bir para harcadık. Kamplardakilere düzenli bir
şekilde sağlıyoruz ama dışarıda yaşayanlara başta eğitim olmak üzere her türlü
imkânı verebildiğimizi söyleyemeyiz. Çünkü çok dağınık yaşıyorlar ama sınır
bölgelerinde okullar da açtık kendilerine ve bugüne kadar 180 bin Suriyeli
gence eğitim hizmeti de veriyoruz ama 500 bin insan toplamda eğitim ihtiyacı
duyuyor. Bizim o nedenle, işte Suriye’de güvenli bir bölge oluşturulsa, bu
insanlar buraya tekrar yerleştirilir ve burada tüm ihtiyaçları karşılanır,
hastane gibi, prefabrik, yine aynı şekilde eğitim için okullar dâhil her türlü
ihtiyacın karşılanması için Türkiye de destek verecektir. Bizim tüm
müttefiklerimize ve koalisyon içinde olan tüm ülkelere, Birleşmiş Milletlere
teklifimiz budur ama onlar Türkiye’de yaşarken çalışmalarıyla ilgili konuda
Çalışma Bakanlığımızın, yine İçişleri Bakanlığımızın ve diğer ilgili
bakanlığımızın değişik çalışmaları vardır. O arkadaşlarımıza da sorabilirsiniz.
Sayın Tanal, Musul -biraz önce
konuşmamda da söyledim- başta olmak üzere bugün Irak topraklarının yüzde 35’ini
hâlâ maalesef DAİŞ kontrol etmektedir, işgal etmektedir. Bugün, Irak’ın
topraklarını geri alabilecek güçlü bir güvenlik gücüne sahip olmadığını da
görüyoruz ve şimdi yeni bir yapılanma başladı ve bu yapılanma çerçevesinde
kurulacak peşmergeye verdiğimiz yardımın aynısını Irak ordusuna ya da güvenlik
güçlerine de vereceğiz ama şu anda maalesef Irak’ın topraklarının yaklaşık
yüzde 35’i, Musul dâhil, DAİŞ tarafından işgal edilmektedir.
Teşekkür ediyorum.
BAŞKAN – Teşekkür ediyorum Sayın Bakan.
Sayın Özdalga, tek bağımsız
milletvekili olduğunuz için buyurun sorunuzu sorun.
Azlığın hakkını korumak için, buyurun.
HALUK ÖZDALGA (Ankara) – Benim sorum
Sayın Dışişleri Bakanına, tek bir sorum var, kısa bir sorum var. Mısır’da
General Sisi darbe yaptı, iktidara geldi Kahire’de ve ondan sonra Hükûmetimiz
Mısır’la ilişkileri bozdu, hasmane bir tavır izlemeye başladı. Bunun gerekçesi
olarak da “Biz darbelere karşıyız.” diyorlar. Benim sorum şu: Mısır’ın hemen
güneyinde bir komşu ülke var, Mısır kadar büyük, önemli bir Afrika ülkesi
Sudan. Sudan’da da askerî darbe oldu. Albay Ömer Beşir demokratik seçimlerle
iktidara gelmiş bir hükûmeti devirdi. Albay Ömer Beşir çok daha kanlı bir rejim
kurdu Sudan’da ama AK PARTİ Hükûmeti Ömer Beşir’e tek bir eleştiri yöneltmedi
hatta onun avukatlığını üstlendi dünya çapında. Bu büyük çelişkiyi acaba nasıl
açıklıyorsunuz?
BAŞKAN – Teşekkür ederim.
Sayın Bakan, buyurun, bir dakika da siz
cevap verin.
DIŞİŞLERİ BAKANI MEVLÜT ÇAVUŞOĞLU (Antalya)
– Sayın Başkan, bizim, Türkiye olarak hiçbir ülkeye kendi ülkemizdeki rejimi
ihraç edeceğiz diye ya da başkalarının söylediği gibi model olacağız diye bir
kaygımız yoktur ama Arap Baharı’yla, biliyorsunuz, Mısır’da, Libya’da, Tunus’ta
ve hemen komşumuz Irak’ta, yine Suriye’deki gelişmeleri gözlemliyoruz,
Yemen’deki gelişmeleri de gözlemliyoruz, bazen başka ülkeleri de. Bizim
arzumuz, bu ülkelere istikrarın gelmesidir, güvenliğin gelmesidir, huzurun
gelmesidir ve bu istikrarı bozucu her türlü gelişmeye de karşıyız, bunun
içindeki askerî darbelere de karşıyız. Biraz önce rakamlarını verdim, bu
ülkeyle temasta olan uluslararası örgütlerin temsilcilerine de aynı şeyi
soruyoruz, içerdeki arkadaşlarımıza da soruyoruz. Biz gidiyoruz, görüşüyoruz,
görüşmek iyidir. Peki, bugüne kadar görüşmelerin karşılığında Mısır’daki darbe
rejiminin, biraz önce söylediğim gibi, 3 binden fazla insanı öldürmesini
engelleyebildik mi, 19 bin insanı hapse koymasını engelleyebildik mi, 900 tane
idam cezasının önüne geçebildik mi? Sözde işte bir seçim yaptılar. “Bu seçime
sizleri davet ettiler mi?” Hayır. Dolayısıyla, biz bu bölgedeki istikrarı bozan
ve halkına zulmeden herkese karşıyız.
Teşekkür ederim.
BAŞKAN – Teşekkür ediyorum Sayın Bakan.
Soru-cevap işlemi tamamlanmıştır.
Şimdi, sırasıyla dördüncü turda yer
alan bütçelerin bölümlerine geçilmesi hususunu ve bölümlerini ayrı ayrı okutup
oylarınıza sunacağım.
Dışişleri Bakanlığı 2015 yılı merkezî
yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri okutuyorum:

11)
DIŞİŞLERİ BAKANLIĞI
1)
Dışişleri Bakanlığı 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 1.844.865.000
BAŞKAN – Kabul edenler… Etmeyenler… Kabul edilmiştir.
 02 Savunma
Hizmetleri 103.000
BAŞKAN – Kabul edenler... Etmeyenler... Kabul edilmiştir.
 03 Kamu
Düzeni ve Güvenlik Hizmetleri 10.150.000
BAŞKAN – Kabul edenler... Etmeyenler... Kabul edilmiştir.
 08 Dinlenme,
Kültür ve Din Hizmetleri 99.700.000
BAŞKAN – Kabul edenler... Etmeyenler... Kabul edilmiştir.
 09 Eğitim
Hizmetleri 115.076.000
BAŞKAN – Kabul edenler... Etmeyenler... Kabul edilmiştir.
 10 Sosyal
Güvenlik ve Sosyal Yardım Hizmetleri 11.074.000
BAŞKAN – Kabul edenler... Etmeyenler... Kabul edilmiştir.
 GENEL
TOPLAM 2.080.968.000
BAŞKAN – Kabul edenler... Etmeyenler... Kabul edilmiştir.
Dışişleri Bakanlığı 2015 yılı merkezî yönetim bütçesinin
bölümleri kabul edilmiştir.
Dışişleri Bakanlığı 2013 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2)
Dışişleri Bakanlığı 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 1.561.410.671,15
Bütçe
Gideri 1.485.940.419,21
İptal
Edilen Ödenek 51.213.890,14
Ertesi
Yıla Devredilen Ödenek 24.256.361,80
BAŞKAN – (A) cetvelini kabul edenler... Etmeyenler...
Kabul edilmiştir.
Dışişleri Bakanlığı 2013 yılı merkezî yönetim kesin
hesabının bölümleri kabul edilmiştir.
Aile ve Sosyal Politikalar Bakanlığı 2015 yılı merkezî
yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri okutuyorum:
24)
AİLE VE SOSYAL POLİTİKALAR BAKANLIĞI
1)
Aile ve Sosyal Politikalar Bakanlığı 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 355.423.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 98.656.000
BAŞKAN – Kabul edenler... Etmeyenler... Kabul edilmiştir.
 10 Sosyal
Güvenlik ve Sosyal Yardım Hizmetleri 17.795.555.000
BAŞKAN – Kabul edenler... Etmeyenler... Kabul edilmiştir.
 GENEL
TOPLAM 18.249.634.000
BAŞKAN – Kabul edenler... Etmeyenler... Kabul edilmiştir.
Aile ve Sosyal Politikalar Bakanlığı 2015 yılı merkezî
yönetim bütçesinin bölümleri kabul edilmiştir.
Aile ve Sosyal Politikalar Bakanlığı 2013 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
2)
Aile ve Sosyal Politikalar Bakanlığı 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 16.463.847.438,07
Bütçe
Gideri 16.393.383.201,06
Ödenek
Üstü Gider 9.014,48
İptal
Edilen Ödenek 69.982.928,84
Ertesi
Yıla Devredilen Ödenek 490.322,65
BAŞKAN – (A) cetvelini kabul edenler... Etmeyenler...
Kabul edilmiştir.
Aile ve Sosyal Politikalar Bakanlığı 2013 yılı merkezî
yönetim kesin hesabının bölümleri kabul edilmiştir.
Kalkınma Bakanlığı 2015 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri okutuyorum:
32)
KALKINMA BAKANLIĞI
1)
Kalkınma Bakanlığı 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 2.150.023.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 814.000
BAŞKAN – Kabul edenler... Etmeyenler... Kabul edilmiştir.
 04 Ekonomik
İşler ve Hizmetler 271.000
BAŞKAN – Kabul edenler... Etmeyenler... Kabul edilmiştir.
 09 Eğitim
Hizmetleri 31.212.000
BAŞKAN – Kabul edenler... Etmeyenler... Kabul edilmiştir.
 GENEL
TOPLAM 2.182.320.000
BAŞKAN – Kabul edenler... Etmeyenler... Kabul edilmiştir.
Kalkınma Bakanlığı 2015 yılı merkezî yönetim bütçesinin
bölümleri kabul edilmiştir.
Kalkınma Bakanlığı 2013 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2)
Kalkınma Bakanlığı 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 862.509.150,00
Bütçe
Gideri 676.513.941,55
İptal
Edilen Ödenek 185.995.208,45
BAŞKAN – (A) cetvelini kabul edenler... Etmeyenler...
Kabul edilmiştir.
Kalkınma Bakanlığı 2013 yılı merkezî yönetim kesin
hesabının bölümleri kabul edilmiştir.
Türkiye İstatistik Kurumu 2015 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
Bölümleri okutuyorum:
32.75)
TÜRKİYE İSTATİSTİK KURUMU BAŞKANLIĞI
1)
Türkiye İstatistik Kurumu Başkanlığı 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 283.938.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 1.208.000
BAŞKAN – Kabul edenler... Etmeyenler... Kabul edilmiştir.
 GENEL
TOPLAM 285.146.000
BAŞKAN – Kabul edenler... Etmeyenler... Kabul edilmiştir.
Türkiye İstatistik Kurumu Başkanlığı 2015 yılı merkezî
yönetim bütçesinin bölümleri kabul edilmiştir.
Türkiye İstatistik Kurumu Başkanlığı 2013 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
2)
Türkiye İstatistik Kurumu Başkanlığı 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 233.528.000,00
Bütçe
Gideri 182.506.243,45
İptal
Edilen Ödenek 51.021.756,55
BAŞKAN – (A) cetvelini kabul edenler... Etmeyenler...
Kabul edilmiştir.
Türkiye İstatistik Kurumu Başkanlığı 2013 yılı merkezî
yönetim kesin hesabının bölümleri kabul edilmiştir.
GAP Bölge Kalkınma İdaresi Başkanlığı 2015 yılı merkezi
yönetim bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
40.34)
GAP BÖLGE KALKINMA İDARESİ BAŞKANLIĞI
1)
GAP Bölge Kalkınma İdaresi Başkanlığı 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 4.006.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 954.000
BAŞKAN – Kabul edenler... Etmeyenler... Kabul edilmiştir.
 06 İskân
ve Toplum Refahı Hizmetleri 68.014.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 72.974.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
GELİR
CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 1.000
BAŞKAN – Kabul edenler… Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 72.074.000
BAŞKAN – Kabul edenler… Etmeyenler… Kabul edilmiştir.
 05 Diğer
Gelirler 899.000
BAŞKAN – Kabul edenler… Etmeyenler… Kabul edilmiştir.
 TOPLAM 72.974.000
BAŞKAN – Kabul edenler... Etmeyenler... Kabul edilmiştir.
GAP Bölge Kalkınma İdaresi Başkanlığı 2015 yılı merkezî
yönetim bütçesinin bölümleri kabul edilmiştir.
GAP Bölge Kalkınma İdaresi Başkanlığı 2013 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
2)
GAP Bölge Kalkınma İdaresi Başkanlığı 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 96.511.000,00
Bütçe
Gideri 60.211.217,48
İptal
Edilen Ödenek 36.299.782,52
BAŞKAN – (A) cetvelini kabul edenler... Etmeyenler...
Kabul edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Geliri Tahmini 96.511.000,00
Net Tahsilat 76.477.651,47
BAŞKAN – (B) cetvelini kabul edenler… Etmeyenler… Kabul
edilmiştir.
GAP Bölge Kalkınma İdaresi Başkanlığı 2013 yılı merkezî
yönetim kesin hesabının bölümleri kabul edilmiştir.
Doğu Anadolu Projesi Bölge Kalkınma İdaresi Başkanlığı
2015 yılı merkezi yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.54)
DOĞU ANADOLU PROJESİ BÖLGE KALKINMA İDARESİ BAŞKANLIĞI
1)
Doğu Anadolu Projesi Bölge Kalkınma İdaresi Başkanlığı 2015 Yılı Merkezî
Yönetim Bütçesi
ÖDENEK
CETVELİ



Kodu


Açıklama


(TL)



 03 Kamu
Düzeni ve Güvenlik Hizmetleri 131.000
BAŞKAN – Kabul edenler... Etmeyenler... Kabul edilmiştir.
 06 İskân
ve Toplum Refahı Hizmetleri 87.225.000
BAŞKAN – Kabul edenler… Etmeyenler… Kabul edilmiştir.
 TOPLAM 87.356.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
GELİR
CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 1.000
BAŞKAN – Kabul edenler… Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 87.038.000
BAŞKAN – Kabul edenler… Etmeyenler… Kabul edilmiştir.
 05 Diğer
Gelirler 317.000
BAŞKAN – Kabul edenler… Etmeyenler… Kabul edilmiştir.
 TOPLAM 87.356.000
BAŞKAN – Kabul edenler... Etmeyenler... Kabul edilmiştir.
Doğu Anadolu Projesi Bölge Kalkınma İdaresi Başkanlığı
2015 yılı merkezî yönetim bütçesinin bölümleri kabul edilmiştir.
Doğu Anadolu Projesi Bölge Kalkınma İdaresi Başkanlığı
2013 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2)
Doğu Anadolu Projesi Bölge Kalkınma İdaresi Başkanlığı 2013 Yılı Merkezî
Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 17.998.500,00
Bütçe
Gideri 1.930.750,82
İptal
Edilen Ödenek 16.067.749,18
BAŞKAN – (A) cetvelini kabul edenler... Etmeyenler...
Kabul edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Geliri Tahmini 23.737.000,00
Net Tahsilat 8.340.998,10
BAŞKAN – (B) cetvelini kabul edenler… Etmeyenler… Kabul
edilmiştir.
Doğu Anadolu Projesi Bölge Kalkınma İdaresi Başkanlığı
2013 yılı merkezî yönetim kesin hesabının bölümleri kabul edilmiştir.
Konya Ovası Projesi Bölge Kalkınma İdaresi Başkanlığı
2015 yılı merkezi yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.55)
KONYA OVASI PROJESİ BÖLGE KALKINMA İDARESİ BAŞKANLIĞI
1)
Konya Ovası Projesi Bölge Kalkınma İdaresi Başkanlığı 2015 Yılı Merkezî Yönetim
Bütçesi
ÖDENEK
CETVELİ



Kodu


Açıklama


(TL)



 03 Kamu
Düzeni ve Güvenlik Hizmetleri 181.000
BAŞKAN – Kabul edenler... Etmeyenler... Kabul edilmiştir.
 06 İskân
ve Toplum Refahı Hizmetleri 93.566.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 93.747.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
GELİR
CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 1.000
BAŞKAN – Kabul edenler… Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 93.287.000
BAŞKAN – Kabul edenler… Etmeyenler… Kabul edilmiştir.
 05 Diğer
Gelirler 459.000
BAŞKAN – Kabul edenler… Etmeyenler… Kabul edilmiştir.
 TOPLAM 93.747.000
BAŞKAN – Kabul edenler... Etmeyenler... Kabul edilmiştir.
Konya Ovası Projesi Bölge Kalkınma İdaresi Başkanlığı
2015 yılı merkezî yönetim bütçesinin bölümleri kabul edilmiştir.
Konya Ovası Projesi Bölge Kalkınma İdaresi Başkanlığı
2013 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2)
Konya Ovası Projesi Bölge Kalkınma İdaresi Başkanlığı 2013 Yılı Merkezî Yönetim
Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 108.085.672,00
Bütçe
Gideri 78.019.421,99
İptal
Edilen Ödenek 30.066.250,01
BAŞKAN – (A) cetvelini kabul edenler... Etmeyenler...
Kabul edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Geliri Tahmini 104.665.000,00
Net Tahsilat 78.397.259,40
BAŞKAN – (B) cetvelini kabul edenler… Etmeyenler… Kabul
edilmiştir.
Konya Ovası Projesi Bölge Kalkınma İdaresi Başkanlığı
2013 yılı merkezî yönetim kesin hesabının bölümleri kabul edilmiştir.
Doğu Karadeniz Projesi Bölge Kalkınma İdaresi Başkanlığı
2015 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.56)
DOĞU KARADENİZ PROJESİ BÖLGE KALKINMA İDARESİ BAŞKANLIĞI
1)
Doğu Karadeniz Projesi Bölge Kalkınma İdaresi Başkanlığı 2015 Yılı Merkezî
Yönetim Bütçesi
ÖDENEK
CETVELİ



Kodu


Açıklama


(TL)



 03 Kamu
Düzeni ve Güvenlik Hizmetleri 271.000
BAŞKAN – Kabul edenler... Etmeyenler... Kabul edilmiştir.
 06 İskân
ve Toplum Refahı Hizmetleri 67.423.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 67.694.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
GELİR
CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 5.000
BAŞKAN – Kabul
edenler… Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 67.679.000
BAŞKAN – Kabul edenler… Etmeyenler… Kabul edilmiştir.
 05 Diğer
Gelirler 10.000
BAŞKAN – Kabul edenler… Etmeyenler… Kabul edilmiştir.
 TOPLAM 67.694.000
BAŞKAN – Kabul edenler... Etmeyenler... Kabul edilmiştir.
Doğu Karadeniz Projesi Bölge Kalkınma İdaresi Başkanlığı
2015 yılı merkezî yönetim bütçesinin bölümleri kabul edilmiştir.
Doğu Karadeniz Projesi Bölge Kalkınma İdaresi Başkanlığı
2013 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2)
Doğu Karadeniz Projesi Bölge Kalkınma İdaresi Başkanlığı 2013 Yılı Merkezî
Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 23.719.000,00
Bütçe
Gideri 3.759.919,75
İptal
Edilen Ödenek 19.959.080,25
BAŞKAN – (A) cetvelini kabul edenler... Etmeyenler...
Kabul edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Geliri Tahmini 23.719.000,00
Net Tahsilat 3.423.339,01
BAŞKAN – (B) cetvelini kabul edenler… Etmeyenler… Kabul
edilmiştir.
Doğu Karadeniz Projesi Bölge Kalkınma İdaresi Başkanlığı
2013 yılı merkezî yönetim kesin hesabının bölümleri kabul edilmiştir.
Ulaştırma, Denizcilik ve Haberleşme Bakanlığı 2015 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri okutuyorum:
34)
ULAŞTIRMA, DENİZCİLİK VE HABERLEŞME BAKANLIĞI
1)
Ulaştırma, Denizcilik ve Haberleşme Bakanlığı 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 6.224.241.900
BAŞKAN – Kabul edenler… Etmeyenler… Kabul edilmiştir.
 02 Savunma
Hizmetleri 1.108.400
BAŞKAN – Kabul edenler... Etmeyenler... Kabul edilmiştir.
 04 Ekonomik
İşler ve Hizmetler 7.629.982.200
BAŞKAN – Kabul edenler… Etmeyenler… Kabul edilmiştir.
 07 Sağlık
Hizmetleri 181.500
BAŞKAN – Kabul edenler... Etmeyenler... Kabul edilmiştir.
 GENEL
TOPLAM 13.855.514.000
BAŞKAN – Kabul edenler... Etmeyenler... Kabul edilmiştir.
Ulaştırma, Denizcilik ve Haberleşme Bakanlığı 2015 yılı
merkezî yönetim bütçesinin bölümleri kabul edilmiştir.
Ulaştırma, Denizcilik ve Haberleşme Bakanlığı 2013 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2)
Ulaştırma, Denizcilik ve Haberleşme Bakanlığı 2013 Yılı Merkezî Yönetim Kesin
Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 20.297.296.868,56
Bütçe
Gideri 19.854.871.917,58
Ödenek
Üstü Gider 5.593,06
İptal
Edilen Ödenek 442.430.544,04
Ertesi
Yıla Devredilen Ödenek 408.769.500,64
BAŞKAN – (A) cetvelini kabul edenler... Etmeyenler...
Kabul edilmiştir.
Ulaştırma, Denizcilik ve Haberleşme Bakanlığı 2013 yılı
merkezî yönetim kesin hesabının bölümleri kabul edilmiştir.
Karayolları Genel Müdürlüğü 2015 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
40.52)
KARAYOLLARI GENEL MÜDÜRLÜĞÜ
1)
Karayolları Genel Müdürlüğü 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 116.076.500
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 13.219.000
BAŞKAN – Kabul edenler… Etmeyenler… Kabul edilmiştir.
 04 Ekonomik
İşler ve Hizmetler 7.115.460.600
BAŞKAN – Kabul edenler… Etmeyenler… Kabul edilmiştir.
 07 Sağlık
Hizmetleri 1.547.900
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 7.246.304.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
GELİR
CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 968.318.000
BAŞKAN – Kabul edenler… Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 6.196.304.000
BAŞKAN – Kabul edenler… Etmeyenler… Kabul edilmiştir.
 05 Diğer
Gelirler 71.372.000
BAŞKAN – Kabul edenler… Etmeyenler… Kabul edilmiştir.
 06 Sermaye
Gelirleri 10.310.000
BAŞKAN – Kabul edenler… Etmeyenler… Kabul edilmiştir.
 TOPLAM 7.246.304.000
BAŞKAN – Kabul edenler... Etmeyenler... Kabul edilmiştir.
Karayolları Genel Müdürlüğü 2015 yılı merkezî yönetim
bütçesinin bölümleri kabul edilmiştir.
Karayolları Genel Müdürlüğü 2013 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2)
Karayolları Genel Müdürlüğü 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 15.460.032.560,69
Bütçe
Gideri 15.345.326.481,95
Ödenek
Üstü Gider 27.127,93
İptal
Edilen Ödenek 112.867.971,90
Ertesi
Yıla Devredilen Ödenek 1.865.234,77
BAŞKAN – (A) cetvelini kabul edenler… Etmeyenler… Kabul
edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Geliri Tahmini 6.962.374.000,00
Tahsilat 15.946.890.113,60
Ret ve İadeler 2.816.999,09
Net Tahsilat 15.944.073.114,51
BAŞKAN – (B) cetvelini kabul edenler… Etmeyenler… Kabul
edilmiştir.
Karayolları Genel Müdürlüğü 2013 yılı merkezî yönetim
kesin hesabının bölümleri kabul edilmiştir.
Bilgi Teknolojileri ve İletişim Kurumu 2015 yılı merkezî
yönetim bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
42.02)
BİLGİ TEKNOLOJİLERİ VE İLETİŞİM KURUMU
1)
Bilgi Teknolojileri ve İletişim Kurumu 2015 Yılı Merkezî Yönetim Bütçesi
ÖDENEK
CETVELİ



Kodu


Açıklama


(TL)



 01 Genel
Kamu Hizmetleri 193.630.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 155.650.000
BAŞKAN – Kabul edenler… Etmeyenler… Kabul edilmiştir.
 04 Ekonomik
İşler ve Hizmetler 1.650.720.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 2.000.000.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
GELİR
CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 1.813.990.000
BAŞKAN – Kabul edenler… Etmeyenler… Kabul edilmiştir.
 05 Diğer
Gelirler 186.010.000
BAŞKAN – Kabul edenler… Etmeyenler… Kabul edilmiştir.
 TOPLAM 2.000.000.000
BAŞKAN – Kabul edenler... Etmeyenler... Kabul edilmiştir.
Bilgi Teknolojileri ve İletişim Kurumu 2015 yılı merkezî
yönetim bütçesinin bölümleri kabul edilmiştir.
Bilgi Teknolojileri ve İletişim Kurumu 2013 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
2)
Bilgi Teknolojileri ve İletişim Kurumu 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 1.819.999.334,08
Bütçe
Gideri 1.722.897.203,18
İptal
Edilen Ödenek 97.102.130,90
BAŞKAN – (A) cetvelini kabul edenler… Etmeyenler… Kabul
edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Geliri Tahmini 1.510.000.000,00
Tahsilat 1.731.087.972,85
Ret ve İadeler 8.190.769,67
Net Tahsilat 1.722.897.203,18
BAŞKAN – (B) cetvelini kabul edenler… Etmeyenler… Kabul
edilmiştir.
Bilgi Teknolojileri ve İletişim Kurumu 2013 yılı merkezî
yönetim kesin hesabının bölümleri kabul edilmiştir.
Sivil Havacılık Genel Müdürlüğü 2015 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
40.49)
SİVİL HAVACILIK GENEL MÜDÜRLÜĞÜ
1)
Sivil Havacılık Genel Müdürlüğü 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 3.040.000
BAŞKAN – Kabul edenler… Etmeyenler… Kabul edilmiştir.
 03 Kamu
Düzeni ve Güvenlik Hizmetleri 493.000
BAŞKAN – Kabul edenler… Etmeyenler… Kabul edilmiştir.
 04 Ekonomik
İşler ve Hizmetler 23.973.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 27.506.000
BAŞKAN – Kabul edenler... Etmeyenler... Kabul edilmiştir.
(B) cetvelini okutuyorum:
GELİR
CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 48.212.000
BAŞKAN – Kabul edenler… Etmeyenler… Kabul edilmiştir.
 05 Diğer
Gelirler 20.288.000
BAŞKAN – Kabul edenler… Etmeyenler… Kabul edilmiştir.
 TOPLAM 68.500.000
BAŞKAN – Kabul edenler... Etmeyenler... Kabul edilmiştir
Sivil Havacılık Genel Müdürlüğü 2015 yılı merkezî yönetim
bütçesinin bölümleri kabul edilmiştir.
Sivil Havacılık Genel Müdürlüğü 2013 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2)
Sivil Havacılık Genel Müdürlüğü 2013 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A)
CETVELİ






(TL)



Toplam
Ödenek 26.221.000,00
Bütçe
Gideri 23.130.598,31
İptal
Edilen Ödenek 3.090.401,69
BAŞKAN – (A) cetvelini kabul edenler… Etmeyenler… Kabul
edilmiştir.
Kesin hesap (B) cetvelini okutuyorum:
(B) CETVELİ






(TL)



Bütçe Geliri Tahmini 63.000.000,00
Tahsilat 50.112.409,27
Ret ve İadeler 204.595,33
Net Tahsilat 49.907.813,94
BAŞKAN – (B) cetvelini kabul edenler… Etmeyenler… Kabul
edilmiştir.
Sivil Havacılık Genel Müdürlüğü 2013 yılı merkezî yönetim
kesin hesabının bölümleri kabul edilmiştir.
Sayın milletvekilleri, böylece dördüncü turda yer alan kuruluşların bütçeleri ve
kesin hesapları kabul edilmiştir. Hayırlı olmalarını temenni ederim.
Sayın
milletvekilleri, dördüncü tur görüşmeleri tamamlanmıştır.
Programa göre,
kuruluşların bütçe ve kesin hesaplarını sırasıyla görüşmek için 15 Aralık 2014
Pazartesi günü saat 11.00’de toplanmak üzere birleşimi kapatıyorum.
Kapanma Saati: 20.23




(*) 656 ve 656’ya 1’inci Ek ve 657 S. Sayılı
Basmayazılar ve Ödenek Cetvelleri 10/12/2014 tarihli 25’inci Birleşim
Tutanağı’na eklidir.



(x) Bu bölümde Hatip tarafından Türkçe
olmayan bir kelime ifade edildi.


(xx) Bu bölümde Hatip tarafından Türkçe
olmayan bir kelime ifade edildi.


(xxx) Bu bölümde Hatip tarafından Türkçe
olmayan bir kelime ifade edildi.


(xxxx) Bu bölümde Hatip tarafından Türkçe
olmayan bir kelime ifade edildi.


(X) Bu bölümde hatip tarafından Türkçe
olmayan kelimeler ifade edildi.




